{
  "atk-abh02a:6_0": "Namo tassa bhagavato arahato sammāsambuddhassa",
  "atk-abh02a:7_0": "Abhidhammapiṭake",
  "atk-abh02a:8_0": "Sammohavinodanī nāma",
  "atk-abh02a:9_0": "Vibhaṅga-aṭṭhakathā",
  "atk-abh02a:10_0": "1. Khandhavibhaṅgo",
  "atk-abh02a:11_0": "1. Suttantabhājanīyavaṇṇanā",
  "atk-abh02a:12_0": "Catusaccadaso nātho, catudhā dhammasaṅgaṇiṃ;",
  "atk-abh02a:13_0": "Pakāsayitvā sambuddho, tasseva samanantaraṃ.",
  "atk-abh02a:14_0": "Upeto buddhadhammehi, aṭṭhārasahi nāyako;",
  "atk-abh02a:15_0": "Aṭṭhārasannaṃ khandhādi-vibhaṅgānaṃ vasena yaṃ.",
  "atk-abh02a:16_0": "Vibhaṅgaṃ desayī satthā, tassa saṃvaṇṇanākkamo;",
  "atk-abh02a:17_0": "Idāni yasmā sampatto, tasmā tassatthavaṇṇanaṃ.",
  "atk-abh02a:18_0": "Karissāmi vigāhetvā, porāṇaṭṭhakathānayaṃ;",
  "atk-abh02a:19_0": "Saddhamme gāravaṃ katvā, taṃ suṇātha samāhitāti.",
  "atk-abh02a:20_0": "1.",
  "atk-abh02a:20_1": "Pañcakkhandhā –",
  "atk-abh02a:20_2": "rūpakkhandho…pe…",
  "atk-abh02a:20_3": "viññāṇakkhandhoti idaṃ vibhaṅgappakaraṇassa ādibhūte khandhavibhaṅge suttantabhājanīyaṃ nāma.",
  "atk-abh02a:20_4": "Tattha pañcāti gaṇanaparicchedo.",
  "atk-abh02a:20_5": "Tena na tato heṭṭhā na uddhanti dasseti.",
  "atk-abh02a:20_6": "Khandhāti paricchinnadhammanidassanaṃ.",
  "atk-abh02a:20_7": "Tatrāyaṃ khandha-",
  "atk-abh02a:20_8": "saddo sambahulesu ṭhānesu dissati – rāsimhi, guṇe,",
  "atk-abh02a:20_9": "paṇṇattiyaṃ,",
  "atk-abh02a:20_10": "ruḷhiyanti.",
  "atk-abh02a:20_11": "“Seyyathāpi,",
  "atk-abh02a:20_12": "bhikkhave,",
  "atk-abh02a:20_13": "mahāsamudde na sukaraṃ udakassa pamāṇaṃ gahetuṃ –",
  "atk-abh02a:20_14": "ettakāni udakāḷhakānīti vā ettakāni udakāḷhakasatānīti vā ettakāni udakāḷhakasahassānīti vā ettakāni udakāḷhakasatasahassānīti vā,",
  "atk-abh02a:20_15": "atha kho asaṅkhyeyyo appameyyo mahāudakakkhandhotveva saṅkhyaṃ gacchatī”tiādīsu hi rāsito khandho nāma.",
  "atk-abh02a:20_16": "Nahi parittakaṃ udakaṃ udakakkhandhoti vuccati,",
  "atk-abh02a:20_17": "bahukameva vuccati.",
  "atk-abh02a:20_18": "Tathā na parittako rajo rajakkhandho,",
  "atk-abh02a:20_19": "na appamattakā gāvo gavakkhandho,",
  "atk-abh02a:20_20": "na appamattakaṃ balaṃ balakkhandho,",
  "atk-abh02a:20_21": "na appamattakaṃ puññaṃ puññakkhandhoti vuccati.",
  "atk-abh02a:20_22": "Bahukameva hi rajo rajakkhandho,",
  "atk-abh02a:20_23": "bahukāva gavādayo gavakkhandho,",
  "atk-abh02a:20_24": "balakkhandho,",
  "atk-abh02a:20_25": "puññakkhandhoti vuccanti.",
  "atk-abh02a:20_26": "“Sīlakkhandho samādhikkhandho”tiādīsu pana guṇato khandho nāma.",
  "atk-abh02a:20_27": "“Addasā kho bhagavā mahantaṃ dārukkhandhaṃ gaṅgāya nadiyā sotena vuyhamāna”nti.",
  "atk-abh02a:20_28": "Ettha paṇṇattito khandho nāma.",
  "atk-abh02a:20_29": "“Yaṃ cittaṃ mano mānasaṃ…pe…",
  "atk-abh02a:20_30": "viññāṇaṃ viññāṇakkhandho”tiādīsu ruḷhito khandho nāma.",
  "atk-abh02a:20_31": "Svāyamidha rāsito adhippeto.",
  "atk-abh02a:20_32": "Ayañhi khandhaṭṭho nāma piṇḍaṭṭho pūgaṭṭho ghaṭaṭṭho rāsaṭṭho.",
  "atk-abh02a:20_33": "Tasmā ‘rāsilakkhaṇā khandhā’ti veditabbā.",
  "atk-abh02a:20_34": "Koṭṭhāsaṭṭhotipi vattuṃ vaṭṭati;",
  "atk-abh02a:20_35": "lokasmiñhi iṇaṃ gahetvā codiyamānā ‘dvīhi khandhehi dassāma,",
  "atk-abh02a:20_36": "tīhi khandhehi dassāmā’ti vadanti.",
  "atk-abh02a:20_37": "Iti ‘koṭṭhāsalakkhaṇā khandhā’tipi vattuṃ vaṭṭati.",
  "atk-abh02a:20_38": "Evamettha rūpakkhandhoti rūparāsi rūpakoṭṭhāso,",
  "atk-abh02a:20_39": "vedanākkhandhoti vedanārāsi vedanākoṭṭhāsoti iminā nayena saññākkhandhādīnaṃ attho veditabbo.",
  "atk-abh02a:21_0": "Ettāvatā sammāsambuddho yvāyaṃ “cattāro ca mahābhūtā catunnañca mahābhūtānaṃ upādāyarūpa”nti atītānāgatapaccuppannādīsu",
  "atk-abh02a:21_1": "ekādasasu okāsesu vibhatto ‘pañcavīsati rūpakoṭṭhāsā’ti ca ‘channavuti rūpakoṭṭhāsā’ti ca evaṃpabhedo rūparāsi,",
  "atk-abh02a:21_2": "taṃ sabbaṃ paripiṇḍetvā rūpakkhandho nāmāti dassesi.",
  "atk-abh02a:21_3": "Yo panāyaṃ “sukhā vedanā,",
  "atk-abh02a:21_4": "dukkhā vedanā,",
  "atk-abh02a:21_5": "adukkhamasukhā vedanā”ti tesuyeva ekādasasu okāsesu vibhatto catubhūmikavedanārāsi,",
  "atk-abh02a:21_6": "taṃ sabbaṃ paripiṇḍetvā vedanākkhandho nāmāti dassesi.",
  "atk-abh02a:21_7": "Yo panāyaṃ “cakkhusamphassajā saññā…pe…",
  "atk-abh02a:21_8": "manosamphassajā saññā”ti tesuyeva ekādasasu okāsesu vibhatto catubhūmikasaññārāsi,",
  "atk-abh02a:21_9": "taṃ sabbaṃ paripiṇḍetvā saññākkhandho nāmāti dassesi.",
  "atk-abh02a:21_10": "Yo panāyaṃ “cakkhusamphassajā cetanā…pe…",
  "atk-abh02a:21_11": "manosamphassajā cetanā”ti tesuyeva ekādasasu okāsesu vibhatto catubhūmikacetanārāsi,",
  "atk-abh02a:21_12": "taṃ sabbaṃ paripiṇḍetvā saṅkhārakkhandho nāmāti dassesi.",
  "atk-abh02a:21_13": "Yo panāyaṃ “cakkhuviññāṇaṃ,",
  "atk-abh02a:21_14": "sotaghānajivhākāyaviññāṇaṃ,",
  "atk-abh02a:21_15": "manodhātu,",
  "atk-abh02a:21_16": "manoviññāṇadhātū”ti tesuyeva ekādasasu okāsesu vibhatto catubhūmikacittarāsi,",
  "atk-abh02a:21_17": "taṃ sabbaṃ paripiṇḍetvā viññāṇakkhandho nāmāti dassesi.",
  "atk-abh02a:22_0": "Apicettha sabbampi catusamuṭṭhānikaṃ rūpaṃ rūpakkhandho,",
  "atk-abh02a:22_1": "kāmāvacaraaṭṭhakusalacittādīhi ekūnanavuticittehi sahajātā vedanā vedanākkhandho,",
  "atk-abh02a:22_2": "saññā saññākkhandho,",
  "atk-abh02a:22_3": "phassādayo dhammā saṅkhārakkhandho,",
  "atk-abh02a:22_4": "ekūnanavuti cittāni viññāṇakkhandhoti.",
  "atk-abh02a:22_5": "Evampi pañcasu khandhesu dhammaparicchedo veditabbo.",
  "atk-abh02a:23_0": "1. Rūpakkhandhaniddeso",
  "atk-abh02a:24_0": "2.",
  "atk-abh02a:24_1": "Idāni te rūpakkhandhādayo vibhajitvā dassetuṃ tattha katamo rūpakkhandhotiādimāha.",
  "atk-abh02a:24_2": "Tattha tatthāti tesu pañcasu khandhesu.",
  "atk-abh02a:24_3": "Katamoti kathetukamyatāpucchā.",
  "atk-abh02a:24_4": "Rūpakkhandhoti pucchitadhammanidassanaṃ.",
  "atk-abh02a:24_5": "Idāni taṃ vibhajanto yaṃ kiñci rūpantiādimāha.",
  "atk-abh02a:24_6": "Tattha yaṃ kiñcīti anavasesapariyādānaṃ.",
  "atk-abh02a:24_7": "Rūpanti atippasaṅganiyamanaṃ.",
  "atk-abh02a:24_8": "Evaṃ padadvayenāpi rūpassa anavasesapariggaho kato hoti.",
  "atk-abh02a:25_0": "Tattha kenaṭṭhena rūpanti? Ruppanaṭṭhena rūpaṃ. Vuttañhetaṃ bhagavatā –",
  "atk-abh02a:26_0": "“Kiñca,",
  "atk-abh02a:26_1": "bhikkhave,",
  "atk-abh02a:26_2": "rūpaṃ vadetha?",
  "atk-abh02a:26_3": "Ruppatīti kho,",
  "atk-abh02a:26_4": "bhikkhave,",
  "atk-abh02a:26_5": "tasmā rūpanti vuccati.",
  "atk-abh02a:26_6": "Kena ruppati?",
  "atk-abh02a:26_7": "Sītenapi ruppati,",
  "atk-abh02a:26_8": "uṇhenapi ruppati,",
  "atk-abh02a:26_9": "jighacchāyapi ruppati,",
  "atk-abh02a:26_10": "pipāsāyapi ruppati,",
  "atk-abh02a:26_11": "ḍaṃsamakasavātātapasarisapasamphassenapi ruppati.",
  "atk-abh02a:26_12": "Ruppatīti kho,",
  "atk-abh02a:26_13": "bhikkhave,",
  "atk-abh02a:26_14": "tasmā rūpanti vuccatī”ti.",
  "atk-abh02a:27_0": "Tattha kinti kāraṇapucchā;",
  "atk-abh02a:27_1": "kena kāraṇena rūpaṃ vadetha,",
  "atk-abh02a:27_2": "kena kāraṇena taṃ rūpaṃ nāmāti attho.",
  "atk-abh02a:27_3": "Ruppatīti ettha itīti kāraṇuddeso.",
  "atk-abh02a:27_4": "Yasmā ruppati tasmā rūpanti vuccatīti attho.",
  "atk-abh02a:27_5": "Ruppatīti kuppati ghaṭṭīyati pīḷiyati bhijjatīti attho.",
  "atk-abh02a:27_6": "Evaṃ iminā ettakena ṭhānena ruppanaṭṭhena rūpaṃ vuttaṃ.",
  "atk-abh02a:27_7": "Ruppanalakkhaṇena rūpantipi vattuṃ vaṭṭati.",
  "atk-abh02a:27_8": "Ruppanalakkhaṇañhetaṃ.",
  "atk-abh02a:28_0": "Sītenapi ruppatītiādīsu pana sītena tāva ruppanaṃ lokantarikaniraye pākaṭaṃ.",
  "atk-abh02a:28_1": "Tiṇṇaṃ tiṇṇañhi cakkavāḷānaṃ antare ekeko lokantarikanirayo nāma hoti aṭṭhayojanasahassappamāṇo,",
  "atk-abh02a:28_2": "yassa neva heṭṭhā pathavī atthi,",
  "atk-abh02a:28_3": "na upari candimasūriyadīpamaṇiāloko,",
  "atk-abh02a:28_4": "niccandhakāro.",
  "atk-abh02a:28_5": "Tattha nibbattasattānaṃ tigāvuto attabhāvo hoti.",
  "atk-abh02a:28_6": "Te vagguliyo viya pabbatapāde dīghaputhulehi nakhehi laggitvā avaṃsirā olambanti.",
  "atk-abh02a:28_7": "Yadā saṃsappantā aññamaññassa hatthapāsagatā honti atha ‘bhakkho no laddho’ti maññamānā tattha byāvaṭā viparivattitvā lokasandhārake udake patanti,",
  "atk-abh02a:28_8": "sītavāte paharantepi pakkamadhukaphalāni viya chijjitvā udake patanti.",
  "atk-abh02a:28_9": "Patitamattāva accantakhārena sītodakena chinnacammanhārumaṃsaaṭṭhīhi bhijjamānehi tattatele patitapiṭṭhapiṇḍi viya paṭapaṭāyamānā vilīyanti.",
  "atk-abh02a:28_10": "Evaṃ sītena ruppanaṃ lokantarikaniraye pākaṭaṃ.",
  "atk-abh02a:28_11": "Mahiṃsakaraṭṭhādīsupi himapātasītalesu padesesu etaṃ pākaṭameva.",
  "atk-abh02a:28_12": "Tattha hi sattā sītena bhinnacchinnasarīrā jīvitakkhayampi pāpuṇanti.",
  "atk-abh02a:29_0": "Uṇhena ruppanaṃ avīcimahāniraye pākaṭaṃ.",
  "atk-abh02a:29_1": "Tattha hi tattāya lohapathaviyā nipajjāpetvā pañcavidhabandhanādikaraṇakāle sattā mahādukkhaṃ anubhavanti.",
  "atk-abh02a:30_0": "Jighacchāya ruppanaṃ pettivisaye ceva dubbhikkhakāle ca pākaṭaṃ.",
  "atk-abh02a:30_1": "Pettivisayasmiñhi sattā dve tīṇi buddhantarāni kiñcideva āmisaṃ hatthena gahetvā mukhe pakkhipantā nāma na honti.",
  "atk-abh02a:30_2": "Antoudaraṃ ādittasusirarukkho viya hoti.",
  "atk-abh02a:30_3": "Dubbhikkhe kañjikamattampi alabhitvā maraṇappattānaṃ pamāṇaṃ nāma natthi.",
  "atk-abh02a:31_0": "Pipāsāya ruppanaṃ kālakañjikādīsu pākaṭaṃ.",
  "atk-abh02a:31_1": "Tattha hi sattā dve tīṇi buddhantarāni hadayatemanamattaṃ vā jivhātemanamattaṃ vā udakabinduṃ laddhuṃ na sakkonti.",
  "atk-abh02a:31_2": "‘Pānīyaṃ pivissāmā’ti nadiṃ gatānampi nadī vālikātalaṃ sampajjati.",
  "atk-abh02a:31_3": "Mahāsamuddaṃ pakkhantānampi mahāsamuddo piṭṭhipāsāṇo hoti.",
  "atk-abh02a:31_4": "Te sussantā balavadukkhapīḷitā vicaranti.",
  "atk-abh02a:32_0": "Eko kira kālakañjikaasuro pipāsaṃ adhivāsetuṃ asakkonto yojanagambhīravitthāraṃ mahāgaṅgaṃ otari.",
  "atk-abh02a:32_1": "Tassa gatagataṭṭhāne udakaṃ chijjati,",
  "atk-abh02a:32_2": "dhūmo uggacchati,",
  "atk-abh02a:32_3": "tatte piṭṭhipāsāṇe caṅkamanakālo viya hoti.",
  "atk-abh02a:32_4": "Tassa udakasaddaṃ sutvā ito cito ca vicarantasseva ratti vibhāyi.",
  "atk-abh02a:32_5": "Atha naṃ pātova bhikkhācāraṃ gacchantā tiṃsamattā piṇḍacārikabhikkhū disvā –",
  "atk-abh02a:32_6": "“ko nāma tvaṃ,",
  "atk-abh02a:32_7": "sappurisā”ti pucchiṃsu.",
  "atk-abh02a:32_8": "“Petohamasmi,",
  "atk-abh02a:32_9": "bhante”ti.",
  "atk-abh02a:32_10": "“Kiṃ pariyesasī”ti? “Pānīyaṃ,",
  "atk-abh02a:32_11": "bhante”ti.",
  "atk-abh02a:32_12": "“Ayaṃ gaṅgā paripuṇṇā,",
  "atk-abh02a:32_13": "kiṃ tvaṃ na passasī”ti?",
  "atk-abh02a:32_14": "“Na upakappati,",
  "atk-abh02a:32_15": "bhante”ti.",
  "atk-abh02a:32_16": "“Tena hi gaṅgāpiṭṭhe nipajja,",
  "atk-abh02a:32_17": "mukhe te pānīyaṃ āsiñcissāmā”ti.",
  "atk-abh02a:32_18": "So vālikāpuḷine uttāno nipajji.",
  "atk-abh02a:32_19": "Bhikkhū tiṃsamatte patte nīharitvā udakaṃ āharitvā āharitvā tassa mukhe āsiñciṃsu.",
  "atk-abh02a:32_20": "Tesaṃ tathā karontānaṃyeva velā upakaṭṭhā jātā.",
  "atk-abh02a:32_21": "Tato “bhikkhācārakālo amhākaṃ,",
  "atk-abh02a:32_22": "sappurisa;",
  "atk-abh02a:32_23": "kacci te assādamattā laddhā”ti āhaṃsu.",
  "atk-abh02a:32_24": "Peto “sace me, bhante,",
  "atk-abh02a:32_25": "tiṃsamattānaṃ ayyānaṃ tiṃsamattehi pattehi āsittaudakato aḍḍhapasatamattampi paragalagataṃ,",
  "atk-abh02a:32_26": "petattabhāvato mokkho mā hotū”ti āha.",
  "atk-abh02a:32_27": "Evaṃ pipāsāya ruppanaṃ pettivisaye pākaṭaṃ.",
  "atk-abh02a:33_0": "Ḍaṃsādīhi ruppanaṃ ḍaṃsamakkhikādisambabahulesu padesesu pākaṭaṃ.",
  "atk-abh02a:33_1": "Ettha ca ḍaṃsāti piṅgalamakkhikā,",
  "atk-abh02a:33_2": "makasāti makasāva vātāti kucchivātapiṭṭhivātādivasena veditabbā.",
  "atk-abh02a:33_3": "Sarīrasmiñhi vātarogo uppajjitvā hatthapādapiṭṭhiādīni bhindati,",
  "atk-abh02a:33_4": "kāṇaṃ karoti,",
  "atk-abh02a:33_5": "khujjaṃ karoti,",
  "atk-abh02a:33_6": "pīṭhasappiṃ karoti.",
  "atk-abh02a:33_7": "Ātapoti sūriyātapo.",
  "atk-abh02a:33_8": "Tena ruppanaṃ marukantārādīsu pākaṭaṃ.",
  "atk-abh02a:33_9": "Ekā kira itthī marukantāre rattiṃ satthato ohīnā divā sūriye uggacchante vālikāya tappamānāya pāde ṭhapetuṃ asakkontī sīsato pacchiṃ otāretvā akkami.",
  "atk-abh02a:33_10": "Kamena pacchiyā uṇhābhitattāya ṭhātuṃ asakkontī tassā upari sāṭakaṃ ṭhapetvā akkami.",
  "atk-abh02a:33_11": "Tasmimpi santatte aṅkena gahitaṃ puttakaṃ adhomukhaṃ nipajjāpetvā kandantaṃ kandantaṃ akkamitvā saddhiṃ tena tasmiṃyeva ṭhāne uṇhābhitattā kālamakāsi.",
  "atk-abh02a:34_0": "Sarīsapāti ye keci dīghajātikā sarantā gacchanti.",
  "atk-abh02a:34_1": "Tesaṃ samphassena ruppanaṃ āsīvisadaṭṭhādīnaṃ vasena veditabbaṃ.",
  "atk-abh02a:35_0": "Idāni ‘yaṃ kiñci rūpa’nti padena saṃgahitaṃ pañcavīsatikoṭṭhāsachannavutikoṭṭhāsappabhedaṃ sabbampi rūpaṃ",
  "atk-abh02a:35_1": "atītādikoṭṭhāsesu pakkhipitvā dassetuṃ atītānāgatapaccuppannanti āha.",
  "atk-abh02a:35_2": "Tato paraṃ tadeva ajjhattadukādīsu catūsu dukesu pakkhipitvā dassetuṃ ajjhattaṃ vā bahiddhā vātiādi vuttaṃ.",
  "atk-abh02a:35_3": "Tato paraṃ sabbampetaṃ ekādasasu padesesu pariyādiyitvā dassitaṃ rūpaṃ ekato piṇḍaṃ katvā dassetuṃ tadekajjhantiādi vuttaṃ.",
  "atk-abh02a:36_0": "Tattha tadekajjhanti taṃ ekajjhaṃ;",
  "atk-abh02a:36_1": "abhisaññūhitvāti abhisaṃharitvā;",
  "atk-abh02a:36_2": "abhisaṅkhipitvāti saṅkhepaṃ katvā;",
  "atk-abh02a:36_3": "idaṃ vuttaṃ hoti –",
  "atk-abh02a:36_4": "sabbampetaṃ vuttappakāraṃ rūpaṃ ruppanalakkhaṇasaṅkhāte ekavidhabhāve paññāya rāsiṃ katvā rūpakkhandho nāmāti vuccatīti.",
  "atk-abh02a:36_5": "Etena sabbampi rūpaṃ ruppanalakkhaṇe rāsibhāvūpagamanena rūpakkhandhoti dassitaṃ hoti.",
  "atk-abh02a:36_6": "Na hi rūpato añño rūpakkhandho nāma atthi.",
  "atk-abh02a:36_7": "Yathā ca rūpaṃ,",
  "atk-abh02a:36_8": "evaṃ vedanādayopi vedayitalakkhaṇādīsu rāsibhāvūpagamanena.",
  "atk-abh02a:36_9": "Na hi vedanādīhi aññe vedanākkhandhādayo nāma atthi.",
  "atk-abh02a:37_0": "3.",
  "atk-abh02a:37_1": "Idāni ekekasmiṃ okāse pakkhittaṃ rūpaṃ visuṃ visuṃ bhājetvā dassento tattha katamaṃ rūpaṃ atītantiādimāha.",
  "atk-abh02a:37_2": "Tattha tatthāti ekādasasu okāsesu pakkhipitvā ṭhapitamātikāya bhummaṃ.",
  "atk-abh02a:37_3": "Idaṃ vuttaṃ hoti –",
  "atk-abh02a:37_4": "atītānāgatapaccuppannantiādinā nayena ṭhapitāya mātikāya yaṃ atītaṃ rūpanti vuttaṃ,",
  "atk-abh02a:37_5": "taṃ katamanti?",
  "atk-abh02a:37_6": "Iminā upāyena sabbapucchāsu attho veditabbo.",
  "atk-abh02a:37_7": "Atītaṃ niruddhantiādīni padāni nikkhepakaṇḍassa atītattikabhājanīyavaṇṇanāyaṃ vuttāneva.",
  "atk-abh02a:37_8": "Cattāro ca mahābhūtāti idaṃ atītanti vuttarūpassa sabhāvadassanaṃ.",
  "atk-abh02a:37_9": "Yathā cettha evaṃ sabbattha attho veditabbo.",
  "atk-abh02a:37_10": "Iminā idaṃ dasseti –",
  "atk-abh02a:37_11": "atītarūpampi bhūtāni ceva bhūtāni upādāya nibbattarūpañca,",
  "atk-abh02a:37_12": "anāgatampi…pe…",
  "atk-abh02a:37_13": "dūrasantikampi.",
  "atk-abh02a:37_14": "Na hi bhūtehi ceva bhūtāni upādāya pavattarūpato ca aññaṃ rūpaṃ nāma atthīti.",
  "atk-abh02a:38_0": "Aparo nayo –",
  "atk-abh02a:38_1": "atītaṃsena saṅgahitanti atītakoṭṭhāseneva saṅgahitaṃ,",
  "atk-abh02a:38_2": "ettheva gaṇanaṃ gataṃ. Kinti?",
  "atk-abh02a:38_3": "Cattāro ca mahābhūtā catunnañca mahābhūtānaṃ upādāyarūpanti.",
  "atk-abh02a:38_4": "Evaṃ sabbattha attho veditabbo.",
  "atk-abh02a:38_5": "Anāgatapaccuppannaniddesapadānipi heṭṭhā vuttatthāneva.",
  "atk-abh02a:39_0": "Idaṃ pana atītānāgatapaccuppannaṃ nāma suttantapariyāyato abhidhammaniddesatoti duvidhaṃ.",
  "atk-abh02a:39_1": "Taṃ suttantapariyāye bhavena paricchinnaṃ.",
  "atk-abh02a:39_2": "Paṭisandhito hi paṭṭhāya atītabhavesu nibbattaṃ rūpaṃ,",
  "atk-abh02a:39_3": "anantarabhave vā nibbattaṃ hotu kappakoṭisatasahassamatthake vā,",
  "atk-abh02a:39_4": "sabbaṃ atītameva nāma.",
  "atk-abh02a:39_5": "Cutito paṭṭhāya anāgatabhavesu nibbattanakarūpaṃ,",
  "atk-abh02a:39_6": "anantarabhave vā nibbattaṃ hotu kappakoṭisatasahassamatthake vā,",
  "atk-abh02a:39_7": "sabbaṃ anāgatameva nāma.",
  "atk-abh02a:39_8": "Cutipaṭisandhianantare pavattarūpaṃ paccuppannaṃ nāma.",
  "atk-abh02a:39_9": "Abhidhammaniddese pana khaṇena paricchinnaṃ.",
  "atk-abh02a:39_10": "Tayo hi rūpassa khaṇā – uppādo, ṭhiti, bhaṅgoti.",
  "atk-abh02a:39_11": "Ime tayo khaṇe patvā niruddhaṃ rūpaṃ,",
  "atk-abh02a:39_12": "samanantaraniruddhaṃ vā hotu atīte kappakoṭisatasahassamatthake vā,",
  "atk-abh02a:39_13": "sabbaṃ atītameva nāma.",
  "atk-abh02a:39_14": "Tayo khaṇe asampattaṃ rūpaṃ,",
  "atk-abh02a:39_15": "ekacittakkhaṇamattena vā asampattaṃ hotu anāgate kappakoṭisatasahassamatthake vā,",
  "atk-abh02a:39_16": "sabbaṃ anāgatameva nāma.",
  "atk-abh02a:39_17": "Ime tayo khaṇe sampattaṃ rūpaṃ pana paccuppannaṃ nāma.",
  "atk-abh02a:39_18": "Tattha kiñcāpi idaṃ suttantabhājanīyaṃ,",
  "atk-abh02a:39_19": "evaṃ santepi abhidhammaniddeseneva atītānāgatapaccuppannarūpaṃ niddiṭṭhanti veditabbaṃ.",
  "atk-abh02a:40_0": "Aparo nayo –",
  "atk-abh02a:40_1": "idañhi rūpaṃ addhāsantatisamayakhaṇavasena catudhā atītaṃ nāma hoti.",
  "atk-abh02a:40_2": "Tathā anāgatapaccuppannaṃ.",
  "atk-abh02a:40_3": "Addhāvasena tāva ekassa ekasmiṃ bhave paṭisandhito pubbe atītaṃ,",
  "atk-abh02a:40_4": "cutito uddhaṃ anāgataṃ,",
  "atk-abh02a:40_5": "ubhinnamantare paccuppannaṃ.",
  "atk-abh02a:40_6": "Santativasena sabhāgaekautusamuṭṭhānaṃ ekāhārasamuṭṭhānañca pubbāpariyavasena pavattamānampi paccuppannaṃ.",
  "atk-abh02a:40_7": "Tato pubbe visabhāgautuāhārasamuṭṭhānaṃ atītaṃ,",
  "atk-abh02a:40_8": "pacchā anāgataṃ.",
  "atk-abh02a:40_9": "Cittajaṃ ekavīthiekajavanaekasamāpattisamuṭṭhānaṃ paccuppannaṃ.",
  "atk-abh02a:40_10": "Tato pubbe atītaṃ,",
  "atk-abh02a:40_11": "pacchā anāgataṃ.",
  "atk-abh02a:40_12": "Kammasamuṭṭhānassa pāṭiyekkaṃ santativasena atītādibhedo natthi.",
  "atk-abh02a:40_13": "Tesaññeva pana utuāhāracittasamuṭṭhānānaṃ upatthambhakavasena tassa atītādibhedo veditabbo.",
  "atk-abh02a:40_14": "Samayavasena ekamuhuttapubbaṇhasāyanharattidivādīsu samayesu santānavasena pavattamānaṃ taṃ taṃ samayaṃ paccuppannaṃ nāma.",
  "atk-abh02a:40_15": "Tato pubbe atītaṃ,",
  "atk-abh02a:40_16": "pacchā anāgataṃ.",
  "atk-abh02a:40_17": "Khaṇavasena uppādādikkhaṇattayapariyāpannaṃ paccuppannaṃ nāma.",
  "atk-abh02a:40_18": "Tato pubbe atītaṃ,",
  "atk-abh02a:40_19": "pacchā anāgataṃ.",
  "atk-abh02a:41_0": "Apica atikkahetupaccayakiccaṃ atītaṃ.",
  "atk-abh02a:41_1": "Niṭṭhitahetukiccaṃ aniṭṭhitapaccayakiccaṃ paccuppannaṃ.",
  "atk-abh02a:41_2": "Ubhayakiccamasampattaṃ anāgataṃ.",
  "atk-abh02a:41_3": "Sakiccakkhaṇe vā paccuppannaṃ.",
  "atk-abh02a:41_4": "Tato pubbe atītaṃ,",
  "atk-abh02a:41_5": "pacchā anāgataṃ.",
  "atk-abh02a:41_6": "Ettha ca khaṇādikathāva nippariyāyā,",
  "atk-abh02a:41_7": "sesā sapariyāyā.",
  "atk-abh02a:41_8": "Tāsu nippariyāyakathā idha adhippetā.",
  "atk-abh02a:41_9": "Ajjhattadukassāpi niddesapadāni heṭṭhā ajjhattattikaniddese vuttatthāneva.",
  "atk-abh02a:41_10": "Oḷārikādīni rūpakaṇḍavaṇṇanāyaṃ vuttatthāneva.",
  "atk-abh02a:42_0": "6.",
  "atk-abh02a:42_1": "Hīnadukaniddese tesaṃ tesaṃ sattānanti bahūsu sattesu sāmivacanaṃ.",
  "atk-abh02a:42_2": "Aparassāpi aparassāpīti hi vuccamāne divasampi kappasatasahassampi vadanto ettakameva vadeyya.",
  "atk-abh02a:42_3": "Iti satthā dvīheva padehi anavasese satte pariyādiyanto ‘tesaṃ tesaṃ sattāna’nti āha.",
  "atk-abh02a:42_4": "Ettakena hi sabbampi aparadīpanaṃ siddhaṃ hoti.",
  "atk-abh02a:42_5": "Uññātanti avamataṃ.",
  "atk-abh02a:42_6": "Avaññātanti vambhetvā ñātaṃ.",
  "atk-abh02a:42_7": "Rūpantipi na viditaṃ.",
  "atk-abh02a:42_8": "Hīḷitanti agahetabbaṭṭhena khittaṃ chaḍḍitaṃ,",
  "atk-abh02a:42_9": "jigucchitantipi vadanti.",
  "atk-abh02a:42_10": "Paribhūtanti kimetenāti vācāya paribhavitaṃ.",
  "atk-abh02a:42_11": "Acittīkatanti na garukataṃ.",
  "atk-abh02a:42_12": "Hīnanti lāmakaṃ.",
  "atk-abh02a:42_13": "Hīnamatanti hīnanti mataṃ,",
  "atk-abh02a:42_14": "lāmakaṃ katvā ñātaṃ.",
  "atk-abh02a:42_15": "Hīnasammatanti hīnanti loke sammataṃ,",
  "atk-abh02a:42_16": "hīnehi vā sammataṃ,",
  "atk-abh02a:42_17": "gūthabhakkhehi gūtho viya.",
  "atk-abh02a:42_18": "Aniṭṭhanti appiyaṃ,",
  "atk-abh02a:42_19": "paṭilābhatthāya vā apariyesitaṃ.",
  "atk-abh02a:42_20": "Sacepi naṃ koci pariyeseyya,",
  "atk-abh02a:42_21": "pariyesatu.",
  "atk-abh02a:42_22": "Etassa pana ārammaṇassa etadeva nāmaṃ.",
  "atk-abh02a:42_23": "Akantanti akāmitaṃ,",
  "atk-abh02a:42_24": "nissirikaṃ vā.",
  "atk-abh02a:42_25": "Amanāpanti manasmiṃ na appitaṃ.",
  "atk-abh02a:42_26": "Tādisañhi ārammaṇaṃ manasmiṃ na appīyati.",
  "atk-abh02a:42_27": "Atha vā manaṃ appāyati vaḍḍhetīti manāpaṃ,",
  "atk-abh02a:42_28": "na manāpaṃ amanāpaṃ.",
  "atk-abh02a:43_0": "Aparo nayo –",
  "atk-abh02a:43_1": "aniṭṭhaṃ sampattivirahato.",
  "atk-abh02a:43_2": "Taṃ ekantena kammasamuṭṭhānesu akusalakammasamuṭṭhānaṃ.",
  "atk-abh02a:43_3": "Akantaṃ sukhassa ahetubhāvato.",
  "atk-abh02a:43_4": "Amanāpaṃ dukkhassa hetubhāvato.",
  "atk-abh02a:43_5": "Rūpā saddāti idamassa sabhāvadīpanaṃ.",
  "atk-abh02a:43_6": "Imasmiñhi pade akusalakammajavasena aniṭṭhā pañca kāmaguṇā vibhattā.",
  "atk-abh02a:43_7": "Kusalakammajaṃ pana aniṭṭhaṃ nāma natthi,",
  "atk-abh02a:43_8": "sabbaṃ iṭṭhameva.",
  "atk-abh02a:44_0": "Paṇītapadaniddeso vuttapaṭipakkhanayena veditabbo.",
  "atk-abh02a:44_1": "Imasmiṃ pana pade kusalakammajavasena iṭṭhā pañca kāmaguṇā vibhattā.",
  "atk-abh02a:44_2": "Kusalakammajañhi aniṭṭhaṃ nāma natthi,",
  "atk-abh02a:44_3": "sabbaṃ iṭṭhameva.",
  "atk-abh02a:44_4": "Yathā ca kammajesu evaṃ utusamuṭṭhānādīsupi iṭṭhāniṭṭhatā atthi evāti imasmiṃ duke iṭṭhāniṭṭhārammaṇaṃ paṭivibhattanti veditabbaṃ.",
  "atk-abh02a:44_5": "Ayaṃ tāva ācariyānaṃ samānatthakathā.",
  "atk-abh02a:44_6": "Vitaṇḍavādī panāha –",
  "atk-abh02a:44_7": "iṭṭhāniṭṭhaṃ nāma pāṭiyekkaṃ paṭivibhattaṃ natthi,",
  "atk-abh02a:44_8": "tesaṃ tesaṃ rucivasena kathitaṃ.",
  "atk-abh02a:45_0": "Yathāha –",
  "atk-abh02a:46_0": "“Manāpapariyantaṃ khvāhaṃ, mahārāja,",
  "atk-abh02a:46_1": "pañcasu kāmaguṇesu agganti vadāmi. Teva, mahārāja,",
  "atk-abh02a:46_2": "rūpā ekaccassa manāpā honti,",
  "atk-abh02a:46_3": "ekaccassa amanāpā honti. Teva, mahārāja, saddā, gandhā, rasā,",
  "atk-abh02a:46_4": "phoṭṭhabbā ekaccassa manāpā honti,",
  "atk-abh02a:46_5": "ekaccassa amanāpā hontī”ti.",
  "atk-abh02a:47_0": "Evaṃ yasmā teyeva rūpādayo eko assādeti abhinandati,",
  "atk-abh02a:47_1": "tattha lobhaṃ uppādeti.",
  "atk-abh02a:47_2": "Eko kujjhati paṭihaññati,",
  "atk-abh02a:47_3": "tattha dosaṃ uppādeti.",
  "atk-abh02a:47_4": "Ekassa iṭṭhā honti kantā manāpā,",
  "atk-abh02a:47_5": "ekassa aniṭṭhā akantā amanāpā.",
  "atk-abh02a:47_6": "Eko cete ‘iṭṭhā kantā manāpā’ti dakkhiṇato gaṇhāti,",
  "atk-abh02a:47_7": "eko ‘aniṭṭhā akantā amanāpā’ti vāmato.",
  "atk-abh02a:47_8": "Tasmā iṭṭhāniṭṭhaṃ nāma pāṭiyekkaṃ paṭivibhattaṃ nāma natthi.",
  "atk-abh02a:47_9": "Paccantavāsīnañhi gaṇḍuppādāpi iṭṭhā honti kantā manāpā,",
  "atk-abh02a:47_10": "majjhimadesavāsīnaṃ atijegucchā.",
  "atk-abh02a:47_11": "Tesañca moramaṃsādīni iṭṭhāni honti,",
  "atk-abh02a:47_12": "itaresaṃ tāni atijegucchānīti.",
  "atk-abh02a:48_0": "So vattabbo –",
  "atk-abh02a:48_1": "“kiṃ pana tvaṃ iṭṭhāniṭṭhārammaṇaṃ pāṭiyekkaṃ paṭivibhattaṃ nāma natthīti vadesī”ti?",
  "atk-abh02a:48_2": "“Āma natthī”ti vadāmi.",
  "atk-abh02a:48_3": "Puna tatheva yāvatatiyaṃ patiṭṭhāpetvā pañho pucchitabbo –",
  "atk-abh02a:48_4": "“nibbānaṃ nāma iṭṭhaṃ udāhu aniṭṭha”nti?",
  "atk-abh02a:48_5": "Jānamāno “iṭṭha”nti vakkhati.",
  "atk-abh02a:48_6": "Sacepi na vadeyya,",
  "atk-abh02a:48_7": "mā vadatu.",
  "atk-abh02a:48_8": "Nibbānaṃ pana ekantaiṭṭhameva.",
  "atk-abh02a:48_9": "“Nanu eko nibbānassa vaṇṇe kathiyamāne kujjhitvā –",
  "atk-abh02a:48_10": "‘tvaṃ nibbānassa vaṇṇaṃ kathesi,",
  "atk-abh02a:48_11": "kiṃ tattha annapānamālāgandhavilepanasayanacchādanasamiddhā pañca kāmaguṇā atthī’ti vatvā ‘natthī’ti",
  "atk-abh02a:48_12": "vutte ‘alaṃ tava nibbānenā’ti nibbānassa vaṇṇe kathiyamāne kujjhitvā ubho kaṇṇe thaketīti iṭṭhetaṃ.",
  "atk-abh02a:48_13": "Etassa pana vasena tava vāde nibbānaṃ aniṭṭhaṃ nāma hoti.",
  "atk-abh02a:48_14": "Na panetaṃ evaṃ gahetabbaṃ.",
  "atk-abh02a:48_15": "Eso hi viparītasaññāya katheti.",
  "atk-abh02a:48_16": "Saññāvipallāsena ca tadeva ārammaṇaṃ ekassa iṭṭhaṃ hoti,",
  "atk-abh02a:48_17": "ekassa aniṭṭhaṃ”.",
  "atk-abh02a:49_0": "Iṭṭhāniṭṭhārammaṇaṃ pana pāṭiyekkaṃ vibhattaṃ atthīti.",
  "atk-abh02a:49_1": "Kassa vasena vibhattanti?",
  "atk-abh02a:49_2": "Majjhimakasattassa.",
  "atk-abh02a:49_3": "Idañhi na atiissarānaṃ mahāsammatamahāsudassanadhammāsokādīnaṃ vasena vibhattaṃ.",
  "atk-abh02a:49_4": "Tesañhi dibbakappampi ārammaṇaṃ amanāpaṃ upaṭṭhāti.",
  "atk-abh02a:49_5": "Na atiduggatānaṃ dullabhannapānānaṃ vasena vibhattaṃ.",
  "atk-abh02a:49_6": "Tesañhi kaṇājakabhattasitthānipi pūtimaṃsarasopi atimadhuro amatasadiso ca hoti.",
  "atk-abh02a:49_7": "Majjhimakānaṃ pana gaṇakamahāmattaseṭṭhikuṭumbikavāṇijādīnaṃ kālena iṭṭhaṃ kālena aniṭṭhaṃ labhamānānaṃ vasena vibhattaṃ.",
  "atk-abh02a:49_8": "Evarūpā hi iṭṭhāniṭṭhaṃ paricchindituṃ sakkontīti.",
  "atk-abh02a:50_0": "Tipiṭakacūḷanāgatthero panāha –",
  "atk-abh02a:50_1": "“iṭṭhāniṭṭhaṃ nāma vipākavaseneva paricchinnaṃ,",
  "atk-abh02a:50_2": "na javanavasena.",
  "atk-abh02a:50_3": "Javanaṃ pana saññāvipallāsavasena iṭṭhasmiṃyeva rajjati,",
  "atk-abh02a:50_4": "iṭṭhasmiṃyeva dussati;",
  "atk-abh02a:50_5": "aniṭṭhasmiṃyeva rajjati,",
  "atk-abh02a:50_6": "aniṭṭhasmiṃyeva dussatī”ti.",
  "atk-abh02a:50_7": "Vipākavaseneva panetaṃ ekantato paricchijjati.",
  "atk-abh02a:50_8": "Na hi sakkā vipākacittaṃ vañcetuṃ.",
  "atk-abh02a:50_9": "Sace ārammaṇaṃ iṭṭhaṃ hoti,",
  "atk-abh02a:50_10": "kusalavipākaṃ uppajjati.",
  "atk-abh02a:50_11": "Sace aniṭṭhaṃ,",
  "atk-abh02a:50_12": "akusalavipākaṃ uppajjati.",
  "atk-abh02a:50_13": "Kiñcāpi hi micchādiṭṭhikā buddhaṃ vā saṅghaṃ vā mahācetiyādīni vā uḷārāni ārammaṇāni disvā akkhīni pidahanti,",
  "atk-abh02a:50_14": "domanassaṃ āpajjanti,",
  "atk-abh02a:50_15": "dhammasaddaṃ sutvā kaṇṇe thakenti,",
  "atk-abh02a:50_16": "cakkhuviññāṇasotaviññāṇāni pana nesaṃ kusalavipākāneva honti.",
  "atk-abh02a:51_0": "Kiñcāpi gūthasūkarādayo gūthagandhaṃ ghāyitvā ‘khādituṃ labhissāmā’ti somanassajātā honti,",
  "atk-abh02a:51_1": "gūthadassane pana tesaṃ cakkhuviññāṇaṃ,",
  "atk-abh02a:51_2": "tassa gandhaghāyane ghānaviññāṇaṃ,",
  "atk-abh02a:51_3": "rasasāyane jivhāviññāṇañca akusalavipākameva hoti.",
  "atk-abh02a:51_4": "Bandhitvā varasayane sayāpitasūkaro ca kiñcāpi viravati,",
  "atk-abh02a:51_5": "saññāvipallāsena panassa javanasmiṃyeva domanassaṃ uppajjati,",
  "atk-abh02a:51_6": "kāyaviññāṇaṃ kusalavipākameva. Kasmā?",
  "atk-abh02a:51_7": "Ārammaṇassa iṭṭhatāya.",
  "atk-abh02a:52_0": "Apica dvāravasenāpi iṭṭhāniṭṭhatā veditabbā.",
  "atk-abh02a:52_1": "Sukhasamphassañhi gūthakalalaṃ cakkhudvāraghānadvāresu aniṭṭhaṃ,",
  "atk-abh02a:52_2": "kāyadvāre iṭṭhaṃ hoti.",
  "atk-abh02a:52_3": "Cakkavattino maṇiratanena pothiyamānassa,",
  "atk-abh02a:52_4": "suvaṇṇasūle uttāsitassa ca maṇiratanasuvaṇṇasūlāni cakkhudvāre iṭṭhāni honti,",
  "atk-abh02a:52_5": "kāyadvāre aniṭṭhāni. Kasmā?",
  "atk-abh02a:52_6": "Mahādukkhassa uppādanato.",
  "atk-abh02a:52_7": "Evaṃ iṭṭhāniṭṭhaṃ ekantato vipākeneva paricchijjatīti veditabbaṃ.",
  "atk-abh02a:53_0": "Taṃ taṃ vā panāti ettha na heṭṭhimanayo oloketabbo.",
  "atk-abh02a:53_1": "Na hi bhagavā sammutimanāpaṃ bhindati,",
  "atk-abh02a:53_2": "puggalamanāpaṃ pana bhindati.",
  "atk-abh02a:53_3": "Tasmā taṃtaṃvāpanavaseneva upādāyupādāya hīnappaṇītatā veditabbā.",
  "atk-abh02a:53_4": "Nerayikānañhi rūpaṃ koṭippattaṃ hīnaṃ nāma;",
  "atk-abh02a:53_5": "taṃ upādāya tiracchānesu nāgasupaṇṇānaṃ rūpaṃ paṇītaṃ nāma.",
  "atk-abh02a:53_6": "Tesaṃ rūpaṃ hīnaṃ;",
  "atk-abh02a:53_7": "taṃ upādāya petānaṃ rūpaṃ paṇītaṃ nāma.",
  "atk-abh02a:53_8": "Tesampi hīnaṃ;",
  "atk-abh02a:53_9": "taṃ upādāya jānapadānaṃ rūpaṃ paṇītaṃ nāma.",
  "atk-abh02a:53_10": "Tesampi hīnaṃ;",
  "atk-abh02a:53_11": "taṃ upādāya gāmabhojakānaṃ rūpaṃ paṇītaṃ nāma.",
  "atk-abh02a:53_12": "Tesampi hīnaṃ;",
  "atk-abh02a:53_13": "taṃ upādāya janapadasāmikānaṃ rūpaṃ paṇītaṃ nāma.",
  "atk-abh02a:53_14": "Tesampi hīnaṃ;",
  "atk-abh02a:53_15": "taṃ upādāya padesarājūnaṃ rūpaṃ paṇītaṃ nāma.",
  "atk-abh02a:53_16": "Tesampi hīnaṃ;",
  "atk-abh02a:53_17": "taṃ upādāya cakkavattirañño rūpaṃ paṇītaṃ nāma.",
  "atk-abh02a:53_18": "Tassāpi hīnaṃ;",
  "atk-abh02a:53_19": "taṃ upādāya bhummadevānaṃ rūpaṃ paṇītaṃ nāma.",
  "atk-abh02a:53_20": "Tesampi hīnaṃ;",
  "atk-abh02a:53_21": "taṃ upādāya cātumahārājikānaṃ devānaṃ rūpaṃ paṇītaṃ nāma.",
  "atk-abh02a:53_22": "Tesampi hīnaṃ;",
  "atk-abh02a:53_23": "taṃ upādāya tāvatiṃsānaṃ devānaṃ rūpaṃ paṇītaṃ nāma…pe…",
  "atk-abh02a:53_24": "akaniṭṭhadevānaṃ pana rūpaṃ matthakappattaṃ paṇītaṃ nāma.",
  "atk-abh02a:54_0": "7.",
  "atk-abh02a:54_1": "Dūradukaniddese itthindriyādīni heṭṭhā vibhattāneva.",
  "atk-abh02a:54_2": "Imasmiṃ pana duke duppariggahaṭṭhena lakkhaṇaduppaṭivijjhatāya sukhumarūpaṃ dūreti kathitaṃ.",
  "atk-abh02a:54_3": "Sukhapariggahaṭṭhena lakkhaṇasuppaṭivijjhatāya oḷārikarūpaṃ santiketi.",
  "atk-abh02a:54_4": "Kabaḷīkārāhārapariyosāne ca niyyātanaṭṭhānepi ‘idaṃ vuccati rūpaṃ dūre’ti na nīyyātitaṃ. Kasmā?",
  "atk-abh02a:54_5": "Duvidhañhi dūre nāma –",
  "atk-abh02a:54_6": "lakkhaṇato ca okāsato cāti.",
  "atk-abh02a:54_7": "Tattha lakkhaṇato dūreti na kathitaṃ,",
  "atk-abh02a:54_8": "taṃ okāsato kathetabbaṃ.",
  "atk-abh02a:54_9": "Tasmā dūreti akathitaṃ.",
  "atk-abh02a:54_10": "Oḷārikarūpaṃ okāsato dūreti dassetuṃ aniyyātetvāva yaṃ vā panaññampītiādimāha.",
  "atk-abh02a:54_11": "Santikapadaniddesepi eseva nayo.",
  "atk-abh02a:54_12": "Tattha anāsanneti na āsanne,",
  "atk-abh02a:54_13": "anupakaṭṭheti nissaṭe,",
  "atk-abh02a:54_14": "dūreti dūramhi,",
  "atk-abh02a:54_15": "asantiketi na santike.",
  "atk-abh02a:54_16": "Idaṃ vuccati rūpaṃ dūreti idaṃ paṇṇarasavidhaṃ sukhumarūpaṃ lakkhaṇato dūre,",
  "atk-abh02a:54_17": "dasavidhaṃ pana oḷārikarūpaṃ yevāpanakavasena okāsato dūreti vuccati.",
  "atk-abh02a:54_18": "Santikapadaniddeso uttānatthoyeva.",
  "atk-abh02a:55_0": "Idaṃ vuccati rūpaṃ santiketi idaṃ dasavidhaṃ oḷārikarūpaṃ lakkhaṇato santike,",
  "atk-abh02a:55_1": "pañcadasavidhaṃ pana sukhumarūpaṃ yevāpanakavasena okāsato santiketi vuccati.",
  "atk-abh02a:55_2": "Kittakato paṭṭhāya pana rūpaṃ okāsavasena santike nāma?",
  "atk-abh02a:55_3": "Kittakato paṭṭhāya dūre nāmāti?",
  "atk-abh02a:55_4": "Pakatikathāya kathentānaṃ dvādasahattho savanūpacāro nāma hoti.",
  "atk-abh02a:55_5": "Tassa orato rūpaṃ santike,",
  "atk-abh02a:55_6": "parato dūre.",
  "atk-abh02a:55_7": "Tattha sukhumarūpaṃ dūre hontaṃ lakkhaṇatopi okāsatopi dūre hoti;",
  "atk-abh02a:55_8": "santike hontaṃ pana okāsatova santike hoti,",
  "atk-abh02a:55_9": "na lakkhaṇato.",
  "atk-abh02a:55_10": "Oḷārikarūpaṃ santike hontaṃ lakkhaṇatopi okāsatopi santike hoti;",
  "atk-abh02a:55_11": "dūre hontaṃ okāsatova dūre hoti,",
  "atk-abh02a:55_12": "na lakkhaṇato.",
  "atk-abh02a:56_0": "Taṃ taṃ vā panāti ettha na heṭṭhimanayo oloketabbo.",
  "atk-abh02a:56_1": "Heṭṭhā hi bhindamāno gato.",
  "atk-abh02a:56_2": "Idha pana na lakkhaṇato dūraṃ bhindati,",
  "atk-abh02a:56_3": "okāsato dūrameva bhindati.",
  "atk-abh02a:56_4": "Upādāyupādāya dūrasantikañhi ettha dassitaṃ.",
  "atk-abh02a:56_5": "Attano hi rūpaṃ santike nāma;",
  "atk-abh02a:56_6": "antokucchigatassāpi parassa dūre.",
  "atk-abh02a:56_7": "Antokucchigatassa santike;",
  "atk-abh02a:56_8": "bahiṭhitassa dūre.",
  "atk-abh02a:56_9": "Ekamañce sayitassa santike;",
  "atk-abh02a:56_10": "bahipamukhe ṭhitassa dūre.",
  "atk-abh02a:56_11": "Antopariveṇe rūpaṃ santike;",
  "atk-abh02a:56_12": "bahipariveṇe dūre.",
  "atk-abh02a:56_13": "Antosaṅghārāme rūpaṃ santike;",
  "atk-abh02a:56_14": "bahisaṅghārāme dūre.",
  "atk-abh02a:56_15": "Antosīmāya rūpaṃ santike;",
  "atk-abh02a:56_16": "bahisīmāya dūre.",
  "atk-abh02a:56_17": "Antogāmakhette rūpaṃ santike;",
  "atk-abh02a:56_18": "bahigāmakkhette dūre.",
  "atk-abh02a:56_19": "Antojanapade rūpaṃ santike;",
  "atk-abh02a:56_20": "bahijanapade dūre.",
  "atk-abh02a:56_21": "Antorajjasīmāya rūpaṃ santike;",
  "atk-abh02a:56_22": "bahirajjasīmāya dūre.",
  "atk-abh02a:56_23": "Antosamudde rūpaṃ santike;",
  "atk-abh02a:56_24": "bahisamudderūpaṃ dūre.",
  "atk-abh02a:56_25": "Antocakkavāḷe rūpaṃ santike;",
  "atk-abh02a:56_26": "bahicakkavāḷe dūreti.",
  "atk-abh02a:57_0": "Ayaṃ rūpakkhandhaniddeso.",
  "atk-abh02a:58_0": "2. Vedanākkhandhaniddeso",
  "atk-abh02a:59_0": "8.",
  "atk-abh02a:59_1": "Vedanākkhandhaniddesādīsu heṭṭhā vuttasadisaṃ pahāya apubbameva vaṇṇayissāma.",
  "atk-abh02a:59_2": "Yā kāci vedanāti catubhūmikavedanaṃ pariyādiyati.",
  "atk-abh02a:59_3": "Sukhā vedanātiādīni atītādivasena niddiṭṭhavedanaṃ sabhāvato dassetuṃ vuttāni.",
  "atk-abh02a:59_4": "Tattha sukhā vedanā atthi kāyikā,",
  "atk-abh02a:59_5": "atthi cetasikā.",
  "atk-abh02a:59_6": "Tathā dukkhā vedanā.",
  "atk-abh02a:59_7": "Adukkhamasukhā pana cakkhādayo pasādakāye sandhāya pariyāyena ‘atthi kāyikā,",
  "atk-abh02a:59_8": "atthi cetasikā’.",
  "atk-abh02a:59_9": "Tattha sabbāpi kāyikā kāmāvacarā.",
  "atk-abh02a:59_10": "Tathā cetasikā dukkhā vedanā.",
  "atk-abh02a:59_11": "Cetasikā sukhā pana tebhūmikā.",
  "atk-abh02a:59_12": "Adukkhamasukhā catubhūmikā.",
  "atk-abh02a:59_13": "Tassā sabbappakārāyapi santativasena,",
  "atk-abh02a:59_14": "khaṇādivasena ca atītādibhāvo veditabbo.",
  "atk-abh02a:60_0": "Tattha santativasena ekavīthiekajavanaekasamāpattipariyāpannā,",
  "atk-abh02a:60_1": "ekavidhavisayasamāyogappavattā ca paccuppannā.",
  "atk-abh02a:60_2": "Tato pubbe atītā,",
  "atk-abh02a:60_3": "pacchā anāgatā.",
  "atk-abh02a:60_4": "Khaṇādivasena khaṇattayapariyāpannā pubbantāparantamajjhagatā sakiccañca kurumānā vedanā paccuppannā.",
  "atk-abh02a:60_5": "Tato pubbe atītā,",
  "atk-abh02a:60_6": "pacchā anāgatā.",
  "atk-abh02a:60_7": "Tattha khaṇādivasena atītādibhāvaṃ sandhāya ayaṃ niddeso katoti veditabbo.",
  "atk-abh02a:61_0": "11.",
  "atk-abh02a:61_1": "Oḷārikasukhumaniddese akusalā vedanātiādīni jātito oḷārikasukhumabhāvaṃ dassetuṃ vuttāni.",
  "atk-abh02a:61_2": "Dukkhā vedanā oḷārikātiādīni sabhāvato.",
  "atk-abh02a:61_3": "Asamāpannassa vedanātiādīni puggalato.",
  "atk-abh02a:61_4": "Sāsavātiādīni lokiyalokuttarato oḷārikasukhumabhāvaṃ dassetuṃ vuttāni.",
  "atk-abh02a:61_5": "Tattha akusalā tāva sadarathaṭṭhena dukkhavipākaṭṭhena ca oḷārikā.",
  "atk-abh02a:61_6": "Kusalā niddarathaṭṭhena sukhavipākaṭṭhena ca sukhumā.",
  "atk-abh02a:61_7": "Abyākatā nirussāhaṭṭhena avipākaṭṭhena ca sukhumā.",
  "atk-abh02a:61_8": "Kusalākusalā saussāhaṭṭhena savipākaṭṭhena ca oḷārikā.",
  "atk-abh02a:61_9": "Abyākatā vuttanayeneva sukhumā.",
  "atk-abh02a:62_0": "Dukkhā asātaṭṭhena dukkhaṭṭhena ca oḷārikā.",
  "atk-abh02a:62_1": "Sukhā sātaṭṭhena sukhaṭṭhena ca sukhumā.",
  "atk-abh02a:62_2": "Adukkhamasukhā santaṭṭhena paṇītaṭṭhena ca sukhumā.",
  "atk-abh02a:62_3": "Sukhadukkhā khobhanaṭṭhena pharaṇaṭṭhena ca oḷārikā.",
  "atk-abh02a:62_4": "Sukhavedanāpi hi khobheti pharati.",
  "atk-abh02a:62_5": "Tathā dukkhavedanāpi.",
  "atk-abh02a:62_6": "Sukhañhi uppajjamānaṃ sakalasarīraṃ khobhentaṃ āluḷentaṃ abhisandayamānaṃ maddayamānaṃ chādayamānaṃ sītodakaghaṭena āsiñcayamānaṃ viya uppajjati.",
  "atk-abh02a:62_7": "Dukkhaṃ uppajjamānaṃ tattaphālaṃ anto pavesantaṃ viya tiṇukkāya bahi jhāpayamānaṃ viya uppajjati.",
  "atk-abh02a:62_8": "Adukkhamasukhā pana vuttanayeneva sukhumā.",
  "atk-abh02a:62_9": "Asamāpannassa vedanā nānārammaṇe vikkhittabhāvato oḷārikā.",
  "atk-abh02a:62_10": "Samāpannassa vedanā ekattanimitteyeva caratīti sukhumā.",
  "atk-abh02a:62_11": "Sāsavā āsavuppattihetuto oḷārikā.",
  "atk-abh02a:62_12": "Āsavacāro nāma ekantaoḷāriko.",
  "atk-abh02a:62_13": "Anāsavā vuttavipariyāyena sukhumā.",
  "atk-abh02a:63_0": "Tattha eko neva kusalattike kovido hoti,",
  "atk-abh02a:63_1": "na vedanāttike.",
  "atk-abh02a:63_2": "So ‘kusalattikaṃ rakkhāmī’ti vedanāttikaṃ bhindati;",
  "atk-abh02a:63_3": "‘vedanāttikaṃ rakkhāmī’ti kusalattikaṃ bhindati.",
  "atk-abh02a:63_4": "Eko ‘tikaṃ rakkhāmī’ti bhūmantaraṃ bhindati.",
  "atk-abh02a:63_5": "Eko na bhindati. Kathaṃ?",
  "atk-abh02a:63_6": "“Sukhadukkhā vedanā oḷārikā,",
  "atk-abh02a:63_7": "adukkhamasukhā vedanā sukhumā”ti hi vedanāttike vuttaṃ.",
  "atk-abh02a:63_8": "Taṃ eko paṭikkhipati –",
  "atk-abh02a:63_9": "na sabbā adukkhamasukhā sukhumā.",
  "atk-abh02a:63_10": "Sā hi kusalāpi atthi akusalāpi abyākatāpi.",
  "atk-abh02a:63_11": "Tattha kusalākusalā oḷārikā,",
  "atk-abh02a:63_12": "abyākatā sukhumā. Kasmā?",
  "atk-abh02a:63_13": "Kusalattike pāḷiyaṃ āgatattāti.",
  "atk-abh02a:63_14": "Evaṃ kusalattiko rakkhito hoti,",
  "atk-abh02a:63_15": "vedanāttiko pana bhinno.",
  "atk-abh02a:64_0": "Kusalākusalā vedanā oḷārikā,",
  "atk-abh02a:64_1": "abyākatā vedanā sukhumā”ti yaṃ pana kusalattike vuttaṃ,",
  "atk-abh02a:64_2": "taṃ eko paṭikkhipati –",
  "atk-abh02a:64_3": "na sabbā abyākatā sukhumā.",
  "atk-abh02a:64_4": "Sā hi sukhāpi atthi dukkhāpi adukkhamasukhāpi.",
  "atk-abh02a:64_5": "Tattha sukhadukkhā oḷārikā,",
  "atk-abh02a:64_6": "adukkhamasukhā sukhumā. Kasmā?",
  "atk-abh02a:64_7": "Vedanāttike pāḷiyaṃ āgatattāti.",
  "atk-abh02a:64_8": "Evaṃ vedanāttiko rakkhito hoti,",
  "atk-abh02a:64_9": "kusalattiko pana bhinno.",
  "atk-abh02a:64_10": "Kusalattikassa pana āgataṭṭhāne vedanāttikaṃ anoloketvā vedanāttikassa āgataṭṭhāne kusalattikaṃ anoloketvā kusalādīnaṃ kusalattikalakkhaṇena,",
  "atk-abh02a:64_11": "sukhādīnaṃ vedanāttikalakkhaṇena oḷārikasukhumataṃ kathento na bhindati nāma.",
  "atk-abh02a:65_0": "Yampi “kusalākusalā vedanā oḷārikā,",
  "atk-abh02a:65_1": "abyākatā vedanā sukhumā”ti kusalattike vuttaṃ,",
  "atk-abh02a:65_2": "tattheko ‘kusalā lokuttaravedanāpi samānā oḷārikā nāma,",
  "atk-abh02a:65_3": "vipākā antamaso dvipañcaviññāṇasahajātāpi samānā sukhumā nāma hotī’ti vadati.",
  "atk-abh02a:65_4": "So evarūpaṃ santaṃ paṇītaṃ lokuttaravedanaṃ oḷārikaṃ nāma karonto,",
  "atk-abh02a:65_5": "dvipañcaviññāṇasampayuttaṃ ahetukaṃ hīnaṃ jaḷaṃ vedanaṃ sukhumaṃ nāma karonto ‘tikaṃ rakkhissāmī’ti bhūmantaraṃ bhindati nāma.",
  "atk-abh02a:65_6": "Tattha tattha bhūmiyaṃ kusalaṃ pana taṃtaṃbhūmivipākeneva saddhiṃ yojetvā kathento na bhindati nāma.",
  "atk-abh02a:65_7": "Tatrāyaṃ nayo –",
  "atk-abh02a:65_8": "kāmāvacarakusalā hi oḷārikā;",
  "atk-abh02a:65_9": "kāmāvacaravipākā sukhumā.",
  "atk-abh02a:65_10": "Rūpāvacarārūpāvacaralokuttarakusalā oḷārikā;",
  "atk-abh02a:65_11": "rūpāvacarārūpāvacaralokuttaravipākā sukhumāti.",
  "atk-abh02a:65_12": "Iminā nīhārena kathento na bhindati nāma.",
  "atk-abh02a:66_0": "Tipiṭakacūḷanāgatthero panāha –",
  "atk-abh02a:66_1": "“akusale oḷārikasukhumatā nāma na uddharitabbā.",
  "atk-abh02a:66_2": "Tañhi ekantaoḷārikameva.",
  "atk-abh02a:66_3": "Lokuttarepi oḷārikasukhumatā na uddharitabbā.",
  "atk-abh02a:66_4": "Tañhi ekantasukhuma”nti.",
  "atk-abh02a:66_5": "Imaṃ kathaṃ āharitvā tipiṭakacūḷābhayattherassa kathayiṃsu –",
  "atk-abh02a:66_6": "evaṃ therena kathitanti.",
  "atk-abh02a:66_7": "Tipiṭakacūḷābhayatthero āha –",
  "atk-abh02a:66_8": "“sammāsambuddhena abhidhammaṃ patvā ekapadassāpi dvinnampi padānaṃ āgataṭṭhāne nayaṃ dātuṃ yuttaṭṭhāne nayo adinno nāma natthi,",
  "atk-abh02a:66_9": "nayaṃ kātuṃ yuttaṭṭhāne nayo akato nāma natthi.",
  "atk-abh02a:66_10": "Idha panekacco ‘ācariyo asmī’ti vicaranto akusale oḷārikasukhumataṃ uddharamāno kukkuccāyati.",
  "atk-abh02a:66_11": "Sammāsambuddhena pana lokuttarepi oḷārikasukhumatā uddharitā”ti.",
  "atk-abh02a:66_12": "Evañca pana vatvā idaṃ suttaṃ āhari – “tatra, bhante,",
  "atk-abh02a:66_13": "yāyaṃ paṭipadā dukkhā dandhābhiññā, ayaṃ, bhante,",
  "atk-abh02a:66_14": "paṭipadā ubhayeneva hīnā akkhāyati –",
  "atk-abh02a:66_15": "dukkhattā dandhattā cā”ti.",
  "atk-abh02a:66_16": "Ettha hi catasso paṭipadā lokiyalokuttaramissakā kathitā.",
  "atk-abh02a:67_0": "Taṃ taṃ vā panāti ettha na heṭṭhimanayo oloketabbo.",
  "atk-abh02a:67_1": "Taṃtaṃvāpanavaseneva kathetabbaṃ.",
  "atk-abh02a:67_2": "Duvidhā hi akusalā –",
  "atk-abh02a:67_3": "lobhasahagatā dosasahagatā ca.",
  "atk-abh02a:67_4": "Tattha dosasahagatā oḷārikā,",
  "atk-abh02a:67_5": "lobhasahagatā sukhumā.",
  "atk-abh02a:67_6": "Dosasahagatāpi duvidhā –",
  "atk-abh02a:67_7": "niyatā aniyatā ca.",
  "atk-abh02a:67_8": "Tattha niyatā oḷārikā,",
  "atk-abh02a:67_9": "aniyatā sukhumā.",
  "atk-abh02a:67_10": "Niyatāpi kappaṭṭhitikā oḷārikā,",
  "atk-abh02a:67_11": "nokappaṭṭhitikā sukhumā.",
  "atk-abh02a:67_12": "Kappaṭṭhitikāpi asaṅkhārikā oḷārikā,",
  "atk-abh02a:67_13": "sasaṅkhārikā sukhumā.",
  "atk-abh02a:67_14": "Lobhasahagatāpi dvidhā –",
  "atk-abh02a:67_15": "diṭṭhisampayuttā diṭṭhivippayuttā ca.",
  "atk-abh02a:67_16": "Tattha diṭṭhisampayuttā oḷārikā,",
  "atk-abh02a:67_17": "diṭṭhivippayuttā sukhumā.",
  "atk-abh02a:67_18": "Diṭṭhisampayuttāpi niyatā oḷārikā,",
  "atk-abh02a:67_19": "aniyatā sukhumā.",
  "atk-abh02a:67_20": "Sāpi asaṅkhārikā oḷārikā,",
  "atk-abh02a:67_21": "sasaṅkhārikā sukhumā.",
  "atk-abh02a:68_0": "Saṅkhepato akusalaṃ patvā yā vipākaṃ bahuṃ deti sā oḷārikā,",
  "atk-abh02a:68_1": "yā appaṃ sā sukhumā.",
  "atk-abh02a:68_2": "Kusalaṃ patvā pana appavipākā oḷārikā,",
  "atk-abh02a:68_3": "bahuvipākā sukhumā.",
  "atk-abh02a:68_4": "Catubbidhe kusale kāmāvacarakusalā oḷārikā,",
  "atk-abh02a:68_5": "rūpāvacarakusalā sukhumā.",
  "atk-abh02a:68_6": "Sāpi oḷārikā,",
  "atk-abh02a:68_7": "arūpāvacarakusalā sukhumā.",
  "atk-abh02a:68_8": "Sāpi oḷārikā,",
  "atk-abh02a:68_9": "lokuttarakusalā sukhumā.",
  "atk-abh02a:68_10": "Ayaṃ tāva bhūmīsu abhedato nayo.",
  "atk-abh02a:69_0": "Bhedato pana kāmāvacarā dānasīlabhāvanāmayavasena tividhā.",
  "atk-abh02a:69_1": "Tattha dānamayā oḷārikā,",
  "atk-abh02a:69_2": "sīlamayā sukhumā.",
  "atk-abh02a:69_3": "Sāpi oḷārikā,",
  "atk-abh02a:69_4": "bhāvanāmayā sukhumā.",
  "atk-abh02a:69_5": "Sāpi duhetukā tihetukāti duvidhā.",
  "atk-abh02a:69_6": "Tattha duhetukā oḷārikā,",
  "atk-abh02a:69_7": "tihetukā sukhumā.",
  "atk-abh02a:69_8": "Tihetukāpi sasaṅkhārikaasaṅkhārikabhedato duvidhā.",
  "atk-abh02a:69_9": "Tattha sasaṅkhārikā oḷārikā,",
  "atk-abh02a:69_10": "asaṅkhārikā sukhumā.",
  "atk-abh02a:69_11": "Rūpāvacare paṭhamajjhānakusalavedanā oḷārikā,",
  "atk-abh02a:69_12": "dutiyajjhānakusalavedanā sukhumā…pe…",
  "atk-abh02a:69_13": "catutthajjhānakusalavedanā sukhumā.",
  "atk-abh02a:69_14": "Sāpi oḷārikā,",
  "atk-abh02a:69_15": "ākāsānañcāyatanakusalavedanā sukhumā ākāsānañcāyatanakusalavedanā oḷārikā…pe….",
  "atk-abh02a:69_16": "Nevasaññānāsaññāyatanakusalavedanā sukhumā.",
  "atk-abh02a:69_17": "Sāpi oḷārikā,",
  "atk-abh02a:69_18": "vipassanāsahajātā sukhumā.",
  "atk-abh02a:69_19": "Sāpi oḷārikā,",
  "atk-abh02a:69_20": "sotāpattimaggasahajātā sukhumā.",
  "atk-abh02a:69_21": "Sāpi oḷārikā…pe…",
  "atk-abh02a:69_22": "arahattamaggasahajātā sukhumā.",
  "atk-abh02a:70_0": "Catubbidhe vipāke kāmāvacaravipākavedanā oḷārikā,",
  "atk-abh02a:70_1": "rūpāvacaravipākavedanā sukhumā.",
  "atk-abh02a:70_2": "Sāpi oḷārikā…pe…",
  "atk-abh02a:70_3": "lokuttaravipākavedanā sukhumā.",
  "atk-abh02a:70_4": "Evaṃ tāva abhedato.",
  "atk-abh02a:71_0": "Bhedato pana kāmāvacaravipākā atthi ahetukā,",
  "atk-abh02a:71_1": "atthi sahetukā.",
  "atk-abh02a:71_2": "Sahetukāpi atthi duhetukā,",
  "atk-abh02a:71_3": "atthi tihetukā.",
  "atk-abh02a:71_4": "Tattha ahetukā oḷārikā,",
  "atk-abh02a:71_5": "sahetukā sukhumā.",
  "atk-abh02a:71_6": "Sāpi duhetukā oḷārikā,",
  "atk-abh02a:71_7": "tihetukā sukhumā.",
  "atk-abh02a:71_8": "Tatthāpi sasaṅkhārikā oḷārikā,",
  "atk-abh02a:71_9": "asaṅkhārikā sukhumā.",
  "atk-abh02a:71_10": "Paṭhamajjhānavipākā oḷārikā,",
  "atk-abh02a:71_11": "dutiyajjhānavipākā sukhumā…pe…",
  "atk-abh02a:71_12": "catutthajjhānavipākā sukhumā.",
  "atk-abh02a:71_13": "Sāpi oḷārikā,",
  "atk-abh02a:71_14": "ākāsānañcāyatanavipākā sukhumā.",
  "atk-abh02a:71_15": "Sāpi oḷārikā…pe…",
  "atk-abh02a:71_16": "nevasaññānāsaññāyatanavipākā sukhumā.",
  "atk-abh02a:71_17": "Sāpi oḷārikā,",
  "atk-abh02a:71_18": "sotāpattiphalavedanā sukhumā.",
  "atk-abh02a:71_19": "Sāpi oḷārikā,",
  "atk-abh02a:71_20": "sakadāgāmi…pe…",
  "atk-abh02a:71_21": "arahattaphalavedanā sukhumā.",
  "atk-abh02a:72_0": "Tīsu kiriyāsu kāmāvacarakiriyavedanā oḷārikā,",
  "atk-abh02a:72_1": "rūpāvacarakiriyavedanā sukhumā.",
  "atk-abh02a:72_2": "Sāpi oḷārikā,",
  "atk-abh02a:72_3": "arūpāvacarakiriyavedanā sukhumā.",
  "atk-abh02a:72_4": "Evaṃ tāva abhedato.",
  "atk-abh02a:72_5": "Bhedato pana ahetukādivasena bhinnāya kāmāvacarakiriyāya ahetukakiriyavedanā oḷārikā,",
  "atk-abh02a:72_6": "sahetukā sukhumā.",
  "atk-abh02a:72_7": "Sāpi duhetukā oḷārikā,",
  "atk-abh02a:72_8": "tihetukā sukhumā.",
  "atk-abh02a:72_9": "Tatthāpi sasaṅkhārikā oḷārikā,",
  "atk-abh02a:72_10": "asaṅkhārikā sukhumā.",
  "atk-abh02a:72_11": "Paṭhamajjhāne kiriyavedanā oḷārikā,",
  "atk-abh02a:72_12": "dutiyajjhāne sukhumā.",
  "atk-abh02a:72_13": "Sāpi oḷārikā,",
  "atk-abh02a:72_14": "tatiye…pe…",
  "atk-abh02a:72_15": "catutthe sukhumā.",
  "atk-abh02a:72_16": "Sāpi oḷārikā,",
  "atk-abh02a:72_17": "ākāsānañcāyatanakiriyavedanā sukhumā.",
  "atk-abh02a:72_18": "Sāpi oḷārikā,",
  "atk-abh02a:72_19": "viññāṇañcā…pe…",
  "atk-abh02a:72_20": "nevasaññānāsaññāyatanakiriyavedanā sukhumā.",
  "atk-abh02a:72_21": "Yā oḷārikā sā hīnā.",
  "atk-abh02a:72_22": "Yā sukhumā sā paṇītā.",
  "atk-abh02a:73_0": "13.",
  "atk-abh02a:73_1": "Dūradukaniddese akusalavedanā visabhāgaṭṭhena visaṃsaṭṭhena ca kusalābyākatāhi dūre.",
  "atk-abh02a:73_2": "Iminā nayena sabbapadesu dūratā veditabbā.",
  "atk-abh02a:73_3": "Sacepi hi akusalādivedanāsamaṅgino dukkhādivedanāsamaṅgino ca tayo tayo janā ekamañce nisinnā honti,",
  "atk-abh02a:73_4": "tesampi tā vedanā visabhāgaṭṭhena visaṃsaṭṭhena ca dūreyeva nāma.",
  "atk-abh02a:73_5": "Samāpannavedanādisamaṅgīsupi eseva nayo.",
  "atk-abh02a:73_6": "Akusalā pana akusalāya sabhāgaṭṭhena sarikkhaṭṭhena ca santike nāma.",
  "atk-abh02a:73_7": "Iminā nayena sabbapadesu santikatā veditabbā.",
  "atk-abh02a:73_8": "Sacepi hi akusalādivedanāsamaṅgīsu tīsu janesu eko kāmabhave,",
  "atk-abh02a:73_9": "eko rūpabhave,",
  "atk-abh02a:73_10": "eko arūpabhave,",
  "atk-abh02a:73_11": "tesampi tā vedanā sabhāgaṭṭhena sarikkhaṭṭhena ca santikeyeva nāma.",
  "atk-abh02a:73_12": "Kusalādivedanāsamaṅgīsupi eseva nayo.",
  "atk-abh02a:74_0": "Taṃ taṃ vā panāti ettha heṭṭhimanayaṃ anoloketvā taṃ taṃ vāpanavaseneva kathetabbaṃ.",
  "atk-abh02a:74_1": "Kathentena ca na dūrato santikaṃ uddharitabbaṃ,",
  "atk-abh02a:74_2": "santikato pana dūraṃ uddharitabbaṃ.",
  "atk-abh02a:74_3": "Duvidhā hi akusalā –",
  "atk-abh02a:74_4": "lobhasahagatā dosasahagatā ca.",
  "atk-abh02a:74_5": "Tattha lobhasahagatā lobhasahagatāya santike nāma,",
  "atk-abh02a:74_6": "dosasahagatāya dūre nāma.",
  "atk-abh02a:74_7": "Dosasahagatā dosasahagatāya santike nāma,",
  "atk-abh02a:74_8": "lobhasahagatāya dūre nāma.",
  "atk-abh02a:74_9": "Dosasahagatāpi niyatā niyatāya santike nāmāti.",
  "atk-abh02a:74_10": "Evaṃ aniyatā.",
  "atk-abh02a:74_11": "Kappaṭṭhitikaasaṅkhārikasasaṅkhārikabhedaṃ lobhasahagatādīsu ca diṭṭhisampayuttādibhedaṃ sabbaṃ oḷārikadukaniddese",
  "atk-abh02a:74_12": "vitthāritavasena anugantvā ekekakoṭṭhāsavedanā taṃtaṃkoṭṭhāsavedanāya eva santike,",
  "atk-abh02a:74_13": "itarā itarāya dūreti veditabbāti.",
  "atk-abh02a:75_0": "Ayaṃ vedanākkhandhaniddeso.",
  "atk-abh02a:76_0": "3. Saññākkhandhaniddeso",
  "atk-abh02a:77_0": "14.",
  "atk-abh02a:77_1": "Saññākkhandhaniddese yā kāci saññāti catubhūmikasaññaṃ pariyādiyati.",
  "atk-abh02a:77_2": "Cakkhusamphassajā saññātiādīni atītādivasena niddiṭṭhasaññaṃ sabhāvato dassetuṃ vuttāni.",
  "atk-abh02a:77_3": "Tattha cakkhusamphassato cakkhusamphassasmiṃ vā jātā cakkhusamphassajā nāma.",
  "atk-abh02a:77_4": "Sesāsupi eseva nayo.",
  "atk-abh02a:77_5": "Ettha ca purimā pañca cakkhupasādādivatthukāva.",
  "atk-abh02a:77_6": "Manosamphassajā hadayavatthukāpi avatthukāpi.",
  "atk-abh02a:77_7": "Sabbā catubhūmikasaññā.",
  "atk-abh02a:78_0": "17.",
  "atk-abh02a:78_1": "Oḷārikadukaniddese paṭighasamphassajāti sappaṭighe cakkhupasādādayo vatthuṃ katvā sappaṭighe rūpādayo ārabbha uppanno phasso paṭighasamphasso nāma.",
  "atk-abh02a:78_2": "Tato tasmiṃ vā jātā paṭighasamphassajā nāma.",
  "atk-abh02a:78_3": "Cakkhusamphassajā saññā…pe…",
  "atk-abh02a:78_4": "kāyasamphassajā saññātipi tassāyeva vatthuto nāmaṃ.",
  "atk-abh02a:78_5": "Rūpasaññā…pe…",
  "atk-abh02a:78_6": "phoṭṭhabbasaññātipi tassāyeva ārammaṇato nāmaṃ.",
  "atk-abh02a:78_7": "Idaṃ pana vatthārammaṇato nāmaṃ.",
  "atk-abh02a:78_8": "Sappaṭighāni hi vatthūni nissāya,",
  "atk-abh02a:78_9": "sappaṭighāni ca ārammaṇāni ārabbha uppattito esā paṭighasamphassajā saññāti vuttā.",
  "atk-abh02a:78_10": "Manosamphassajātipi pariyāyena etissā nāmaṃ hotiyeva.",
  "atk-abh02a:78_11": "Cakkhuviññāṇañhi mano nāma.",
  "atk-abh02a:78_12": "Tena sahajāto phasso manosamphasso nāma.",
  "atk-abh02a:78_13": "Tasmiṃ manosamphasse,",
  "atk-abh02a:78_14": "tasmā vā manosamphassā jātāti manosamphassajā.",
  "atk-abh02a:78_15": "Tathā sotaghānajivhākāyaviññāṇaṃ mano nāma.",
  "atk-abh02a:78_16": "Tena sahajāto phasso manosamphasso nāma.",
  "atk-abh02a:78_17": "Tasmiṃ manosamphasse,",
  "atk-abh02a:78_18": "tasmā vā manosamphassā jātāti manosamphassajā.",
  "atk-abh02a:79_0": "Adhivacanasamphassajā saññātipi pariyāyena etissā nāmaṃ hotiyeva.",
  "atk-abh02a:79_1": "Tayo hi arūpino khandhā sayaṃ piṭṭhivaṭṭakā hutvā attanā sahajātāya saññāya adhivacanasamphassajā saññātipi nāmaṃ karonti.",
  "atk-abh02a:79_2": "Nippariyāyena pana paṭighasamphassajā saññā nāma pañcadvārikasaññā,",
  "atk-abh02a:79_3": "adhivacanasamphassajā saññā nāma manodvārikasaññā.",
  "atk-abh02a:79_4": "Tattha pañcadvārikasaññā oloketvāpi jānituṃ sakkāti oḷārikā.",
  "atk-abh02a:79_5": "Rajjitvā upanijjhāyantañhi ‘rajjitvā upanijjhāyatī’ti,",
  "atk-abh02a:79_6": "kujjhitvā upanijjhāyantaṃ ‘kujjhitvā upanijjhāyatī’ti oloketvāva jānanti.",
  "atk-abh02a:80_0": "Tatridaṃ vatthu –",
  "atk-abh02a:80_1": "dve kira itthiyo nisīditvā suttaṃ kantanti.",
  "atk-abh02a:80_2": "Dvīsu daharesu gāme carantesu eko purato gacchanto ekaṃ itthiṃ olokesi.",
  "atk-abh02a:80_3": "Itarā taṃ pucchi ‘kasmā nu kho taṃ eso olokesī’ti?",
  "atk-abh02a:80_4": "‘Na eso bhikkhu maṃ visabhāgacittena olokesi,",
  "atk-abh02a:80_5": "kaniṭṭhabhaginīsaññāya pana olokesī’ti.",
  "atk-abh02a:80_6": "Tesupi gāme caritvā āsanasālāya nisinnesu itaro bhikkhu taṃ bhikkhuṃ pucchi –",
  "atk-abh02a:80_7": "‘tayā sā itthī olokitā’ti?",
  "atk-abh02a:80_8": "‘Āma olokitā’.",
  "atk-abh02a:80_9": "‘Kimatthāyā’ti?",
  "atk-abh02a:80_10": "‘Mayhaṃ bhaginīsarikkhattā taṃ olokesi’nti āha.",
  "atk-abh02a:80_11": "Evaṃ pañcadvārikasaññā oloketvāpi jānituṃ sakkāti veditabbā.",
  "atk-abh02a:80_12": "Sā panesā pasādavatthukā eva.",
  "atk-abh02a:80_13": "Keci pana javanappavattāti dīpenti.",
  "atk-abh02a:80_14": "Manodvārikasaññā pana ekamañce vā ekapīṭhe vā nisīditvāpi aññaṃ cintentaṃ vitakkentañca ‘kiṃ cintesi,",
  "atk-abh02a:80_15": "kiṃ vitakkesī’ti pucchitvā tassa vacanavaseneva jānitabbato sukhumā.",
  "atk-abh02a:80_16": "Sesaṃ vedanākkhandhasadisamevāti.",
  "atk-abh02a:81_0": "Ayaṃ saññākkhandhaniddeso.",
  "atk-abh02a:82_0": "4. Saṅkhārakkhandhaniddeso",
  "atk-abh02a:83_0": "20.",
  "atk-abh02a:83_1": "Saṅkhārakkhandhaniddese ye keci saṅkhārāti catubhūmikasaṅkhāre pariyādiyati.",
  "atk-abh02a:83_2": "Cakkhusamphassajā cetanātiādīni atītādivasena niddiṭṭhasaṅkhāre sabhāvato dassetuṃ vuttāni.",
  "atk-abh02a:83_3": "Cakkhusamphassajātiādīni vuttatthāneva.",
  "atk-abh02a:83_4": "Cetanāti heṭṭhimakoṭiyā padhānasaṅkhāravasena vuttaṃ.",
  "atk-abh02a:83_5": "Heṭṭhimakoṭiyā hi antamaso cakkhuviññāṇena saddhiṃ pāḷiyaṃ āgatā cattāro saṅkhārā uppajjanti.",
  "atk-abh02a:83_6": "Tesu cetanā padhānā āyūhanaṭṭhena pākaṭattā.",
  "atk-abh02a:83_7": "Tasmā ayameva gahitā.",
  "atk-abh02a:83_8": "Taṃsampayuttasaṅkhārā pana tāya gahitāya gahitāva honti.",
  "atk-abh02a:83_9": "Idhāpi purimā pañca cakkhupasādādivatthukāva.",
  "atk-abh02a:83_10": "Manosamphassajā hadayavatthukāpi avatthukāpi.",
  "atk-abh02a:83_11": "Sabbā catubhūmikacetanā.",
  "atk-abh02a:83_12": "Sesaṃ vedanākkhandhasadisamevāti.",
  "atk-abh02a:84_0": "Ayaṃ saṅkhārakkhandhaniddeso.",
  "atk-abh02a:85_0": "5. Viññāṇakkhandhaniddeso",
  "atk-abh02a:86_0": "26.",
  "atk-abh02a:86_1": "Viññāṇakkhandhaniddese yaṃ kiñci viññāṇanti catubhūmakaviññāṇaṃ pariyādiyati.",
  "atk-abh02a:86_2": "Cakkhuviññāṇantiādīni atītādivasena niddiṭṭhaviññāṇaṃ sabhāvato dassetuṃ vuttāni.",
  "atk-abh02a:86_3": "Tattha cakkhuviññāṇādīni pañca cakkhupasādādivatthukāneva,",
  "atk-abh02a:86_4": "manoviññāṇaṃ hadayavatthukampi avatthukampi.",
  "atk-abh02a:86_5": "Sabbaṃ catubhūmakaviññāṇaṃ.",
  "atk-abh02a:86_6": "Sesaṃ vedanākkhandhasadisamevāti.",
  "atk-abh02a:87_0": "Ayaṃ viññāṇakkhandhaniddeso.",
  "atk-abh02a:88_0": "Pakiṇṇakakathā",
  "atk-abh02a:89_0": "Idāni pañcasupi khandhesu samuggamato,",
  "atk-abh02a:89_1": "pubbāparato,",
  "atk-abh02a:89_2": "addhānaparicchedato,",
  "atk-abh02a:89_3": "ekuppādanānānirodhato,",
  "atk-abh02a:89_4": "nānuppādaekanirodhato,",
  "atk-abh02a:89_5": "ekuppādaekanirodhato,",
  "atk-abh02a:89_6": "nānuppādanānānirodhato,",
  "atk-abh02a:89_7": "atītānāgatapaccuppannato,",
  "atk-abh02a:89_8": "ajjhattikabāhirato,",
  "atk-abh02a:89_9": "oḷārikasukhumato,",
  "atk-abh02a:89_10": "hīnapaṇītato,",
  "atk-abh02a:89_11": "dūrasantikato,",
  "atk-abh02a:89_12": "paccayato,",
  "atk-abh02a:89_13": "samuṭṭhānato,",
  "atk-abh02a:89_14": "parinipphannato,",
  "atk-abh02a:89_15": "saṅkhatatoti soḷasahākārehi pakiṇṇakaṃ veditabbaṃ.",
  "atk-abh02a:90_0": "Tattha duvidho samuggamo –",
  "atk-abh02a:90_1": "gabbhaseyyakasamuggamo,",
  "atk-abh02a:90_2": "opapātikasamuggamoti.",
  "atk-abh02a:90_3": "Tattha gabbhaseyyakasamuggamo evaṃ veditabbo –",
  "atk-abh02a:90_4": "gabbhaseyyakasattānañhi paṭisandhikkhaṇe pañcakkhandhā apacchāapure ekato pātubhavanti.",
  "atk-abh02a:90_5": "Tasmiṃ khaṇe pātubhūtā kalalasaṅkhātā rūpasantati parittā hoti.",
  "atk-abh02a:90_6": "Khuddakamakkhikāya ekavāyāmena pātabbamattāti vatvā puna ‘atibahuṃ etaṃ,",
  "atk-abh02a:90_7": "saṇhasūciyā tele pakkhipitvā ukkhittāya paggharitvā agge ṭhitabindumatta’nti vuttaṃ.",
  "atk-abh02a:90_8": "Tampi paṭikkhipitvā ‘ekakese telato uddharitvā gahite tassa paggharitvā agge ṭhitabindumatta’nti vuttaṃ.",
  "atk-abh02a:90_9": "Tampi paṭikkhipitvā ‘imasmiṃ janapade manussānaṃ kese aṭṭhadhā phālite tato ekakoṭṭhāsappamāṇo uttarakurukānaṃ keso;",
  "atk-abh02a:90_10": "tassa pasannatilatelato uddhaṭassa agge ṭhitabindumatta’nti vuttaṃ.",
  "atk-abh02a:90_11": "Tampi paṭikkhipitvā ‘etaṃ bahu,",
  "atk-abh02a:90_12": "jātiuṇṇā nāma sukhumā;",
  "atk-abh02a:90_13": "tassā ekaaṃsuno pasannatilatele pakkhipitvā uddhaṭassa paggharitvā agge ṭhitabindumatta’nti vuttaṃ.",
  "atk-abh02a:90_14": "Taṃ panetaṃ acchaṃ hoti vippasannaṃ anāvilaṃ parisuddhaṃ pasannatilatelabindusamānavaṇṇaṃ.",
  "atk-abh02a:90_15": "Vuttampi cetaṃ –",
  "atk-abh02a:91_0": "Tilatelassa yathā bindu, sappimaṇḍo anāvilo;",
  "atk-abh02a:92_0": "Evaṃ vaṇṇapaṭibhāgaṃ, kalalanti pavuccatīti.",
  "atk-abh02a:93_0": "Evaṃ parittāya rūpasantatiyā tīṇi santatisīsāni honti –",
  "atk-abh02a:93_1": "vatthudasakaṃ,",
  "atk-abh02a:93_2": "kāyadasakaṃ,",
  "atk-abh02a:93_3": "itthiyā itthindriyavasena purisassa purisindriyavasena bhāvadasakanti.",
  "atk-abh02a:93_4": "Tattha vatthurūpaṃ,",
  "atk-abh02a:93_5": "tassa nissayāni cattāri mahābhūtāni,",
  "atk-abh02a:93_6": "taṃnissitā vaṇṇagandharasojā,",
  "atk-abh02a:93_7": "jīvitanti –",
  "atk-abh02a:93_8": "idaṃ vatthudasakaṃ nāma.",
  "atk-abh02a:93_9": "Kāyapasādo,",
  "atk-abh02a:93_10": "tassa nissayāni cattāri mahābhūtāni,",
  "atk-abh02a:93_11": "tannissitā vaṇṇagandharasojā,",
  "atk-abh02a:93_12": "jīvitanti –",
  "atk-abh02a:93_13": "idaṃ kāyadasakaṃ nāma.",
  "atk-abh02a:93_14": "Itthiyā itthibhāvo,",
  "atk-abh02a:93_15": "purisassa purisabhāvo,",
  "atk-abh02a:93_16": "tassa nissayāni cattāri mahābhūtāni,",
  "atk-abh02a:93_17": "tannissitā vaṇṇagandharasojā,",
  "atk-abh02a:93_18": "jīvitanti –",
  "atk-abh02a:93_19": "idaṃ bhāvadasakaṃ nāma.",
  "atk-abh02a:94_0": "Evaṃ gabbhaseyyakānaṃ paṭisandhiyaṃ ukkaṭṭhaparicchedena samatiṃsa kammajarūpāni rūpakkhandho nāma hoti.",
  "atk-abh02a:94_1": "Paṭisandhicittena pana sahajātā vedanā vedanākkhandho,",
  "atk-abh02a:94_2": "saññā saññākkhandho,",
  "atk-abh02a:94_3": "saṅkhārā saṅkhārakkhandho,",
  "atk-abh02a:94_4": "paṭisandhicittaṃ viññāṇakkhandhoti.",
  "atk-abh02a:94_5": "Evaṃ gabbhaseyyakānaṃ paṭisandhikkhaṇe pañcakkhandhā paripuṇṇā honti.",
  "atk-abh02a:94_6": "Sace pana napuṃsakapaṭisandhi hoti,",
  "atk-abh02a:94_7": "bhāvadasakaṃ hāyati.",
  "atk-abh02a:94_8": "Dvinnaṃ dasakānaṃ vasena samavīsati kammajarūpāni rūpakkhandho nāma hoti.",
  "atk-abh02a:94_9": "Vedanākkhandhādayo vuttappakārā evāti.",
  "atk-abh02a:94_10": "Evampi gabbhaseyyakānaṃ paṭisandhikkhaṇe pañcakkhandhā paripuṇṇā honti.",
  "atk-abh02a:95_0": "Imasmiṃ ṭhāne tisamuṭṭhānikappaveṇī kathetabbā bhaveyya.",
  "atk-abh02a:95_1": "Taṃ pana akathetvā ‘opapātikasamuggamo’ nāma dassito.",
  "atk-abh02a:95_2": "Opapātikānañhi paripuṇṇāyatanānaṃ paṭisandhikkhaṇe heṭṭhā vuttāni tīṇi,",
  "atk-abh02a:95_3": "cakkhusotaghānajivhādasakāni cāti satta rūpasantatisīsāni pātubhavanti.",
  "atk-abh02a:95_4": "Tattha cakkhudasakādīni kāyadasakasadisāneva.",
  "atk-abh02a:95_5": "Napuṃsakassa pana bhāvadasakaṃ natthi.",
  "atk-abh02a:95_6": "Evaṃ paripuṇṇāyatanānaṃ opapātikānaṃ samasattati ceva samasaṭṭhi ca kammajarūpāni rūpakkhandho nāma.",
  "atk-abh02a:95_7": "Vedanākkhandhādayo vuttappakārā evāti.",
  "atk-abh02a:95_8": "Evaṃ opapātikānaṃ paṭisandhikkhaṇe pañcakkhandhā paripuṇṇā honti.",
  "atk-abh02a:95_9": "Ayaṃ ‘opapātikasamuggamo’ nāma.",
  "atk-abh02a:95_10": "Evaṃ tāva pañcakkhandhā ‘samuggamato’ veditabbā.",
  "atk-abh02a:96_0": "‘Pubbāparato’ti evaṃ pana gabbhaseyyakānaṃ apacchāapure uppannesu pañcasu khandhesu kiṃ rūpaṃ paṭhamaṃ rūpaṃ samuṭṭhāpeti udāhu arūpanti?",
  "atk-abh02a:96_1": "Rūpaṃ rūpameva samuṭṭhāpeti,",
  "atk-abh02a:96_2": "na arūpaṃ. Kasmā?",
  "atk-abh02a:96_3": "Paṭisandhicittassa na rūpajanakattā.",
  "atk-abh02a:96_4": "Sabbasattānañhi paṭisandhicittaṃ,",
  "atk-abh02a:96_5": "khīṇāsavassa cuticittaṃ,",
  "atk-abh02a:96_6": "dvipañcaviññāṇāni,",
  "atk-abh02a:96_7": "cattāri arūppavipākānīti soḷasa cittāni rūpaṃ na samuṭṭhāpenti.",
  "atk-abh02a:96_8": "Tattha paṭisandhicittaṃ tāva vatthuno dubbalatāya appatiṭṭhitatāya paccayavekallatāya āgantukatāya ca rūpaṃ na samuṭṭhāpeti.",
  "atk-abh02a:96_9": "Tattha hi sahajātaṃ vatthu uppādakkhaṇe dubbalaṃ hotīti vatthuno dubbalatāya rūpaṃ na samuṭṭhāpeti.",
  "atk-abh02a:96_10": "Yathā ca papāte patanto puriso aññassa nissayo bhavituṃ na sakkoti,",
  "atk-abh02a:96_11": "evaṃ etampi kammavegakkhittattā papāte patamānaṃ viya appatiṭṭhitaṃ.",
  "atk-abh02a:96_12": "Iti kammavegakkhittattā,",
  "atk-abh02a:96_13": "appatiṭṭhitatāyapi rūpaṃ na samuṭṭhāpeti.",
  "atk-abh02a:97_0": "Paṭisandhicittañca vatthunā saddhiṃ apacchāapure uppannaṃ.",
  "atk-abh02a:97_1": "Tassa vatthu purejātaṃ hutvā paccayo bhavituṃ na sakkoti.",
  "atk-abh02a:97_2": "Sace sakkuṇeyya,",
  "atk-abh02a:97_3": "rūpaṃ samuṭṭhāpeyya.",
  "atk-abh02a:97_4": "Yatrāpi vatthu purejātaṃ hutvā paccayo bhavituṃ sakkoti,",
  "atk-abh02a:97_5": "paveṇī ghaṭiyati,",
  "atk-abh02a:97_6": "tatrāpi cittaṃ aṅgato aparihīnaṃyeva rūpaṃ samuṭṭhāpeti.",
  "atk-abh02a:97_7": "Yadi hi cittaṃ ṭhānakkhaṇe vā bhaṅgakkhaṇe vā rūpaṃ samuṭṭhāpeyya,",
  "atk-abh02a:97_8": "paṭisandhicittampi rūpaṃ samuṭṭhāpeyya.",
  "atk-abh02a:97_9": "Na pana cittaṃ tasmiṃ khaṇadvaye rūpaṃ samuṭṭhāpeti.",
  "atk-abh02a:97_10": "Yathā pana ahicchattakamakulaṃ pathavito uṭṭhahantaṃ paṃsucuṇṇaṃ gahetvāva uṭṭhahati,",
  "atk-abh02a:97_11": "evaṃ cittaṃ purejātaṃ vatthuṃ nissāya uppādakkhaṇe aṭṭha rūpāni gahetvāva uṭṭhahati.",
  "atk-abh02a:97_12": "Paṭisandhikkhaṇe ca vatthu purejātaṃ hutvā paccayo bhavituṃ na sakkotīti paccayavekallatāyapi paṭisandhicittaṃ rūpaṃ na samuṭṭhāpeti.",
  "atk-abh02a:98_0": "Yathā ca āgantukapuriso agatapubbaṃ padesaṃ gato aññesaṃ –",
  "atk-abh02a:98_1": "‘etha bho,",
  "atk-abh02a:98_2": "antogāme vo annapānagandhamālādīni dassāmī’ti vattuṃ na sakkoti,",
  "atk-abh02a:98_3": "attano avisayatāya appahutatāya,",
  "atk-abh02a:98_4": "evameva paṭisandhicittaṃ āgantukanti attano āgantukatāyapi rūpaṃ na samuṭṭhāpeti.",
  "atk-abh02a:98_5": "Apica samatiṃsa kammajarūpāni cittasamuṭṭhānarūpānaṃ ṭhānaṃ gahetvā ṭhitānītipi paṭisandhicittaṃ rūpaṃ na samuṭṭhāpeti.",
  "atk-abh02a:99_0": "Khīṇāsavassa pana cuticittaṃ vaṭṭamūlassa vūpasantattā na samuṭṭhāpeti.",
  "atk-abh02a:99_1": "Tassa hi sabbabhavesu vaṭṭamūlaṃ vūpasantaṃ abhabbuppattikaṃ punabbhave paveṇī nāma natthi.",
  "atk-abh02a:99_2": "Sotāpannassa pana satta bhave ṭhapetvā aṭṭhameva vaṭṭamūlaṃ vūpasantaṃ.",
  "atk-abh02a:99_3": "Tasmā tassa cuticittaṃ sattasu bhavesu rūpaṃ samuṭṭhāpeti,",
  "atk-abh02a:99_4": "sakadāgāmino dvīsu,",
  "atk-abh02a:99_5": "anāgāmino ekasmiṃ.",
  "atk-abh02a:99_6": "Khīṇāsavassa sabbabhavesu vaṭṭamūlassa vūpasantattā neva samuṭṭhāpeti.",
  "atk-abh02a:100_0": "Dvipañcaviññāṇesu pana jhānaṅgaṃ natthi,",
  "atk-abh02a:100_1": "maggaṅgaṃ natthi,",
  "atk-abh02a:100_2": "hetu natthīti cittaṅgaṃ dubbalaṃ hotīti cittaṅgadubbalatāya tāni rūpaṃ na samuṭṭhāpenti.",
  "atk-abh02a:100_3": "Cattāri arūpavipākāni tasmiṃ bhave rūpassa natthitāya rūpaṃ na samuṭṭhāpenti.",
  "atk-abh02a:100_4": "Na kevalañca tāneva,",
  "atk-abh02a:100_5": "yāni aññānipi tasmiṃ bhave aṭṭha kāmāvacarakusalāni,",
  "atk-abh02a:100_6": "dasa akusalāni,",
  "atk-abh02a:100_7": "nava kiriyacittāni,",
  "atk-abh02a:100_8": "cattāri āruppakusalāni,",
  "atk-abh02a:100_9": "catasso āruppakiriyā,",
  "atk-abh02a:100_10": "tīṇi maggacittāni,",
  "atk-abh02a:100_11": "cattāri phalacittānīti dvecattālīsa cittāni uppajjanti,",
  "atk-abh02a:100_12": "tānipi tattha rūpassa natthitāya eva rūpaṃ na samuṭṭhāpenti.",
  "atk-abh02a:100_13": "Evaṃ paṭisandhicittaṃ rūpaṃ na samuṭṭhāpeti.",
  "atk-abh02a:101_0": "Utu pana paṭhamaṃ rūpaṃ samuṭṭhāpeti.",
  "atk-abh02a:101_1": "Ko esa utu nāmāti?",
  "atk-abh02a:101_2": "Paṭisandhikkhaṇe uppannānaṃ samatiṃsakammajarūpānaṃ abbhantarā tejodhātu.",
  "atk-abh02a:101_3": "Sā ṭhānaṃ patvā aṭṭha rūpāni samuṭṭhāpeti.",
  "atk-abh02a:101_4": "Utu nāma cesa dandhanirodho;",
  "atk-abh02a:101_5": "cittaṃ khippanirodhaṃ.",
  "atk-abh02a:101_6": "Tasmiṃ dharanteyeva soḷasa cittāni uppajjitvā nirujjhanti.",
  "atk-abh02a:101_7": "Tesu paṭisandhianantaraṃ paṭhamabhavaṅgacittaṃ uppādakkhaṇeyeva aṭṭha rūpāni samuṭṭhāpeti.",
  "atk-abh02a:101_8": "Yadā pana saddassa uppattikālo bhavissati,",
  "atk-abh02a:101_9": "tadā utucittāni saddanavakaṃ nāma samuṭṭhāpessanti.",
  "atk-abh02a:101_10": "Kabaḷīkārāhāropi ṭhānaṃ patvā aṭṭha rūpāni samuṭṭhāpeti.",
  "atk-abh02a:101_11": "Kuto panassa kabaḷīkārāhāroti? Mātito.",
  "atk-abh02a:101_12": "Vuttampi cetaṃ –",
  "atk-abh02a:102_0": "“Yañcassa bhuñjatī mātā, annaṃ pānañca bhojanaṃ;",
  "atk-abh02a:103_0": "Tena so tattha yāpeti, mātukucchigato naro”ti. ;",
  "atk-abh02a:104_0": "Evaṃ kucchigato dārako mātarā ajjhohaṭaannapānaojāya yāpeti.",
  "atk-abh02a:104_1": "Sāva ṭhānappattā aṭṭha rūpāni samuṭṭhāpeti.",
  "atk-abh02a:104_2": "Nanu ca sā ojā kharā?",
  "atk-abh02a:104_3": "Vatthu sukhumaṃ?",
  "atk-abh02a:104_4": "Kathaṃ tattha patiṭṭhātīti?",
  "atk-abh02a:104_5": "Paṭhamaṃ tāva na patiṭṭhāti;",
  "atk-abh02a:104_6": "ekassa vā dvinnaṃ vā sattāhānaṃ gatakāle patiṭṭhāti.",
  "atk-abh02a:104_7": "Tato pana pure vā patiṭṭhātu pacchā vā;",
  "atk-abh02a:104_8": "yadā mātarā ajjhohaṭaannapānaojā dārakassa sarīre patiṭṭhāti,",
  "atk-abh02a:104_9": "tadā aṭṭha rūpāni samuṭṭhāpeti.",
  "atk-abh02a:105_0": "Opapātikassāpi pakatipaṭiyattānaṃ khādanīyabhojanīyānaṃ atthiṭṭhāne nibbattassa tāni gahetvā ajjhoharato ṭhānappattā ojā rūpaṃ samuṭṭhāpeti.",
  "atk-abh02a:105_1": "Eko annapānarahite araññe nibbattati,",
  "atk-abh02a:105_2": "mahāchātako hoti,",
  "atk-abh02a:105_3": "attanova jivhāya kheḷaṃ parivattetvā gilati.",
  "atk-abh02a:105_4": "Tatrāpissa ṭhānappattā ojā rūpaṃ samuṭṭhāpeti.",
  "atk-abh02a:106_0": "Evaṃ pañcavīsatiyā koṭṭhāsesu dveva rūpāni rūpaṃ samuṭṭhāpenti –",
  "atk-abh02a:106_1": "tejodhātu ca kabaḷīkārāhāro ca.",
  "atk-abh02a:106_2": "Arūpepi dveyeva dhammā rūpaṃ samuṭṭhāpenti –",
  "atk-abh02a:106_3": "cittañceva kammacetanā ca.",
  "atk-abh02a:106_4": "Tattha rūpaṃ uppādakkhaṇe ca bhaṅgakkhaṇe ca dubbalaṃ,",
  "atk-abh02a:106_5": "ṭhānakkhaṇe balavanti ṭhānakkhaṇe rūpaṃ samuṭṭhāpeti.",
  "atk-abh02a:106_6": "Cittaṃ ṭhānakkhaṇe ca bhaṅgakkhaṇe ca dubbalaṃ,",
  "atk-abh02a:106_7": "uppādakkhaṇeyeva balavanti uppādakkhaṇeyeva rūpaṃ samuṭṭhāpeti.",
  "atk-abh02a:106_8": "Kammacetanā niruddhāva paccayo hoti.",
  "atk-abh02a:106_9": "Atīte kappakoṭisatasahassamatthakepi hi āyūhitaṃ kammaṃ etarahi paccayo hoti.",
  "atk-abh02a:106_10": "Etarahi āyūhitaṃ anāgate kappakoṭisatasahassapariyosānepi paccayo hotīti.",
  "atk-abh02a:106_11": "Evaṃ ‘pubbāparato’ veditabbā.",
  "atk-abh02a:107_0": "‘Addhānaparicchedato’ti rūpaṃ kittakaṃ addhānaṃ tiṭṭhati?",
  "atk-abh02a:107_1": "Arūpaṃ kittakanti?",
  "atk-abh02a:107_2": "Rūpaṃ garupariṇāmaṃ dandhanirodhaṃ.",
  "atk-abh02a:107_3": "Arūpaṃ lahupariṇāmaṃ khippanirodhaṃ.",
  "atk-abh02a:107_4": "Rūpe dharanteyeva soḷasa cittāni uppajjitvā nirujjhanti.",
  "atk-abh02a:107_5": "Taṃ pana sattarasamena cittena saddhiṃ nirujjhati.",
  "atk-abh02a:107_6": "Yathā hi puriso ‘phalaṃ pātessāmī’ti muggarena rukkhasākhaṃ pahareyya,",
  "atk-abh02a:107_7": "phalāni ca pattāni ca ekakkhaṇeyeva vaṇṭato mucceyyuṃ.",
  "atk-abh02a:107_8": "Tattha phalāni attano bhārikatāya paṭhamataraṃ pathaviyaṃ patanti,",
  "atk-abh02a:107_9": "pattāni lahukatāya pacchā.",
  "atk-abh02a:107_10": "Evameva muggarappahārena pattānañca phalānañca ekakkhaṇe vaṇṭato muttakālo viya paṭisandhikkhaṇe rūpārūpadhammānaṃ ekakkhaṇe pātubhāvo;",
  "atk-abh02a:107_11": "phalānaṃ bhārikatāya paṭhamataraṃ pathaviyaṃ patanaṃ viya rūpe dharanteyeva soḷasannaṃ cittānaṃ uppajjitvā nirujjhanaṃ;",
  "atk-abh02a:107_12": "pattānaṃ lahukatāya pacchā pathaviyaṃ patanaṃ viya rūpassa sattarasamena cittena saha nirujjhanaṃ.",
  "atk-abh02a:108_0": "Tattha kiñcāpi rūpaṃ dandhanirodhaṃ garupariṇāmaṃ,",
  "atk-abh02a:108_1": "cittaṃ khippanirodhaṃ lahupariṇāmaṃ,",
  "atk-abh02a:108_2": "rūpaṃ pana arūpaṃ arūpaṃ vā rūpaṃ ohāya pavattituṃ na sakkonti.",
  "atk-abh02a:108_3": "Dvinnampi ekappamāṇāva pavatti.",
  "atk-abh02a:108_4": "Tatrāyaṃ upamā –",
  "atk-abh02a:108_5": "eko puriso lakuṇṭakapādo,",
  "atk-abh02a:108_6": "eko dīghapādo.",
  "atk-abh02a:108_7": "Tesu ekato maggaṃ gacchantesu yāva dīghapādo ekapadavāraṃ akkamati,",
  "atk-abh02a:108_8": "tāva itaro pade padaṃ akkamitvā soḷasapadavārena gacchati.",
  "atk-abh02a:108_9": "Dīghapādo lakuṇṭakapādassa soḷasa padavāre attano pādaṃ añchitvā ākaḍḍhitvā ekameva padavāraṃ karoti.",
  "atk-abh02a:108_10": "Iti ekopi ekaṃ atikkamituṃ na sakkoti.",
  "atk-abh02a:108_11": "Dvinnampi gamanaṃ ekappamāṇameva hoti.",
  "atk-abh02a:108_12": "Evaṃsampadamidaṃ daṭṭhabbaṃ.",
  "atk-abh02a:108_13": "Lakuṇṭakapādapuriso viya arūpaṃ;",
  "atk-abh02a:108_14": "dīghapādapuriso viya rūpaṃ;",
  "atk-abh02a:108_15": "dīghapādassa ekaṃ padavāraṃ akkamaṇakāle itarassa soḷasapadavāraakkamanaṃ viya rūpe dharanteyeva arūpadhammesu",
  "atk-abh02a:108_16": "soḷasannaṃ cittānaṃ uppajjitvā nirujjhanaṃ;",
  "atk-abh02a:108_17": "dvinnaṃ purisānaṃ lakuṇṭakapādapurisassa soḷasa padavāre itarassa attano pādaṃ añchitvā ākaḍḍhitvā ekapadavārakaraṇaṃ",
  "atk-abh02a:108_18": "viya rūpassa sattarasamena cittena saddhiṃ nirujjhanaṃ;",
  "atk-abh02a:108_19": "dvinnaṃ purisānaṃ aññamaññaṃ anohāya ekappamāṇeneva gamanaṃ viya arūpassa rūpaṃ rūpassa arūpaṃ anohāya ekappamāṇeneva pavattananti.",
  "atk-abh02a:108_20": "Evaṃ ‘addhānaparicchedato’ veditabbā.",
  "atk-abh02a:109_0": "‘Ekuppādanānānirodhato’ti idaṃ pacchimakammajaṃ ṭhapetvā dīpetabbaṃ.",
  "atk-abh02a:109_1": "Paṭhamañhi paṭisandhicittaṃ,",
  "atk-abh02a:109_2": "dutiyaṃ bhavaṅgaṃ,",
  "atk-abh02a:109_3": "tatiyaṃ bhavaṅgaṃ…pe…",
  "atk-abh02a:109_4": "soḷasamaṃ bhavaṅgaṃ.",
  "atk-abh02a:109_5": "Tesu ekekassa uppādaṭṭhitibhaṅgavasena tayo tayo khaṇā.",
  "atk-abh02a:109_6": "Tattha ekekassa cittassa tīsu tīsu khaṇesu samatiṃsa samatiṃsa kammajarūpāni uppajjanti.",
  "atk-abh02a:109_7": "Tesu paṭisandhicittassa uppādakkhaṇe samuṭṭhitaṃ kammajarūpaṃ sattarasamassa bhavaṅgacittassa uppādakkhaṇeyeva nirujjhati;",
  "atk-abh02a:109_8": "ṭhitikkhaṇe samuṭṭhitaṃ ṭhitikkhaṇeyeva;",
  "atk-abh02a:109_9": "bhaṅgakkhaṇe samuṭṭhitaṃ bhaṅgakkhaṇeyeva nirujjhati.",
  "atk-abh02a:109_10": "Evaṃ dutiyabhavaṅgacittaṃ ādiṃ katvā attano attano sattarasamena cittena saddhiṃ yojetvā nayo netabbo.",
  "atk-abh02a:109_11": "Iti soḷasa tikā aṭṭhacattālīsa honti.",
  "atk-abh02a:109_12": "Ayaṃ aṭṭhacattālīsakammajarūpapaveṇī nāma.",
  "atk-abh02a:109_13": "Sā panesā rattiñca divā ca khādantānampi bhuñjantānampi suttānampi pamattānampi nadīsoto viya ekantaṃ pavattati yevāti.",
  "atk-abh02a:109_14": "Evaṃ ‘ekuppādanānānirodhato’ veditabbā.",
  "atk-abh02a:110_0": "‘Nānuppādaekanirodhatā’ pacchimakammajena dīpetabbā.",
  "atk-abh02a:110_1": "Tattha āyusaṃkhārapariyosāne soḷasannaṃ cittānaṃ vāre sati heṭṭhāsoḷasakaṃ uparisoḷasakanti dve ekato yojetabbāni.",
  "atk-abh02a:110_2": "Heṭṭhāsoḷasakasmiñhi paṭhamacittassa uppādakkhaṇe samuṭṭhitaṃ samatiṃsakammajarūpaṃ uparisoḷasakasmiṃ paṭhamacittassa uppādakkhaṇeyeva nirujjhati;",
  "atk-abh02a:110_3": "ṭhitikkhaṇe samuṭṭhitaṃ tassa ṭhitikkhaṇeyeva bhaṅgakkhaṇe samuṭṭhitaṃ tassa bhaṅgakkhaṇeyeva nirujjhati.",
  "atk-abh02a:110_4": "Heṭṭhimasoḷasakasmiṃ pana dutiyacittassa…pe…",
  "atk-abh02a:110_5": "soḷasamacittassa uppādakkhaṇe samuṭṭhitaṃ samatiṃsakammajarūpaṃ cuticittassa uppādakkhaṇeyeva nirujjhati;",
  "atk-abh02a:110_6": "tassa ṭhitikkhaṇe samuṭṭhitaṃ cuticittassa ṭhitikkhaṇeyeva;",
  "atk-abh02a:110_7": "bhaṅgakkhaṇe samuṭṭhitaṃ cuticittassa bhaṅgakkhaṇeyeva nirujjhati.",
  "atk-abh02a:110_8": "Tato paṭṭhāya kammajarūpapaveṇī na pavattati.",
  "atk-abh02a:110_9": "Yadi pavatteyya,",
  "atk-abh02a:110_10": "sattā akkhayā avayā ajarā amarā nāma bhaveyyuṃ.",
  "atk-abh02a:111_0": "Ettha pana yadetaṃ ‘sattarasamassa bhavaṅgacittassa uppādakkhaṇeyeva nirujjhatī’tiādinā nayena ‘ekassa",
  "atk-abh02a:111_1": "cittassa uppādakkhaṇe uppannaṃ rūpaṃ aññassa uppādakkhaṇe nirujjhatī’ti aṭṭhakathāyaṃ āgatattā vuttaṃ,",
  "atk-abh02a:111_2": "taṃ “yassa kāyasaṅkhāro nirujjhati,",
  "atk-abh02a:111_3": "tassa cittasaṅkhāro nirujjhatī”ti?",
  "atk-abh02a:111_4": "“Āmantā”ti imāya pāḷiyā virujjhati. Kathaṃ?",
  "atk-abh02a:111_5": "Kāyasaṅkhāro hi cittasamuṭṭhāno assāsapassāsavāto.",
  "atk-abh02a:111_6": "Cittasamuṭṭhānarūpañca cittassa uppādakkhaṇe uppajjitvā yāva aññāni soḷasa cittāni uppajjanti tāva tiṭṭhati.",
  "atk-abh02a:111_7": "Tesaṃ soḷasannaṃ sabbapacchimena saddhiṃ nirujjhati.",
  "atk-abh02a:111_8": "Iti yena cittena saddhiṃ uppajjati,",
  "atk-abh02a:111_9": "tato paṭṭhāya sattarasamena saddhiṃ nirujjhati;",
  "atk-abh02a:111_10": "na kassaci cittassa uppādakkhaṇe vā ṭhitikkhaṇe vā nirujjhati,",
  "atk-abh02a:111_11": "nāpi ṭhitikkhaṇe vā bhaṅgakkhaṇe vā uppajjati.",
  "atk-abh02a:111_12": "Esā cittasamuṭṭhānarūpassa dhammatāti niyamato cittasaṅkhārena saddhiṃ ekakkhaṇe nirujjhanato “āmantā”ti vuttaṃ.",
  "atk-abh02a:112_0": "Yo cāyaṃ cittasamuṭṭhānassa khaṇaniyamo vutto kammādisamuṭṭhānassāpi ayameva khaṇaniyamo.",
  "atk-abh02a:112_1": "Tasmā paṭisandhicittena sahuppannaṃ kammajarūpaṃ tato paṭṭhāya sattarasamena saddhiṃ nirujjhati.",
  "atk-abh02a:112_2": "Paṭisandhicittassa ṭhitikkhaṇe uppannaṃ aṭṭhārasamassa uppādakkhaṇe nirujjhati.",
  "atk-abh02a:112_3": "Paṭisandhicittassa bhaṅgakkhaṇe uppannaṃ aṭṭhārasamassa ṭhānakkhaṇe nirujjhatīti iminā nayenettha yojanā kātabbā.",
  "atk-abh02a:112_4": "Tato paraṃ pana utusamuṭṭhānikapaveṇīyeva tiṭṭhati.",
  "atk-abh02a:112_5": "‘Nīharitvā jhāpethā’ti vattabbaṃ hoti.",
  "atk-abh02a:112_6": "Evaṃ ‘nānuppādaekanirodhato’ veditabbā.",
  "atk-abh02a:113_0": "‘Ekuppādaekanirodhato’ti rūpaṃ pana rūpena saha ekuppādaṃ ekanirodhaṃ.",
  "atk-abh02a:113_1": "Arūpaṃ arūpena saha ekuppādaṃ ekanirodhaṃ.",
  "atk-abh02a:113_2": "Evaṃ ‘ekuppādaekanirodhato’ veditabbā.",
  "atk-abh02a:114_0": "‘Nānuppādanānānirodhatā’ pana catusantatirūpena dīpetabbā.",
  "atk-abh02a:114_1": "Imassa hi uddhaṃ pādatalā adho kesamatthakā tacapariyantassa sarīrassa tattha tattha catusantatirūpaṃ ghanapuñjabhāvena vattati.",
  "atk-abh02a:114_2": "Evaṃ vattamānassāpissa na ekuppādāditā sallakkhetabbā.",
  "atk-abh02a:114_3": "Yathā pana upacikarāji vā kipillikarāji vā olokiyamānā ekābaddhā viya hoti,",
  "atk-abh02a:114_4": "na pana ekābaddhā.",
  "atk-abh02a:114_5": "Aññissā hi sīsasantike aññissā sīsampi udarampi pādāpi,",
  "atk-abh02a:114_6": "aññissā udarasantike aññissā sīsampi udarampi pādāpi,",
  "atk-abh02a:114_7": "aññissā pādasantike aññissā sīsampi udarampi pādāpi honti.",
  "atk-abh02a:114_8": "Evameva catusantatirūpānampi aññassa uppādakkhaṇe aññassa uppādopi hoti ṭhitipi bhaṅgopi,",
  "atk-abh02a:114_9": "aññassa ṭhitikkhaṇe aññassa uppādopi hoti ṭhitipi bhaṅgopi,",
  "atk-abh02a:114_10": "aññassa bhaṅgakkhaṇe aññassa uppādopi hoti ṭhitipi bhaṅgopi.",
  "atk-abh02a:114_11": "Evamettha ‘nānuppādanānānirodhatā’ veditabbā.",
  "atk-abh02a:115_0": "‘Atītādīni’ pana dūradukapariyosānāni pāḷiyaṃ āgatāneva.",
  "atk-abh02a:115_1": "‘Paccayasamuṭṭhānāni’pi “kammajaṃ,",
  "atk-abh02a:115_2": "kammapaccayaṃ,",
  "atk-abh02a:115_3": "kammapaccayautusamuṭṭhāna”ntiādinā nayena heṭṭhā kathitāniyeva.",
  "atk-abh02a:115_4": "Pañcapi pana khandhā parinipphannāva honti,",
  "atk-abh02a:115_5": "no aparinipphannā;",
  "atk-abh02a:115_6": "saṅkhatāva no asaṅkhatā;",
  "atk-abh02a:115_7": "apica nipphannāpi hontiyeva.",
  "atk-abh02a:115_8": "Sabhāvadhammesu hi nibbānamevekaṃ aparinipphannaṃ anipphannañca.",
  "atk-abh02a:115_9": "Nirodhasamāpatti pana nāmapaññatti ca kathanti?",
  "atk-abh02a:115_10": "Nirodhasamāpatti lokiyalokuttarāti vā saṅkhatāsaṅkhatāti vā parinipphannāparinipphannāti vā na vattabbā.",
  "atk-abh02a:115_11": "Nipphannā pana hoti samāpajjantena samāpajjitabbato.",
  "atk-abh02a:115_12": "Tathā nāmapaññatti.",
  "atk-abh02a:115_13": "Sāpi hi lokiyādibhedaṃ na labhati;",
  "atk-abh02a:115_14": "nipphannā pana hoti no anipphannā;",
  "atk-abh02a:115_15": "nāmaggahaṇañhi gaṇhantova gaṇhātīti.",
  "atk-abh02a:116_0": "Kamādivinicchayakathā",
  "atk-abh02a:117_0": "Evaṃ pakiṇṇakato khandhe viditvā puna etesuyeva –",
  "atk-abh02a:118_0": "Khandhesu ñāṇabhedatthaṃ, kamatotha visesato;",
  "atk-abh02a:119_0": "Anūnādhikato ceva, upamāto tatheva ca.",
  "atk-abh02a:120_0": "Daṭṭhabbato dvidhā evaṃ, passantassatthasiddhito;",
  "atk-abh02a:121_0": "Vinicchayanayo sammā, viññātabbo vibhāvinā.",
  "atk-abh02a:122_0": "Tattha ‘kamato’ti idha uppattikkamo,",
  "atk-abh02a:122_1": "pahānakkamo,",
  "atk-abh02a:122_2": "paṭipattikkamo,",
  "atk-abh02a:122_3": "bhūmikkamo,",
  "atk-abh02a:122_4": "desanākkamoti bahuvidho kamo.",
  "atk-abh02a:123_0": "Tattha “paṭhamaṃ kalalaṃ hoti,",
  "atk-abh02a:123_1": "kalalā hoti abbuda”nti evamādi uppattikkamo.",
  "atk-abh02a:123_2": "“Dassanena pahātabbā dhammā,",
  "atk-abh02a:123_3": "bhāvanāya pahātabbā dhammā”ti evamādi pahānakkamo.",
  "atk-abh02a:123_4": "“Sīlavisuddhi,",
  "atk-abh02a:123_5": "cittavisuddhī”ti evamādi paṭipattikkamo.",
  "atk-abh02a:123_6": "“Kāmāvacarā,",
  "atk-abh02a:123_7": "rūpāvacarā”ti evamādi bhūmikkamo.",
  "atk-abh02a:123_8": "“Cattāro satipaṭṭhānā,",
  "atk-abh02a:123_9": "cattāro sammappadhānā”ti vā “dānakathaṃ sīlakatha”nti vā evamādi desanākkamo.",
  "atk-abh02a:123_10": "Tesu idha uppattikkamo tāva na yujjati,",
  "atk-abh02a:123_11": "kalalādīnaṃ viya khandhānaṃ pubbāpariyavavatthānena anuppattito;",
  "atk-abh02a:123_12": "na pahānakkamo kusalābyākatānaṃ appahātabbato;",
  "atk-abh02a:123_13": "na paṭipattikkamo akusalānaṃ appaṭipajjanīyato;",
  "atk-abh02a:123_14": "na bhūmikkamo vedanādīnaṃ catubhūmakapariyāpannattā.",
  "atk-abh02a:124_0": "Desanākkamo pana yujjati.",
  "atk-abh02a:124_1": "Abhedena hi yaṃ pañcasu khandhesu attaggāhapatitaṃ veneyyajanaṃ samūhaghanavinibbhogadassanena attaggāhato",
  "atk-abh02a:124_2": "mocetukāmo bhagavā hitakāmo tassa janassa sukhaggahaṇatthaṃ cakkhuādīnampi visayabhūtaṃ oḷārikaṃ paṭhamaṃ",
  "atk-abh02a:124_3": "rūpakkhandhaṃ desesi.",
  "atk-abh02a:124_4": "Tato iṭṭhāniṭṭharūpasaṃveditaṃ vedanaṃ,",
  "atk-abh02a:124_5": "yaṃ vedayati taṃ sañjānātīti evaṃ vedanāvisayassa ākāraggāhikaṃ saññaṃ,",
  "atk-abh02a:124_6": "saññāvasena abhisaṅkhārake saṅkhāre,",
  "atk-abh02a:124_7": "tesaṃ vedanādīnaṃ nissayaṃ adhipatibhūtañca viññāṇanti evaṃ tāva ‘kamato’ vinicchayanayo viññātabbo.",
  "atk-abh02a:125_0": "‘Visesato’ti khandhānañca upādānakkhandhānañca visesato.",
  "atk-abh02a:125_1": "Ko pana tesaṃ viseso?",
  "atk-abh02a:125_2": "Khandhā tāva avisesato vuttā,",
  "atk-abh02a:125_3": "upādānakkhandhā sāsavaupādānīyabhāvena visesetvā. Yathāha –",
  "atk-abh02a:126_0": "“Pañca,",
  "atk-abh02a:126_1": "bhikkhave,",
  "atk-abh02a:126_2": "khandhe desessāmi pañcupādānakkhandhe ca,",
  "atk-abh02a:126_3": "taṃ suṇātha.",
  "atk-abh02a:126_4": "Katame ca,",
  "atk-abh02a:126_5": "bhikkhave,",
  "atk-abh02a:126_6": "pañcakkhandhā?",
  "atk-abh02a:126_7": "Yaṃ kiñci,",
  "atk-abh02a:126_8": "bhikkhave,",
  "atk-abh02a:126_9": "rūpaṃ atītānāgatapaccuppannaṃ…pe…",
  "atk-abh02a:126_10": "santike vā –",
  "atk-abh02a:126_11": "ayaṃ vuccati,",
  "atk-abh02a:126_12": "rūpakkhandho.",
  "atk-abh02a:126_13": "Yā kāci vedanā…pe…",
  "atk-abh02a:126_14": "yā kāci saññā…pe…",
  "atk-abh02a:126_15": "ye keci saṅkhārā…pe…",
  "atk-abh02a:126_16": "yaṃ kiñci viññāṇaṃ …pe…",
  "atk-abh02a:126_17": "santike vā –",
  "atk-abh02a:126_18": "ayaṃ vuccati,",
  "atk-abh02a:126_19": "viññāṇakkhandho.",
  "atk-abh02a:126_20": "Ime vuccanti,",
  "atk-abh02a:126_21": "bhikkhave,",
  "atk-abh02a:126_22": "pañcakkhandhā.",
  "atk-abh02a:126_23": "Katame ca,",
  "atk-abh02a:126_24": "bhikkhave,",
  "atk-abh02a:126_25": "pañcupādānakkhandhā?",
  "atk-abh02a:126_26": "Yaṃ kiñci,",
  "atk-abh02a:126_27": "bhikkhave, rūpaṃ…pe…",
  "atk-abh02a:126_28": "santike vā sāsavaṃ upādāniyaṃ –",
  "atk-abh02a:126_29": "ayaṃ vuccati,",
  "atk-abh02a:126_30": "rūpūpādānakkhandho.",
  "atk-abh02a:126_31": "Yā kāci vedanā…pe…",
  "atk-abh02a:126_32": "yaṃ kiñci viññāṇaṃ…pe…",
  "atk-abh02a:126_33": "santike vā sāsavaṃ upādāniyaṃ –",
  "atk-abh02a:126_34": "ayaṃ vuccati,",
  "atk-abh02a:126_35": "bhikkhave,",
  "atk-abh02a:126_36": "viññāṇupādānakkhandho.",
  "atk-abh02a:126_37": "Ime vuccanti,",
  "atk-abh02a:126_38": "bhikkhave,",
  "atk-abh02a:126_39": "pañcupādānakkhandhā”ti.",
  "atk-abh02a:127_0": "Ettha ca yathā vedanādayo anāsavāpi sāsavāpi atthi,",
  "atk-abh02a:127_1": "na evaṃ rūpaṃ.",
  "atk-abh02a:127_2": "Yasmā panassa rāsaṭṭhena khandhabhāvo yujjati tasmā khandhesu vuttaṃ.",
  "atk-abh02a:127_3": "Yasmā rāsaṭṭhena ca sāsavaṭṭhena ca upādānakkhandhabhāvo yujjati tasmā upādānakkhandhesu vuttaṃ.",
  "atk-abh02a:127_4": "Vedanādayo pana anāsavāva khandhesu vuttā,",
  "atk-abh02a:127_5": "sāsavā upādānakkhandhesu.",
  "atk-abh02a:127_6": "‘Upādānakkhandhā’ti ettha ca upādānagocarā khandhā upādānakkhandhāti evamattho daṭṭhabbo.",
  "atk-abh02a:127_7": "Idha pana sabbepete ekajjhaṃ katvā khandhāti adhippetā.",
  "atk-abh02a:128_0": "‘Anūnādhikato’ti kasmā pana bhagavatā pañceva khandhā vuttā anūnā anadhikāti?",
  "atk-abh02a:128_1": "Sabbasaṅkhatasabhāgekasaṅgahato,",
  "atk-abh02a:128_2": "attattaniyaggāhavatthussa etapparamato,",
  "atk-abh02a:128_3": "aññesañca tadavarodhato.",
  "atk-abh02a:128_4": "Anekappabhedesu hi saṅkhatadhammesu sabhāgavasena saṅgayhamānesu rūpaṃ rūpasabhāgasaṅgahavasena eko khandho hoti,",
  "atk-abh02a:128_5": "vedanā vedanāsabhāgasaṅgahavasena eko khandho hoti.",
  "atk-abh02a:128_6": "Esa nayo saññādīsupi.",
  "atk-abh02a:128_7": "Tasmā sabbasaṅkhatasabhāgasaṅgahato pañceva vuttā.",
  "atk-abh02a:128_8": "Etaparamañcetaṃ attattaniyaggāhavatthu yadidaṃ rūpādayo pañca.",
  "atk-abh02a:128_9": "Vuttañhetaṃ –",
  "atk-abh02a:128_10": "“rūpe kho,",
  "atk-abh02a:128_11": "bhikkhave,",
  "atk-abh02a:128_12": "sati rūpaṃ upādāya rūpaṃ abhinivissa evaṃ diṭṭhi uppajjati –",
  "atk-abh02a:128_13": "‘etaṃ mama,",
  "atk-abh02a:128_14": "esohamasmi,",
  "atk-abh02a:128_15": "eso me attā’ti. Vedanāya… saññāya…",
  "atk-abh02a:128_16": "saṅkhāresu….",
  "atk-abh02a:128_17": "Viññāṇe sati viññāṇaṃ upādāya viññāṇaṃ abhinivissa evaṃ diṭṭhi uppajjati –",
  "atk-abh02a:128_18": "‘etaṃ mama,",
  "atk-abh02a:128_19": "esohamasmi,",
  "atk-abh02a:128_20": "eso me attā”’ti.",
  "atk-abh02a:128_21": "Tasmā attattaniyaggāhavatthussa etaparamatopi pañceva vuttā.",
  "atk-abh02a:128_22": "Yepi caññe sīlādayo pañca dhammakkhandhā vuttā,",
  "atk-abh02a:128_23": "tepi saṅkhārakkhandhapariyāpannattā ettheva avarodhaṃ gacchanti.",
  "atk-abh02a:128_24": "Tasmā aññesaṃ tadavarodhatopi pañceva vuttāti.",
  "atk-abh02a:128_25": "Evaṃ ‘anūnādhikato’ vinicchayanayo viññātabbo.",
  "atk-abh02a:129_0": "‘Upamāto’ti ettha hi gilānasālūpamo rūpupādānakkhandho gilānūpamassa viññāṇupādānakkhandhassa vatthudvārārammaṇavasena nivāsanaṭṭhānato,",
  "atk-abh02a:129_1": "gelaññūpamo vedanupādānakkhandho ābādhakattā,",
  "atk-abh02a:129_2": "gelaññasamuṭṭhānūpamo saññupādānakkhandho kāmasaññādivasena rāgādisampayuttavedanāsambhavā,",
  "atk-abh02a:129_3": "asappāyasevanūpamo saṅkhārupādānakkhandho vedanāgelaññassa nidānattā.",
  "atk-abh02a:129_4": "“Vedanaṃ vedanattāya saṅkhatamabhisaṅkharontī”ti hi vuttaṃ.",
  "atk-abh02a:129_5": "Tathā “akusalassa kammassa katattā upacitattā vipākaṃ kāyaviññāṇaṃ uppannaṃ hoti dukkhasahagata”nti.",
  "atk-abh02a:129_6": "Gilānūpamo viññāṇupādānakkhandho vedanāgelaññena aparimuttattā.",
  "atk-abh02a:129_7": "Apica cārakakāraṇaaparādhakāraṇakārakaaparādhikūpamā ete bhājanabhojanabyañjanaparivesakabhuñjakūpamā cāti,",
  "atk-abh02a:129_8": "evaṃ ‘upamāto’ vinicchayanayo viññātabbo.",
  "atk-abh02a:130_0": "‘Daṭṭhabbato dvidhā’ti saṅkhepato vitthārato cāti evaṃ dvidhā daṭṭhabbato pettha vinicchayanayo viññātabbo.",
  "atk-abh02a:130_1": "Saṅkhepato hi pañcupādānakkhandhā āsivisūpame vuttanayena ukkhittāsikapaccatthikato,",
  "atk-abh02a:130_2": "bhārasuttavasena bhārato,",
  "atk-abh02a:130_3": "khajjanīyapariyāyavasena khādakato,",
  "atk-abh02a:130_4": "yamakasuttavasena aniccadukkhānattasaṅkhatavadhakato daṭṭhabbā.",
  "atk-abh02a:131_0": "Vitthārato panettha pheṇapiṇḍo viya rūpaṃ daṭṭhabbaṃ,",
  "atk-abh02a:131_1": "udakapubbuḷo viya vedanā,",
  "atk-abh02a:131_2": "marīcikā viya saññā,",
  "atk-abh02a:131_3": "kadalikkhandho viya saṅkhārā,",
  "atk-abh02a:131_4": "māyā viya viññāṇaṃ.",
  "atk-abh02a:131_5": "Vuttañhetaṃ –",
  "atk-abh02a:132_0": "“Pheṇapiṇḍūpamaṃ rūpaṃ, vedanā pubbuḷūpamā;",
  "atk-abh02a:133_0": "Marīcikūpamā saññā, saṅkhārā kadalūpamā;",
  "atk-abh02a:134_0": "Māyūpamañca viññāṇaṃ, desitādiccabandhunā”ti. ;",
  "atk-abh02a:135_0": "Tattha rūpādīnaṃ pheṇapiṇḍādīhi evaṃ sadisatā veditabbā –",
  "atk-abh02a:135_1": "yathā hi pheṇapiṇḍo nissārova evaṃ rūpampi niccasāradhuvasāraattasāravirahena nissārameva.",
  "atk-abh02a:135_2": "Yathā ca so ‘iminā pattaṃ vā thālakaṃ vā karissāmī’ti gahetuṃ na sakkā,",
  "atk-abh02a:135_3": "gahitopi tamatthaṃ na sādheti bhijjateva;",
  "atk-abh02a:135_4": "evaṃ rūpampi ‘nicca’nti vā ‘dhuva’nti vā ‘aha’nti vā ‘mama’nti vā gahetuṃ na sakkā,",
  "atk-abh02a:135_5": "gahitampi na tathā tiṭṭhati,",
  "atk-abh02a:135_6": "aniccaṃ dukkhaṃ anattā asubhaññeva hotīti.",
  "atk-abh02a:135_7": "Evaṃ ‘pheṇapiṇḍasadisameva’ hoti.",
  "atk-abh02a:136_0": "Yathā vā pana pheṇapiṇḍo chiddāvachiddo anekasandhighaṭito bahūnnaṃ udakasappādīnaṃ pāṇānaṃ āvāso,",
  "atk-abh02a:136_1": "evaṃ rūpampi chiddāvachiddaṃ anekasandhighaṭitaṃ.",
  "atk-abh02a:136_2": "Kulavasena cettha asīti kimikulāni vasanti.",
  "atk-abh02a:136_3": "Tadeva tesaṃ sūtigharampi vaccakuṭipi gilānasālāpi susānampi.",
  "atk-abh02a:136_4": "Na te aññattha gantvā gabbhavuṭṭhānādīni karonti.",
  "atk-abh02a:136_5": "Evampi pheṇapiṇḍasadisaṃ.",
  "atk-abh02a:136_6": "Yathā ca pheṇapiṇḍo āditova badarapakkamatto hutvā anupubbena pabbatakūṭamattopi hoti,",
  "atk-abh02a:136_7": "evaṃ rūpampi ādito kalalamattaṃ hutvā anupubbena byāmamattampi gomahiṃsahatthiādīnaṃ vasena pabbatakūṭamattampi hoti,",
  "atk-abh02a:136_8": "macchakacchapādīnaṃ vasena anekayojanasatappamāṇampi.",
  "atk-abh02a:136_9": "Evampi pheṇapiṇḍasadisaṃ.",
  "atk-abh02a:136_10": "Yathā ca pheṇapiṇḍo uṭṭhitamattopi bhijjati,",
  "atk-abh02a:136_11": "thokaṃ gantvāpi,",
  "atk-abh02a:136_12": "samuddaṃ patvā pana avassameva bhijjati;",
  "atk-abh02a:136_13": "evameva rūpampi kalalabhāvepi bhijjati,",
  "atk-abh02a:136_14": "abbudādibhāve,",
  "atk-abh02a:136_15": "antarā pana abhejjamānampi vassasatāyukānaṃ vassasataṃ patvā avassameva bhijjati,",
  "atk-abh02a:136_16": "maraṇamukhe cuṇṇavicuṇṇaṃ hoti.",
  "atk-abh02a:136_17": "Evampi pheṇapiṇḍasadisaṃ.",
  "atk-abh02a:137_0": "Yathā pana pubbuḷo asāro,",
  "atk-abh02a:137_1": "evaṃ vedanāpi.",
  "atk-abh02a:137_2": "Yathā ca so abalo,",
  "atk-abh02a:137_3": "agayhupago,",
  "atk-abh02a:137_4": "na sakkā taṃ gahetvā phalakaṃ vā āsanaṃ vā kātuṃ,",
  "atk-abh02a:137_5": "gahitaggahitopi bhijjateva;",
  "atk-abh02a:137_6": "evaṃ vedanāpi abalā,",
  "atk-abh02a:137_7": "agayhupagā,",
  "atk-abh02a:137_8": "na sakkā ‘niccā’ti vā ‘dhuvā’ti vā gahetuṃ,",
  "atk-abh02a:137_9": "gahitāpi na tathā tiṭṭhati.",
  "atk-abh02a:137_10": "Evaṃ agayhupagatāyapi vedanā ‘pubbuḷasadisā’.",
  "atk-abh02a:137_11": "Yathā pana tasmiṃ tasmiṃ udakabindumhi pubbuḷo uppajjati ceva nirujjhati ca,",
  "atk-abh02a:137_12": "na ciraṭṭhitiko hoti;",
  "atk-abh02a:137_13": "evaṃ vedanāpi uppajjati ceva nirujjhati ca,",
  "atk-abh02a:137_14": "na ciraṭṭhitikā hoti,",
  "atk-abh02a:137_15": "ekaccharakkhaṇe koṭisatasahassasaṅkhyā uppajjitvā nirujjhati.",
  "atk-abh02a:137_16": "Yathā ca pubbuḷo udakatalaṃ,",
  "atk-abh02a:137_17": "udakabinduṃ,",
  "atk-abh02a:137_18": "udakajallakaṃ saṅkaḍḍhitvā puṭaṃ katvā gahaṇavātañcāti cattāri kāraṇāni paṭicca uppajjati;",
  "atk-abh02a:137_19": "evaṃ vedanāpi vatthuṃ,",
  "atk-abh02a:137_20": "ārammaṇaṃ,",
  "atk-abh02a:137_21": "kilesajālaṃ,",
  "atk-abh02a:137_22": "phassasaṅghaṭṭanañcāti cattāri kāraṇāni paṭicca uppajjati.",
  "atk-abh02a:137_23": "Evampi vedanā pubbuḷasadisā.",
  "atk-abh02a:138_0": "Saññāpi asārakaṭṭhena ‘marīcisadisā’.",
  "atk-abh02a:138_1": "Tathā agayhupagaṭṭhena;",
  "atk-abh02a:138_2": "na hi sakkā taṃ gahetvā pivituṃ vā nhāyituṃ vā bhājanaṃ vā pūretuṃ.",
  "atk-abh02a:138_3": "Apica yathā marīci vipphandati,",
  "atk-abh02a:138_4": "sañjātūmivego viya khāyati;",
  "atk-abh02a:138_5": "evaṃ nīlasaññādibhedā saññāpi nīlādianubhavanatthāya phandati vipphandati.",
  "atk-abh02a:138_6": "Yathā ca marīci mahājanaṃ vippalambheti,",
  "atk-abh02a:138_7": "‘paripuṇṇavāpī viya paripuṇṇanadī viya dissatī’ti vadāpeti;",
  "atk-abh02a:138_8": "evaṃ saññāpi vippalambheti,",
  "atk-abh02a:138_9": "‘idaṃ nīlakaṃ subhaṃ sukhaṃ nicca’nti vadāpeti.",
  "atk-abh02a:138_10": "Pītakādīsupi eseva nayo.",
  "atk-abh02a:138_11": "Evaṃ vippalambhanenāpi marīcisadisā.",
  "atk-abh02a:139_0": "Saṅkhārāpi asārakaṭṭhena ‘kadalikkhandhasadisā’.",
  "atk-abh02a:139_1": "Tathā agayhupagaṭṭhena.",
  "atk-abh02a:139_2": "Yatheva hi kadalikkhandhato kiñci gahetvā na sakkā gopānasīādīnamatthāya upanetuṃ,",
  "atk-abh02a:139_3": "upanītampi na tathā hoti;",
  "atk-abh02a:139_4": "evaṃ saṅkhārāpi na sakkā niccādivasena gahetuṃ,",
  "atk-abh02a:139_5": "gahitāpi na tathā honti.",
  "atk-abh02a:139_6": "Yathā ca kadalikkhandho bahuvaṭṭisamodhāno hoti,",
  "atk-abh02a:139_7": "evaṃ saṅkhārakkhandhopi bahudhammasamodhāno.",
  "atk-abh02a:139_8": "Yathā ca kadalikkhandho nānālakkhaṇo,",
  "atk-abh02a:139_9": "aññoyeva hi bāhirāya pattavaṭṭiyā vaṇṇo,",
  "atk-abh02a:139_10": "añño tato abbhantarabbhantarānaṃ;",
  "atk-abh02a:139_11": "evameva saṅkhārakkhandhopi aññadeva phassassa lakkhaṇaṃ,",
  "atk-abh02a:139_12": "aññaṃ cetanādīnaṃ.",
  "atk-abh02a:139_13": "Samodhānetvā pana saṅkhārakkhandhotveva vuccatīti.",
  "atk-abh02a:139_14": "Evampi saṅkhārakkhandho kadalikkhandhasadiso.",
  "atk-abh02a:140_0": "Viññāṇampi asārakaṭṭhena ‘māyāsadisaṃ’.",
  "atk-abh02a:140_1": "Tathā agayhupagaṭṭhena.",
  "atk-abh02a:140_2": "Yathā ca māyā ittarā lahupaccupaṭṭhānā,",
  "atk-abh02a:140_3": "evaṃ viññāṇaṃ.",
  "atk-abh02a:140_4": "Tañhi tatopi ittaratarañceva lahupaccupaṭṭhānatarañca.",
  "atk-abh02a:140_5": "Teneva hi cittena puriso āgato viya,",
  "atk-abh02a:140_6": "gato viya,",
  "atk-abh02a:140_7": "ṭhito viya,",
  "atk-abh02a:140_8": "nisinno viya hoti.",
  "atk-abh02a:140_9": "Aññadeva cāgamanakāle cittaṃ,",
  "atk-abh02a:140_10": "aññaṃ gamanakālādīsu.",
  "atk-abh02a:140_11": "Evampi viññāṇaṃ māyāsadisaṃ.",
  "atk-abh02a:140_12": "Māyā ca mahājanaṃ vañceti,",
  "atk-abh02a:140_13": "yaṃ kiñcideva ‘idaṃ suvaṇṇaṃ rajataṃ muttā’tipi gahāpeti.",
  "atk-abh02a:140_14": "Viññāṇampi mahājanaṃ vañceti,",
  "atk-abh02a:140_15": "teneva cittena āgacchantaṃ viya,",
  "atk-abh02a:140_16": "gacchantaṃ viya,",
  "atk-abh02a:140_17": "ṭhitaṃ viya,",
  "atk-abh02a:140_18": "nisinnaṃ viya katvā gāhāpeti.",
  "atk-abh02a:140_19": "Aññadeva ca āgamane cittaṃ,",
  "atk-abh02a:140_20": "aññaṃ gamanādīsu.",
  "atk-abh02a:140_21": "Evampi viññāṇaṃ māyāsadisaṃ.",
  "atk-abh02a:140_22": "Visesato ca subhārammaṇampi oḷārikampi ajjhattikarūpaṃ asubhanti daṭṭhabbaṃ.",
  "atk-abh02a:140_23": "Vedanā tīhi dukkhatāhi avinimuttato dukkhāti saññāsaṅkhārā avidheyyato anattāti viññāṇaṃ udayabbayadhammato aniccanti daṭṭhabbaṃ.",
  "atk-abh02a:141_0": "‘Evaṃ passantassatthasiddhito’ti evañca saṅkhepavitthāravasena dvidhā passato yā atthasiddhi hoti,",
  "atk-abh02a:141_1": "tatopi vinicchayanayo viññātabbo,",
  "atk-abh02a:141_2": "seyyathidaṃ –",
  "atk-abh02a:141_3": "saṅkhepato tāva pañcupādānakkhandhesu ukkhittāsikapaccatthikādibhāvena passanto khandhehi na vihaññati.",
  "atk-abh02a:141_4": "Vitthārato pana rūpādīni pheṇapiṇḍādisadisabhāvena passanto na asāresu sāradassī hoti.",
  "atk-abh02a:141_5": "Visesato ca ajjhattikarūpaṃ asubhato passanto kabaḷīkārāhāraṃ parijānāti,",
  "atk-abh02a:141_6": "asubhe subhanti vipallāsaṃ pajahati,",
  "atk-abh02a:141_7": "kāmoghaṃ uttarati,",
  "atk-abh02a:141_8": "kāmayogena visaṃyujjati,",
  "atk-abh02a:141_9": "kāmāsavena anāsavo hoti,",
  "atk-abh02a:141_10": "abhijjhākāyaganthaṃ bhindati,",
  "atk-abh02a:141_11": "kāmupādānaṃ na upādiyati.",
  "atk-abh02a:141_12": "Vedanaṃ dukkhato passanto phassāhāraṃ parijānāti,",
  "atk-abh02a:141_13": "dukkhe sukhanti vipallāsaṃ pajahati,",
  "atk-abh02a:141_14": "bhavoghaṃ uttarati,",
  "atk-abh02a:141_15": "bhavayogena visaṃyujjati,",
  "atk-abh02a:141_16": "bhavāsavena anāsavo hoti,",
  "atk-abh02a:141_17": "byāpādakāyaganthaṃ bhindati,",
  "atk-abh02a:141_18": "sīlabbatupādānaṃ na upādiyati.",
  "atk-abh02a:141_19": "Saññaṃ saṅkhāre ca anattato passanto manosañcetanāhāraṃ parijānāti,",
  "atk-abh02a:141_20": "anattani attāti vipallāsaṃ pajahati,",
  "atk-abh02a:141_21": "diṭṭhoghaṃ uttarati,",
  "atk-abh02a:141_22": "diṭṭhiyogena visaṃyujjati,",
  "atk-abh02a:141_23": "diṭṭhāsavena anāsavo hoti,",
  "atk-abh02a:141_24": "idaṃ saccābhinivesakāyaganthaṃ bhindati,",
  "atk-abh02a:141_25": "attavādupādānaṃ na upādiyati.",
  "atk-abh02a:141_26": "Viññāṇaṃ aniccato passanto viññāṇāhāraṃ parijānāti,",
  "atk-abh02a:141_27": "anicce niccanti vipallāsaṃ pajahati,",
  "atk-abh02a:141_28": "avijjoghaṃ uttarati,",
  "atk-abh02a:141_29": "avijjāyogena visaṃyujjati,",
  "atk-abh02a:141_30": "avijjāsavena anāsavo hoti,",
  "atk-abh02a:141_31": "sīlabbataparāmāsakāyaganthaṃ bhindati,",
  "atk-abh02a:141_32": "diṭṭhupādānaṃ na upādiyati.",
  "atk-abh02a:142_0": "Evaṃ mahānisaṃsaṃ, vadhakādivasena dassanaṃ yasmā;",
  "atk-abh02a:143_0": "Tasmā khandhe dhīro, vadhakādivasena passeyyāti.",
  "atk-abh02a:144_0": "Suttantabhājanīyavaṇṇanā.",
  "atk-abh02a:145_0": "2. Abhidhammabhājanīyavaṇṇanā",
  "atk-abh02a:146_0": "32.",
  "atk-abh02a:146_1": "Idāni abhidhammabhājanīyaṃ hoti.",
  "atk-abh02a:146_2": "Tattha rūpakkhandhaniddeso heṭṭhā rūpakaṇḍe vitthāritanayeneva veditabbo.",
  "atk-abh02a:147_0": "34.",
  "atk-abh02a:147_1": "Vedanākkhandhaniddese ekavidhenāti ekakoṭṭhāsena.",
  "atk-abh02a:147_2": "Phassasampayuttoti phassena sampayutto.",
  "atk-abh02a:147_3": "Sabbāpi catubhūmikavedanā.",
  "atk-abh02a:147_4": "Sahetukaduke sahetukā catubhūmikavedanā,",
  "atk-abh02a:147_5": "ahetukā kāmāvacarāva.",
  "atk-abh02a:147_6": "Iminā upāyena kusalapadādīhi vuttā vedanā jānitabbā.",
  "atk-abh02a:147_7": "Apicāyaṃ vedanākkhandho ekavidhena phassasampayuttato dassito,",
  "atk-abh02a:147_8": "duvidhena sahetukāhetukato,",
  "atk-abh02a:147_9": "tividhena jātito,",
  "atk-abh02a:147_10": "catubbidhena bhūmantarato,",
  "atk-abh02a:147_11": "pañcavidhena indriyato.",
  "atk-abh02a:147_12": "Tattha sukhindriyadukkhindriyāni kāyappasādavatthukāni kāmāvacarāneva.",
  "atk-abh02a:147_13": "Somanassindriyaṃ chaṭṭhavatthukaṃ vā avatthukaṃ vā tebhūmakaṃ.",
  "atk-abh02a:147_14": "Domanassindriyaṃ chaṭṭhavatthukaṃ kāmāvacaraṃ.",
  "atk-abh02a:147_15": "Upekkhindriyaṃ cakkhādicatuppasādavatthukaṃ chaṭṭhavatthukaṃ avatthukañca catubhūmakaṃ.",
  "atk-abh02a:147_16": "Chabbidhena vatthuto dassito.",
  "atk-abh02a:147_17": "Tattha purimā pañca vedanā pañcappasādavatthukā kāmāvacarāva chaṭṭhā avatthukā vā savatthukā vā catubhūmikā.",
  "atk-abh02a:148_0": "Sattavidhena tattha manosamphassajā bhedato dassitā,",
  "atk-abh02a:148_1": "aṭṭhavidhena tattha kāyasamphassajā bhedato,",
  "atk-abh02a:148_2": "navavidhena sattavidhabhede manoviññāṇadhātusamphassajā bhedato,",
  "atk-abh02a:148_3": "dasavidhena aṭṭhavidhabhede manoviññāṇadhātusamphassajā bhedato.",
  "atk-abh02a:148_4": "Etesu hi sattavidhabhede manosamphassajā manodhātusamphassajā,",
  "atk-abh02a:148_5": "manoviññāṇadhātusamphassajāti dvidhā bhinnā.",
  "atk-abh02a:148_6": "Aṭṭhavidhabhede tāya saddhiṃ kāyasamphassajāpi sukhā dukkhāti dvidhā bhinnā.",
  "atk-abh02a:148_7": "Navavidhabhede sattavidhe vuttā manoviññāṇadhātusamphassajā kusalādivasena tidhā bhinnā.",
  "atk-abh02a:148_8": "Dasavidhabhede aṭṭhavidhe vuttā manoviññāṇadhātusamphassajā kusalādivaseneva tidhā bhinnā.",
  "atk-abh02a:149_0": "Kusalattiko cettha kevalaṃ pūraṇatthameva vutto.",
  "atk-abh02a:149_1": "Sattavidhaaṭṭhavidhanavavidhabhedesu pana nayaṃ dātuṃ yuttaṭṭhāne nayo dinno.",
  "atk-abh02a:149_2": "Abhidhammañhi patvā tathāgatena nayaṃ dātuṃ yuttaṭṭhāne nayo adinno nāma natthi.",
  "atk-abh02a:149_3": "Ayaṃ tāva dukamūlake eko vāro.",
  "atk-abh02a:150_0": "Satthā hi imasmiṃ abhidhammabhājanīye vedanākkhandhaṃ bhājento tike gahetvā dukesu pakkhipi,",
  "atk-abh02a:150_1": "duke gahetvā tikesu pakkhipi,",
  "atk-abh02a:150_2": "tike ca duke ca ubhatovaḍḍhananīhārena āhari;",
  "atk-abh02a:150_3": "sattavidhena,",
  "atk-abh02a:150_4": "catuvīsatividhena,",
  "atk-abh02a:150_5": "tiṃsavidhena,",
  "atk-abh02a:150_6": "bahuvidhenāti sabbathāpi bahuvidhena vedanākkhandhaṃ dassesi. Kasmā?",
  "atk-abh02a:150_7": "Puggalajjhāsayena ceva desanāvilāsena ca.",
  "atk-abh02a:150_8": "Dhammaṃ sotuṃ nisinnadevaparisāya hi ye devaputtā tike ādāya dukesu pakkhipitvā kathiyamānaṃ paṭivijjhituṃ sakkonti,",
  "atk-abh02a:150_9": "tesaṃ sappāyavasena tathā katvā desesi.",
  "atk-abh02a:150_10": "Ye itarehi ākārehi kathiyamānaṃ paṭivijjhituṃ sakkonti,",
  "atk-abh02a:150_11": "tesaṃ tehākārehi desesīti.",
  "atk-abh02a:150_12": "Ayamettha ‘puggalajjhāsayo’.",
  "atk-abh02a:150_13": "Sammāsambuddho pana attano mahāvisayatāya tike vā dukesu pakkhipitvā,",
  "atk-abh02a:150_14": "duke vā tikesu ubhatovaḍḍhanena vā,",
  "atk-abh02a:150_15": "sattavidhādinayena vā,",
  "atk-abh02a:150_16": "yathā yathā icchati tathā tathā desetuṃ sakkoti.",
  "atk-abh02a:150_17": "Tasmāpi imehākārehi desesīti ayamassa ‘desanāvilāso’.",
  "atk-abh02a:151_0": "Tattha tike ādāya dukesu pakkhipitvā desitavāro dukamūlako nāma.",
  "atk-abh02a:151_1": "Duke ādāya tikesu pakkhipitvā desitavāro tikamūlako nāma.",
  "atk-abh02a:151_2": "Tike ca duke ca ubhato vaḍḍhetvā desitavāro ubhatovaḍḍhitako nāma.",
  "atk-abh02a:151_3": "Avasāne sattavidhenātiādivāro bahuvidhavāro nāmāti ime tāva cattāro mahāvārā.",
  "atk-abh02a:152_0": "Tattha dukamūlake dukesu labbhamānena ekekena dukena saddhiṃ tikesu alabbhamāne vedanāttikapītittikasanidassanattike apanetvā,",
  "atk-abh02a:152_1": "sese labbhamānake ekūnavīsati tike yojetvā,",
  "atk-abh02a:152_2": "dutiyadukapaṭhamattikayojanavārādīni navavārasatāni paññāsañca vārā honti.",
  "atk-abh02a:152_3": "Te sabbepi pāḷiyaṃ saṃkhipitvā tattha tattha dassetabbayuttakaṃ dassetvā vuttā.",
  "atk-abh02a:152_4": "Asammuyhantena pana vitthārato veditabbā.",
  "atk-abh02a:153_0": "Tikamūlakepi tikesu labbhamānena ekekena tikena saddhiṃ dukesu alabbhamāne paṭhamadukādayo duke apanetvā,",
  "atk-abh02a:153_1": "sese labbhamānake sahetukadukādayo paññāsa duke yojetvā,",
  "atk-abh02a:153_2": "paṭhamattikadutiyadukayojanavārādīni navavārasatāni paññāsañca vārā honti.",
  "atk-abh02a:153_3": "Tepi sabbe pāḷiyaṃ saṅkhipitvā tattha tattha dassetabbayuttakaṃ dassetvā vuttā.",
  "atk-abh02a:153_4": "Asammuyhantena pana vitthārato veditabbā.",
  "atk-abh02a:154_0": "Ubhatovaḍḍhitake duvidhabhede dutiyadukaṃ tividhabhede ca paṭhamatikaṃ ādiṃ katvā labbhamānehi ekūnavīsatiyā",
  "atk-abh02a:154_1": "dukehi labbhamāne ekūnavīsatitike yojetvā dutiyadukapaṭhamatikayojanavārādayo ekūnavīsativārā vuttā.",
  "atk-abh02a:154_2": "Esa dukatikānaṃ vasena ubhatovaḍḍhitattā ubhatovaḍḍhitako nāma tatiyo mahāvāro.",
  "atk-abh02a:155_0": "Bahuvidhavārassa sattavidhaniddese ādito paṭṭhāya labbhamānesu ekūnavīsatiyā tikesu ekekena saddhiṃ catasso",
  "atk-abh02a:155_1": "bhūmiyo yojetvā ekūnavīsati sattavidhavārā vuttā.",
  "atk-abh02a:155_2": "Catuvīsatividhaniddesepi tesaṃyeva tikānaṃ vasena ekūnavīsativārā vuttā.",
  "atk-abh02a:155_3": "Tathā bahuvidhavāre cāti.",
  "atk-abh02a:155_4": "Tiṃsavidhavāro ekoyevāti sabbepi aṭṭhapaññāsa vārā honti.",
  "atk-abh02a:155_5": "Ayaṃ tāvettha vāraparicchedavasena pāḷivaṇṇanā.",
  "atk-abh02a:156_0": "Idāni atthavaṇṇanā hoti.",
  "atk-abh02a:156_1": "Tattha sattavidhaniddeso tāva uttānatthoyeva.",
  "atk-abh02a:156_2": "Catuvīsatividhaniddese cakkhusamphassapaccayā vedanākkhandho atthi kusaloti kāmāvacaraaṭṭhakusalacittavasena veditabbo.",
  "atk-abh02a:156_3": "Atthi akusaloti dvādasaakusalacittavasena veditabbo.",
  "atk-abh02a:156_4": "Atthi abyākatoti tisso manodhātuyo,",
  "atk-abh02a:156_5": "tisso ahetukamanoviññāṇadhātuyo,",
  "atk-abh02a:156_6": "aṭṭha mahāvipākāni,",
  "atk-abh02a:156_7": "dasa kāmāvacarakiriyāti catuvīsatiyā cittānaṃ vasena veditabbo.",
  "atk-abh02a:157_0": "Tattha aṭṭha kusalāni dvādasa akusalāni ca javanavasena labbhanti.",
  "atk-abh02a:157_1": "Kiriyamanodhātu āvajjanavasena labbhati.",
  "atk-abh02a:157_2": "Dve vipākamanodhātuyo sampaṭicchanavasena,",
  "atk-abh02a:157_3": "tisso vipākamanoviññāṇadhātuyo santīraṇatadārammaṇavasena,",
  "atk-abh02a:157_4": "kiriyāhetukamanoviññāṇadhātu voṭṭhabbanavasena,",
  "atk-abh02a:157_5": "aṭṭha mahāvipākacittāni tadārammaṇavasena,",
  "atk-abh02a:157_6": "nava kiriyacittāni javanavasena labbhanti.",
  "atk-abh02a:157_7": "Sotaghānajivhākāyadvāresupi eseva nayo.",
  "atk-abh02a:158_0": "Manodvāre pana atthi kusaloti catubhūmakakusalavasena kathitaṃ,",
  "atk-abh02a:158_1": "atthi akusaloti dvādasaakusalavasena.",
  "atk-abh02a:158_2": "Atthi abyākatoti ekādasannaṃ kāmāvacaravipākānaṃ,",
  "atk-abh02a:158_3": "dasannaṃ kiriyānaṃ,",
  "atk-abh02a:158_4": "navannaṃ rūpāvacarārūpāvacarakiriyānaṃ,",
  "atk-abh02a:158_5": "catunnaṃ sāmaññaphalānanti catuttiṃsacittuppādavasena kathitaṃ.",
  "atk-abh02a:158_6": "Tattha catubhūmakakusalañceva akusalañca javanavasena labbhati.",
  "atk-abh02a:158_7": "Kiriyato ahetukamanoviññāṇadhātu āvajjanavasena,",
  "atk-abh02a:158_8": "ekādasa vipākacittāni tadārammaṇavasena,",
  "atk-abh02a:158_9": "tebhūmakakiriyā ceva sāmaññaphalāni ca javanavaseneva labbhanti.",
  "atk-abh02a:158_10": "Tāni sattavidhādīsu yattha katthaci ṭhatvā kathetuṃ vaṭṭanti.",
  "atk-abh02a:158_11": "Tiṃsavidhe pana ṭhatvā dīpiyamānāni sukhadīpanāni hontīti tiṃsavidhasmiṃyeva ṭhatvā dīpayiṃsu.",
  "atk-abh02a:159_0": "Etāni hi sabbānipi cittāni cakkhudvāre upanissayakoṭiyā,",
  "atk-abh02a:159_1": "samatikkamavasena,",
  "atk-abh02a:159_2": "bhāvanāvasenāti tīhākārehi labbhanti.",
  "atk-abh02a:159_3": "Tathā sotadvāramanodvāresupi.",
  "atk-abh02a:159_4": "Ghānajivhākāyadvāresu pana samatikkamavasena,",
  "atk-abh02a:159_5": "bhāvanāvasenāti dvīhevākārehi labbhantīti veditabbāni. Kathaṃ?",
  "atk-abh02a:159_6": "Idha bhikkhu vihāracārikaṃ caramāno kasiṇamaṇḍalaṃ disvā ‘kiṃ nāmeta’nti pucchitvā ‘kasiṇamaṇḍala’nti vutte puna ‘kiṃ iminā karontī’ti pucchati.",
  "atk-abh02a:159_7": "Athassa ācikkhanti –",
  "atk-abh02a:159_8": "‘evaṃ bhāvetvā jhānāni uppādetvā,",
  "atk-abh02a:159_9": "samāpattipadaṭṭhānaṃ vipassanaṃ vaḍḍhetvā,",
  "atk-abh02a:159_10": "arahattaṃ pāpuṇantī’ti.",
  "atk-abh02a:159_11": "Ajjhāsayasampanno kulaputto ‘bhāriyaṃ eta’nti asallakkhetvā ‘mayāpi esa guṇo nibbattetuṃ vaṭṭati,",
  "atk-abh02a:159_12": "na kho pana sakkā esa nipajjitvā niddāyantena nibbattetuṃ,",
  "atk-abh02a:159_13": "āditova vīriyaṃ kātuṃ sīlaṃ sodhetuṃ vaṭṭatī’ti cintetvā sīlaṃ sodheti.",
  "atk-abh02a:159_14": "Tato sīle patiṭṭhāya dasa palibodhe upacchinditvā,",
  "atk-abh02a:159_15": "ticīvaraparamena santosena santuṭṭho,",
  "atk-abh02a:159_16": "ācariyupajjhāyānaṃ vattapaṭivattaṃ katvā,",
  "atk-abh02a:159_17": "kammaṭṭhānaṃ uggaṇhitvā,",
  "atk-abh02a:159_18": "kasiṇaparikammaṃ katvā,",
  "atk-abh02a:159_19": "samāpattiyo uppādetvā,",
  "atk-abh02a:159_20": "samāpattipadaṭṭhānaṃ vipassanaṃ vaḍḍhetvā,",
  "atk-abh02a:159_21": "arahattaṃ pāpuṇāti.",
  "atk-abh02a:159_22": "Tattha sabbāpi parikammavedanā kāmāvacarā,",
  "atk-abh02a:159_23": "aṭṭhasamāpattivedanā rūpāvacarārūpāvacarā,",
  "atk-abh02a:159_24": "maggaphalavedanā lokuttarāti evaṃ cakkhuviññāṇaṃ catubhūmikavedanānibbattiyā balavapaccayo hotīti catubhūmikavedanā cakkhusamphassapaccayā nāma jātā.",
  "atk-abh02a:159_25": "Evaṃ tāva ‘upanissayavasena’ labbhanti.",
  "atk-abh02a:160_0": "Cakkhudvāre pana rūpe āpāthagate ‘iṭṭhe me ārammaṇe rāgo uppanno,",
  "atk-abh02a:160_1": "aniṭṭhe paṭigho,",
  "atk-abh02a:160_2": "asamapekkhanāya moho,",
  "atk-abh02a:160_3": "vinibandhassa pana me māno uppanno,",
  "atk-abh02a:160_4": "parāmaṭṭhassa diṭṭhi,",
  "atk-abh02a:160_5": "vikkhepagatassa uddhaccaṃ,",
  "atk-abh02a:160_6": "asanniṭṭhāgatassa vicikicchā,",
  "atk-abh02a:160_7": "thāmagatassa anusayo uppanno’ti pariggahe ṭhito kulaputto attano kilesuppattiṃ ñatvā ‘ime me kilesā vaḍḍhamānā anayabyasanāya saṃvattissanti,",
  "atk-abh02a:160_8": "handa ne niggaṇhāmī’ti cintetvā ‘na kho pana sakkā nipajjitvā niddāyantena kilese niggaṇhituṃ;",
  "atk-abh02a:160_9": "āditova vīriyaṃ kātuṃ vaṭṭati sīlaṃ sodhetu’nti heṭṭhā vuttanayeneva paṭipajjitvā arahattaṃ pāpuṇāti.",
  "atk-abh02a:160_10": "Tattha sabbāpi parikammavedanā kāmāvacarā,",
  "atk-abh02a:160_11": "aṭṭhasamāpattivedanā rūpāvacarārūpāvacarā,",
  "atk-abh02a:160_12": "maggaphalavedanā lokuttarāti evaṃ rūpārammaṇe uppannaṃ kilesaṃ samatikkamitvā gatāti catubhūmikavedanā cakkhusamphassapaccayā nāma jātā.",
  "atk-abh02a:160_13": "Evaṃ ‘samatikkamavasena’ labbhanti.",
  "atk-abh02a:161_0": "Cakkhudvāre pana rūpe āpāthagate eko evaṃ pariggahaṃ paṭṭhapeti –",
  "atk-abh02a:161_1": "‘idaṃ rūpaṃ kiṃ nissita’nti?",
  "atk-abh02a:161_2": "Tato naṃ ‘bhūtanissita’nti ñatvā cattāri mahābhūtāni upādārūpañca rūpanti pariggaṇhāti,",
  "atk-abh02a:161_3": "tadārammaṇe dhamme arūpanti pariggaṇhāti.",
  "atk-abh02a:161_4": "Tato sappaccayaṃ nāmarūpaṃ parigaṇhitvā tīṇi lakkhaṇāni āropetvā vipassanāpaṭipāṭiyā saṅkhāre sammasitvā arahattaṃ pāpuṇāti.",
  "atk-abh02a:161_5": "Tattha sabbāpi parikammavedanā kāmāvacarā,",
  "atk-abh02a:161_6": "aṭṭhasamāpattivedanā rūpāvacarārūpāvacarā,",
  "atk-abh02a:161_7": "maggaphalavedanā lokuttarāti evaṃ rūpārammaṇaṃ sammasitvā nibbattitāti ayaṃ vedanā cakkhusamphassapaccayā nāma jātā.",
  "atk-abh02a:161_8": "Evaṃ ‘bhāvanāvasena’ labbhanti.",
  "atk-abh02a:162_0": "Aparo bhikkhu suṇāti –",
  "atk-abh02a:162_1": "‘kasiṇaparikammaṃ kira katvā samāpattiyo uppādetvā samāpattipadaṭṭhānaṃ vipassanaṃ vaḍḍhetvā arahattaṃ pāpuṇantī’ti.",
  "atk-abh02a:162_2": "Ajjhāsayasampanno kulaputto ‘bhāriyaṃ eta’nti asallakkhetvā ‘mayāpi esa guṇo nibbattetuṃ vaṭṭatī’ti purimanayeneva paṭipajjitvā arahattaṃ pāpuṇāti.",
  "atk-abh02a:162_3": "Tattha sabbāpi parikammavedanā kāmāvacarā,",
  "atk-abh02a:162_4": "aṭṭhasamāpattivedanā rūpāvacarārūpāvacarā,",
  "atk-abh02a:162_5": "maggaphalavedanā lokuttarāti evaṃ sotaviññāṇaṃ catubhūmikavedanā nibbattiyā balavapaccayo hotīti catubhūmikavedanā sotasamphassapaccayā nāma jātā.",
  "atk-abh02a:162_6": "Evaṃ tāva ‘upanissayavasena’ labbhanti.",
  "atk-abh02a:163_0": "Sotadvāre pana sadde āpāthagateti sabbaṃ cakkhudvāre vuttanayeneva veditabbaṃ.",
  "atk-abh02a:163_1": "Evaṃ saddārammaṇe uppannaṃ kilesaṃ samatikkamitvā gatāti catubhūmikavedanā sotasamphassapaccayā nāma jātā.",
  "atk-abh02a:163_2": "Evaṃ ‘samatikkamavasena’ labbhanti.",
  "atk-abh02a:164_0": "Sotadvāre pana sadde āpāthagate eko evaṃ pariggahaṃ paṭṭhapeti –",
  "atk-abh02a:164_1": "ayaṃ saddo kiṃ nissitoti sabbaṃ cakkhudvāre vuttanayeneva veditabbaṃ.",
  "atk-abh02a:164_2": "Evaṃ saddārammaṇaṃ sammasitvā nibbattitāti ayaṃ vedanā sotasamphassapaccayā nāma jātā.",
  "atk-abh02a:164_3": "Evaṃ ‘bhāvanāvasena’ labbhanti.",
  "atk-abh02a:165_0": "Ghānajivhākāyadvāresu pana gandhārammaṇādīsu āpāthagatesu ‘iṭṭhe me ārammaṇe rāgo uppanno’ti sabbaṃ cakkhudvāre vuttanayeneva veditabbaṃ.",
  "atk-abh02a:165_1": "Evaṃ gandhārammaṇādīsu uppannaṃ kilesaṃ samatikkamitvā gatāti catubhūmikavedanā ghānajivhākāyasamphassapaccayā nāma jātā.",
  "atk-abh02a:165_2": "Evaṃ tīsu dvāresu ‘samatikkamavasena’ labbhanti.",
  "atk-abh02a:166_0": "Ghānadvārādīsu pana gandhādīsu āpāthagatesu eko evaṃ pariggahaṃ paṭṭhapeti –",
  "atk-abh02a:166_1": "‘ayaṃ gandho,",
  "atk-abh02a:166_2": "ayaṃ raso,",
  "atk-abh02a:166_3": "idaṃ phoṭṭhabbaṃ kiṃ nissita’nti sabbaṃ cakkhudvāre vuttanayeneva veditabbaṃ.",
  "atk-abh02a:166_4": "Evaṃ gandhārammaṇādīni sammasitvā nibbattitāti ayaṃ vedanā ghānajivhākāyasamphassapaccayā nāma jātā.",
  "atk-abh02a:166_5": "Evaṃ ‘bhāvanāvasena’ labbhanti.",
  "atk-abh02a:167_0": "Manodvāre pana tīhipi ākārehi labbhanti.",
  "atk-abh02a:167_1": "Ekacco hi jātiṃ bhayato passati,",
  "atk-abh02a:167_2": "jaraṃ byādhiṃ maraṇaṃ bhayato passati,",
  "atk-abh02a:167_3": "bhayato disvā ‘jātijarābyādhimaraṇehi muccituṃ vaṭṭati,",
  "atk-abh02a:167_4": "na kho pana sakkā nipajjitvā niddāyantena jātiādīhi muccituṃ,",
  "atk-abh02a:167_5": "āditova vīriyaṃ kātuṃ sīlaṃ sodhetuṃ vaṭṭatī’ti cintetvā cakkhudvāre vuttanayeneva paṭipajjitvā arahattaṃ pāpuṇāti.",
  "atk-abh02a:167_6": "Tattha sabbāpi parikammavedanā kāmāvacarā,",
  "atk-abh02a:167_7": "aṭṭhasamāpattivedanā rūpāvacarārūpāvacarā,",
  "atk-abh02a:167_8": "maggaphalavedanā lokuttarāti evaṃ jātijarābyādhimaraṇaṃ catubhūmikavedanānibbattiyā balavapaccayo hotīti",
  "atk-abh02a:167_9": "catubhūmikavedanā manosamphassapaccayā nāma jātā.",
  "atk-abh02a:167_10": "Evaṃ tāva ‘upanissayavasena’ labbhanti.",
  "atk-abh02a:168_0": "Manodvāre pana dhammārammaṇe āpāthagateti sabbaṃ cakkhudvāre vuttanayeneva veditabbaṃ.",
  "atk-abh02a:168_1": "Evaṃ dhammārammaṇe uppannaṃ kilesaṃ samatikkamitvā gatāti catubhūmikavedanā manosamphassapaccayā nāma jātā.",
  "atk-abh02a:168_2": "Evaṃ ‘samatikkamavasena’ labbhanti.",
  "atk-abh02a:169_0": "Manodvāre pana dhammārammaṇe āpāthagate eko evaṃ pariggahaṃ paṭṭhapeti –",
  "atk-abh02a:169_1": "‘etaṃ dhammārammaṇaṃ kiṃ nissita’nti?",
  "atk-abh02a:169_2": "‘Vatthunissita’nti.",
  "atk-abh02a:169_3": "‘Vatthu kiṃ nissita’nti?",
  "atk-abh02a:169_4": "‘Mahābhūtāni nissita’nti.",
  "atk-abh02a:169_5": "So cattāri mahābhūtāni upādārūpañca rūpanti pariggaṇhāti,",
  "atk-abh02a:169_6": "tadārammaṇe dhamme arūpanti pariggaṇhāti.",
  "atk-abh02a:169_7": "Tato sappaccayaṃ nāmarūpaṃ pariggaṇhitvā tīṇi lakkhaṇāni āropetvā vipassanāpaṭipāṭiyā saṅkhāre sammasitvā arahattaṃ pāpuṇāti.",
  "atk-abh02a:169_8": "Tattha sabbāpi parikammavedanā kāmāvacarā,",
  "atk-abh02a:169_9": "aṭṭhasamāpattivedanā rūpāvacarārūpāvacarā,",
  "atk-abh02a:169_10": "maggaphalavedanā lokuttarāti evaṃ dhammārammaṇaṃ sammasitvā nibbattitāti ayaṃ vedanā manosamphassapaccayā nāma jātā.",
  "atk-abh02a:169_11": "Evaṃ ‘bhāvanāvasena’ labbhanti.",
  "atk-abh02a:169_12": "Yā panetā sabbesampi catuvīsatividhādīnaṃ vārānaṃ pariyosānesu cakkhusamphassajā vedanā…pe…",
  "atk-abh02a:169_13": "manosamphassajā vedanāti cha cha vedanā vuttā,",
  "atk-abh02a:169_14": "tā sampayuttapaccayavasena vuttāti.",
  "atk-abh02a:170_0": "Ayaṃ vedanākkhandhaniddeso.",
  "atk-abh02a:171_0": "Saññākkhandhādayopi iminā upāyena veditabbā.",
  "atk-abh02a:171_1": "Kevalañhi saññākkhandhaniddese tikesu vedanāttikapītittikāpi labbhanti,",
  "atk-abh02a:171_2": "dukesu ca sukhasahagatadukādayopi.",
  "atk-abh02a:171_3": "Saṅkhārakkhandhaniddese phassassāpi saṅkhārakkhandhapariyāpannattā phassasampayuttoti avatvā cittasampayuttoti vuttaṃ.",
  "atk-abh02a:171_4": "Dukesu cettha hetudukādayopi labbhanti.",
  "atk-abh02a:171_5": "Tikā saññākkhandhasadisā eva.",
  "atk-abh02a:171_6": "Viññāṇakkhandhaniddese cakkhusamphassajādibhāvaṃ avatvā cakkhuviññāṇantiādi vuttaṃ.",
  "atk-abh02a:171_7": "Na hi sakkā viññāṇaṃ manosamphassajanti niddisituṃ.",
  "atk-abh02a:171_8": "Sesamettha saññākkhandhe vuttasadisameva.",
  "atk-abh02a:171_9": "Imesaṃ pana tiṇṇampi khandhānaṃ niddeseyeva vedanākkhandhaniddesato atirekatikadukā laddhā.",
  "atk-abh02a:171_10": "Tesaṃ vasena vārappabhedo veditabboti.",
  "atk-abh02a:172_0": "Abhidhammabhājanīyavaṇṇanā.",
  "atk-abh02a:173_0": "3. Pañhāpucchakavaṇṇanā",
  "atk-abh02a:174_0": "150.",
  "atk-abh02a:174_1": "Idāni pañhāpucchakaṃ hoti.",
  "atk-abh02a:174_2": "Tattha pañhāpucchane pañcannaṃ khandhānaṃ “katikusalā?",
  "atk-abh02a:174_3": "Katiakusalā?",
  "atk-abh02a:174_4": "Katiabyākatā”tiādinā nayena yaṃ labbhati,",
  "atk-abh02a:174_5": "yañca na labbhati,",
  "atk-abh02a:174_6": "taṃ sabbaṃ pucchitvā vissajjane “rūpakkhandho abyākato”tiādinā nayena yaṃ labbhati tadeva uddhaṭanti veditabbaṃ.",
  "atk-abh02a:174_7": "Yattha yattha ca ‘eko khandho’ti vā ‘dve khandhā’ti vā paricchedaṃ akatvā “siyā uppannā,",
  "atk-abh02a:174_8": "siyā anuppannā”tiādinā nayena tanti ṭhapitā,",
  "atk-abh02a:174_9": "tattha tattha pañcannampi khandhānaṃ gahaṇaṃ veditabbaṃ.",
  "atk-abh02a:174_10": "Seso tesaṃ tesaṃ khandhānaṃ kusalādivibhāgo heṭṭhā dhammasaṅgahaṭṭhakathāyaṃ vuttoyeva.",
  "atk-abh02a:175_0": "Ārammaṇattikesu pana cattāro khandhā pañcapaṇṇāsa kāmāvacaradhamme ārabbha rajjantassa dussantassa muyhantassa",
  "atk-abh02a:175_1": "saṃvarantassa sammasantassa paccavekkhantassa ca parittārammaṇā honti,",
  "atk-abh02a:175_2": "sattavīsati rūpārūpāvacaradhamme ārabbha rajjantassa dussantassa muyhantassa saṃvarantassa pariggahaṃ paṭṭhapentassa mahaggatārammaṇā,",
  "atk-abh02a:175_3": "maggaphalanibbānāni paccavekkhantassa appamāṇārammaṇā,",
  "atk-abh02a:175_4": "paññattiṃ paccavekkhaṇakāle navattabbārammaṇāti.",
  "atk-abh02a:176_0": "Teyeva sekkhāsekkhānaṃ maggapaccavekkhaṇakāle maggārammaṇā honti,",
  "atk-abh02a:176_1": "maggakāle sahajātahetunā maggahetukā,",
  "atk-abh02a:176_2": "maggaṃ garuṃ katvā paccavekkhaṇakāle ārammaṇādhipatinā maggādhipatino,",
  "atk-abh02a:176_3": "vīriyajeṭṭhakaṃ vā vīmaṃsajeṭṭhakaṃ vā maggaṃ bhāventassa sahajātādhipatinā maggādhipatino,",
  "atk-abh02a:176_4": "chandajeṭṭhakaṃ pana cittajeṭṭhakaṃ vā bhāventassa navattabbārammaṇā nāma honti.",
  "atk-abh02a:177_0": "Atītāni pana khandhadhātuāyatanāni ārabbha rajjantassa dussantassa muyhantassa saṃvarantassa pariggahaṃ paṭṭhapentassa atītārammaṇā honti,",
  "atk-abh02a:177_1": "anāgatāni ārabbha anāgatārammaṇā honti,",
  "atk-abh02a:177_2": "paccuppannāni ārabbha paccuppannārammaṇā honti,",
  "atk-abh02a:177_3": "paññattiṃ vā nibbānaṃ vā paccavekkhantassa navattabbārammaṇā honti.",
  "atk-abh02a:178_0": "Tathā attano khandhadhātuāyatanāni ārabbha rajjantassa dussantassa muyhantassa saṃvarantassa pariggahaṃ paṭṭhapentassa ajjhattārammaṇā honti,",
  "atk-abh02a:178_1": "paresaṃ khandhadhātuāyatanāni ārabbha evaṃ pavattentassa bahiddhārammaṇā,",
  "atk-abh02a:178_2": "paṇṇattinibbānapaccavekkhaṇakālepi bahiddhārammaṇāyeva,",
  "atk-abh02a:178_3": "kālena ajjhattaṃ kālena bahiddhā dhammesu evaṃ pavattentassa ajjhattabahiddhārammaṇā,",
  "atk-abh02a:178_4": "ākiñcaññāyatanakāle navattabbārammaṇāti veditabbā.",
  "atk-abh02a:179_0": "Iti bhagavā imaṃ khandhavibhaṅgaṃ suttantabhājanīyādivasena tayo parivaṭṭe nīharitvā bhājento dassesi.",
  "atk-abh02a:179_1": "Tīsupi hi parivaṭṭesu ekova paricchedo.",
  "atk-abh02a:179_2": "Rūpakkhandho hi sabbattha kāmāvacaroyeva.",
  "atk-abh02a:179_3": "Cattāro khandhā catubhūmakā lokiyalokuttaramissakā kathitāti.",
  "atk-abh02a:180_0": "Sammohavinodaniyā vibhaṅgaṭṭhakathāya",
  "atk-abh02a:181_0": "Khandhavibhaṅgavaṇṇanā niṭṭhitā.",
  "atk-abh02a:182_0": "2. Āyatanavibhaṅgo",
  "atk-abh02a:183_0": "1. Suttantabhājanīyavaṇṇanā",
  "atk-abh02a:184_0": "154.",
  "atk-abh02a:184_1": "Idāni tadanantare āyatanavibhaṅganiddese suttantabhājanīyaṃ tāva dassento dvādasāyatanāni cakkhāyatanaṃ rūpāyatanantiādimāha.",
  "atk-abh02a:184_2": "Tattha pāḷimuttakena tāva nayena –",
  "atk-abh02a:185_0": "Atthalakkhaṇatāvatva, kamasaṅkhepavitthārā;",
  "atk-abh02a:186_0": "Tathā daṭṭhabbato ceva, viññātabbo vinicchayo.",
  "atk-abh02a:187_0": "Tattha visesato tāva cakkhatīti cakkhu;",
  "atk-abh02a:187_1": "rūpaṃ assādeti,",
  "atk-abh02a:187_2": "vibhāveti cāti attho.",
  "atk-abh02a:187_3": "Rūpayatīti rūpaṃ;",
  "atk-abh02a:187_4": "vaṇṇavikāraṃ āpajjamānaṃ hadayaṅgatabhāvaṃ pakāsetīti attho.",
  "atk-abh02a:187_5": "Suṇātīti sotaṃ.",
  "atk-abh02a:187_6": "Sappatīti saddo;",
  "atk-abh02a:187_7": "udāhariyatīti attho.",
  "atk-abh02a:187_8": "Ghāyatīti ghānaṃ.",
  "atk-abh02a:187_9": "Gandhayatīti gandho;",
  "atk-abh02a:187_10": "attano vatthuṃ sūcayatīti attho.",
  "atk-abh02a:187_11": "Jīvitaṃ avhāyatīti jivhā.",
  "atk-abh02a:187_12": "Rasanti taṃ sattāti raso;",
  "atk-abh02a:187_13": "assādentīti attho.",
  "atk-abh02a:187_14": "Kucchitānaṃ sāsavadhammānaṃ āyoti kāyo.",
  "atk-abh02a:187_15": "Āyoti uppattideso.",
  "atk-abh02a:187_16": "Phusīyatīti phoṭṭhabbaṃ.",
  "atk-abh02a:187_17": "Manatīti mano.",
  "atk-abh02a:187_18": "Attano lakkhaṇaṃ dhārayantīti dhammā.",
  "atk-abh02a:188_0": "Avisesato pana āyatanato,",
  "atk-abh02a:188_1": "āyānaṃ tananato,",
  "atk-abh02a:188_2": "āyatassa ca nayanato āyatananti veditabbaṃ.",
  "atk-abh02a:188_3": "Cakkhurūpādīsu hi taṃtaṃdvārārammaṇā cittacetasikā dhammā sena sena anubhavanādinā kiccena āyatanti uṭṭhahanti ghaṭṭenti vāyamantīti vuttaṃ hoti.",
  "atk-abh02a:188_4": "Te ca pana āyabhūte dhamme etāni tanonti vitthārentīti vuttaṃ hoti.",
  "atk-abh02a:188_5": "Idañca anamatagge saṃsāre pavattaṃ atīva āyataṃ saṃsāradukkhaṃ yāva na nivattati tāva nayanteva,",
  "atk-abh02a:188_6": "pavattayantīti vuttaṃ hoti.",
  "atk-abh02a:188_7": "Iti sabbepi me dhammā āyatanato āyānaṃ tananato āyatassa ca nayanato ‘āyatanaṃ āyatana’nti vuccanti.",
  "atk-abh02a:189_0": "Apica nivāsaṭṭhānaṭṭhena,",
  "atk-abh02a:189_1": "ākaraṭṭhena,",
  "atk-abh02a:189_2": "samosaraṇaṭṭhānaṭṭhena,",
  "atk-abh02a:189_3": "sañjātidesaṭṭhena,",
  "atk-abh02a:189_4": "kāraṇaṭṭhena ca āyatanaṃ veditabbaṃ.",
  "atk-abh02a:189_5": "Tathā hi loke “issarāyatanaṃ vāsudevāyatana”ntiādīsu nivāsaṭṭhānaṃ āyatananti vuccati.",
  "atk-abh02a:189_6": "“Suvaṇṇāyatanaṃ rajatāyatana”ntiādīsu ākaro.",
  "atk-abh02a:189_7": "Sāsane pana “manorame āyatane sevanti naṃ vihaṅgamā”tiādīsu samosaraṇaṭṭhānaṃ.",
  "atk-abh02a:189_8": "“Dakkhiṇāpatho gunnaṃ āyatana”ntiādīsu sañjātideso.",
  "atk-abh02a:189_9": "“Tatra tatreva sakkhibhabbataṃ pāpuṇāti sati satiāyatane”tiādīsu kāraṇaṃ.",
  "atk-abh02a:190_0": "Cakkhurūpādīsu cāpi te te cittacetasikā dhammā nivasanti tadāyattavuttitāyāti cakkhādayo nesaṃ nivāsanaṭṭhānaṃ.",
  "atk-abh02a:190_1": "Cakkhādīsu ca te ākiṇṇā taṃ nissitattā tadārammaṇattā cāti cakkhādayo nesaṃ ākaro.",
  "atk-abh02a:190_2": "Cakkhādayo ca nesaṃ samosaraṇaṭṭhānaṃ,",
  "atk-abh02a:190_3": "tattha tattha vatthudvārārammaṇavasena samosaraṇato.",
  "atk-abh02a:190_4": "Cakkhādayo ca nesaṃ sañjātideso;",
  "atk-abh02a:190_5": "taṃ nissayārammaṇabhāvena tattheva uppattito.",
  "atk-abh02a:190_6": "Cakkhādayo ca nesaṃ kāraṇaṃ,",
  "atk-abh02a:190_7": "tesaṃ abhāve abhāvatoti.",
  "atk-abh02a:190_8": "Iti nivāsaṭṭhānaṭṭhena,",
  "atk-abh02a:190_9": "ākaraṭṭhena,",
  "atk-abh02a:190_10": "samosaraṇaṭṭhānaṭṭhena,",
  "atk-abh02a:190_11": "sañjātidesaṭṭhena,",
  "atk-abh02a:190_12": "kāraṇaṭṭhenāti imehi kāraṇehi ete dhammā ‘āyatanaṃ āyatana’nti vuccanti.",
  "atk-abh02a:190_13": "Tasmā yathāvuttenatthena cakkhu ca taṃ āyatanañcāti cakkhāyatanaṃ…pe…",
  "atk-abh02a:190_14": "dhammā ca te āyatanañcāti dhammāyatananti evaṃ tāvettha ‘atthato’ viññātabbo vinicchayo.",
  "atk-abh02a:191_0": "‘Lakkhaṇato’ti cakkhādīnaṃ lakkhaṇatopettha viññātabbo vinicchayo.",
  "atk-abh02a:191_1": "Tāni ca pana nesaṃ lakkhaṇāni heṭṭhā rūpakaṇḍaniddese vuttanayeneva veditabbāni.",
  "atk-abh02a:192_0": "‘Tāvatvato’ti tāvabhāvato.",
  "atk-abh02a:192_1": "Idaṃ vuttaṃ hoti –",
  "atk-abh02a:192_2": "cakkhādayopi hi dhammā eva.",
  "atk-abh02a:192_3": "Evaṃ sati dhammāyatanamicceva avatvā kasmā dvādasāyatanāni vuttānīti ce?",
  "atk-abh02a:192_4": "Cha viññāṇakāyuppattidvārārammaṇavavatthānato.",
  "atk-abh02a:192_5": "Idha channaṃ viññāṇakāyānaṃ dvārabhāvena ārammaṇabhāvena ca vavatthānato ayameva tesaṃ bhedo hotīti dvādasa vuttāni.",
  "atk-abh02a:192_6": "Cakkhuviññāṇavīthipariyāpannassa hi viññāṇakāyassa cakkhāyatanameva uppattidvāraṃ,",
  "atk-abh02a:192_7": "rūpāyatanameva cārammaṇaṃ.",
  "atk-abh02a:192_8": "Tathā itarāni itaresaṃ.",
  "atk-abh02a:192_9": "Chaṭṭhassa pana bhavaṅgamanasaṅkhāto manāyatanekadesova uppattidvāraṃ,",
  "atk-abh02a:192_10": "asādhāraṇañca dhammāyatanaṃ ārammaṇanti.",
  "atk-abh02a:192_11": "Iti channaṃ viññāṇakāyānaṃ uppattidvārārammaṇavavatthānato dvādasa vuttānīti.",
  "atk-abh02a:192_12": "Evamettha ‘tāvatvato’ viññātabbo vinicchayo.",
  "atk-abh02a:193_0": "‘Kamato’ti idhāpi pubbe vuttesu uppattikkamādīsu desanākkamova yujjati.",
  "atk-abh02a:193_1": "Ajjhattikesu hi āyatanesu sanidassanasappaṭighavisayattā cakkhāyatanaṃ pākaṭanti paṭhamaṃ desitaṃ.",
  "atk-abh02a:193_2": "Tato anidassanasappaṭighavisayāni sotāyatanādīni.",
  "atk-abh02a:193_3": "Atha vā dassanānuttariyasavanānuttariyahetubhāvena bahūpakārattā ajjhattikesu cakkhāyatanasotāyatanāni paṭhamaṃ desitāni.",
  "atk-abh02a:193_4": "Tato ghānāyatanādīni tīṇi.",
  "atk-abh02a:193_5": "Pañcannampi gocaravisayattā ante manāyatanaṃ.",
  "atk-abh02a:193_6": "Cakkhādīnaṃ pana gocarattā tassa tassa anantarāni bāhiresu rūpāyatanādīni.",
  "atk-abh02a:193_7": "Apica viññāṇuppattikāraṇavavatthānatopi ayameva tesaṃ kamo veditabbo.",
  "atk-abh02a:193_8": "Vuttañhetaṃ “cakkhuñca paṭicca rūpe ca uppajjati cakkhuviññāṇaṃ…pe…",
  "atk-abh02a:193_9": "manañca paṭicca dhamme ca uppajjati manoviññāṇa”nti evaṃ ‘kamato’pettha viññātabbo vinicchayo.",
  "atk-abh02a:194_0": "‘Saṅkhepavitthārā’ti saṅkhepato hi manāyatanassa ceva dhammāyatanekadesassa ca nāmena,",
  "atk-abh02a:194_1": "tadavasesānañca āyatanānaṃ rūpena saṅgahitattā dvādasāpi āyatanāni nāmarūpamattameva honti.",
  "atk-abh02a:195_0": "Vitthārato pana ajjhattikesu tāva cakkhāyatanaṃ jātivasena cakkhupasādamattameva,",
  "atk-abh02a:195_1": "paccayagatinikāyapuggalabhedato pana anantappabhedaṃ.",
  "atk-abh02a:195_2": "Tathā sotāyatanādīni cattāri.",
  "atk-abh02a:195_3": "Manāyatanaṃ tebhūmakakusalākusalavipākakiriyaviññāṇabhedena ekāsītippabhedaṃ,",
  "atk-abh02a:195_4": "vatthupaṭipadādibhedato pana anantappabhedaṃ.",
  "atk-abh02a:195_5": "Rūpagandharasāyatanāni samuṭṭhānabhedato catuppabhedāni,",
  "atk-abh02a:195_6": "saddāyatanaṃ dvippabhedaṃ.",
  "atk-abh02a:195_7": "Sabhāgavisabhāgabhedato pana sabbānipi anantappabhedāni.",
  "atk-abh02a:195_8": "Phoṭṭhabbāyatanaṃ pathavīdhātutejodhātuvāyodhātuvasena tippabhedaṃ,",
  "atk-abh02a:195_9": "samuṭṭhānato catuppabhedaṃ,",
  "atk-abh02a:195_10": "sabhāgavisabhāgato anekappabhedaṃ.",
  "atk-abh02a:195_11": "Dhammāyatanaṃ tebhūmakadhammārammaṇavasena anekappabhedanti.",
  "atk-abh02a:195_12": "Evaṃ saṅkhepavitthārā viññātabbo vinicchayo.",
  "atk-abh02a:196_0": "‘Daṭṭhabbato’ti ettha pana sabbānevetāni āyatanāni anāgamanato aniggamanato ca daṭṭhabbāni.",
  "atk-abh02a:196_1": "Na hi tāni pubbe udayā kutoci āgacchanti,",
  "atk-abh02a:196_2": "nāpi uddhaṃ vayā kuhiñci gacchanti;",
  "atk-abh02a:196_3": "atha kho pubbe udayā appaṭiladdhasabhāvāni,",
  "atk-abh02a:196_4": "uddhaṃ vayā paribhinnasabhāvāni,",
  "atk-abh02a:196_5": "pubbantāparantavemajjhe paccayāyattavuttitāya avasāni pavattanti.",
  "atk-abh02a:196_6": "Tasmā anāgamanato aniggamanato ca daṭṭhabbāni.",
  "atk-abh02a:196_7": "Tathā nirīhato abyāpārato ca.",
  "atk-abh02a:196_8": "Na hi cakkhurūpādīnaṃ evaṃ hoti –",
  "atk-abh02a:196_9": "‘aho vata amhākaṃ sāmaggiyā viññāṇaṃ nāma uppajjeyyā’ti,",
  "atk-abh02a:196_10": "na ca tāni viññāṇuppādanatthaṃ dvārabhāvena vatthubhāvena ārammaṇabhāvena vā īhanti,",
  "atk-abh02a:196_11": "na byāpāramāpajjanti;",
  "atk-abh02a:196_12": "atha kho dhammatāvesā yaṃ cakkhurūpādīnaṃ sāmaggiyaṃ cakkhuviññāṇādīni sambhavanti.",
  "atk-abh02a:196_13": "Tasmā nirīhato abyāpārato ca daṭṭhabbāni.",
  "atk-abh02a:196_14": "Apica ajjhattikāni suññagāmo viya daṭṭhabbāni dhuvasubhasukhattabhāvavirahitattā,",
  "atk-abh02a:196_15": "bāhirāni gāmaghātakacorā viya ajjhattikānaṃ abhighātakattā.",
  "atk-abh02a:196_16": "Vuttañhetaṃ – “cakkhu,",
  "atk-abh02a:196_17": "bhikkhave,",
  "atk-abh02a:196_18": "haññati manāpāmanāpehi rūpehīti vitthāro.",
  "atk-abh02a:196_19": "Apica ajjhattikāni cha pāṇakā viya daṭṭhabbāni,",
  "atk-abh02a:196_20": "bāhirāni tesaṃ gocarā viyāti.",
  "atk-abh02a:196_21": "Evampettha ‘daṭṭhabbato’ viññātabbo vinicchayoti.",
  "atk-abh02a:197_0": "Idāni tesaṃ vipassitabbākāraṃ dassetuṃ cakkhuṃ aniccantiādi āraddhaṃ.",
  "atk-abh02a:197_1": "Tattha cakkhu tāva hutvā abhāvaṭṭhena aniccanti veditabbaṃ.",
  "atk-abh02a:197_2": "Aparehipi catūhi kāraṇehi aniccaṃ –",
  "atk-abh02a:197_3": "uppādavayavantato,",
  "atk-abh02a:197_4": "vipariṇāmato,",
  "atk-abh02a:197_5": "tāvakālikato,",
  "atk-abh02a:197_6": "niccapaṭikkhepatoti.",
  "atk-abh02a:198_0": "Tadeva paṭipīḷanaṭṭhena dukkhaṃ.",
  "atk-abh02a:198_1": "Yasmā vā etaṃ uppannaṃ ṭhitiṃ pāpuṇāti,",
  "atk-abh02a:198_2": "ṭhitiyaṃ jarāya kilamati,",
  "atk-abh02a:198_3": "jaraṃ patvā avassaṃ bhijjati;",
  "atk-abh02a:198_4": "tasmā abhiṇhasampaṭipīḷanato,",
  "atk-abh02a:198_5": "dukkhamato,",
  "atk-abh02a:198_6": "dukkhavatthuto,",
  "atk-abh02a:198_7": "sukhapaṭikkhepatoti imehi catūhi kāraṇehi dukkhaṃ.",
  "atk-abh02a:199_0": "Avasavattanaṭṭhena pana anattā.",
  "atk-abh02a:199_1": "Yasmā vā etaṃ uppannaṃ ṭhitiṃ mā pāpuṇātu,",
  "atk-abh02a:199_2": "ṭhānappattaṃ mā jiratu,",
  "atk-abh02a:199_3": "jarappataṃ mā bhijjatūti imesu tīsu ṭhānesu kassaci vasavattibhāvo natthi,",
  "atk-abh02a:199_4": "suññaṃ tena vasavattanākārena;",
  "atk-abh02a:199_5": "tasmā suññato,",
  "atk-abh02a:199_6": "assāmikato,",
  "atk-abh02a:199_7": "akāmakāriyato,",
  "atk-abh02a:199_8": "attapaṭikkhepatoti imehi catūhi kāraṇehi anattā.",
  "atk-abh02a:200_0": "Vibhavagatikato,",
  "atk-abh02a:200_1": "pubbāparavasena bhavasaṅkantigamanato,",
  "atk-abh02a:200_2": "pakatibhāvavijahanato ca vipariṇāmadhammaṃ.",
  "atk-abh02a:200_3": "Idaṃ aniccavevacanameva.",
  "atk-abh02a:200_4": "Rūpā aniccātiādīsupi eseva nayo.",
  "atk-abh02a:200_5": "Apicettha ṭhapetvā cakkhuṃ tebhūmakadhammā aniccā,",
  "atk-abh02a:200_6": "no cakkhu.",
  "atk-abh02a:200_7": "Cakkhu pana cakkhu ceva aniccañca.",
  "atk-abh02a:200_8": "Tathā sesadhammā dukkhā,",
  "atk-abh02a:200_9": "no cakkhu.",
  "atk-abh02a:200_10": "Cakkhu pana cakkhu ceva dukkhañca.",
  "atk-abh02a:200_11": "Sesadhammā anattā,",
  "atk-abh02a:200_12": "no cakkhu.",
  "atk-abh02a:200_13": "Cakkhu pana cakkhu ceva anattā cāti.",
  "atk-abh02a:200_14": "Rūpādīsupi eseva nayo.",
  "atk-abh02a:201_0": "Imasmiṃ pana suttantabhājanīye tathāgatena kiṃ dassitanti?",
  "atk-abh02a:201_1": "Dvādasannaṃ āyatanānaṃ anattalakkhaṇaṃ.",
  "atk-abh02a:201_2": "Sammāsambuddho hi anattalakkhaṇaṃ dassento aniccena vā dasseti,",
  "atk-abh02a:201_3": "dukkhena vā,",
  "atk-abh02a:201_4": "aniccadukkhehi vā.",
  "atk-abh02a:201_5": "Tattha “cakkhu,",
  "atk-abh02a:201_6": "attāti yo vadeyya,",
  "atk-abh02a:201_7": "taṃ na upapajjati.",
  "atk-abh02a:201_8": "Cakkhussa uppādopi vayopi paññāyati.",
  "atk-abh02a:201_9": "Yassa kho pana uppādopi vayopi paññāyati ‘attā me uppajjati ca veti cā’ti iccassa evamāgataṃ hoti.",
  "atk-abh02a:201_10": "Tasmā taṃ na upapajjati –",
  "atk-abh02a:201_11": "cakkhu attāti yo vadeyya iti cakkhu anattā”ti.",
  "atk-abh02a:201_12": "Imasmiṃ sutte aniccena anattalakkhaṇaṃ dassesi. “Rūpaṃ,",
  "atk-abh02a:201_13": "bhikkhave, anattā.",
  "atk-abh02a:201_14": "Rūpañca hidaṃ,",
  "atk-abh02a:201_15": "bhikkhave,",
  "atk-abh02a:201_16": "attā abhavissa,",
  "atk-abh02a:201_17": "na yidaṃ rūpaṃ ābādhāya saṃvatteyya;",
  "atk-abh02a:201_18": "labbhetha ca rūpe –",
  "atk-abh02a:201_19": "evaṃ me rūpaṃ hotu,",
  "atk-abh02a:201_20": "evaṃ me rūpaṃ mā ahosīti.",
  "atk-abh02a:201_21": "Yasmā ca kho,",
  "atk-abh02a:201_22": "bhikkhave,",
  "atk-abh02a:201_23": "rūpaṃ anattā tasmā rūpaṃ ābādhāya saṃvattati;",
  "atk-abh02a:201_24": "na ca labbhati rūpe –",
  "atk-abh02a:201_25": "evaṃ me rūpaṃ hotu,",
  "atk-abh02a:201_26": "evaṃ me rūpaṃ mā ahosī”ti imasmiṃ sutte dukkhena anattalakkhaṇaṃ dassesi. “Rūpaṃ,",
  "atk-abh02a:201_27": "bhikkhave, aniccaṃ,",
  "atk-abh02a:201_28": "yadaniccaṃ taṃ dukkhaṃ,",
  "atk-abh02a:201_29": "yaṃ dukkhaṃ tadanattā,",
  "atk-abh02a:201_30": "yadanattā taṃ netaṃ mama,",
  "atk-abh02a:201_31": "nesohamasmi,",
  "atk-abh02a:201_32": "na meso attā”tiādīsu aniccadukkhehi anattalakkhaṇaṃ dassesi. Kasmā?",
  "atk-abh02a:201_33": "Aniccadukkhānaṃ pākaṭattā.",
  "atk-abh02a:202_0": "Hatthato hi taṭṭake vā sarake vā kismiñcideva vā patitvā bhinne ‘aho anicca’nti vadanti.",
  "atk-abh02a:202_1": "Evaṃ aniccaṃ pākaṭaṃ nāma.",
  "atk-abh02a:202_2": "Attabhāvasmiṃ pana gaṇḍapiḷakādīsu vā uṭṭhitāsu khāṇukaṇṭakādīhi vā viddhāsu ‘aho dukkha’nti vadanti.",
  "atk-abh02a:202_3": "Evaṃ dukkhaṃ pākaṭaṃ nāma.",
  "atk-abh02a:202_4": "Anattalakkhaṇaṃ apākaṭaṃ andhakāraṃ avibhūtaṃ duppaṭivijjhaṃ duddīpanaṃ duppaññāpanaṃ.",
  "atk-abh02a:202_5": "Aniccadukkhalakkhaṇāni uppādā vā tathāgatānaṃ anuppādā vā paññāyanti.",
  "atk-abh02a:202_6": "Anattalakkhaṇaṃ vinā buddhuppādā na paññāyati,",
  "atk-abh02a:202_7": "buddhuppādeyeva paññāyati.",
  "atk-abh02a:202_8": "Mahiddhikā hi mahānubhāvā tāpasaparibbājakā sarabhaṅgasatthārādayopi ‘aniccaṃ dukkha’nti vattuṃ sakkonti,",
  "atk-abh02a:202_9": "‘anattā’ti vattuṃ na sakkonti.",
  "atk-abh02a:202_10": "Sace hi te sampattaparisāya anattāti vattuṃ sakkuṇeyyuṃ,",
  "atk-abh02a:202_11": "sampattaparisāya maggaphalapaṭivedho bhaveyya.",
  "atk-abh02a:202_12": "Anattalakkhaṇapaññāpanañhi aññassa kassaci avisayo,",
  "atk-abh02a:202_13": "sabbaññubuddhānameva visayo.",
  "atk-abh02a:202_14": "Evametaṃ anattalakkhaṇaṃ apākaṭaṃ.",
  "atk-abh02a:202_15": "Tasmā satthā anattalakkhaṇaṃ dassento aniccena vā dassesi,",
  "atk-abh02a:202_16": "dukkhena vā,",
  "atk-abh02a:202_17": "aniccadukkhehi vā.",
  "atk-abh02a:202_18": "Idha pana taṃ aniccadukkhehi dassesīti veditabbaṃ.",
  "atk-abh02a:203_0": "Imāni pana lakkhaṇāni kissa amanasikārā appaṭivedhā,",
  "atk-abh02a:203_1": "kena paṭicchannattā,",
  "atk-abh02a:203_2": "na upaṭṭhahanti?",
  "atk-abh02a:203_3": "Aniccalakkhaṇaṃ tāva udayabbayānaṃ amanasikārā appaṭivedhā,",
  "atk-abh02a:203_4": "santatiyā paṭicchannattā,",
  "atk-abh02a:203_5": "na upaṭṭhāti.",
  "atk-abh02a:203_6": "Dukkhalakkhaṇaṃ abhiṇhasampaṭipīḷanassa amanasikārā appaṭivedhā,",
  "atk-abh02a:203_7": "iriyāpathehi paṭicchannattā,",
  "atk-abh02a:203_8": "na upaṭṭhāti.",
  "atk-abh02a:203_9": "Anattalakkhaṇaṃ nānādhātuvinibbhogassa amanasikārā appaṭivedhā,",
  "atk-abh02a:203_10": "ghanena paṭicchannattā,",
  "atk-abh02a:203_11": "na upaṭṭhāti.",
  "atk-abh02a:203_12": "Udayabbayaṃ pana pariggahetvā santatiyā vikopitāya aniccalakkhaṇaṃ yāthāvasarasato upaṭṭhāti.",
  "atk-abh02a:203_13": "Abhiṇhasampaṭipīḷanaṃ manasikatvā iriyāpathe ugghāṭite dukkhalakkhaṇaṃ yāthāvasarasato upaṭṭhāti.",
  "atk-abh02a:203_14": "Nānādhātuyo vinibbhujitvā ghanavinibbhoge kate anattalakkhaṇaṃ yāthāvasarasato upaṭṭhāti.",
  "atk-abh02a:204_0": "Ettha ca aniccaṃ aniccalakkhaṇaṃ,",
  "atk-abh02a:204_1": "dukkhaṃ dukkhalakkhaṇaṃ,",
  "atk-abh02a:204_2": "anattā anattalakkhaṇanti ayaṃ vibhāgo veditabbo.",
  "atk-abh02a:204_3": "Tattha aniccanti khandhapañcakaṃ. Kasmā?",
  "atk-abh02a:204_4": "Uppādavayaññathattabhāvā,",
  "atk-abh02a:204_5": "hutvā abhāvato vā;",
  "atk-abh02a:204_6": "uppādavayaññathattaṃ aniccalakkhaṇaṃ,",
  "atk-abh02a:204_7": "hutvā abhāvasaṅkhāto ākāravikāro vā.",
  "atk-abh02a:204_8": "“Yadaniccaṃ taṃ dukkha”nti vacanato pana tadeva khandhapañcakaṃ dukkhaṃ. Kasmā?",
  "atk-abh02a:204_9": "Abhiṇhasampaṭipīḷanato;",
  "atk-abh02a:204_10": "abhiṇhasampaṭipīḷanākāro dukkhalakkhaṇaṃ.",
  "atk-abh02a:204_11": "“Yaṃ dukkhaṃ taṃ anattā”ti pana vacanato tadeva khandhapañcakaṃ anattā. Kasmā?",
  "atk-abh02a:204_12": "Avasavattanato;",
  "atk-abh02a:204_13": "avasavattanākāro anattalakkhaṇaṃ.",
  "atk-abh02a:204_14": "Iti aññadeva aniccaṃ dukkhaṃ anattā,",
  "atk-abh02a:204_15": "aññāni aniccadukkhānattalakkhaṇāni.",
  "atk-abh02a:204_16": "Pañcakkhandhā,",
  "atk-abh02a:204_17": "dvādasāyatanāni,",
  "atk-abh02a:204_18": "aṭṭhārasa dhātuyoti idañhi sabbampi aniccaṃ dukkhaṃ anattā nāma.",
  "atk-abh02a:204_19": "Vuttappakārākāravikārā aniccadukkhānattalakkhaṇānīti.",
  "atk-abh02a:205_0": "Saṅkhepato panettha dasāyatanāni kāmāvacarāni,",
  "atk-abh02a:205_1": "dve tebhūmakāni.",
  "atk-abh02a:205_2": "Sabbesupi sammasanacāro kathitoti veditabbo.",
  "atk-abh02a:206_0": "Suttantabhājanīyavaṇṇanā.",
  "atk-abh02a:207_0": "2. Abhidhammabhājanīyavaṇṇanā",
  "atk-abh02a:208_0": "155.",
  "atk-abh02a:208_1": "Abhidhammabhājanīye yathā heṭṭhā vipassakānaṃ upakāratthāya “cakkhāyatanaṃ rūpāyatana”nti yugalato āyatanāni vuttāni,",
  "atk-abh02a:208_2": "tathā avatvā ajjhattikabāhirānaṃ sabbākārato sabhāvadassanatthaṃ “cakkhāyatanaṃ sotāyatana”nti evaṃ ajjhattikabāhiravavatthānanayena vuttāni.",
  "atk-abh02a:209_0": "156. Tesaṃ niddesavāre tattha katamaṃ cakkhāyatanantiādīni heṭṭhā vuttanayeneva veditabbāni.",
  "atk-abh02a:210_0": "167.",
  "atk-abh02a:210_1": "Yaṃ panetaṃ dhammāyatananiddese “tattha katamā asaṅkhatā dhātu?",
  "atk-abh02a:210_2": "Rāgakkhayo dosakkhayo mohakkhayo”ti vuttaṃ,",
  "atk-abh02a:210_3": "tatrāyamattho –",
  "atk-abh02a:210_4": "asaṅkhatā dhātūti asaṅkhatasabhāvaṃ nibbānaṃ.",
  "atk-abh02a:210_5": "Yasmā panetaṃ āgamma rāgādayo khīyanti,",
  "atk-abh02a:210_6": "tasmā rāgakkhayo dosakkhayo mohakkhayoti vuttaṃ.",
  "atk-abh02a:210_7": "Ayamettha ācariyānaṃ samānatthakathā.",
  "atk-abh02a:211_0": "Vitaṇḍavādī panāha –",
  "atk-abh02a:211_1": "‘pāṭiyekkaṃ nibbānaṃ nāma natthi,",
  "atk-abh02a:211_2": "kilesakkhayova nibbāna’nti.",
  "atk-abh02a:211_3": "‘Suttaṃ āharā’ti ca vutte “nibbānaṃ nibbānanti kho,",
  "atk-abh02a:211_4": "āvuso sāriputta, vuccati;",
  "atk-abh02a:211_5": "katamaṃ nu kho, āvuso,",
  "atk-abh02a:211_6": "nibbānanti? Yo kho, āvuso,",
  "atk-abh02a:211_7": "rāgakkhayo dosakkhayo mohakkhayo –",
  "atk-abh02a:211_8": "idaṃ vuccati nibbāna”nti etaṃ jambukhādakasuttaṃ āharitvā ‘iminā suttena veditabbaṃ pāṭiyekkaṃ nibbānaṃ nāma natthi,",
  "atk-abh02a:211_9": "kilesakkhayova nibbāna’nti āha.",
  "atk-abh02a:211_10": "So vattabbo –",
  "atk-abh02a:211_11": "‘kiṃ pana yathā cetaṃ suttaṃ tathā attho’ti?",
  "atk-abh02a:211_12": "Addhā vakkhati – ‘āma,",
  "atk-abh02a:211_13": "natthi suttato muñcitvā attho’ti.",
  "atk-abh02a:211_14": "Tato vattabbo –",
  "atk-abh02a:211_15": "‘idaṃ tāva te suttaṃ ābhataṃ;",
  "atk-abh02a:211_16": "anantarasuttaṃ āharā’ti.",
  "atk-abh02a:211_17": "Anantarasuttaṃ nāma –",
  "atk-abh02a:211_18": "“arahattaṃ arahattanti,",
  "atk-abh02a:211_19": "āvuso sāriputta, vuccati;",
  "atk-abh02a:211_20": "katamaṃ nu kho, āvuso,",
  "atk-abh02a:211_21": "arahattanti? Yo kho, āvuso,",
  "atk-abh02a:211_22": "rāgakkhayo dosakkhayo mohakkhayo –",
  "atk-abh02a:211_23": "idaṃ vuccati arahatta”nti idaṃ tassevānantaraṃ ābhatasuttaṃ.",
  "atk-abh02a:212_0": "Imasmiṃ pana naṃ ābhate āhaṃsu –",
  "atk-abh02a:212_1": "‘nibbānaṃ nāma dhammāyatanapariyāpanno dhammo,",
  "atk-abh02a:212_2": "arahattaṃ cattāro khandhā.",
  "atk-abh02a:212_3": "Nibbānaṃ sacchikatvā viharanto dhammasenāpati nibbānaṃ pucchitopi arahattaṃ pucchitopi kilesakkhayameva āha.",
  "atk-abh02a:212_4": "Kiṃ pana nibbānañca arahattañca ekaṃ udāhu nāna’nti?",
  "atk-abh02a:212_5": "‘Ekaṃ vā hotu nānaṃ vā.",
  "atk-abh02a:212_6": "Ko ettha tayā atibahuṃ cuṇṇīkaraṇaṃ karontena attho’?",
  "atk-abh02a:212_7": "‘Na tvaṃ ekaṃ nānaṃ jānāsīti.",
  "atk-abh02a:212_8": "Nanu ñāte sādhu hotī’ti evaṃ punappunaṃ pucchito vañcetuṃ asakkonto āha –",
  "atk-abh02a:212_9": "‘rāgādīnaṃ khīṇante uppannattā arahattaṃ rāgakkhayo dosakkhayo mohakkhayo’ti vuccatīti.",
  "atk-abh02a:212_10": "Tato naṃ āhaṃsu –",
  "atk-abh02a:212_11": "‘mahākammaṃ te kataṃ.",
  "atk-abh02a:212_12": "Lañjaṃ datvāpi taṃ vadāpento etadeva vadāpeyya.",
  "atk-abh02a:212_13": "Yatheva ca te etaṃ vibhajitvā kathitaṃ,",
  "atk-abh02a:212_14": "evaṃ idampi sallakkhehi –",
  "atk-abh02a:212_15": "nibbānañhi āgamma rāgādayo khīṇāti nibbānaṃ rāgakkhayo dosakkhayo mohakkhayoti vuttaṃ.",
  "atk-abh02a:212_16": "Tīṇipi hi etāni nibbānasseva adhivacanānī’ti.",
  "atk-abh02a:213_0": "Sace evaṃ vutte saññattiṃ gacchati iccetaṃ kusalaṃ; no ce,",
  "atk-abh02a:213_1": "bahunibbānatāya kāretabbo. Kathaṃ?",
  "atk-abh02a:213_2": "Evaṃ tāva pucchitabbo –",
  "atk-abh02a:213_3": "‘rāgakkhayo nāma rāgasseva khayo udāhu dosamohānampi?",
  "atk-abh02a:213_4": "Dosakkhayo nāma dosasseva khayo udāhu rāgamohānampi?",
  "atk-abh02a:213_5": "Mohakkhayo nāma mohasseva khayo udāhu rāgadosānampī’ti?",
  "atk-abh02a:213_6": "Addhā vakkhati –",
  "atk-abh02a:213_7": "‘rāgakkhayo nāma rāgasseva khayo,",
  "atk-abh02a:213_8": "dosakkhayo nāma dosasseva khayo,",
  "atk-abh02a:213_9": "mohakkhayo nāma mohasseva khayo’ti.",
  "atk-abh02a:214_0": "Tato vattabbo –",
  "atk-abh02a:214_1": "‘tava vāde rāgakkhayo ekaṃ nibbānaṃ hoti,",
  "atk-abh02a:214_2": "dosakkhayo ekaṃ,",
  "atk-abh02a:214_3": "mohakkhayo ekaṃ;",
  "atk-abh02a:214_4": "tiṇṇaṃ akusalamūlānaṃ khaye tīṇi nibbānāni honti,",
  "atk-abh02a:214_5": "catunnaṃ upādānānaṃ khaye cattāri,",
  "atk-abh02a:214_6": "pañcannaṃ nīvaraṇānaṃ khaye pañca,",
  "atk-abh02a:214_7": "channaṃ taṇhākāyānaṃ khaye cha,",
  "atk-abh02a:214_8": "sattannaṃ anusayānaṃ khaye satta,",
  "atk-abh02a:214_9": "aṭṭhannaṃ micchattānaṃ khaye aṭṭha,",
  "atk-abh02a:214_10": "navannaṃ taṇhāmūlakadhammānaṃ khaye nava,",
  "atk-abh02a:214_11": "dasannaṃ saṃyojanānaṃ khaye dasa,",
  "atk-abh02a:214_12": "diyaḍḍhakilesasahassassa khaye pāṭiyekkaṃ pāṭiyekkaṃ nibbānanti bahūni nibbānāni honti.",
  "atk-abh02a:214_13": "Natthi pana te nibbānānaṃ pamāṇanti.",
  "atk-abh02a:214_14": "Evaṃ pana aggahetvā nibbānaṃ āgamma rāgādayo khīṇāti ekameva nibbānaṃ rāgakkhayo dosakkhayo mohakkhayoti vuccati.",
  "atk-abh02a:214_15": "Tīṇipi hetāni nibbānasseva adhivacanānīti gaṇha’.",
  "atk-abh02a:215_0": "Sace pana evaṃ vuttepi na sallakkheti,",
  "atk-abh02a:215_1": "oḷārikatāya kāretabbo. Kathaṃ?",
  "atk-abh02a:215_2": "‘Andhabālā hi acchadīpimigamakkaṭādayopi kilesapariyuṭṭhitā vatthuṃ paṭisevanti.",
  "atk-abh02a:215_3": "Atha nesaṃ paṭisevanapariyante kileso vūpasammati.",
  "atk-abh02a:215_4": "Tava vāde acchadīpimigamakkaṭādayo nibbānappattā nāma honti.",
  "atk-abh02a:215_5": "Oḷārikaṃ vata te nibbānaṃ thūlaṃ,",
  "atk-abh02a:215_6": "kaṇṇehi piḷandhituṃ na sakkāti.",
  "atk-abh02a:215_7": "Evaṃ pana aggahetvā nibbānaṃ āgamma rāgādayo khīṇāti ekameva nibbānaṃ rāgakkhayo dosakkhayo mohakkhayoti vuccati.",
  "atk-abh02a:215_8": "Tīṇipi hetāni nibbānasseva adhivacanānīti gaṇha’.",
  "atk-abh02a:216_0": "Sace pana evaṃ vuttepi na sallakkheti,",
  "atk-abh02a:216_1": "gotrabhunāpi kāretabbo. Kathaṃ?",
  "atk-abh02a:216_2": "Evaṃ tāva pucchitabbo –",
  "atk-abh02a:216_3": "‘tvaṃ gotrabhu nāma atthīti vadesī’ti?",
  "atk-abh02a:216_4": "‘Āma vadāmī’ti.",
  "atk-abh02a:216_5": "‘Gotrabhukkhaṇe kilesā khīṇā, khīyanti,",
  "atk-abh02a:216_6": "khīyissantī’ti? Na khīṇā,",
  "atk-abh02a:216_7": "na khīyanti;",
  "atk-abh02a:216_8": "apica kho khīyissantīti.",
  "atk-abh02a:216_9": "‘Gotrabhu pana kiṃ ārammaṇaṃ karotī’ti?",
  "atk-abh02a:216_10": "‘Nibbānaṃ’.",
  "atk-abh02a:216_11": "‘Tava gotrabhukkhaṇe kilesā na khīṇā,",
  "atk-abh02a:216_12": "na khīyanti;",
  "atk-abh02a:216_13": "atha kho khīyissanti.",
  "atk-abh02a:216_14": "Tvaṃ akhīṇesuyeva kilesesu kilesakkhayaṃ nibbānaṃ paññapesi,",
  "atk-abh02a:216_15": "appahīnesu anusayesu anusayappahānaṃ nibbānaṃ paññapesi.",
  "atk-abh02a:216_16": "Taṃ te na sameti.",
  "atk-abh02a:216_17": "Evaṃ pana aggahetvā nibbānaṃ āgamma rāgādayo khīṇāti ekameva nibbānaṃ rāgakkhayo dosakkhayo mohakkhayoti vuccati.",
  "atk-abh02a:216_18": "Tīṇipi hetāni nibbānasseva adhivacanānīti gaṇha’.",
  "atk-abh02a:217_0": "Sace pana evaṃ vuttepi na sallakkheti,",
  "atk-abh02a:217_1": "maggena kāretabbo. Kathaṃ?",
  "atk-abh02a:217_2": "Evaṃ tāva pucchitabbo –",
  "atk-abh02a:217_3": "‘tvaṃ maggaṃ nāma vadesī’ti?",
  "atk-abh02a:217_4": "‘Āma vademī’ti.",
  "atk-abh02a:217_5": "‘Maggakkhaṇe kilesā khīṇā, khīyanti,",
  "atk-abh02a:217_6": "khiyissantī’ti?",
  "atk-abh02a:217_7": "Jānamāno vakkhati –",
  "atk-abh02a:217_8": "‘khīṇāti vā khīyissantīti vā vattuṃ na vaṭṭati,",
  "atk-abh02a:217_9": "khīyantīti vattuṃ vaṭṭatī’ti.",
  "atk-abh02a:217_10": "‘Yadi evaṃ,",
  "atk-abh02a:217_11": "maggassa kilesakkhayaṃ nibbānaṃ katamaṃ?",
  "atk-abh02a:217_12": "Maggena khīyanakakilesā katame?",
  "atk-abh02a:217_13": "Maggo katamaṃ kilesakkhayaṃ nibbānaṃ ārammaṇaṃ katvā katame kilese khepeti?",
  "atk-abh02a:217_14": "Tasmā mā evaṃ gaṇha.",
  "atk-abh02a:217_15": "Nibbānaṃ pana āgamma rāgādayo khīṇāti ekameva nibbānaṃ rāgakkhayo dosakkhayo mohakkhayoti vuccati.",
  "atk-abh02a:217_16": "Tīṇipi hetāni nibbānasseva adhivacanānī’ti.",
  "atk-abh02a:218_0": "Evaṃ vutte evamāha –",
  "atk-abh02a:218_1": "‘tvaṃ āgamma āgammāti vadesī’ti?",
  "atk-abh02a:218_2": "‘Āma vademī’ti.",
  "atk-abh02a:218_3": "‘Āgamma nāmāti idaṃ te kuto laddha’nti?",
  "atk-abh02a:218_4": "‘Suttato laddha’nti.",
  "atk-abh02a:218_5": "‘Āhara sutta’nti.",
  "atk-abh02a:218_6": "“Evaṃ avijjā ca taṇhā ca taṃ āgamma,",
  "atk-abh02a:218_7": "tamhi khīṇā,",
  "atk-abh02a:218_8": "tamhi bhaggā,",
  "atk-abh02a:218_9": "na ca kiñci kadācī”ti.",
  "atk-abh02a:218_10": "Evaṃ vutte paravādī tuṇhībhāvaṃ āpannoti.",
  "atk-abh02a:219_0": "Idhāpi dasāyatanāni kāmāvacarāni, dve pana catubhūmakāni lokiyalokuttaramissakānīti veditabbāni.",
  "atk-abh02a:220_0": "Abhidhammabhājanīyavaṇṇanā.",
  "atk-abh02a:221_0": "3. Pañhāpucchakavaṇṇanā",
  "atk-abh02a:222_0": "168.",
  "atk-abh02a:222_1": "Idhāpi pañhāpucchake yaṃ labbhati yañca na labbhati,",
  "atk-abh02a:222_2": "taṃ sabbaṃ pucchitvā labbhamānavaseneva vissajjanaṃ vuttaṃ;",
  "atk-abh02a:222_3": "na kevalañca idha,",
  "atk-abh02a:222_4": "sabbesupi pañhāpucchakesu eseva nayo.",
  "atk-abh02a:222_5": "Idha pana dasannaṃ āyatanānaṃ rūpabhāvena abyākatatā veditabbā.",
  "atk-abh02a:222_6": "Dvinnaṃ āyatanānaṃ khandhavibhaṅge catunnaṃ khandhānaṃ viya kusalādibhāvo veditabbo.",
  "atk-abh02a:222_7": "Kevalañhi cattāro khandhā sappaccayāva saṅkhatāva dhammāyatanaṃ pana “siyā appaccayaṃ,",
  "atk-abh02a:222_8": "siyā asaṅkhata”nti āgataṃ.",
  "atk-abh02a:222_9": "Ārammaṇattikesu ca anārammaṇaṃ sukhumarūpasaṅkhātaṃ dhammāyatanaṃ na-",
  "atk-abh02a:222_10": "vattabbakoṭṭhāsaṃ bhajati.",
  "atk-abh02a:222_11": "Tañca kho anārammaṇattā na parittādibhāvena navattabbadhammārammaṇattāti ayamettha viseso.",
  "atk-abh02a:222_12": "Sesaṃ tādisameva.",
  "atk-abh02a:222_13": "Idhāpi hi cattāro khandhā viya dvāyatanā pañcapaṇṇāsa kāmāvacaradhamme ārabbha rajjantassa dussantassa",
  "atk-abh02a:222_14": "muyhantassa saṃvarantassa sammasantassa paccavekkhantassa ca parittārammaṇāti sabbaṃ khandhesu vuttasadisamevāti.",
  "atk-abh02a:223_0": "Sammohavinodaniyā vibhaṅgaṭṭhakathāya",
  "atk-abh02a:224_0": "Āyatanavibhaṅgavaṇṇanā niṭṭhitā.",
  "atk-abh02a:225_0": "3. Dhātuvibhaṅgo",
  "atk-abh02a:226_0": "1. Suttantabhājanīyavaṇṇanā",
  "atk-abh02a:227_0": "172.",
  "atk-abh02a:227_1": "Idāni tadanantare dhātuvibhaṅge sabbā dhātuyo chahi chahi dhātūhi saṅkhipitvā tīhi chakkehi suttantabhājanīyaṃ dassento cha dhātuyotiādimāha.",
  "atk-abh02a:227_2": "Tattha chāti gaṇanaparicchedo.",
  "atk-abh02a:227_3": "Dhātuyoti paricchinnadhammanidassanaṃ.",
  "atk-abh02a:227_4": "Pathavīdhātūtiādīsu dhātvaṭṭho nāma sabhāvaṭṭho,",
  "atk-abh02a:227_5": "sabhāvaṭṭho nāma suññataṭṭho,",
  "atk-abh02a:227_6": "suññataṭṭho nāma nissattaṭṭhoti evaṃ sabhāvasuññatanissattaṭṭhena pathavīyeva dhātu pathavīdhātu.",
  "atk-abh02a:227_7": "Āpodhātuādīsupi eseva nayo.",
  "atk-abh02a:227_8": "Evamettha padasamāsaṃ viditvā evamattho veditabbo –",
  "atk-abh02a:227_9": "pathavīdhātūti patiṭṭhānadhātu.",
  "atk-abh02a:227_10": "Āpodhātūti ābandhanadhātu.",
  "atk-abh02a:227_11": "Tejodhātūti paripācanadhātu.",
  "atk-abh02a:227_12": "Vāyodhātūti vitthambhanadhātu.",
  "atk-abh02a:227_13": "Ākāsadhātūti asamphuṭṭhadhātu.",
  "atk-abh02a:227_14": "Viññāṇadhātūti vijānanadhātu.",
  "atk-abh02a:228_0": "173.",
  "atk-abh02a:228_1": "Pathavīdhātudvayanti pathavīdhātu dve ayaṃ.",
  "atk-abh02a:228_2": "Ayaṃ pathavīdhātu nāma na ekā eva ajjhattikabāhirabhedena pana dve dhātuyo evāti attho.",
  "atk-abh02a:228_3": "Tenevāha –",
  "atk-abh02a:228_4": "“atthi ajjhattikā atthi bāhirā”ti.",
  "atk-abh02a:228_5": "Tattha ajjhattikāti sattasantānapariyāpannā niyakajjhattā.",
  "atk-abh02a:228_6": "Bāhirāti saṅkhārasantānapariyāpannā anindriyabaddhā.",
  "atk-abh02a:228_7": "Ajjhattaṃ paccattanti ubhayampetaṃ niyakajjhattādhivacanameva.",
  "atk-abh02a:228_8": "Idāni taṃ sabhāvākārato dassetuṃ kakkhaḷantiādi vuttaṃ.",
  "atk-abh02a:228_9": "Tattha kakkhaḷanti thaddhaṃ.",
  "atk-abh02a:228_10": "Kharigatanti pharusaṃ.",
  "atk-abh02a:228_11": "Kakkhaḷattanti kakkhaḷabhāvo.",
  "atk-abh02a:228_12": "Kakkhaḷabhāvoti kakkhaḷasabhāvo.",
  "atk-abh02a:228_13": "Ajjhattaṃ upādinnanti niyakajjhattasaṅkhātaṃ upādinnaṃ.",
  "atk-abh02a:228_14": "Upādinnaṃ nāma sarīraṭṭhakaṃ.",
  "atk-abh02a:228_15": "Sarīraṭṭhakañhi kammasamuṭṭhānaṃ vā hotu mā vā,",
  "atk-abh02a:228_16": "taṃ sandhāya upādinnampi atthi anupādinnampi;",
  "atk-abh02a:228_17": "ādinnaggahitaparāmaṭṭhavasena pana sabbampetaṃ upādinnamevāti dassetuṃ “ajjhattaṃ upādinna”nti āha.",
  "atk-abh02a:229_0": "Idāni tameva pathavīdhātuṃ vatthuvasena dassetuṃ seyyathidaṃ kesā lomātiādi vuttaṃ.",
  "atk-abh02a:229_1": "Tattha seyyathidanti nipāto.",
  "atk-abh02a:229_2": "Tassattho –",
  "atk-abh02a:229_3": "yā sā ajjhattikā pathavīdhātu sā katamā?",
  "atk-abh02a:229_4": "Yaṃ vā ajjhattaṃ paccattaṃ kakkhaḷaṃ nāma taṃ katamanti?",
  "atk-abh02a:229_5": "Kesā lomātiādi tassā ajjhattikāya pathavīdhātuyā vatthuvasena pabhedadassanaṃ.",
  "atk-abh02a:229_6": "Idaṃ vuttaṃ hoti –",
  "atk-abh02a:229_7": "kesā nāma ajjhattā upādinnā sarīraṭṭhakā kakkhaḷattalakkhaṇā imasmiṃ sarīre pāṭiyekko koṭṭhāso.",
  "atk-abh02a:229_8": "Lomā nāma…pe…",
  "atk-abh02a:229_9": "karīsaṃ nāma.",
  "atk-abh02a:229_10": "Idha pana avuttampi paṭisambhidāmagge pāḷiāruḷhaṃ matthaluṅgaṃ āharitvā matthaluṅgaṃ nāma ajjhattaṃ upādinnaṃ",
  "atk-abh02a:229_11": "sarīraṭṭhakaṃ kakkhaḷattalakkhaṇaṃ imasmiṃ sarīre pāṭiyekko koṭṭhāso.",
  "atk-abh02a:229_12": "Parato āpodhātuādīnaṃ niddese pittādīsupi eseva nayo.",
  "atk-abh02a:230_0": "Iminā kiṃ dassitaṃ hoti?",
  "atk-abh02a:230_1": "Dhātumanasikāro.",
  "atk-abh02a:230_2": "Imasmiṃ pana dhātumanasikāre kammaṃ katvā vipassanaṃ paṭṭhapetvā uttamatthaṃ arahattaṃ pāpuṇitukāmena kiṃ kattabbaṃ?",
  "atk-abh02a:230_3": "Catupārisuddhisīlaṃ sodhetabbaṃ.",
  "atk-abh02a:230_4": "Sīlavato hi kammaṭṭhānabhāvanā ijjhati.",
  "atk-abh02a:230_5": "Tassa sodhanavidhānaṃ visuddhimagge vuttanayeneva veditabbaṃ.",
  "atk-abh02a:230_6": "Visuddhasīlena pana sīle patiṭṭhāya dasa pubbapalibodhā chinditabbā.",
  "atk-abh02a:230_7": "Tesampi chindanavidhānaṃ visuddhimagge vuttanayeneva veditabbaṃ.",
  "atk-abh02a:230_8": "Chinnapalibodhena dhātumanasikārakammaṭṭhānaṃ uggaṇhitabbaṃ.",
  "atk-abh02a:230_9": "Ācariyenāpi dhātumanasikārakammaṭṭhānaṃ uggaṇhāpentena sattavidhaṃ uggahakosallaṃ dasavidhañca manasikārakosallaṃ ācikkhitabbaṃ.",
  "atk-abh02a:230_10": "Antevāsikenāpi ācariyassa santike bahuvāre sajjhāyaṃ katvā nijjaṭaṃ paguṇaṃ kammaṭṭhānaṃ kātabbaṃ.",
  "atk-abh02a:230_11": "Vuttañhetaṃ aṭṭhakathāyaṃ –",
  "atk-abh02a:230_12": "“ādikammikena bhikkhunā jarāmaraṇā muccitukāmena sattahākārehi uggahakosallaṃ icchitabbaṃ,",
  "atk-abh02a:230_13": "dasahākārehi manasikārakosallaṃ icchitabba”nti.",
  "atk-abh02a:231_0": "Tattha vacasā, manasā, vaṇṇato,",
  "atk-abh02a:231_1": "saṇṭhānato, disato, okāsato,",
  "atk-abh02a:231_2": "paricchedatoti imehi sattahākārehi imasmiṃ dhātumanasikārakammaṭṭhāne ‘uggahakosallaṃ’ icchitabbaṃ.",
  "atk-abh02a:231_3": "Anupubbato,",
  "atk-abh02a:231_4": "nātisīghato,",
  "atk-abh02a:231_5": "nātisaṇikato,",
  "atk-abh02a:231_6": "vikkhepapaṭibāhanato,",
  "atk-abh02a:231_7": "paṇṇattisamatikkamato,",
  "atk-abh02a:231_8": "anupubbamuñcanato,",
  "atk-abh02a:231_9": "lakkhaṇato,",
  "atk-abh02a:231_10": "tayo ca suttantāti imehi dasahākārehi ‘manasikārakosallaṃ’ icchitabbaṃ.",
  "atk-abh02a:231_11": "Tadubhayampi parato satipaṭṭhānavibhaṅge āvi bhavissati.",
  "atk-abh02a:232_0": "Evaṃ uggahitakammaṭṭhānena pana visuddhimagge vutte aṭṭhārasa senāsanadose vajjetvā pañcaṅgasamannāgate",
  "atk-abh02a:232_1": "senāsane vasantena attanāpi pañcahi padhāniyaṅgehi samannāgatena pacchābhattaṃ piṇḍapātapaṭikkantena",
  "atk-abh02a:232_2": "vivittokāsagatena kammaṭṭhānaṃ manasikātabbaṃ.",
  "atk-abh02a:232_3": "Manasikarontena ca vaṇṇasaṇṭhānadisokāsaparicchedavasena kesādīsu ekekakoṭṭhāsaṃ manasikaritvā avasāne evaṃ manasikāro pavattetabbo –",
  "atk-abh02a:232_4": "ime kesā nāma sīsakaṭāhapaliveṭhanacamme jātā.",
  "atk-abh02a:232_5": "Tattha yathā vammikamatthake jātesu kuṇṭhatiṇesu na vammikamatthako jānāti ‘mayi kuṇṭhatiṇāni jātānī’ti,",
  "atk-abh02a:232_6": "nāpi kuṇṭhatiṇāni jānanti ‘mayaṃ vammikamatthake jātānī’ti,",
  "atk-abh02a:232_7": "evameva na sīsakaṭāhapaliveṭhanacammaṃ jānāti ‘mayi kesā jātā’ti,",
  "atk-abh02a:232_8": "nāpi kesā jānanti ‘mayaṃ sīsakaṭāhapaliveṭhanacamme jātā’ti.",
  "atk-abh02a:232_9": "Aññamaññaṃ ābhogapaccavekkhaṇarahitā ete dhammā.",
  "atk-abh02a:232_10": "Iti kesā nāma imasmiṃ sarīre pāṭiyekko koṭṭhāso acetano abyākato suñño nissatto thaddho pathavīdhātūti.",
  "atk-abh02a:233_0": "Lomā sarīraveṭhanacamme jātā.",
  "atk-abh02a:233_1": "Tattha yathā suññagāmaṭṭhāne jātesu dabbatiṇesu na suññagāmaṭṭhānaṃ jānāti ‘mayi dabbatiṇāni jātānī’ti,",
  "atk-abh02a:233_2": "nāpi dabbatiṇāni jānanti ‘mayaṃ suññagāmaṭṭhāne jātānī’ti,",
  "atk-abh02a:233_3": "evameva na sarīraveṭhanacammaṃ jānāti ‘mayi lomā jātā’ti,",
  "atk-abh02a:233_4": "nāpi lomā jānanti ‘mayaṃ sarīraveṭhanacamme jātā’ti.",
  "atk-abh02a:233_5": "Aññamaññaṃ ābhogapaccavekkhaṇarahitā ete dhammā.",
  "atk-abh02a:233_6": "Iti lomā nāma imasmiṃ sarīre pāṭiyekko koṭṭhāso acetano abyākato suñño nissatto thaddho pathavīdhātūti.",
  "atk-abh02a:234_0": "Nakhā aṅgulīnaṃ aggesu jātā.",
  "atk-abh02a:234_1": "Tattha yathā kumārakesu daṇḍakehi madhukaṭṭhike vijjhitvā kīḷantesu na daṇḍakā jānanti ‘amhesu madhukaṭṭhikā ṭhapitā’ti,",
  "atk-abh02a:234_2": "nāpi madhukaṭṭhikā jānanti ‘mayaṃ daṇḍakesu ṭhapitā’ti,",
  "atk-abh02a:234_3": "evameva na aṅguliyo jānanti ‘amhākaṃ aggesu nakhā jātā’ti,",
  "atk-abh02a:234_4": "nāpi nakhā jānanti ‘mayaṃ aṅgulīnaṃ aggesu jātā’ti.",
  "atk-abh02a:234_5": "Aññamaññaṃ ābhogapaccavekkhaṇarahitā ete dhammā.",
  "atk-abh02a:234_6": "Iti nakhā nāma imasmiṃ sarīre pāṭiyekko koṭṭhāso acetano abyākato suñño nissatto thaddho pathavīdhātūti.",
  "atk-abh02a:235_0": "Dantā hanukaṭṭhikesu jātā.",
  "atk-abh02a:235_1": "Tattha yathā vaḍḍhakīhi pāsāṇaudukkhalesu kenacideva silesajātena bandhitvā ṭhapitathambhesu na udukkhalāni jānanti ‘amhesu thambhā ṭhitā’ti,",
  "atk-abh02a:235_2": "nāpi thambhā jānanti ‘mayaṃ udukkhalesu ṭhitā’ti,",
  "atk-abh02a:235_3": "evameva na hanukaṭṭhikā jānanti ‘amhesu dantā jātā’ti,",
  "atk-abh02a:235_4": "nāpi dantā jānanti ‘mayaṃ hanukaṭṭhikesu jātā’ti.",
  "atk-abh02a:235_5": "Aññamaññaṃ ābhogapaccavekkhaṇarahitā ete dhammā.",
  "atk-abh02a:235_6": "Iti dantā nāma imasmiṃ sarīre pāṭiyekko koṭṭhāso acetano abyākato suñño nissatto thaddho pathavīdhātūti.",
  "atk-abh02a:236_0": "Taco sakalasarīraṃ pariyonandhitvā ṭhito.",
  "atk-abh02a:236_1": "Tattha yathā allagocammapariyonaddhāya mahāvīṇāya na mahāvīṇā jānāti ‘ahaṃ allagocammena pariyonaddhā’ti,",
  "atk-abh02a:236_2": "nāpi allagocammaṃ jānāti ‘mayā mahāvīṇā pariyoddhā’ti,",
  "atk-abh02a:236_3": "evameva na sarīraṃ jānāti ‘ahaṃ tacena pariyonaddha’nti,",
  "atk-abh02a:236_4": "nāpi taco jānāti ‘mayā sarīraṃ pariyonaddhanti.",
  "atk-abh02a:236_5": "Aññamaññaṃ ābhogapaccavekkhaṇarahitā ete dhammā.",
  "atk-abh02a:236_6": "Iti taco nāma imasmiṃ sarīre pāṭiyekko koṭṭhāso acetano abyākato suñño nissatto thaddho pathavīdhātūti.",
  "atk-abh02a:237_0": "Maṃsaṃ aṭṭhisaṅghāṭaṃ anulimpitvā ṭhitaṃ.",
  "atk-abh02a:237_1": "Tattha yathā mahāmattikāya littāya bhittiyā na bhitti jānāti ‘ahaṃ mahāmattikāya littā’ti,",
  "atk-abh02a:237_2": "nāpi mahāmattikā jānāti ‘mayā mahābhitti littā’ti,",
  "atk-abh02a:237_3": "evameva na aṭṭhisaṅghāṭo jānāti ‘ahaṃ navamaṃsapesisatappabhedena maṃsena litto’ti,",
  "atk-abh02a:237_4": "nāpi maṃsaṃ jānāti ‘mayā aṭṭhisaṅghāṭo litto’ti.",
  "atk-abh02a:237_5": "Aññamaññaṃ ābhogapaccavekkhaṇarahitā ete dhammā.",
  "atk-abh02a:237_6": "Iti maṃsaṃ nāma imasmiṃ sarīre pāṭiyekko koṭṭhāso acetano abyākato suñño nissatto thaddho pathavīdhātūti.",
  "atk-abh02a:238_0": "Nhāru sarīrabbhantare aṭṭhīni ābandhamānā ṭhitā.",
  "atk-abh02a:238_1": "Tattha yathā vallīhi vinaddhesu kuṭṭadārūsu na kuṭṭadārūni jānanti ‘mayaṃ vallīhi vinaddhānī’ti,",
  "atk-abh02a:238_2": "nāpi valliyo jānanti ‘amhehi kuṭṭadārūni vinaddhānī’ti,",
  "atk-abh02a:238_3": "evameva na aṭṭhīni jānanti ‘mayaṃ nhārūhi ābaddhānī’ti,",
  "atk-abh02a:238_4": "nāpi nhārū jānanti ‘amhehi aṭṭhīni ābaddhānī’ti.",
  "atk-abh02a:238_5": "Aññamaññaṃ ābhogapaccavekkhaṇarahitā ete dhammā.",
  "atk-abh02a:238_6": "Iti nhāru nāma imasmiṃ sarīre pāṭiyekko koṭṭhāso acetano abyākato suñño nissatto thaddho pathavīdhātūti.",
  "atk-abh02a:239_0": "Aṭṭhīsu paṇhikaṭṭhi gopphakaṭṭhiṃ ukkhipitvā ṭhitaṃ.",
  "atk-abh02a:239_1": "Gopphakaṭṭhi jaṅghaṭṭhiṃ ukkhipitvā ṭhitaṃ.",
  "atk-abh02a:239_2": "Jaṅghaṭṭhi ūruṭṭhiṃ ukkhipitvā ṭhitaṃ.",
  "atk-abh02a:239_3": "Ūruṭṭhi kaṭiṭṭhiṃ ukkhipitvā ṭhitaṃ.",
  "atk-abh02a:239_4": "Kaṭiṭṭhi piṭṭhikaṇṭakaṃ ukkhipitvā ṭhitaṃ.",
  "atk-abh02a:239_5": "Piṭṭhikaṇṭako gīvaṭṭhiṃ ukkhipitvā ṭhito.",
  "atk-abh02a:239_6": "Gīvaṭṭhi sīsaṭṭhiṃ ukkhipitvā ṭhitaṃ.",
  "atk-abh02a:239_7": "Sīsaṭṭhi gīvaṭṭhike patiṭṭhitaṃ.",
  "atk-abh02a:239_8": "Gīvaṭṭhi piṭṭhikaṇṭake patiṭṭhitaṃ.",
  "atk-abh02a:239_9": "Piṭṭhikaṇṭako kaṭiṭṭhimhi patiṭṭhito.",
  "atk-abh02a:239_10": "Kaṭiṭṭhi ūruṭṭhike patiṭṭhitaṃ.",
  "atk-abh02a:239_11": "Ūruṭṭhi jaṅghaṭṭhike patiṭṭhitaṃ.",
  "atk-abh02a:239_12": "Jaṅghaṭṭhi gopphakaṭṭhike patiṭṭhitaṃ.",
  "atk-abh02a:239_13": "Gopphakaṭṭhi paṇhikaṭṭhike patiṭṭhitaṃ.",
  "atk-abh02a:240_0": "Tattha yathā iṭṭhakadārugomayādisañcayesu na heṭṭhimā heṭṭhimā jānanti ‘mayaṃ uparime uparime ukkhipitvā ṭhitā’ti,",
  "atk-abh02a:240_1": "nāpi uparimā uparimā jānanti ‘mayaṃ heṭṭhimesu heṭṭhimesu patiṭṭhitā’ti,",
  "atk-abh02a:240_2": "evameva na paṇhikaṭṭhi jānāti ‘ahaṃ gopphakaṭṭhiṃ ukkhipitvā ṭhita’nti,",
  "atk-abh02a:240_3": "na gopphakaṭṭhi jānāti ‘ahaṃ jaṅghaṭṭhiṃ ukkhipitvā ṭhita’nti,",
  "atk-abh02a:240_4": "na jaṅghaṭṭhi jānāti ‘ahaṃ ūruṭṭhiṃ ukkhipitvā ṭhita’nti,",
  "atk-abh02a:240_5": "na ūruṭṭhi jānāti ‘ahaṃ kaṭiṭṭhiṃ ukkhipitvā ṭhita’nti,",
  "atk-abh02a:240_6": "na kaṭiṭṭhi jānāti ‘ahaṃ piṭṭhikaṇṭakaṃ ukkhipitvā ṭhita’nti,",
  "atk-abh02a:240_7": "na piṭṭhikaṇṭako jānāti ‘ahaṃ gīvaṭṭhiṃ ukkhipitvā ṭhito’ti,",
  "atk-abh02a:240_8": "na gīvaṭṭhi jānāti ‘ahaṃ sīsaṭṭhiṃ ukkhipitvā ṭhita’nti,",
  "atk-abh02a:240_9": "na sīsaṭṭhi jānāti ‘ahaṃ gīvaṭṭhimhi patiṭṭhita’nti,",
  "atk-abh02a:240_10": "na gīvaṭṭhi jānāti ‘ahaṃ piṭṭhikaṇṭake patiṭṭhita’nti,",
  "atk-abh02a:240_11": "na piṭṭhikaṇṭako jānāti ‘ahaṃ kaṭiṭṭhimhi patiṭṭhito’ti,",
  "atk-abh02a:240_12": "na kaṭiṭṭhi jānāti ‘ahaṃ ūruṭṭhimhi patiṭṭhita’nti,",
  "atk-abh02a:240_13": "na ūruṭṭhi jānāti ‘ahaṃ jaṅghaṭṭhimhi patiṭṭhita’nti,",
  "atk-abh02a:240_14": "na jaṅghaṭṭhi jānāti ‘ahaṃ gopphakaṭṭhimhi patiṭṭhita’nti,",
  "atk-abh02a:240_15": "na gopphakaṭṭhi jānāti ‘ahaṃ paṇhikaṭṭhimhi patiṭṭhita’nti.",
  "atk-abh02a:240_16": "Aññamaññaṃ ābhogapaccavekkhaṇarahitā ete dhammā.",
  "atk-abh02a:240_17": "Iti aṭṭhi nāma imasmiṃ sarīre pāṭiyekko koṭṭhāso acetano abyākato suñño nissatto thaddho pathavīdhātūti.",
  "atk-abh02a:241_0": "Aṭṭhimiñjaṃ tesaṃ tesaṃ aṭṭhīnaṃ abbhantare ṭhitaṃ.",
  "atk-abh02a:241_1": "Tattha yathā veḷupabbādīnaṃ anto pakkhittesu sinnavettaggādīsu na veḷupabbādīni jānanti ‘amhesu vettaggādīni pakkhittānī’ti,",
  "atk-abh02a:241_2": "nāpi vettaggādīni jānanti ‘mayaṃ veḷupabbādīsu ṭhitānīti,",
  "atk-abh02a:241_3": "evameva na aṭṭhīni jānanti ‘amhākaṃ anto aṭṭhimiñjaṃ ṭhita’nti,",
  "atk-abh02a:241_4": "nāpi aṭṭhimiñjaṃ jānāti ‘ahaṃ aṭṭhīnaṃ anto ṭhita’nti.",
  "atk-abh02a:241_5": "Aññamaññaṃ ābhogapaccavekkhaṇarahitā ete dhammā.",
  "atk-abh02a:241_6": "Iti aṭṭhimiñjaṃ nāma imasmiṃ sarīre pāṭiyekko koṭṭhāso acetano abyākato suñño nissatto thaddho pathavīdhātūti.",
  "atk-abh02a:242_0": "Vakkaṃ galavāṭakato nikkhantena ekamūlena thokaṃ gantvā dvidhā bhinnena thūlanhārunā vinibaddhaṃ hutvā hadayamaṃsaṃ parikkhipitvā ṭhitaṃ.",
  "atk-abh02a:242_1": "Tattha yathā vaṇṭupanibaddhe ambaphaladvaye na vaṇṭaṃ jānāti ‘mayā ambaphaladvayaṃ upanibaddha’nti,",
  "atk-abh02a:242_2": "nāpi ambaphaladvayaṃ jānāti ‘ahaṃ vaṇṭena upanibaddha’nti,",
  "atk-abh02a:242_3": "evameva na thūlanhāru jānāti ‘mayā vakkaṃ upanibaddha’nti,",
  "atk-abh02a:242_4": "nāpi vakkaṃ jānāti ‘ahaṃ thūlanhārunā upanibaddha’nti.",
  "atk-abh02a:242_5": "Aññamaññaṃ ābhogapaccavekkhaṇarahitā ete dhammā.",
  "atk-abh02a:242_6": "Iti vakkaṃ nāma imasmiṃ sarīre pāṭiyekko koṭṭhāso acetano abyākato suñño nissatto thaddho pathavīdhātūti.",
  "atk-abh02a:243_0": "Hadayaṃ sarīrabbhantare uraṭṭhipañjaramajjhaṃ nissāya ṭhitaṃ.",
  "atk-abh02a:243_1": "Tattha yathā jiṇṇasandamānikapañjarabbhantaraṃ nissāya ṭhapitāya maṃsapesiyā na jiṇṇasandamānikapañjarabbhantaraṃ",
  "atk-abh02a:243_2": "jānāti ‘maṃ nissāya maṃsapesi ṭhapitā’ti,",
  "atk-abh02a:243_3": "nāpi maṃsapesi jānāti ‘ahaṃ jiṇṇasandamānikapañjarabbhantaraṃ nissāya ṭhitā’ti,",
  "atk-abh02a:243_4": "evameva na uraṭṭhipañjarabbhantaraṃ jānāti ‘maṃ nissāya hadayaṃ ṭhita’nti,",
  "atk-abh02a:243_5": "nāpi hadayaṃ jānāti ‘ahaṃ uraṭṭhipañjarabbhantaraṃ nissāya ṭhita’nti.",
  "atk-abh02a:243_6": "Aññamaññaṃ ābhogapaccavekkhaṇarahitā ete dhammā.",
  "atk-abh02a:243_7": "Iti hadayaṃ nāma imasmiṃ sarīre pāṭiyekko koṭṭhāso acetano abyākato suñño nissatto thaddho pathavīdhātūti.",
  "atk-abh02a:244_0": "Yakanaṃ antosarīre dvinnaṃ thanānaṃ abbhantare dakkhiṇapassaṃ nissāya ṭhitaṃ.",
  "atk-abh02a:244_1": "Tattha yathā ukkhalikapālapassamhi lagge yamakamaṃsapiṇḍe na ukkhalikapālapassaṃ jānāti ‘mayi yamakamaṃsapiṇḍo laggo’ti,",
  "atk-abh02a:244_2": "nāpi yamakamaṃsapiṇḍo jānāti ‘ahaṃ ukkhalikapālapasse laggo’ti,",
  "atk-abh02a:244_3": "evameva na thanānaṃ abbhantare dakkhiṇapassaṃ jānāti ‘maṃ nissāya yakanaṃ ṭhita’nti,",
  "atk-abh02a:244_4": "nāpi yakanaṃ jānāti ‘ahaṃ thanānaṃ abbhantare dakkhiṇapassaṃ nissāya ṭhita’nti.",
  "atk-abh02a:244_5": "Aññamaññaṃ ābhogapaccavekkhaṇarahitā ete dhammā.",
  "atk-abh02a:244_6": "Iti yakanaṃ nāma imasmiṃ sarīre pāṭiyekko koṭṭhāso acetano abyākato suñño nissatto thaddho pathavīdhātūti.",
  "atk-abh02a:245_0": "Kilomakesu paṭicchannakilomakaṃ hadayañca vakkañca parivāretvā ṭhitaṃ,",
  "atk-abh02a:245_1": "apaṭicchannakilomakaṃ sakalasarīre cammassa heṭṭhato maṃsaṃ pariyonandhitvā ṭhitaṃ.",
  "atk-abh02a:245_2": "Tattha yathā pilotikapaliveṭhite maṃse na maṃsaṃ jānāti ‘ahaṃ pilotikāya paliveṭhita’nti,",
  "atk-abh02a:245_3": "nāpi pilotikā jānāti ‘mayā maṃsaṃ paliveṭhita’nti,",
  "atk-abh02a:245_4": "evameva na vakkahadayāni sakalasarīre maṃsañca jānāti ‘ahaṃ kilomakena paṭicchanna’nti,",
  "atk-abh02a:245_5": "nāpi kilomakaṃ jānāti ‘mayā vakkahadayāni sakalasarīre maṃsañca paṭicchanna’nti.",
  "atk-abh02a:245_6": "Aññamaññaṃ ābhogapaccavekkhaṇarahitā ete dhammā.",
  "atk-abh02a:245_7": "Iti kilomakaṃ nāma imasmiṃ sarīre pāṭiyekko koṭṭhāso acetano abyākato suñño nissatto thaddho pathavīdhātūti.",
  "atk-abh02a:246_0": "Pihakaṃ hadayassa vāmapasse udarapaṭalassa matthakapassaṃ nissāya ṭhitaṃ.",
  "atk-abh02a:246_1": "Tattha yathā koṭṭhakamatthakapassaṃ nissāya ṭhitāya gomayapiṇḍiyā na koṭṭhakamatthakapassaṃ jānāti ‘gomayapiṇḍi maṃ nissāya ṭhitā’ti,",
  "atk-abh02a:246_2": "nāpi gomayapiṇḍi jānāti ‘ahaṃ koṭṭhakamatthakapassaṃ nissāya ṭhitā’ti,",
  "atk-abh02a:246_3": "evameva na udarapaṭalassa matthakapassaṃ jānāti ‘pihakaṃ maṃ nissāya ṭhita’nti,",
  "atk-abh02a:246_4": "nāpi pihakaṃ jānāti ‘ahaṃ udarapaṭalassa matthakapassaṃ nissāya ṭhita’nti.",
  "atk-abh02a:246_5": "Aññamaññaṃ ābhogapaccavekkhaṇarahitā ete dhammā.",
  "atk-abh02a:246_6": "Iti pihakaṃ nāma imasmiṃ sarīre pāṭiyekko koṭṭhāso acetano abyākato suñño nissatto thaddho pathavīdhātūti.",
  "atk-abh02a:247_0": "Papphāsaṃ sarīrabbhantare dvinnaṃ thanānaṃ abbhantare hadayañca yakanañca uparichādetvā olambantaṃ ṭhitaṃ.",
  "atk-abh02a:247_1": "Tattha yathā jiṇṇakoṭṭhabbhantare olambamāne sakuṇakulāvake na jiṇṇakoṭṭhabbhantaraṃ jānāti ‘mayi sakuṇakulāvako olambamāno ṭhito’ti,",
  "atk-abh02a:247_2": "nāpi sakuṇakulāvako jānāti ‘ahaṃ jiṇṇakoṭṭhabbhantare olambamāno ṭhito’ti,",
  "atk-abh02a:247_3": "evameva na sarīrabbhantaraṃ jānāti ‘mayi papphāsaṃ olambamānaṃ ṭhita’nti,",
  "atk-abh02a:247_4": "nāpi papphāsaṃ jānāti ‘ahaṃ evarūpe sarīrabbhantare olambamānaṃ ṭhita’nti.",
  "atk-abh02a:247_5": "Aññamaññaṃ ābhogapaccavekkhaṇarahitā ete dhammā.",
  "atk-abh02a:247_6": "Iti papphāsaṃ nāma imasmiṃ sarīre pāṭiyekko koṭṭhāso acetano abyākato suñño nissatto thaddho pathavīdhātūti.",
  "atk-abh02a:248_0": "Antaṃ galavāṭakato karīsamaggapariyante sarīrabbhantare ṭhitaṃ.",
  "atk-abh02a:248_1": "Tattha yathā lohitadoṇikāya obhujitvā ṭhapite chinnasīsadhamanikaḷevare na lohitadoṇi jānāti ‘mayi dhamanikaḷevaraṃ ṭhita’nti,",
  "atk-abh02a:248_2": "nāpi dhamanikaḷevaraṃ jānāti ‘ahaṃ lohitadoṇikāyaṃ ṭhita’nti,",
  "atk-abh02a:248_3": "evameva na sarīrabbhantaraṃ jānāti ‘mayi antaṃ ṭhita’nti,",
  "atk-abh02a:248_4": "nāpi antaṃ jānāti ‘ahaṃ sarīrabbhantare ṭhita’nti.",
  "atk-abh02a:248_5": "Aññamaññaṃ ābhogapaccavekkhaṇarahitā ete dhammā.",
  "atk-abh02a:248_6": "Iti antaṃ nāma imasmiṃ sarīre pāṭiyekko koṭṭhāso acetano abyākato suñño nissatto thaddho pathavīdhātūti.",
  "atk-abh02a:249_0": "Antaguṇaṃ antantare ekavīsati antabhoge bandhitvā ṭhitaṃ.",
  "atk-abh02a:249_1": "Tattha yathā pādapuñchanarajjumaṇḍalakaṃ sibbetvā ṭhitesu rajjukesu na pādapuñchanarajjumaṇḍalakaṃ jānāti ‘rajjukā maṃ sibbetvā ṭhitā’ti,",
  "atk-abh02a:249_2": "nāpi rajjukā jānanti ‘mayaṃ pādapuñchanarajjumaṇḍalakaṃ sibbetvā ṭhitā’ti,",
  "atk-abh02a:249_3": "evameva na antaṃ jānāti ‘antaguṇaṃ maṃ ābandhitvā ṭhita’nti,",
  "atk-abh02a:249_4": "nāpi antaguṇaṃ jānāti ‘ahaṃ antaṃ bandhitvā ṭhita’nti.",
  "atk-abh02a:249_5": "Aññamaññaṃ ābhogapaccavekkhaṇarahitā ete dhammā.",
  "atk-abh02a:249_6": "Iti antaguṇaṃ nāma imasmiṃ sarīre pāṭiyekko koṭṭhāso acetano abyākato suñño nissatto thaddho pathavīdhātūti.",
  "atk-abh02a:250_0": "Udariyaṃ udare ṭhitaṃ asitapītakhāyitasāyitaṃ.",
  "atk-abh02a:250_1": "Tattha yathā suvānadoṇiyaṃ ṭhite suvānavamathumhi na suvānadoṇi jānāti ‘mayi suvānavamathu ṭhito’ti,",
  "atk-abh02a:250_2": "nāpi suvānavamathu jānāti ‘ahaṃ suvānadoṇiyaṃ ṭhito’ti,",
  "atk-abh02a:250_3": "evameva na udaraṃ jānāti ‘mayi udariyaṃ ṭhita’nti,",
  "atk-abh02a:250_4": "nāpi udariyaṃ jānāti ‘ahaṃ udare ṭhita’nti.",
  "atk-abh02a:250_5": "Aññamaññaṃ ābhogapaccavekkhaṇarahitā ete dhammā.",
  "atk-abh02a:250_6": "Iti udariyaṃ nāma imasmiṃ sarīre pāṭiyekko koṭṭhāso acetano abyākato suñño nissatto thaddho pathavīdhātūti.",
  "atk-abh02a:251_0": "Karīsaṃ pakkāsayasaṅkhāte aṭṭhaṅgulaveḷupabbasadise antapariyosāne ṭhitaṃ.",
  "atk-abh02a:251_1": "Tattha yathā veḷupabbe omadditvā pakkhittāya saṇhapaṇḍumattikāya na veḷupabbaṃ jānāti ‘mayi paṇḍumattikā ṭhitā’ti,",
  "atk-abh02a:251_2": "nāpi paṇḍumattikā jānāti ‘ahaṃ veḷupabbe ṭhitā’ti,",
  "atk-abh02a:251_3": "evameva na pakkāsayo jānāti ‘mayi karīsaṃ ṭhita’nti,",
  "atk-abh02a:251_4": "nāpi karīsaṃ jānāti ‘ahaṃ pakkāsaye ṭhita’nti.",
  "atk-abh02a:251_5": "Aññamaññaṃ ābhogapaccavekkhaṇarahitā ete dhammā.",
  "atk-abh02a:251_6": "Iti karīsaṃ nāma imasmiṃ sarīre pāṭiyekko koṭṭhāso acetano abyākato suñño nissatto thaddho pathavīdhātūti.",
  "atk-abh02a:252_0": "Matthaluṅgaṃ sīsakaṭāhabbhantare ṭhitaṃ.",
  "atk-abh02a:252_1": "Tattha yathā purāṇalābukaṭāhe pakkhittāya piṭṭhapiṇḍiyā na lābukaṭāhaṃ jānāti ‘mayi piṭṭhapiṇḍi ṭhitā’ti,",
  "atk-abh02a:252_2": "nāpi piṭṭhapiṇḍi jānāti ‘ahaṃ lābukaṭāhe ṭhitā’ti,",
  "atk-abh02a:252_3": "evameva na sīsakaṭāhabbhantaraṃ jānāti ‘mayi matthaluṅgaṃ ṭhita’nti,",
  "atk-abh02a:252_4": "nāpi matthaluṅgaṃ jānāti ‘ahaṃ sīsakaṭāhabbhantare ṭhita’nti.",
  "atk-abh02a:252_5": "Aññamaññaṃ ābhogapaccavekkhaṇarahitā ete dhammā.",
  "atk-abh02a:252_6": "Iti matthaluṅgaṃ nāma imasmiṃ sarīre pāṭiyekko koṭṭhāso acetano abyākato suñño nissatto thaddho pathavīdhātūti.",
  "atk-abh02a:253_0": "Yaṃ vā panaññampīti iminā āpokoṭṭhāsādīsu tīsu anugataṃ pathavīdhātuṃ lakkhaṇavasena yevāpanakaṃ pathaviṃ katvā dasseti.",
  "atk-abh02a:254_0": "Bāhirapathavīdhātuniddese ayoti kāḷalohaṃ.",
  "atk-abh02a:254_1": "Lohanti jātilohaṃ,",
  "atk-abh02a:254_2": "vijātilohaṃ,",
  "atk-abh02a:254_3": "kittimalohaṃ,",
  "atk-abh02a:254_4": "pisācalohanti catubbidhaṃ.",
  "atk-abh02a:254_5": "Tattha ayo, sajjhu, suvaṇṇaṃ, tipu, sīsaṃ,",
  "atk-abh02a:254_6": "tambalohaṃ,",
  "atk-abh02a:254_7": "vekantakanti imāni satta jātilohāni nāma.",
  "atk-abh02a:254_8": "Nāganāsikalohaṃ vijātilohaṃ nāma.",
  "atk-abh02a:254_9": "Kaṃsalohaṃ,",
  "atk-abh02a:254_10": "vaṭṭalohaṃ,",
  "atk-abh02a:254_11": "ārakūṭanti tīṇi kittimalohāni nāma.",
  "atk-abh02a:254_12": "Morakkhakaṃ, puthukaṃ,",
  "atk-abh02a:254_13": "malinakaṃ,",
  "atk-abh02a:254_14": "capalakaṃ, selakaṃ, āṭakaṃ,",
  "atk-abh02a:254_15": "bhallakaṃ,",
  "atk-abh02a:254_16": "dūsilohanti aṭṭha pisācalohāni nāma.",
  "atk-abh02a:254_17": "Tesu pañca jātilohāni pāḷiyaṃ visuṃ vuttāneva.",
  "atk-abh02a:254_18": "Tambalohaṃ,",
  "atk-abh02a:254_19": "vekantakalohanti imehi pana dvīhi jātilohehi saddhiṃ sesaṃ sabbampi idha lohanti veditabbaṃ.",
  "atk-abh02a:255_0": "Tipūti setatipu.",
  "atk-abh02a:255_1": "Sīsanti kāḷatipu.",
  "atk-abh02a:255_2": "Sajjhūti rajataṃ.",
  "atk-abh02a:255_3": "Muttāti sāmuddikamuttā.",
  "atk-abh02a:255_4": "Maṇīti ṭhapetvā pāḷiāgate veḷuriyādayo seso jotirasādibhedo sabbopi maṇi.",
  "atk-abh02a:255_5": "Veḷuriyoti vaṃsavaṇṇamaṇi.",
  "atk-abh02a:255_6": "Saṅkhoti sāmuddikasaṅkho.",
  "atk-abh02a:255_7": "Silāti kāḷasilā,",
  "atk-abh02a:255_8": "paṇḍusilā,",
  "atk-abh02a:255_9": "setasilātiādibhedā sabbāpi silā.",
  "atk-abh02a:255_10": "Pavāḷanti pavāḷameva.",
  "atk-abh02a:255_11": "Rajatanti kahāpaṇo.",
  "atk-abh02a:255_12": "Jātarūpanti suvaṇṇaṃ.",
  "atk-abh02a:255_13": "Lohitaṅkoti rattamaṇi.",
  "atk-abh02a:255_14": "Masāragallanti kabaramaṇi.",
  "atk-abh02a:255_15": "Tiṇādīsu bahisārā antamaso nāḷikerādayopi tiṇaṃ nāma.",
  "atk-abh02a:255_16": "Antosāraṃ antamaso dārukhaṇḍampi kaṭṭhaṃ nāma.",
  "atk-abh02a:255_17": "Sakkharāti muggamattato yāva muṭṭhippamāṇā marumbā sakkharā nāma.",
  "atk-abh02a:255_18": "Muggamattato pana heṭṭhā vālikāti vuccati.",
  "atk-abh02a:255_19": "Kaṭhalanti yaṃ kiñci kapālaṃ.",
  "atk-abh02a:255_20": "Bhūmīti pathavī.",
  "atk-abh02a:255_21": "Pāsāṇoti antomuṭṭhiyaṃ asaṇṭhahanato paṭṭhāya hatthippamāṇaṃ asampatto pāsāṇo nāma.",
  "atk-abh02a:255_22": "Hatthippamāṇato paṭṭhāya pana upari pabbato nāma.",
  "atk-abh02a:255_23": "Yaṃ vā panāti iminā tālaṭṭhi- nāḷikera-",
  "atk-abh02a:255_24": "phalādibhedaṃ sesapathaviṃ gaṇhāti.",
  "atk-abh02a:255_25": "Yā ca ajjhattikā pathavīdhātu yā ca bāhirāti iminā dvepi pathavīdhātuyo kakkhaḷaṭṭhena lakkhaṇato ekā pathavīdhātu evāti dasseti.",
  "atk-abh02a:256_0": "174.",
  "atk-abh02a:256_1": "Āpodhātuniddesādīsu heṭṭhā vuttanayeneva veditabbaṃ.",
  "atk-abh02a:256_2": "Āpo āpogatantiādīsu ābandhanavasena āpo.",
  "atk-abh02a:256_3": "Tadeva āposabhāvaṃ gatattā āpogataṃ nāma.",
  "atk-abh02a:256_4": "Snehavasena sneho.",
  "atk-abh02a:256_5": "Soyeva snehasabhāvaṃ gatattā snehagataṃ nāma.",
  "atk-abh02a:256_6": "Bandhanattaṃ rūpassāti avinibbhogarūpassa bandhanabhāvo.",
  "atk-abh02a:256_7": "Pittaṃ semhantiādīnipi vaṇṇasaṇṭhānadisokāsaparicchedavasena pariggahetvā dhātuvaseneva manasikātabbāni.",
  "atk-abh02a:257_0": "Tatrāyaṃ nayo –",
  "atk-abh02a:257_1": "pittesu hi abaddhapittaṃ jīvitindriyapaṭibaddhaṃ sakalasarīraṃ byāpetvā ṭhitaṃ,",
  "atk-abh02a:257_2": "baddhapittaṃ pittakosake ṭhitaṃ.",
  "atk-abh02a:257_3": "Tattha yathā pūvaṃ byāpetvā ṭhite tele na pūvaṃ jānāti ‘telaṃ maṃ byāpetvā ṭhita’nti,",
  "atk-abh02a:257_4": "nāpi telaṃ jānāti ‘ahaṃ pūvaṃ byāpetvā ṭhita’nti,",
  "atk-abh02a:257_5": "evameva na sarīraṃ jānāti ‘abaddhapittaṃ maṃ byāpetvā ṭhita’nti,",
  "atk-abh02a:257_6": "nāpi abaddhapittaṃ jānāti ‘ahaṃ sarīraṃ byāpetvā ṭhita’nti.",
  "atk-abh02a:257_7": "Yathā ca vassodakena puṇṇe kosātakīkosake na kosātakīkosako jānāti ‘mayi vassodakaṃ ṭhita’nti,",
  "atk-abh02a:257_8": "nāpi vassodakaṃ jānāti ‘ahaṃ kosātakīkosake ṭhita’nti,",
  "atk-abh02a:257_9": "evameva na pittakosako jānāti mayi baddhapittaṃ ṭhitanti,",
  "atk-abh02a:257_10": "nāpi baddhapittaṃ jānāti ‘ahaṃ pittakosake ṭhita’nti.",
  "atk-abh02a:257_11": "Aññamaññaṃ ābhogapaccavekkhaṇarahitā ete dhammā.",
  "atk-abh02a:257_12": "Iti pittaṃ nāma imasmiṃ sarīre pāṭiyekko koṭṭhāso acetano abyākato suñño nissatto yūsabhūto ābandhanākāro āpodhātūti.",
  "atk-abh02a:258_0": "Semhaṃ ekapatthapūrappamāṇaṃ udarapaṭale ṭhitaṃ.",
  "atk-abh02a:258_1": "Tattha yathā upari sañjātapheṇapaṭalāya candanikāya na candanikā jānāti ‘mayi pheṇapaṭalaṃ ṭhita’nti,",
  "atk-abh02a:258_2": "nāpi pheṇapaṭalaṃ jānāti ‘ahaṃ candanikāya ṭhita’nti,",
  "atk-abh02a:258_3": "evameva na udarapaṭalaṃ jānāti ‘mayi semhaṃ ṭhita’nti,",
  "atk-abh02a:258_4": "nāpi semhaṃ jānāti ‘ahaṃ udarapaṭale ṭhita’nti.",
  "atk-abh02a:258_5": "Aññamaññaṃ ābhogapaccavekkhaṇarahitā ete dhammā.",
  "atk-abh02a:258_6": "Iti semhaṃ nāma imasmiṃ sarīre pāṭiyekko koṭṭhāso acetano abyākato suñño nissatto yūsabhūto ābandhanākāro āpodhātūti.",
  "atk-abh02a:259_0": "Pubbo anibaddhokāso,",
  "atk-abh02a:259_1": "yattha yattheva khāṇukaṇṭakappaharaṇaaggijālādīhi abhihaṭe sarīrappadese lohitaṃ saṇṭhahitvā paccati,",
  "atk-abh02a:259_2": "gaṇḍapīḷakādayo vā uppajjanti,",
  "atk-abh02a:259_3": "tattha tattheva tiṭṭhati.",
  "atk-abh02a:259_4": "Tattha yathā pharasuppahārādivasena paggharitaniyāse rukkhe na rukkhassa pharasuppahārādippadesā jānanti ‘amhesu niyyāso ṭhito’ti,",
  "atk-abh02a:259_5": "nāpi niyyāso jānāti ‘ahaṃ rukkhassa pharasuppahārādippadesesu ṭhito’ti,",
  "atk-abh02a:259_6": "evameva na sarīrassa khāṇukaṇṭakādīhi abhihaṭappadesā jānanti ‘amhesu pubbo ṭhito’ti,",
  "atk-abh02a:259_7": "nāpi pubbo jānāti ‘ahaṃ tesu padesesu ṭhito’ti.",
  "atk-abh02a:259_8": "Aññamaññaṃ ābhogapaccavekkhaṇarahitā ete dhammā.",
  "atk-abh02a:259_9": "Iti pubbo nāma imasmiṃ sarīre pāṭiyekko koṭṭhāso acetano abyākato suñño nissatto yūsabhūto ābandhanākāro āpodhātūti.",
  "atk-abh02a:260_0": "Lohitesu saṃsaraṇalohitaṃ abaddhapittaṃ viya sakalasarīraṃ byāpetvā ṭhitaṃ.",
  "atk-abh02a:260_1": "Sannicitalohitaṃ yakanaṭṭhānassa heṭṭhābhāgaṃ pūretvā ekapattapūraṇappamāṇaṃ vakkahadayayakanapapphāsāni tementaṃ ṭhitaṃ.",
  "atk-abh02a:260_2": "Tattha saṃsaraṇalohite abaddhapittasadisova vinicchayo.",
  "atk-abh02a:260_3": "Itaraṃ pana yathā jajjarakapālaṭṭhe udake heṭṭhā leḍḍukhaṇḍāni temayamāne na leḍḍukhaṇḍāni jānanti ‘mayaṃ udakena temiyamānā ṭhitā’ti,",
  "atk-abh02a:260_4": "nāpi udakaṃ jānāti ‘ahaṃ leḍḍukhaṇḍāni tememī’ti,",
  "atk-abh02a:260_5": "evameva na yakanassa heṭṭhābhāgaṭṭhānaṃ vakkādīni vā jānanti ‘mayi lohitaṃ ṭhitaṃ,",
  "atk-abh02a:260_6": "amhe vā temayamānaṃ ṭhita’nti,",
  "atk-abh02a:260_7": "nāpi lohitaṃ jānāti ‘ahaṃ yakanassa heṭṭhābhāgaṃ pūretvā vakkādīni temayamānaṃ ṭhita’nti.",
  "atk-abh02a:260_8": "Aññamaññaṃ ābhogapaccavekkhaṇarahitā ete dhammā.",
  "atk-abh02a:260_9": "Iti lohitaṃ nāma imasmiṃ sarīre pāṭiyekko koṭṭhāso acetano abyākato suñño nissatto yūsabhūto ābandhanākāro āpodhātūti.",
  "atk-abh02a:261_0": "Sedo aggisantāpādikālesu kesalomakūpavivarāni pūretvā tiṭṭhati ceva paggharati ca.",
  "atk-abh02a:261_1": "Tattha yathā udakā abbūḷhamattesu bhisamuḷālakumudanāḷakalāpesu na bhisādikalāpavivarāni jānanti ‘amhehi udakaṃ paggharatī’ti,",
  "atk-abh02a:261_2": "nāpi bhisādikalāpavivarehi paggharantaṃ udakaṃ jānāti ‘ahaṃ bhisādikalāpavivarehi paggharāmī’ti,",
  "atk-abh02a:261_3": "evameva na kesalomakūpavivarāni jānanti ‘amhehi sedo paggharatī’ti,",
  "atk-abh02a:261_4": "nāpi sedo jānāti ‘ahaṃ kesalomakūpavivarehi paggharāmī’ti.",
  "atk-abh02a:261_5": "Aññamaññaṃ ābhogapaccavekkhaṇarahitā ete dhammā.",
  "atk-abh02a:261_6": "Iti sedo nāma imasmiṃ sarīre pāṭiyekko koṭṭhāso acetano abyākato suñño nissatto yūsabhūto ābandhanākāro āpodhātūti.",
  "atk-abh02a:262_0": "Medo thūlassa sakalasarīraṃ pharitvā kisassa jaṅghamaṃsādīni nissāya ṭhito patthinnasneho.",
  "atk-abh02a:262_1": "Tattha yathā haliddipilotikapaṭicchanne maṃsapuñje na maṃsapuñjo jānāti ‘maṃ nissāya haliddipilotikā ṭhitā’ti,",
  "atk-abh02a:262_2": "nāpi haliddipilotikā jānāti ‘ahaṃ maṃsapuñjaṃ nissāya ṭhitā’ti,",
  "atk-abh02a:262_3": "evameva na sakalasarīre jaṅghādīsu vā maṃsaṃ jānāti ‘maṃ nissāya medo ṭhito’ti,",
  "atk-abh02a:262_4": "nāpi medo jānāti ‘ahaṃ sakalasarīre jaṅghādīsu vā maṃsaṃ nissāya ṭhito’ti.",
  "atk-abh02a:262_5": "Aññamaññaṃ ābhogapaccavekkhaṇarahitā ete dhammā.",
  "atk-abh02a:262_6": "Iti medo nāma imasmiṃ sarīre pāṭiyekko koṭṭhāso acetano abyākato suñño nissatto patthinnasneho patthinnayūsabhūto ābandhanākāro āpodhātūti.",
  "atk-abh02a:263_0": "Assu yadā sañjāyati tadā akkhikūpake pūretvā tiṭṭhati vā paggharati vā.",
  "atk-abh02a:263_1": "Tattha yathā udakapuṇṇesu taruṇatālaṭṭhikūpakesu na taruṇatālaṭṭhikūpakā jānanti ‘amhesu udakaṃ ṭhita’nti,",
  "atk-abh02a:263_2": "nāpi udakaṃ jānāti ‘ahaṃ taruṇatālaṭṭhikūpakesu ṭhita’nti,",
  "atk-abh02a:263_3": "evameva na akkhikūpakā jānanti ‘amhesu assu ṭhita’nti,",
  "atk-abh02a:263_4": "nāpi assu jānāti ‘ahaṃ akkhikūpakesu ṭhita’nti.",
  "atk-abh02a:263_5": "Aññamaññaṃ ābhogapaccavekkhaṇarahitā ete dhammā.",
  "atk-abh02a:263_6": "Iti assu nāma imasmiṃ sarīre pāṭiyekko koṭṭhāso acetano abyākato suñño nissatto yūsabhūto ābandhanākāro āpodhātūti.",
  "atk-abh02a:264_0": "Vasā aggisantāpādikāle hatthatalahatthapiṭṭhipādatalapādapiṭṭhināsapuṭanalāṭaaṃsakūṭesu ṭhitavilīnasneho.",
  "atk-abh02a:264_1": "Tattha yathā pakkhittatele ācāme na ācāmo jānāti ‘maṃ telaṃ ajjhottharitvā ṭhita’nti,",
  "atk-abh02a:264_2": "nāpi telaṃ jānāti ‘ahaṃ ācāmaṃ ajjhottharitvā ṭhita’nti,",
  "atk-abh02a:264_3": "evameva na hatthatalādippadeso jānāti ‘maṃ vasā ajjhottharitvā ṭhitā’ti,",
  "atk-abh02a:264_4": "nāpi vasā jānāti ‘ahaṃ hatthatalādippadese ajjhottharitvā ṭhitā’ti.",
  "atk-abh02a:264_5": "Aññamaññaṃ ābhogapaccavekkhaṇarahitā ete dhammā.",
  "atk-abh02a:264_6": "Iti vasā nāma imasmiṃ sarīre pāṭiyekko koṭṭhāso acetano abyākato suñño nissatto yūsabhūto ābandhanākāro āpodhātūti.",
  "atk-abh02a:265_0": "Kheḷo tathārūpe kheḷuppattipaccaye sati ubhohi kapolapassehi orohitvā jivhāya tiṭṭhati.",
  "atk-abh02a:265_1": "Tattha yathā abbocchinnaudakanissande nadītīrakūpake na kūpatalaṃ jānāti ‘mayi udakaṃ santiṭṭhatī’ti,",
  "atk-abh02a:265_2": "nāpi udakaṃ jānāti ‘ahaṃ kūpatale santiṭṭhāmī’ti,",
  "atk-abh02a:265_3": "evameva na jivhātalaṃ jānāti ‘mayi ubhohi kapolapassehi orohitvā kheḷo ṭhito’ti,",
  "atk-abh02a:265_4": "nāpi kheḷo jānāti ‘ahaṃ ubhohi kapolapassehi orohitvā jivhātale ṭhito’ti.",
  "atk-abh02a:265_5": "Aññamaññaṃ ābhogapaccavekkhaṇarahitā ete dhammā.",
  "atk-abh02a:265_6": "Iti kheḷo nāma imasmiṃ sarīre pāṭiyekko koṭṭhāso acetano abyākato suñño nissatto yūsabhūto ābandhanākāro āpodhātūti.",
  "atk-abh02a:266_0": "Siṅghāṇikā yadā sañjāyati tadā nāsāpuṭe pūretvā tiṭṭhati vā paggharati vā.",
  "atk-abh02a:266_1": "Tattha yathā pūtidadhibharitāya sippikāya na sippikā jānāti ‘mayi pūtidadhi ṭhita’nti,",
  "atk-abh02a:266_2": "nāpi pūtidadhi jānāti ‘ahaṃ sippikāya ṭhita’nti,",
  "atk-abh02a:266_3": "evameva na nāsāpuṭā jānanti ‘amhesu siṅghāṇikā ṭhitā’ti,",
  "atk-abh02a:266_4": "nāpi siṅghāṇikā jānāti ‘ahaṃ nāsāpuṭesu ṭhitā’ti.",
  "atk-abh02a:266_5": "Aññamaññaṃ ābhogapaccavekkhaṇarahitā ete dhammā.",
  "atk-abh02a:266_6": "Iti siṅghāṇikā nāma imasmiṃ sarīre pāṭiyekko koṭṭhāso acetano abyākato suñño nissatto yūsabhūto ābandhanākāro āpodhātūti.",
  "atk-abh02a:267_0": "Lasikā aṭṭhikasandhīnaṃ abbhañjanakiccaṃ sādhayamānā asītisatasandhīsu ṭhitā.",
  "atk-abh02a:267_1": "Tattha yathā telabbhañjite akkhe na akkho jānāti ‘maṃ telaṃ abbhañjitvā ṭhita’nti,",
  "atk-abh02a:267_2": "nāpi telaṃ jānāti ‘ahaṃ akkhaṃ abbhañjitvā ṭhita’nti,",
  "atk-abh02a:267_3": "evameva na asītisatasandhayo jānanti ‘lasikā amhe abbhañjitvā ṭhitā’ti,",
  "atk-abh02a:267_4": "nāpi lasikā jānāti ‘ahaṃ asītisatasandhayo abbhañjitvā ṭhitā’ti.",
  "atk-abh02a:267_5": "Aññamaññaṃ ābhogapaccavekkhaṇarahitā ete dhammā.",
  "atk-abh02a:267_6": "Iti lasikā nāma imasmiṃ sarīre pāṭiyekko koṭṭhāso acetano abyākato suñño nissatto yūsabhūto ābandhanākāro āpodhātūti.",
  "atk-abh02a:268_0": "Muttaṃ vatthissa abbhantare ṭhitaṃ.",
  "atk-abh02a:268_1": "Tattha yathā candanikāya pakkhitte adhomukhe ravaṇaghaṭe na ravaṇaghaṭo jānāti ‘mayi candanikāraso ṭhito’ti,",
  "atk-abh02a:268_2": "nāpi candanikāraso jānāti ‘ahaṃ ravaṇaghaṭe ṭhito’ti,",
  "atk-abh02a:268_3": "evameva na vatthi jānāti ‘mayi muttaṃ ṭhita’nti,",
  "atk-abh02a:268_4": "nāpi muttaṃ jānāti ‘ahaṃ vatthimhi ṭhita’nti.",
  "atk-abh02a:268_5": "Aññamaññaṃ ābhogapaccavekkhaṇarahitā ete dhammā.",
  "atk-abh02a:268_6": "Iti muttaṃ nāma imasmiṃ sarīre pāṭiyekko koṭṭhāso acetano abyākato suñño nissatto yūsabhūto ābandhanākāro āpodhātūti.",
  "atk-abh02a:268_7": "Yaṃ vā panāti avasesesu tīsu koṭṭhāsesu āpodhātuṃ sandhāya vuttaṃ.",
  "atk-abh02a:269_0": "Bāhiraāpodhātuniddese mūlaṃ paṭicca nibbatto raso mūlaraso nāma.",
  "atk-abh02a:269_1": "Khandharasādīsupi eseva nayo.",
  "atk-abh02a:269_2": "Khīrādīni pākaṭāneva.",
  "atk-abh02a:269_3": "Yathā pana bhesajjasikkhāpade evamidha niyamo natthi.",
  "atk-abh02a:269_4": "Yaṃ kiñci khīraṃ khīrameva.",
  "atk-abh02a:269_5": "Sesesupi eseva nayo.",
  "atk-abh02a:269_6": "Bhummānīti āvāṭādīsu ṭhitaudakāni.",
  "atk-abh02a:269_7": "Antalikkhānīti pathaviṃ appattāni vassodakāni.",
  "atk-abh02a:269_8": "Yaṃ vā panāti himodakakappavināsakaudakapathavīsandhārakaudakādīni idha yevāpanakaṭṭhānaṃ paviṭṭhāni.",
  "atk-abh02a:270_0": "175.",
  "atk-abh02a:270_1": "Tejodhātuniddese tejanavasena tejo.",
  "atk-abh02a:270_2": "Tejova tejobhāvaṃ gatattā tejogataṃ.",
  "atk-abh02a:270_3": "Usmāti uṇhākāro.",
  "atk-abh02a:270_4": "Usmāva usmābhāvaṃ gatattā usmāgataṃ.",
  "atk-abh02a:270_5": "Usumanti caṇḍausumaṃ.",
  "atk-abh02a:270_6": "Tadeva usumabhāvaṃ gatattā usumagataṃ.",
  "atk-abh02a:270_7": "Yena cāti yena tejogatena kuppitena.",
  "atk-abh02a:270_8": "Santappatīti ayaṃ kāyo santappati,",
  "atk-abh02a:270_9": "ekāhikajarādibhāvena usumajāto hoti.",
  "atk-abh02a:270_10": "Yena ca jīrīyatīti yena ayaṃ kāyo jīrīyati,",
  "atk-abh02a:270_11": "indriyavekallataṃ balaparikkhayaṃ valipalitādibhāvañca pāpuṇāti.",
  "atk-abh02a:270_12": "Yena ca pariḍayhatīti yena kuppitena ayaṃ kāyo ḍayhati,",
  "atk-abh02a:270_13": "so ca puggalo ‘ḍayhāmi ḍayhāmī’ti kandanto satadhotasappigosītacandanādilepanañceva tālavaṇṭavātañca paccāsīsati.",
  "atk-abh02a:270_14": "Yena ca asitapītakhāyitasāyitaṃ sammā pariṇāmaṃ gacchatīti yenetaṃ asitaṃ vā odanādi,",
  "atk-abh02a:270_15": "pītaṃ vā pānakādi,",
  "atk-abh02a:270_16": "khāyitaṃ vā piṭṭhakhajjakādi,",
  "atk-abh02a:270_17": "sāyitaṃ vā ambapakkamadhuphāṇitādi sammā paripākaṃ gacchati,",
  "atk-abh02a:270_18": "rasādibhāvena vivekaṃ gacchatīti attho.",
  "atk-abh02a:270_19": "Ettha ca purimā tayo tejodhātū catusamuṭṭhānā,",
  "atk-abh02a:270_20": "pacchimo kammasamuṭṭhānova.",
  "atk-abh02a:270_21": "Ayaṃ tāvettha padasaṃvaṇṇanā.",
  "atk-abh02a:271_0": "Idaṃ pana manasikāravidhānaṃ –",
  "atk-abh02a:271_1": "idha bhikkhu ‘yena santappati,",
  "atk-abh02a:271_2": "ayaṃ imasmiṃ sarīre pāṭiyekko koṭṭhāso acetano abyākato suñño nissatto paripācanākāro tejodhātū’ti manasi karoti;",
  "atk-abh02a:271_3": "‘yena jīrīyati,",
  "atk-abh02a:271_4": "yena pariḍayhati,",
  "atk-abh02a:271_5": "yena asitapītakhāyitasāyitaṃ sammā pariṇāmaṃ gacchati,",
  "atk-abh02a:271_6": "ayaṃ imasmiṃ sarīre pāṭiyekko koṭṭhāso acetano abyākato suñño nissatto paripācanākāro tejodhātū’ti manasi karoti.",
  "atk-abh02a:271_7": "Yaṃ vā panāti imasmiṃ sarīre pākatiko eko utu atthi,",
  "atk-abh02a:271_8": "so yevāpanakaṭṭhānaṃ paviṭṭho.",
  "atk-abh02a:272_0": "Bāhiratejodhātuniddese kaṭṭhaṃ paṭicca pajjalito kaṭṭhupādāno aggi kaṭṭhaggi nāma.",
  "atk-abh02a:272_1": "Sakalikaggiādīsupi eseva nayo.",
  "atk-abh02a:272_2": "Saṅkāraggīti kacavaraṃ saṃkaḍḍhitvā jālāpito kacavaraggi.",
  "atk-abh02a:272_3": "Indaggīti asaniaggi.",
  "atk-abh02a:272_4": "Aggisantāpoti jālāya vā vītaccikaṅgārānaṃ vā santāpo.",
  "atk-abh02a:272_5": "Sūriyasantāpoti ātapo.",
  "atk-abh02a:272_6": "Kaṭṭhasannicayasantāpoti kaṭṭharāsiṭṭhāne santāpo.",
  "atk-abh02a:272_7": "Sesesupi eseva nayo.",
  "atk-abh02a:272_8": "Yaṃ vā panāti petaggi kappavināsaggi nirayaggiādayo idha yevāpanakaṭṭhānaṃ paviṭṭhā.",
  "atk-abh02a:273_0": "176.",
  "atk-abh02a:273_1": "Vāyodhātuniddese vāyanavasena vāyo.",
  "atk-abh02a:273_2": "Vāyova vāyobhāvaṃ gatattā vāyogataṃ.",
  "atk-abh02a:273_3": "Thambhitattaṃ rūpassāti avinibbhogarūpassa thambhitabhāvo.",
  "atk-abh02a:273_4": "Uddhaṅgamā vātāti uggārahikkādi pavattakā uddhaṃ ārohanavātā.",
  "atk-abh02a:273_5": "Adhogamā vātāti uccārapassāvādinīharaṇakā adho orohanavātā.",
  "atk-abh02a:273_6": "Kucchisayā vātāti antānaṃ bahivātā.",
  "atk-abh02a:273_7": "Koṭṭhāsayā vātāti antānaṃ antovātā.",
  "atk-abh02a:273_8": "Aṅgamaṅgānusārino vātāti dhamanijālānusārena sakalasarīre aṅgamaṅgāni anusaṭā samiñjanapasāraṇādinibbattakā vātā.",
  "atk-abh02a:273_9": "Satthakavātāti sandhibandhanāni kattariyā chindantā viya pavattavātā.",
  "atk-abh02a:273_10": "Khurakavātāti khurena viya hadayaṃ phālanavātā.",
  "atk-abh02a:273_11": "Uppalakavātāti hadayamaṃsameva uppāṭanakavātā.",
  "atk-abh02a:273_12": "Assāsoti antopavisananāsikāvato.",
  "atk-abh02a:273_13": "Passāsoti bahinikkhamananāsikāvato.",
  "atk-abh02a:273_14": "Ettha ca purimā sabbe catusamuṭṭhānā,",
  "atk-abh02a:273_15": "assāsapassāsā cittasamuṭṭhānāva.",
  "atk-abh02a:273_16": "Ayamettha padavaṇṇanā.",
  "atk-abh02a:274_0": "Idaṃ pana manasikāravidhānaṃ –",
  "atk-abh02a:274_1": "idha bhikkhu uddhaṅgamādibhede vāte uddhaṅgamādivasena pariggahetvā ‘uddhaṅgamā vātā nāma imasmiṃ sarīre",
  "atk-abh02a:274_2": "pāṭiyekko koṭṭhāso acetano abyākato suñño nissatto vitthambhanākāro vāyodhātū’ti manasi karoti.",
  "atk-abh02a:274_3": "Sesesupi eseva nayo.",
  "atk-abh02a:274_4": "Yaṃ vā panāti sese vāyokoṭṭhāse anugatā vātā idha yevāpanakaṭṭhānaṃ paviṭṭhā.",
  "atk-abh02a:275_0": "Bāhiravāyodhātuniddese puratthimā vātāti puratthimadisato āgatā vātā.",
  "atk-abh02a:275_1": "Pacchimuttaradakkhiṇesupi eseva nayo.",
  "atk-abh02a:275_2": "Sarajā vātāti saha rajena sarajā.",
  "atk-abh02a:275_3": "Arajā vātāti rajavirahitā suddhā arajā nāma.",
  "atk-abh02a:275_4": "Sītāti sītautusamuṭṭhānā sītavalāhakantare samuṭṭhitā.",
  "atk-abh02a:275_5": "Uṇhāti uṇhautusamuṭṭhānā uṇhavalāhakantare samuṭṭhitā.",
  "atk-abh02a:275_6": "Parittāti mandā tanukavātā.",
  "atk-abh02a:275_7": "Adhimattāti balavavātā.",
  "atk-abh02a:275_8": "Kāḷāti kāḷavalāhakantare samuṭṭhitā,",
  "atk-abh02a:275_9": "yehi abbhāhato chavivaṇṇo kāḷako hoti.",
  "atk-abh02a:275_10": "Tesaṃ etaṃ adhivacanantipi eke.",
  "atk-abh02a:275_11": "Verambhavātāti yojanato upari vāyanavātā.",
  "atk-abh02a:275_12": "Pakkhavātāti antamaso makkhikāyapi pakkhāyūhanasamuṭṭhitā vātā.",
  "atk-abh02a:275_13": "Supaṇṇavātāti garuḷavātā.",
  "atk-abh02a:275_14": "Kāmañca imepi pakkhavātāva ussadavasena pana visuṃ gahitā.",
  "atk-abh02a:275_15": "Tālavaṇṭavātāti tālapaṇṇehi vā aññena vā kenaci maṇḍalasaṇṭhānena samuṭṭhāpitā vātā.",
  "atk-abh02a:275_16": "Vidhūpanavātāti bījanapattakena samuṭṭhāpitā vātā.",
  "atk-abh02a:275_17": "Imāni ca tālavaṇṭavidhūpanāni anuppannampi vātaṃ uppādenti,",
  "atk-abh02a:275_18": "uppannampi parivattenti.",
  "atk-abh02a:275_19": "Yaṃ vā panāti idha pāḷiāgate ṭhapetvā sesavātā yevāpanakaṭṭhānaṃ paviṭṭhā.",
  "atk-abh02a:276_0": "177.",
  "atk-abh02a:276_1": "Ākāsadhātuniddese appaṭighaṭṭanaṭṭhena na kassatīti ākāso.",
  "atk-abh02a:276_2": "Ākāsova ākāsabhāvaṃ gatattā ākāsagataṃ.",
  "atk-abh02a:276_3": "Aghaṭṭanīyatāya aghaṃ.",
  "atk-abh02a:276_4": "Aghameva aghabhāvaṃ gatattā aghagataṃ.",
  "atk-abh02a:276_5": "Vivaroti antaraṃ.",
  "atk-abh02a:276_6": "Tadeva vivarabhāvaṃ gatattā vivaragataṃ.",
  "atk-abh02a:276_7": "Asamphuṭṭhaṃ maṃsalohitehīti maṃsalohitehi nissaṭaṃ.",
  "atk-abh02a:276_8": "Kaṇṇacchiddantiādi pana tasseva pabhedadassanaṃ.",
  "atk-abh02a:276_9": "Tattha kaṇṇacchiddanti kaṇṇasmiṃ chiddaṃ vivaraṃ maṃsalohitehi asamphuṭṭhokāso.",
  "atk-abh02a:276_10": "Sesesupi eseva nayo.",
  "atk-abh02a:276_11": "Yenāti yena vivarena etaṃ asitādibhedaṃ ajjhoharaṇīyaṃ ajjhoharati,",
  "atk-abh02a:276_12": "anto paveseti.",
  "atk-abh02a:276_13": "Yatthāti yasmiṃ antoudarapaṭalasaṅkhāte okāse etadeva catubbidhaṃ ajjhoharaṇīyaṃ tiṭṭhati.",
  "atk-abh02a:276_14": "Yenāti yena vivarena sabbampetaṃ vipakkaṃ kasaṭabhāvaṃ āpannaṃ nikkhamati,",
  "atk-abh02a:276_15": "taṃ udarapaṭalato yāva karīsamaggā vidatthicaturaṅgulamattaṃ chiddaṃ maṃsalohitehi asamphuṭṭhaṃ nissaṭaṃ ākāsadhātūti veditabbaṃ.",
  "atk-abh02a:276_16": "Yaṃ vā panāti ettha cammantaraṃ maṃsantaraṃ nhāruntaraṃ aṭṭhintaraṃ lomantaranti idaṃ sabbaṃ yevāpanakaṭṭhānaṃ paviṭṭhaṃ.",
  "atk-abh02a:277_0": "Bāhirakaākāsadhātuniddese asamphuṭṭhaṃ catūhi mahābhūtehīti catūhi mahābhūtehi nissaṭaṃ bhittichiddakavāṭachiddādikaṃ veditabbaṃ.",
  "atk-abh02a:277_1": "Iminā yasmiṃ ākāse parikammaṃ karontassa catukkapañcakajjhānāni uppajjanti taṃ kathitaṃ.",
  "atk-abh02a:278_0": "178.",
  "atk-abh02a:278_1": "Viññāṇadhātuniddese cakkhuviññāṇasaṅkhātā dhātu cakkhuviññāṇadhātu.",
  "atk-abh02a:278_2": "Sesāsupi eseva nayo.",
  "atk-abh02a:278_3": "Iti imāsu chasu dhātūsu pariggahitāsu aṭṭhārasa dhātuyo pariggahitāva honti. Kathaṃ?",
  "atk-abh02a:278_4": "Pathavītejovāyodhātuggahaṇena tāva phoṭṭhabbadhātu gahitāva hoti,",
  "atk-abh02a:278_5": "āpodhātuākāsadhātuggahaṇena dhammadhātu,",
  "atk-abh02a:278_6": "viññāṇadhātuggahaṇena tassā purecārikapacchācārikattā manodhātu gahitāva hoti.",
  "atk-abh02a:278_7": "Cakkhuviññāṇadhātuādayo sutte āgatā eva.",
  "atk-abh02a:278_8": "Sesā nava āharitvā dassetabbā.",
  "atk-abh02a:278_9": "Cakkhuviññāṇadhātuggahaṇena hi tassā nissayabhūtā cakkhudhātu,",
  "atk-abh02a:278_10": "ārammaṇabhūtā rūpadhātu ca gahitāva honti.",
  "atk-abh02a:278_11": "Evaṃ sotaviññāṇadhātuādiggahaṇena sotadhātuādayoti aṭṭhārasāpi gahitāva honti.",
  "atk-abh02a:278_12": "Tāsu dasahi dhātūhi rūpapariggaho kathito hoti.",
  "atk-abh02a:278_13": "Sattahi arūpapariggaho.",
  "atk-abh02a:278_14": "Dhammadhātuyā siyā rūpapariggaho,",
  "atk-abh02a:278_15": "siyā arūpapariggaho.",
  "atk-abh02a:278_16": "Iti aḍḍhekādasahi dhātūhi rūpapariggaho,",
  "atk-abh02a:278_17": "aḍḍhaṭṭhadhātūhi arūpapariggahoti rūpārūpapariggaho kathito hoti.",
  "atk-abh02a:278_18": "Rūpārūpaṃ pañcakkhandhā.",
  "atk-abh02a:278_19": "Taṃ hoti dukkhasaccaṃ.",
  "atk-abh02a:278_20": "Taṃsamuṭṭhāpikā purimataṇhā samudayasaccaṃ.",
  "atk-abh02a:278_21": "Ubhinnaṃ appavatti nirodhasaccaṃ.",
  "atk-abh02a:278_22": "Taṃpajānano maggo maggasaccanti idaṃ catusaccakammaṭṭhānaṃ aṭṭhārasadhātuvasena abhiniviṭṭhassa bhikkhuno",
  "atk-abh02a:278_23": "yāva arahattā matthakaṃ pāpetvā nigamanaṃ kathitanti veditabbaṃ.",
  "atk-abh02a:279_0": "179.",
  "atk-abh02a:279_1": "Idāni dutiyachakkaṃ dassento aparāpi cha dhātuyotiādimāha.",
  "atk-abh02a:279_2": "Tattha sukhadhātu dukkhadhātūti kāyappasādavatthukāni sukhadukkhāni sappaṭipakkhavasena yugaḷakato dassitāni.",
  "atk-abh02a:279_3": "Sukhañhi dukkhassa paṭipakkho,",
  "atk-abh02a:279_4": "dukkhaṃ sukhassa.",
  "atk-abh02a:279_5": "Yattakaṃ sukhena pharitaṭṭhānaṃ tattakaṃ dukkhaṃ pharati.",
  "atk-abh02a:279_6": "Yattakaṃ dukkhena pharitaṭṭhānaṃ tattakaṃ sukhaṃ pharati.",
  "atk-abh02a:279_7": "Somanassadhātu domanassadhātūti idampi tatheva yugaḷakaṃ kataṃ.",
  "atk-abh02a:279_8": "Somanassañhi domanassassa paṭipakkho,",
  "atk-abh02a:279_9": "domanassaṃ somanassassa.",
  "atk-abh02a:279_10": "Yattakaṃ somanassena pharitaṭṭhānaṃ tattakaṃ domanassaṃ pharati.",
  "atk-abh02a:279_11": "Yattakaṃ domanassena pharitaṭṭhānaṃ tattakaṃ somanassaṃ pharati.",
  "atk-abh02a:280_0": "Upekkhādhātu avijjādhātūti idaṃ pana dvayaṃ sarikkhakavasena yugaḷakaṃ kataṃ.",
  "atk-abh02a:280_1": "Ubhayampi hetaṃ avibhūtattā sarikkhakaṃ hoti.",
  "atk-abh02a:280_2": "Tattha sukhadukkhadhātuggahaṇena taṃ sampayuttā kāyaviññāṇadhātu,",
  "atk-abh02a:280_3": "vatthubhūtā kāyadhātu,",
  "atk-abh02a:280_4": "ārammaṇabhūtā phoṭṭhabbadhātu ca gahitāva honti.",
  "atk-abh02a:280_5": "Somanassadomanassadhātuggahaṇena taṃ sampayuttā manoviññāṇadhātu gahitā hoti.",
  "atk-abh02a:280_6": "Avijjādhātuggahaṇena dhammadhātu gahitā.",
  "atk-abh02a:280_7": "Upekkhādhātuggahaṇena cakkhusotaghānajivhāviññāṇadhātumanodhātuyo,",
  "atk-abh02a:280_8": "tāsaṃyeva vatthārammaṇabhūtā cakkhudhāturūpadhātuādayo ca gahitāti evaṃ aṭṭhārasapi dhātuyo gahitāva honti.",
  "atk-abh02a:280_9": "Idāni tāsu dasahi dhātūhi rūpapariggahotiādi sabbaṃ heṭṭhā vuttanayeneva veditabbaṃ.",
  "atk-abh02a:280_10": "Evampi ekassa bhikkhuno yāva arahattā matthakaṃ pāpetvā nigamanaṃ kathitaṃ hotīti veditabbaṃ.",
  "atk-abh02a:280_11": "Tattha katamā sukhadhātu yaṃ kāyikaṃ sātanti ādīni heṭṭhā vuttanayāneva.",
  "atk-abh02a:281_0": "181.",
  "atk-abh02a:281_1": "Tatiyachakke kāmoti dve kāmā –",
  "atk-abh02a:281_2": "vatthukāmo ca kilesakāmo ca.",
  "atk-abh02a:281_3": "Tattha kilesakāmaṃ sandhāya kāmapaṭisaṃyuttā dhātu kāmadhātu,",
  "atk-abh02a:281_4": "kāmavitakkassetaṃ nāmaṃ.",
  "atk-abh02a:281_5": "Vatthukāmaṃ sandhāya kāmoyeva dhātu kāmadhātu,",
  "atk-abh02a:281_6": "kāmāvacaradhammānametaṃ nāmaṃ.",
  "atk-abh02a:281_7": "Byāpādapaṭisaṃyuttā dhātu byāpādadhātu,",
  "atk-abh02a:281_8": "byāpādavitakkassetaṃ nāmaṃ.",
  "atk-abh02a:281_9": "Byāpādova dhātu byāpādadhātu,",
  "atk-abh02a:281_10": "dasaāghātavatthukassa paṭighassetaṃ nāmaṃ.",
  "atk-abh02a:281_11": "Vihiṃsā paṭisaṃyuttā dhātu vihiṃsādhātu,",
  "atk-abh02a:281_12": "vihiṃsāvitakkassetaṃ nāmaṃ.",
  "atk-abh02a:281_13": "Vihiṃsāyeva dhātu vihiṃsādhātu,",
  "atk-abh02a:281_14": "parasattavihesanassetaṃ nāmaṃ.",
  "atk-abh02a:281_15": "Ayaṃ pana heṭṭhā anāgatattā evaṃ atthādivibhāgato veditabbā –",
  "atk-abh02a:281_16": "vihiṃsanti etāya satte,",
  "atk-abh02a:281_17": "vihiṃsanaṃ vā etaṃ sattānanti vihiṃsā.",
  "atk-abh02a:281_18": "Sā viheṭhanalakkhaṇā,",
  "atk-abh02a:281_19": "karuṇāpaṭipakkhalakkhaṇā vā;",
  "atk-abh02a:281_20": "parasantāne ubbegajananarasā,",
  "atk-abh02a:281_21": "sakasantāne karuṇāviddhaṃsanarasā vā;",
  "atk-abh02a:281_22": "dukkhāyatanapaccupaṭṭhānā;",
  "atk-abh02a:281_23": "paṭighapadaṭṭhānāti veditabbā.",
  "atk-abh02a:281_24": "Nekkhammaṃ vuccati lobhā nikkhantattā alobho,",
  "atk-abh02a:281_25": "nīvaraṇehi nikkhantattā paṭhamajjhānaṃ,",
  "atk-abh02a:281_26": "sabbākusalehi nikkhantattā sabbakusalaṃ.",
  "atk-abh02a:281_27": "Nekkhammapaṭisaṃyuttā dhātu nekkhammadhātu,",
  "atk-abh02a:281_28": "nekkhammavitakkassetaṃ nāmaṃ.",
  "atk-abh02a:281_29": "Nekkhammameva dhātu nekkhammadhātu,",
  "atk-abh02a:281_30": "sabbassāpi kusalassetaṃ nāmaṃ.",
  "atk-abh02a:281_31": "Abyāpādapaṭisaṃyuttā dhātu abyāpādadhātu,",
  "atk-abh02a:281_32": "abyāpādavitakkassetaṃ nāmaṃ.",
  "atk-abh02a:281_33": "Abyāpādova dhātu abyāpādadhātu,",
  "atk-abh02a:281_34": "mettāyetaṃ nāmaṃ.",
  "atk-abh02a:281_35": "Avihiṃsāpaṭisaṃyuttā dhātu avihiṃsādhātu,",
  "atk-abh02a:281_36": "avihiṃsā vitakkassetaṃ nāmaṃ.",
  "atk-abh02a:281_37": "Avihiṃsāva dhātu avihiṃsādhātu,",
  "atk-abh02a:281_38": "karuṇāyetaṃ nāmaṃ.",
  "atk-abh02a:282_0": "182.",
  "atk-abh02a:282_1": "Idāni tamevatthaṃ dassetuṃ tattha katamā kāmadhātūti padabhājanaṃ āraddhaṃ.",
  "atk-abh02a:282_2": "Tattha paṭisaṃyuttoti saṃpayogavasena paṭisaṃyutto.",
  "atk-abh02a:282_3": "Takko vitakkotiādīni vuttatthāneva.",
  "atk-abh02a:282_4": "Viheṭhetīti bādheti,",
  "atk-abh02a:282_5": "dukkhāpeti.",
  "atk-abh02a:282_6": "Heṭhanāti pāṇippahārādīhi bādhanā,",
  "atk-abh02a:282_7": "dukkhuppādanā.",
  "atk-abh02a:282_8": "Balavaheṭhanā viheṭhanā.",
  "atk-abh02a:282_9": "Hiṃsanti etāyāti hiṃsanā.",
  "atk-abh02a:282_10": "Balavahiṃsanā vihiṃsanā.",
  "atk-abh02a:282_11": "Rosanāti ghaṭṭanā.",
  "atk-abh02a:282_12": "Virosanāti balavaghaṭṭanā.",
  "atk-abh02a:282_13": "Sabbattha vā ‘vi’ upasaggena padaṃ vaḍḍhitaṃ.",
  "atk-abh02a:282_14": "Upahananti etenāti upaghāto,",
  "atk-abh02a:282_15": "paresaṃ upaghāto parūpaghāto.",
  "atk-abh02a:283_0": "Mettāyanti etāyāti metti.",
  "atk-abh02a:283_1": "Mettāyanākāro mettāyanā.",
  "atk-abh02a:283_2": "Mettāya ayitassa mettāsamaṅgino bhāvo mettāyitattaṃ.",
  "atk-abh02a:283_3": "Byāpādena vimuttassa cetaso vimutti cetovimutti.",
  "atk-abh02a:283_4": "Ettha ca purimehi tīhi upacārappattāpi appanāpatāpi mettā kathitā,",
  "atk-abh02a:283_5": "pacchimena appanāpattāva.",
  "atk-abh02a:284_0": "Karuṇāyanti etāyāti karuṇā.",
  "atk-abh02a:284_1": "Karuṇāyanākāro karuṇāyanā.",
  "atk-abh02a:284_2": "Karuṇāya ayitassa karuṇāsamaṅgino bhāvo karuṇāyitattaṃ.",
  "atk-abh02a:284_3": "Vihiṃsāya vimuttassa cetaso vimutti cetovimutti.",
  "atk-abh02a:284_4": "Idhāpi purimanayeneva upacārappanābhedo veditabbo.",
  "atk-abh02a:284_5": "Ubhayatthāpi ca pariyosānapade mettākaruṇāti cetovimuttivisesanatthaṃ vuttaṃ.",
  "atk-abh02a:285_0": "Ettha ca kāmavitakko sattesupi uppajjati saṅkhāresupi.",
  "atk-abh02a:285_1": "Ubhayattha uppannopi kammapathabhedova.",
  "atk-abh02a:285_2": "Byāpādo pana sattesu uppannoyeva kammapathaṃ bhindati, na itaro.",
  "atk-abh02a:285_3": "Vihiṃsāyapi eseva nayo.",
  "atk-abh02a:285_4": "Ettha ca duvidhā kathā –",
  "atk-abh02a:285_5": "sabbasaṅgāhikā ceva asambhinnā ca.",
  "atk-abh02a:285_6": "Kāmadhātuggahaṇena hi byāpādavihiṃsādhātuyopi gahitā.",
  "atk-abh02a:285_7": "Kāmadhātuyāyeva pana nīharitvā nīharitvā dvepi etā dassitāti.",
  "atk-abh02a:285_8": "Ayaṃ tāvettha sabbasaṅgāhikakathā.",
  "atk-abh02a:285_9": "Ṭhapetvā pana byāpādavihiṃsādhātuyo sesā sabbāpi kāmadhātu evāti.",
  "atk-abh02a:285_10": "Ayaṃ asambhinnakathā nāma.",
  "atk-abh02a:285_11": "Nekkhammadhātuggahaṇenāpi abyāpādaavihiṃsādhātuyo gahitāyeva.",
  "atk-abh02a:285_12": "Nekkhammadhātuto pana nīharitvā nīharitvā tadubhayampi dassitanti ayametthāpi sabbasaṅgāhikakathā.",
  "atk-abh02a:285_13": "Ṭhapetvā abyāpādaavihiṃsādhātuyo avasesā nekkhammadhātūti ayaṃ asambhinnakathā nāma.",
  "atk-abh02a:286_0": "Imāhi ca chahi dhātūhi pariggahitā hi aṭṭhārasa dhātuyo pariggahitāva honti.",
  "atk-abh02a:286_1": "Sabbāpi hi tā kāmadhātutova nīharitvā nīharitvā labhāpetabbā aṭṭhārasa dhātuyova hontīti tiṇṇaṃ chakkānaṃ vasena aṭṭhārasa honti.",
  "atk-abh02a:286_2": "Evaṃ pana aggahetvā ekekasmiṃ chakke vuttanayena aṭṭhārasa aṭṭhārasa katvā sabbānipi tāni aṭṭhārasakāni",
  "atk-abh02a:286_3": "ekajjhaṃ abhisaṅkhipitvā aṭṭhāraseva hontīti veditabbā.",
  "atk-abh02a:286_4": "Iti imasmiṃ suttantabhājanīye soḷasa dhātuyo kāmāvacarā,",
  "atk-abh02a:286_5": "dve tebhūmikāti evamettha sammasanacārova kathitoti veditabbo.",
  "atk-abh02a:287_0": "Suttantabhājanīyavaṇṇanā.",
  "atk-abh02a:288_0": "2. Abhidhammabhājanīyavaṇṇanā",
  "atk-abh02a:289_0": "183.",
  "atk-abh02a:289_1": "Abhidhammabhājanīye sarūpeneva sabbāpi dhātuyo dassento aṭṭhārasa dhātuyo –",
  "atk-abh02a:289_2": "cakkhudhātu rūpadhātūtiādimāha.",
  "atk-abh02a:289_3": "Tattha uddesavāre tāva –",
  "atk-abh02a:290_0": "Atthato lakkhaṇādito, kamatāvatvasaṅkhato;",
  "atk-abh02a:291_0": "Paccayā atha daṭṭhabbā, veditabbo vinicchayo.",
  "atk-abh02a:292_0": "Tattha ‘atthato’ti cakkhatīti cakkhu.",
  "atk-abh02a:292_1": "Rūpayatīti rūpaṃ.",
  "atk-abh02a:292_2": "Cakkhussa viññāṇaṃ cakkhuviññāṇanti evamādinā tāva nayena cakkhādīnaṃ visesatthato veditabbo vinicchayo.",
  "atk-abh02a:292_3": "Avisesena pana vidahati, dhīyate, vidhānaṃ,",
  "atk-abh02a:292_4": "vidhīyate etāya,",
  "atk-abh02a:292_5": "ettha vā dhīyatīti dhātu.",
  "atk-abh02a:292_6": "Lokiyā hi dhātuyo kāraṇabhāvena vavatthitā hutvā suvaṇṇarajatādidhātuyo viya suvaṇṇarajatādiṃ anekappakāraṃ saṃsāradukkhaṃ vidahanti;",
  "atk-abh02a:292_7": "bhārahārehi ca bhāro viya sattehi dhīyante dhārīyanteti attho.",
  "atk-abh02a:292_8": "Dukkhavidhānamattameva cetā avasavattanato.",
  "atk-abh02a:292_9": "Etāhi ca karaṇabhūtāhi saṃsāradukkhaṃ sattehi anuvidhīyati;",
  "atk-abh02a:292_10": "tathāvihitañcetaṃ etāsveva dhīyati ṭhapīyatīti attho.",
  "atk-abh02a:292_11": "Iti cakkhādīsu ekeko dhammo yathāsambhavaṃ vidahati dhīyatetiādiatthavasena dhātūti vuccati.",
  "atk-abh02a:293_0": "Apica yathā titthiyānaṃ attā nāma sabhāvato natthi,",
  "atk-abh02a:293_1": "na evametā.",
  "atk-abh02a:293_2": "Etā pana attano sabhāvaṃ dhārentīti dhātuyo.",
  "atk-abh02a:293_3": "Yathā ca loke vicittā haritālamanosilādayo silāvayavā dhātuyoti vuccanti,",
  "atk-abh02a:293_4": "evametāpi dhātuyo viya dhātuyo.",
  "atk-abh02a:293_5": "Vicittā hetā ñāṇañeyyāvayavāti.",
  "atk-abh02a:293_6": "Yathā vā sarīrasaṅkhātassa samudāyassa avayavabhūtesu rasasoṇitādīsu aññamaññaṃ visabhāgalakkhaṇaparicchinnesu dhātusamaññā,",
  "atk-abh02a:293_7": "evametesupi pañcakkhandhasaṅkhātassa attabhāvassa avayavesu dhātusamaññā veditabbā.",
  "atk-abh02a:293_8": "Aññamaññavisabhāgalakkhaṇaparicchinnā hete cakkhādayoti.",
  "atk-abh02a:293_9": "Apica dhātūti nijjīvamattassetaṃ adhivacanaṃ.",
  "atk-abh02a:293_10": "Tathā hi bhagavā –",
  "atk-abh02a:293_11": "“cha dhāturo ayaṃ, bhikkhu,",
  "atk-abh02a:293_12": "puriso”tiādīsu jīvasaññāsamūhanatthaṃ dhātudesanaṃ akāsīti.",
  "atk-abh02a:293_13": "Tasmā yathāvuttenatthena cakkhu ca taṃ dhātu cāti cakkhudhātu …pe…",
  "atk-abh02a:293_14": "manoviññāṇañca taṃ dhātu cāti manoviññāṇadhātūti evaṃ tāvettha atthato viññātabbo vinicchayo.",
  "atk-abh02a:294_0": "‘Lakkhaṇādito’ti cakkhādīnaṃ lakkhaṇādito pettha veditabbo vinicchayo.",
  "atk-abh02a:294_1": "Tāni ca pana tesaṃ lakkhaṇādīni heṭṭhā vuttanayeneva veditabbāni.",
  "atk-abh02a:295_0": "‘Kamato’ti idhāpi pubbe vuttesu uppattikkamādīsu desanākkamova yujjati.",
  "atk-abh02a:295_1": "So ca panāyaṃ hetuphalānupubbavavatthānavasena vutto.",
  "atk-abh02a:295_2": "Cakkhudhātu rūpadhātūti idañhi dvayaṃ hetu.",
  "atk-abh02a:295_3": "Cakkhuviññāṇadhātūti phalaṃ.",
  "atk-abh02a:295_4": "Evaṃ sabbattha kamato veditabbo vinicchayo.",
  "atk-abh02a:296_0": "‘Tāvatvato’ti tāvabhāvato.",
  "atk-abh02a:296_1": "Idaṃ vuttaṃ hoti –",
  "atk-abh02a:296_2": "tesu tesu hi suttābhidhammapadesesu ābhādhātu,",
  "atk-abh02a:296_3": "subhadhātu,",
  "atk-abh02a:296_4": "ākāsānañcāyatanadhātu,",
  "atk-abh02a:296_5": "viññāṇañcāyatanadhātu,",
  "atk-abh02a:296_6": "ākiñcaññāyatanadhātu,",
  "atk-abh02a:296_7": "nevasaññānāsaññāyatanadhātu,",
  "atk-abh02a:296_8": "saññāvedayitanirodhadhātu,",
  "atk-abh02a:296_9": "kāmadhātu,",
  "atk-abh02a:296_10": "byāpādadhātu,",
  "atk-abh02a:296_11": "vihiṃsādhātu,",
  "atk-abh02a:296_12": "nekkhammadhātu,",
  "atk-abh02a:296_13": "abyāpādadhātu,",
  "atk-abh02a:296_14": "avihiṃsādhātu,",
  "atk-abh02a:296_15": "sukhadhātu,",
  "atk-abh02a:296_16": "dukkhadhātu,",
  "atk-abh02a:296_17": "somanassadhātu,",
  "atk-abh02a:296_18": "domanassadhātu,",
  "atk-abh02a:296_19": "upekkhādhātu,",
  "atk-abh02a:296_20": "avijjādhātu,",
  "atk-abh02a:296_21": "ārambhadhātu,",
  "atk-abh02a:296_22": "nikkamadhātu,",
  "atk-abh02a:296_23": "parakkamadhātu,",
  "atk-abh02a:296_24": "hīnadhātu,",
  "atk-abh02a:296_25": "majjhimadhātu,",
  "atk-abh02a:296_26": "paṇītadhātu,",
  "atk-abh02a:296_27": "pathavīdhātu, āpodhātu,",
  "atk-abh02a:296_28": "tejodhātu,",
  "atk-abh02a:296_29": "vāyodhātu,",
  "atk-abh02a:296_30": "ākāsadhātu,",
  "atk-abh02a:296_31": "viññāṇadhātu,",
  "atk-abh02a:296_32": "saṅkhatadhātu,",
  "atk-abh02a:296_33": "asaṅkhatadhātu,",
  "atk-abh02a:296_34": "anekadhātunānādhātulokoti evamādayo aññāpi dhātuyo dissanti.",
  "atk-abh02a:297_0": "Evaṃ sati sabbāsaṃ vasena paricchedaṃ akatvā kasmā aṭṭhārasāti ayameva paricchedo katoti ce?",
  "atk-abh02a:297_1": "Sabhāvato vijjamānānaṃ sabbadhātūnaṃ tadantogadhattā.",
  "atk-abh02a:297_2": "Rūpadhātuyeva hi ābhādhātu.",
  "atk-abh02a:297_3": "Subhadhātu pana rūpādippaṭibaddhā. Kasmā?",
  "atk-abh02a:297_4": "Subhanimittattā.",
  "atk-abh02a:297_5": "Subhanimittañhi subhadhātu.",
  "atk-abh02a:297_6": "Tañca rūpādivinimuttaṃ na vijjati,",
  "atk-abh02a:297_7": "kusalavipākārammaṇā vā rūpādayo eva subhadhātūti rūpādimattamevesā.",
  "atk-abh02a:297_8": "Ākāsānañcāyatanadhātuādīsu cittaṃ manoviññāṇadhātu.",
  "atk-abh02a:297_9": "Sesā dhammā dhammadhātu.",
  "atk-abh02a:297_10": "Saññāvedayitanirodhadhātu pana sabhāvato natthi;",
  "atk-abh02a:297_11": "dhātudvayanirodhamattameva hi sā.",
  "atk-abh02a:297_12": "Kāmadhātu dhammadhātumattaṃ vā hoti,",
  "atk-abh02a:297_13": "yathāha “tattha katamā kāmadhātu?",
  "atk-abh02a:297_14": "Kāmapaṭisaṃyutto takko …pe…",
  "atk-abh02a:297_15": "micchāsaṅkappo”ti;",
  "atk-abh02a:297_16": "aṭṭhārasapi dhātuyo vā,",
  "atk-abh02a:297_17": "yathāha “heṭṭhato avīcinirayaṃ pariyantaṃ katvā uparito paranimmitavasavattideve antokaritvā yaṃ etasmiṃ",
  "atk-abh02a:297_18": "antare etthāvacarā ettha pariyāpannā khandhadhātuāyatanā, rūpā, vedanā, saññā, saṅkhārā,",
  "atk-abh02a:297_19": "viññāṇaṃ –",
  "atk-abh02a:297_20": "ayaṃ vuccati kāmadhātū”ti.",
  "atk-abh02a:297_21": "Nekkhammadhātu dhammadhātu eva;",
  "atk-abh02a:297_22": "“sabbepi kusalā dhammā nekkhammadhātū”ti vā vacanato manoviññāṇadhātupi hotiyeva.",
  "atk-abh02a:297_23": "Byāpādavihiṃsāabyāpādaavihiṃsāsukhadukkhasomanassadomanassupekkhāavijjāārambhanikkamaparakkamadhātuyo dhammadhātuyeva.",
  "atk-abh02a:298_0": "Hīnamajjhimapaṇītadhātuyo aṭṭhārasadhātumattameva.",
  "atk-abh02a:298_1": "Hīnā hi cakkhādayo hīnadhātu.",
  "atk-abh02a:298_2": "Majjhimapaṇītā cakkhādayo majjhimā ceva paṇītā ca dhātū.",
  "atk-abh02a:298_3": "Nippariyāyena pana akusalā dhammadhātumanoviññāṇadhātuyo hīnadhātu.",
  "atk-abh02a:298_4": "Lokiyā kusalābyākatā ubhopi cakkhudhātuādayo ca majjhimadhātu.",
  "atk-abh02a:298_5": "Lokuttarā pana dhammadhātumanoviññāṇadhātuyo paṇītadhātu.",
  "atk-abh02a:298_6": "Pathavītejovāyodhātuyo phoṭṭhabbadhātuyeva.",
  "atk-abh02a:298_7": "Āpodhātu ākāsadhātu ca dhammadhātuyeva.",
  "atk-abh02a:298_8": "Viññāṇadhātu cakkhuviññāṇādisattaviññāṇadhātusaṅkhepoyeva.",
  "atk-abh02a:298_9": "Sattarasa dhātuyo dhammadhātuekadeso ca saṅkhatadhātu.",
  "atk-abh02a:298_10": "Asaṅkhatadhātu pana dhammadhātuekadesova.",
  "atk-abh02a:298_11": "Anekadhātunānādhātuloko pana aṭṭhārasadhātuppabhedamattamevāti.",
  "atk-abh02a:298_12": "Iti sabhāvato vijjamānānaṃ sabbadhātūnaṃ tadantogadhattā aṭṭhāraseva vuttāti.",
  "atk-abh02a:299_0": "Apica vijānanasabhāve viññāṇe jīvasaññīnaṃ jīvasaññāsamūhanatthampi aṭṭhāraseva vuttā.",
  "atk-abh02a:299_1": "Santi hi sattā vijānanasabhāve viññāṇe jīvasaññino.",
  "atk-abh02a:299_2": "Tesaṃ cakkhusotaghānajivhākāyaviññāṇamanoviññāṇadhātubhedena tassā anekattaṃ,",
  "atk-abh02a:299_3": "cakkhurūpādipaccayāyattavuttitāya aniccatañca pakāsetvā dīgharattānusayitaṃ jīvasaññaṃ samūhanitukāmena bhagavatā aṭṭhārasa dhātuyo pakāsitā.",
  "atk-abh02a:299_4": "Kiñca bhiyyo?",
  "atk-abh02a:299_5": "Tathā veneyyajjhāsayavasena;",
  "atk-abh02a:299_6": "ye ca imāya nātisaṅkhepavitthārāya desanāya veneyyā sattā,",
  "atk-abh02a:299_7": "tadajjhāsayavasena ca aṭṭhāraseva pakāsitā.",
  "atk-abh02a:300_0": "Saṅkhepavitthāranayena tathā tathā hi,",
  "atk-abh02a:301_0": "Dhammaṃ pakāsayati esa yathā yathāssa;",
  "atk-abh02a:302_0": "Saddhammatejavihataṃ vilayaṃ khaṇena,",
  "atk-abh02a:303_0": "Veneyyasattahadayesu tamo payātīti.",
  "atk-abh02a:304_0": "Evamettha ‘tāvatvato’ veditabbo vinicchayo.",
  "atk-abh02a:305_0": "‘Saṅkhato’ti cakkhudhātu tāva jātito eko dhammotveva saṅkhaṃ gacchati cakkhupasādavasena.",
  "atk-abh02a:305_1": "Tathā sotaghānajivhākāyarūpasaddagandharasadhātuyo sotapasādādivasena.",
  "atk-abh02a:305_2": "Phoṭṭhabbadhātu pana pathavītejovāyovasena tayo dhammāti saṅkhaṃ gacchati.",
  "atk-abh02a:305_3": "Cakkhuviññāṇadhātu kusalākusalavipākavasena dve dhammāti saṅkhaṃ gacchati.",
  "atk-abh02a:305_4": "Tathā sotaghānajivhākāyaviññāṇadhātuyo.",
  "atk-abh02a:305_5": "Manodhātu pana pañcadvārāvajjanakusalākusalavipākasampaṭicchanavasena tayo dhammāti saṅkhaṃ gacchati.",
  "atk-abh02a:305_6": "Dhammadhātu tiṇṇaṃ arūpakkhandhānaṃ,",
  "atk-abh02a:305_7": "soḷasannaṃ sukhumarūpānaṃ,",
  "atk-abh02a:305_8": "asaṅkhatāya ca dhātuyā vasena vīsatidhammāti saṅkhaṃ gacchati.",
  "atk-abh02a:305_9": "Manoviññāṇadhātu sesakusalākusalābyākataviññāṇavasena chasattatidhammāti saṅkhaṃ gacchatīti evamettha ‘saṅkhato’ veditabbo vinicchayo.",
  "atk-abh02a:306_0": "‘Paccayā’ti cakkhudhātuādīnaṃ cakkhuviññāṇadhātuādīsu paccayato veditabbo vinicchayo.",
  "atk-abh02a:306_1": "So panetesaṃ paccayabhāvo niddesavāre āvi bhavissati.",
  "atk-abh02a:307_0": "‘Daṭṭhabbā’ti daṭṭhabbatopettha vinicchayo veditabboti attho.",
  "atk-abh02a:307_1": "Sabbā eva hi saṅkhatā dhātuyo pubbantāparantavivittato,",
  "atk-abh02a:307_2": "dhuvasubhasukhattabhāvasuññato,",
  "atk-abh02a:307_3": "paccayāyattavuttito ca daṭṭhabbā.",
  "atk-abh02a:307_4": "Visesato panettha bheritalaṃ viya cakkhudhātu daṭṭhabbā,",
  "atk-abh02a:307_5": "daṇḍo viya rūpadhātu,",
  "atk-abh02a:307_6": "saddo viya cakkhuviññāṇadhātu.",
  "atk-abh02a:307_7": "Tathā ādāsatalaṃ viya cakkhudhātu,",
  "atk-abh02a:307_8": "mukhaṃ viya rūpadhātu,",
  "atk-abh02a:307_9": "mukhanimittaṃ viya cakkhuviññāṇadhātu.",
  "atk-abh02a:307_10": "Atha vā ucchutilāni viya cakkhudhātu,",
  "atk-abh02a:307_11": "yantacakkayaṭṭhi viya rūpadhātu,",
  "atk-abh02a:307_12": "ucchurasatelāni viya cakkhuviññāṇadhātu.",
  "atk-abh02a:307_13": "Tathā adharāraṇī viya cakkhudhātu,",
  "atk-abh02a:307_14": "uttarāraṇī viya rūpadhātu,",
  "atk-abh02a:307_15": "aggi viya cakkhuviññāṇadhātu.",
  "atk-abh02a:307_16": "Esa nayo sotadhātuādīsupi.",
  "atk-abh02a:308_0": "Manodhātu pana yathāsambhavato cakkhuviññāṇadhātuādīnaṃ purecarānucarā viya daṭṭhabbā.",
  "atk-abh02a:308_1": "Dhammadhātuyā vedanākkhandho sallamiva sūlamiva ca daṭṭhabbo;",
  "atk-abh02a:308_2": "saññāsaṅkhārakkhandhā vedanāsallasūlayogā āturā viya;",
  "atk-abh02a:308_3": "puthujjanānaṃ vā saññā āsādukkhajananato rittamuṭṭhi viya,",
  "atk-abh02a:308_4": "ayathābhuccanimittaggāhakato vanamigo viya;",
  "atk-abh02a:308_5": "saṅkhārā paṭisandhiyaṃ pakkhipanato aṅgārakāsuyaṃ khipanakapuriso viya,",
  "atk-abh02a:308_6": "jātidukkhānubandhanato rājapurisānubandhacorā viya,",
  "atk-abh02a:308_7": "sabbānatthāvahassa khandhasantānassa hetuto visarukkhabījāni viya;",
  "atk-abh02a:308_8": "rūpaṃ nānāvidhūpaddavanimittato khuracakkaṃ viya daṭṭhabbaṃ.",
  "atk-abh02a:309_0": "Asaṅkhatā pana dhātu amatato santato khemato ca daṭṭhabbā. Kasmā?",
  "atk-abh02a:309_1": "Sabbānatthapaṭipakkhabhūtattā.",
  "atk-abh02a:309_2": "Manoviññāṇadhātu gahitārammaṇaṃ muñcitvāpi aññaṃ gahetvāva pavatanato vanamakkaṭo viya,",
  "atk-abh02a:309_3": "duddamanato assakhaḷuṅko viya,",
  "atk-abh02a:309_4": "yatthakāmanipātito vehāsaṃ khittadaṇḍo viya,",
  "atk-abh02a:309_5": "lobhadosādinānappakārakilesayogato raṅganaṭo viya daṭṭhabboti.",
  "atk-abh02a:310_0": "184.",
  "atk-abh02a:310_1": "Niddesavāre cakkhuñca paṭicca rūpe cāti idañca dvayaṃ paṭicca aññañca kiriyāmanodhātuñceva sampayuttakhandhattayañcāti attho.",
  "atk-abh02a:310_2": "Cakkhuviññāṇadhātuyā hi cakkhu nissayapaccayo hoti,",
  "atk-abh02a:310_3": "rūpaṃ ārammaṇapaccayo,",
  "atk-abh02a:310_4": "kiriyamanodhātu vigatapaccayo,",
  "atk-abh02a:310_5": "tayo arūpakkhandhā sahajātapaccayo.",
  "atk-abh02a:310_6": "Tasmā esā cakkhuviññāṇadhātu ime cattāro paṭicca uppajjati nāma.",
  "atk-abh02a:310_7": "Sotañca paṭiccātiādīsupi eseva nayo.",
  "atk-abh02a:311_0": "Niruddhasamanantarāti niruddhāya samanantarā.",
  "atk-abh02a:311_1": "Tajjā manodhātūti tasmiṃ ārammaṇe jātā kusalākusalavipākato duvidhā manodhātu sampaṭicchanakiccā.",
  "atk-abh02a:311_2": "Sabbadhammesu vā pana paṭhamasamannāhāroti etesu cakkhuviññāṇādīsu sabbadhammesu uppajjamānesu paṭhamasamannāhāro;",
  "atk-abh02a:311_3": "cakkhuviññāṇadhātuādīnaṃ vā ārammaṇasaṅkhātesu sabbadhammesu paṭhamasamannāhāroti ayamettha attho veditabbo.",
  "atk-abh02a:311_4": "Etena pañcadvārāvajjanakiccā kiriyamanodhātu gahitāti veditabbā.",
  "atk-abh02a:312_0": "Manodhātuyāpi uppajjitvā niruddhasamanantarāti ettha pi-",
  "atk-abh02a:312_1": "kāro sampiṇḍanattho.",
  "atk-abh02a:312_2": "Tasmā manodhātuyāpi manoviññāṇadhātuyāpīti ayamettha attho veditabbo.",
  "atk-abh02a:312_3": "Tena yā ca vipākamanodhātuyā uppajjitvā niruddhāya samanantarā uppajjati santīraṇakiccā vipākamanoviññāṇadhātu,",
  "atk-abh02a:312_4": "yā ca tassā uppajjitvā niruddhāya samanantarā uppajjati voṭṭhabbanakiccā kiriyamanoviññāṇadhātu,",
  "atk-abh02a:312_5": "yā ca tassā uppajjitvā niruddhāya samanantarā uppajjati javanakiccā manoviññāṇadhātu –",
  "atk-abh02a:312_6": "tā sabbāpi kathitā hotīti veditabbā.",
  "atk-abh02a:312_7": "Manañca paṭiccāti bhavaṅgamanaṃ.",
  "atk-abh02a:312_8": "Dhamme cāti catubhūmikadhammārammaṇaṃ.",
  "atk-abh02a:312_9": "Uppajjati manoviññāṇanti sahāvajjanakaṃ javanaṃ nibbattati.",
  "atk-abh02a:313_0": "Imasmiṃ pana ṭhāne hatthe gahitapañhaṃ nāma gaṇhiṃsu.",
  "atk-abh02a:313_1": "Mahādhammarakkhitatthero kira nāma dīghabhāṇakābhayattheraṃ hatthe gahetvā āha –",
  "atk-abh02a:313_2": "‘paṭiccāti nāma āgataṭṭhāne āvajjanaṃ visuṃ na kātabbaṃ,",
  "atk-abh02a:313_3": "bhavaṅganissitakameva kātabba’nti.",
  "atk-abh02a:313_4": "Tasmā idha manoti sahāvajjanakaṃ bhavaṅgaṃ.",
  "atk-abh02a:313_5": "Manoviññāṇanti javanamanoviññāṇaṃ.",
  "atk-abh02a:313_6": "Imasmiṃ pana abhidhammabhājanīye soḷasa dhātuyo kāmāvacarā,",
  "atk-abh02a:313_7": "dve catubhūmikā lokiyalokuttaramissakā kathitāti.",
  "atk-abh02a:314_0": "Abhidhammabhājanīyavaṇṇanā.",
  "atk-abh02a:315_0": "3. Pañhāpucchakavaṇṇanā",
  "atk-abh02a:316_0": "185.",
  "atk-abh02a:316_1": "Pañhāpucchake aṭṭhārasannaṃ dhātūnaṃ heṭṭhā vuttanayānusāreneva kusalādibhāvo veditabbo.",
  "atk-abh02a:316_2": "Ārammaṇattikesu pana cha dhātuyo parittārammaṇāti idaṃ pana pañcannaṃ cakkhuviññāṇādīnaṃ manodhātuyā",
  "atk-abh02a:316_3": "ca ekantena pañcasu rūpārammaṇādīsu pavattiṃ sandhāya vuttaṃ.",
  "atk-abh02a:316_4": "Dve dhātuyoti vuttānaṃ pana dhammadhātumanoviññāṇadhātūnaṃ manāyatanadhammāyatanesu vuttanayeneva parittārammaṇāditā veditabbā.",
  "atk-abh02a:316_5": "Iti imasmimpi pañhāpucchake soḷasa dhātuyo kāmāvacarā,",
  "atk-abh02a:316_6": "dve catubhūmikā lokiyalokuttaramissakā kathitā.",
  "atk-abh02a:316_7": "Evamayaṃ dhātuvibhaṅgopi teparivaṭṭaṃ nīharitvāva bhājetvā desitoti.",
  "atk-abh02a:317_0": "Sammohavinodaniyā vibhaṅgaṭṭhakathāya",
  "atk-abh02a:318_0": "Dhātuvibhaṅgavaṇṇanā niṭṭhitā.",
  "atk-abh02a:319_0": "4. Saccavibhaṅgo",
  "atk-abh02a:320_0": "1. Suttantabhājanīyavaṇṇanā",
  "atk-abh02a:321_0": "189.",
  "atk-abh02a:321_1": "Idāni tadanantare saccavibhaṅge cattārīti gaṇanaparicchedo.",
  "atk-abh02a:321_2": "Ariyasaccānīti paricchinnadhammanidassanaṃ.",
  "atk-abh02a:321_3": "Dukkhaṃ ariyasaccantiādimhi pana uddesavāre –",
  "atk-abh02a:322_0": "Vibhāgato nibbacana-lakkhaṇādippabhedato;",
  "atk-abh02a:323_0": "Atthatthuddhārato ceva, anūnādhikato tathā.",
  "atk-abh02a:324_0": "Kamato ariyasaccesu, yaṃ ñāṇaṃ tassa kiccato;",
  "atk-abh02a:325_0": "Antogadhānaṃ pabhedo, upamāto catukkato.",
  "atk-abh02a:326_0": "Suññatekavidhādīhi, sabhāgavisabhāgato;",
  "atk-abh02a:327_0": "Vinicchayo veditabbo, viññunā sāsanakkame.",
  "atk-abh02a:328_0": "Tattha ‘vibhāgato’ti dukkhādīnañhi cattāro cattāro atthā vibhattā tathā avitathā anaññathā,",
  "atk-abh02a:328_1": "ye dukkhādīni abhisamentehi abhisametabbā. Yathāha,",
  "atk-abh02a:328_2": "“dukkhassa pīḷanaṭṭho,",
  "atk-abh02a:328_3": "saṅkhataṭṭho,",
  "atk-abh02a:328_4": "santāpaṭṭho,",
  "atk-abh02a:328_5": "vipariṇāmaṭṭho –",
  "atk-abh02a:328_6": "ime cattāro dukkhassa dukkhaṭṭhā tathā avitathā anaññathā.",
  "atk-abh02a:328_7": "Samudayassa āyūhanaṭṭho,",
  "atk-abh02a:328_8": "nidānaṭṭho,",
  "atk-abh02a:328_9": "saṃyogaṭṭho,",
  "atk-abh02a:328_10": "palibodhaṭṭho…pe…",
  "atk-abh02a:328_11": "nirodhassa nissaraṇaṭṭho,",
  "atk-abh02a:328_12": "vivekaṭṭho,",
  "atk-abh02a:328_13": "asaṅkhataṭṭho,",
  "atk-abh02a:328_14": "amataṭṭho…pe…",
  "atk-abh02a:328_15": "maggassa niyyānaṭṭho,",
  "atk-abh02a:328_16": "hetvaṭṭho,",
  "atk-abh02a:328_17": "dassanaṭṭho,",
  "atk-abh02a:328_18": "ādhipateyyaṭṭho –",
  "atk-abh02a:328_19": "ime cattāro maggassa maggaṭṭhā tathā avitathā anaññathā”ti.",
  "atk-abh02a:328_20": "Tathā “dukkhassa pīḷanaṭṭho,",
  "atk-abh02a:328_21": "saṅkhataṭṭho,",
  "atk-abh02a:328_22": "santāpaṭṭho,",
  "atk-abh02a:328_23": "viparināmaṭṭho,",
  "atk-abh02a:328_24": "abhisamayaṭṭho”ti evamādi.",
  "atk-abh02a:328_25": "Iti evaṃ vibhattānaṃ catunnaṃ catunnaṃ atthānaṃ vasena dukkhādīni veditabbānīti.",
  "atk-abh02a:328_26": "Ayaṃ tāvettha vibhāgato vinicchayo veditabbo.",
  "atk-abh02a:329_0": "‘Nibbacanalakkhaṇādippabhedato’ti ettha pana ‘nibbacanato’ tāva idha ‘du’iti ayaṃ saddo kucchite dissati;",
  "atk-abh02a:329_1": "kucchitañhi puttaṃ duputtoti vadanti.",
  "atk-abh02a:329_2": "‘Khaṃ’saddo pana tucche;",
  "atk-abh02a:329_3": "tucchañhi ākāsaṃ khanti vuccati.",
  "atk-abh02a:329_4": "Idañca paṭhamasaccaṃ kucchitaṃ anekaupaddavādhiṭṭhānato,",
  "atk-abh02a:329_5": "tucchaṃ bālajanaparikappitadhuvasubhasukhattabhāvavirahitato.",
  "atk-abh02a:329_6": "Tasmā kucchitattā tucchattā ca dukkhanti vuccati.",
  "atk-abh02a:329_7": "‘Saṃ’iti ca ayaṃ saddo “samāgamo sameta”ntiādīsu saṃyogaṃ dīpeti;",
  "atk-abh02a:329_8": "‘u’iti ayaṃ saddo “uppannaṃ udita”ntiādīsu uppattiṃ.",
  "atk-abh02a:329_9": "‘Aya’saddo pana kāraṇaṃ dīpeti.",
  "atk-abh02a:329_10": "Idañcāpi dutiyasaccaṃ avasesapaccayasamāyoge sati dukkhassuppattikāraṇaṃ.",
  "atk-abh02a:329_11": "Iti dukkhassa saṃyoge uppattikāraṇattā dukkhasamudayanti vuccati.",
  "atk-abh02a:330_0": "Tatiyasaccaṃ pana yasmā ‘ni’saddo abhāvaṃ ‘rodha’saddo ca cārakaṃ dīpeti,",
  "atk-abh02a:330_1": "tasmā abhāvo ettha saṃsāracārakasaṅkhātassa dukkharodhassa sabbagatisuññattā,",
  "atk-abh02a:330_2": "samadhigate vā tasmiṃ saṃsāracārakasaṅkhātassa dukkharodhassa abhāvo hoti tappaṭipakkhattātipi dukkhanirodhanti vuccati,",
  "atk-abh02a:330_3": "dukkhassa vā anuppādanirodhapaccayattā dukkhanirodhanti.",
  "atk-abh02a:330_4": "Catutthasaccaṃ pana yasmā etaṃ dukkhanirodhaṃ gacchati ārammaṇavasena tadabhimukhībhūtattā,",
  "atk-abh02a:330_5": "paṭipadā ca hoti dukkhanirodhappattiyā,",
  "atk-abh02a:330_6": "tasmā dukkhanirodhagāminī paṭipadāti vuccati.",
  "atk-abh02a:331_0": "Yasmā panetāni buddhādayo ariyā paṭivijjhanti,",
  "atk-abh02a:331_1": "tasmā ariyasaccānīti vuccanti. Yathāha –",
  "atk-abh02a:331_2": "“catārimāni,",
  "atk-abh02a:331_3": "bhikkhave,",
  "atk-abh02a:331_4": "ariyasaccāni.",
  "atk-abh02a:331_5": "Katamāni…pe…",
  "atk-abh02a:331_6": "imāni kho,",
  "atk-abh02a:331_7": "bhikkhave,",
  "atk-abh02a:331_8": "cattāri ariyasaccāni.",
  "atk-abh02a:331_9": "Ariyā imāni paṭivijjhanti,",
  "atk-abh02a:331_10": "tasmā ariyasaccānīti vuccantī”ti.",
  "atk-abh02a:331_11": "Apica ariyassa saccānītipi ariyasaccāni. Yathāha –",
  "atk-abh02a:331_12": "“sadevake,",
  "atk-abh02a:331_13": "bhikkhave, loke…pe…",
  "atk-abh02a:331_14": "sadevamanussāya tathāgato ariyo,",
  "atk-abh02a:331_15": "tasmā ariyasaccānīti vuccantī”ti.",
  "atk-abh02a:331_16": "Atha vā etesaṃ abhisambuddhattā ariyabhāvasiddhitopi ariyasaccāni. Yathāha –",
  "atk-abh02a:331_17": "“imesaṃ kho,",
  "atk-abh02a:331_18": "bhikkhave,",
  "atk-abh02a:331_19": "catunnaṃ ariyasaccānaṃ yathābhūtaṃ abhisambuddhattā tathāgato arahaṃ sammāsambuddho ‘ariyo’ti vuccatī”ti.",
  "atk-abh02a:331_20": "Apica kho pana ariyāni saccānītipi ariyasaccāni;",
  "atk-abh02a:331_21": "ariyānīti tathāni avitathāni avisaṃvādakānīti attho. Yathāha –",
  "atk-abh02a:331_22": "“imāni kho,",
  "atk-abh02a:331_23": "bhikkhave,",
  "atk-abh02a:331_24": "cattāri ariyasaccāni tathāni avitathāni anaññathāni,",
  "atk-abh02a:331_25": "tasmā ariyasaccānīti vuccantī”ti.",
  "atk-abh02a:331_26": "Evamettha nibbacanato vinicchayo veditabbo.",
  "atk-abh02a:332_0": "Kathaṃ ‘lakkhaṇādippabhedato’?",
  "atk-abh02a:332_1": "Ettha hi bādhanalakkhaṇaṃ dukkhasaccaṃ,",
  "atk-abh02a:332_2": "santāpanarasaṃ,",
  "atk-abh02a:332_3": "pavattipaccupaṭṭhānaṃ.",
  "atk-abh02a:332_4": "Pabhavalakkhaṇaṃ samudayasaccaṃ,",
  "atk-abh02a:332_5": "anupacchedakaraṇarasaṃ,",
  "atk-abh02a:332_6": "palibodhapaccupaṭṭhānaṃ.",
  "atk-abh02a:332_7": "Santilakkhaṇaṃ nirodhasaccaṃ,",
  "atk-abh02a:332_8": "accutirasaṃ,",
  "atk-abh02a:332_9": "animittapaccupaṭṭhānaṃ.",
  "atk-abh02a:332_10": "Niyyānalakkhaṇaṃ maggasaccaṃ,",
  "atk-abh02a:332_11": "kilesappahānakaraṇarasaṃ,",
  "atk-abh02a:332_12": "vuṭṭhānapaccupaṭṭhānaṃ.",
  "atk-abh02a:332_13": "Apica pavattipavattakanivattinivattakalakkhaṇāni paṭipāṭiyā.",
  "atk-abh02a:332_14": "Tathā saṅkhatataṇhāasaṅkhatadassanalakkhaṇāni cāti evamettha ‘lakkhaṇādippabhedato’ vinicchayo veditabbo.",
  "atk-abh02a:333_0": "‘Atthatthuddhārato cevā’ti ettha pana atthato tāva ko saccaṭṭhoti ce?",
  "atk-abh02a:333_1": "Yo paññācakkhunā upaparikkhamānānaṃ māyāva viparītako,",
  "atk-abh02a:333_2": "marīcīva visaṃvādako,",
  "atk-abh02a:333_3": "titthiyānaṃ attāva anupalabbhasabhāvo ca na hoti;",
  "atk-abh02a:333_4": "atha kho bādhanapabhavasantiniyyānappakārena tacchāviparītabhūtabhāvena ariyañāṇassa gocaro hotiyeva;",
  "atk-abh02a:333_5": "esa aggilakkhaṇaṃ viya,",
  "atk-abh02a:333_6": "lokapakati viya ca tacchāviparītabhūtabhāvo saccaṭṭhoti veditabbo. Yathāha –",
  "atk-abh02a:333_7": "“idaṃ dukkhanti kho,",
  "atk-abh02a:333_8": "bhikkhave,",
  "atk-abh02a:333_9": "tathametaṃ avitathametaṃ anaññathameta”nti vitthāro. Apica –",
  "atk-abh02a:334_0": "Nābādhakaṃ yato dukkhaṃ, dukkhā aññaṃ na bādhakaṃ;",
  "atk-abh02a:335_0": "Bādhakattaniyāmena, tato saccamidaṃ mataṃ.",
  "atk-abh02a:336_0": "Taṃ vinā nāññato dukkhaṃ, na hoti na ca taṃ tato;",
  "atk-abh02a:337_0": "Dukkhahetuniyāmena, iti saccaṃ visattikā.",
  "atk-abh02a:338_0": "Nāññā nibbānato santi, santaṃ na ca na taṃ yato;",
  "atk-abh02a:339_0": "Santabhāvaniyāmena, tato saccamidaṃ mataṃ.",
  "atk-abh02a:340_0": "Maggā aññaṃ na niyyānaṃ, aniyyāno na cāpi so;",
  "atk-abh02a:341_0": "Tacchaniyyānabhāvattā, iti so saccasammato.",
  "atk-abh02a:342_0": "Iti tacchāvipallāsa-bhūtabhāvaṃ catūsupi;",
  "atk-abh02a:343_0": "Dukkhādīsvavisesena, saccaṭṭhaṃ āhu paṇḍitāti.",
  "atk-abh02a:344_0": "Evaṃ ‘atthato’ vinicchayo veditabbo.",
  "atk-abh02a:345_0": "Kathaṃ ‘atthuddhārato’?",
  "atk-abh02a:345_1": "Idhāyaṃ ‘sacca’saddo anekesu atthesu dissati,",
  "atk-abh02a:345_2": "seyyathidaṃ –",
  "atk-abh02a:345_3": "“saccaṃ bhaṇe,",
  "atk-abh02a:345_4": "na kujjheyyā”tiādīsu vācāsacce.",
  "atk-abh02a:345_5": "“Sacce ṭhitā samaṇabrāhmaṇā cā”tiādīsu viratisacce.",
  "atk-abh02a:345_6": "“Kasmā nu saccāni vadanti nānā,",
  "atk-abh02a:345_7": "pavādiyāse kusalāvadānā”tiādīsu diṭṭhisacce.",
  "atk-abh02a:345_8": "“Ekañhi saccaṃ na dutiyamatthī”tiādīsu paramatthasacce nibbāne ceva magge ca.",
  "atk-abh02a:345_9": "“Catunnaṃ ariyasaccānaṃ kati kusalā”tiādīsu ariyasacce.",
  "atk-abh02a:345_10": "Svāyamidhāpi ariyasacce vattatīti evamettha ‘atthuddhārato’pi vinicchayo veditabbo.",
  "atk-abh02a:346_0": "‘Anūnādhikato’ti kasmā pana cattāreva ariyasaccāni vuttāni,",
  "atk-abh02a:346_1": "anūnāni anadhikānīti ce?",
  "atk-abh02a:346_2": "Aññassāsambhavato,",
  "atk-abh02a:346_3": "aññatarassa ca anapaneyyabhāvato;",
  "atk-abh02a:346_4": "na hi etehi aññaṃ adhikaṃ vā etesaṃ vā ekampi apanetabbaṃ sambhoti. Yathāha – “idha,",
  "atk-abh02a:346_5": "bhikkhave,",
  "atk-abh02a:346_6": "āgaccheyya samaṇo vā brāhmaṇo vā ‘netaṃ dukkhaṃ ariyasaccaṃ,",
  "atk-abh02a:346_7": "aññaṃ dukkhaṃ ariyasaccaṃ yaṃ samaṇena gotamena desitaṃ.",
  "atk-abh02a:346_8": "Ahametaṃ dukkhaṃ ariyasaccaṃ ṭhapetvā aññaṃ dukkhaṃ ariyasaccaṃ paññapessāmī’ti netaṃ ṭhānaṃ vijjatī”tiādi.",
  "atk-abh02a:346_9": "Yathā cāha –",
  "atk-abh02a:346_10": "“yo hi koci,",
  "atk-abh02a:346_11": "bhikkhave,",
  "atk-abh02a:346_12": "samaṇo vā brāhmaṇo vā evaṃ vadeyya ‘netaṃ dukkhaṃ paṭhamaṃ ariyasaccaṃ,",
  "atk-abh02a:346_13": "yaṃ samaṇena gotamena desitaṃ.",
  "atk-abh02a:346_14": "Ahametaṃ dukkhaṃ paṭhamaṃ ariyasaccaṃ paccakkhāya aññaṃ dukkhaṃ paṭhamaṃ ariyasaccaṃ paññapessāmī’ti netaṃ ṭhānaṃ vijjatī”tiādi.",
  "atk-abh02a:347_0": "Apica pavattimācikkhanto bhagavā sahetukaṃ ācikkhi,",
  "atk-abh02a:347_1": "nivattiñca saupāyaṃ.",
  "atk-abh02a:347_2": "Iti pavattinivattitadubhayahetūnaṃ etapparamato cattāreva vuttāni.",
  "atk-abh02a:347_3": "Tathā pariññeyya pahātabba sacchikātabba bhāvetabbānaṃ,",
  "atk-abh02a:347_4": "taṇhāvatthutaṇhātaṇhānirodhataṇhānirodhupāyānaṃ,",
  "atk-abh02a:347_5": "ālayālayarāmatāālayasamugghātaālayasamugghātūpāyānañca vasenāpi cattāreva vuttānīti.",
  "atk-abh02a:347_6": "Evamettha ‘anūnādhikato’ vinicchayo veditabbo.",
  "atk-abh02a:348_0": "‘Kamato’ti ayampi desanākkamova.",
  "atk-abh02a:348_1": "Ettha ca oḷārikattā sabbasattasādhāraṇattā ca suviññeyyanti dukkhasaccaṃ paṭhamaṃ vuttaṃ,",
  "atk-abh02a:348_2": "tasseva hetudassanatthaṃ tadanantaraṃ samudayasaccaṃ,",
  "atk-abh02a:348_3": "hetunirodhā phalanirodhoti ñāpanatthaṃ tato nirodhasaccaṃ,",
  "atk-abh02a:348_4": "tadadhigamupāyadassanatthaṃ ante maggasaccaṃ.",
  "atk-abh02a:348_5": "Bhavasukhassādagadhitānaṃ vā sattānaṃ saṃvegajananatthaṃ paṭhamaṃ dukkhamāha.",
  "atk-abh02a:348_6": "Taṃ neva akataṃ āgacchati,",
  "atk-abh02a:348_7": "na issaranimmānādito hoti,",
  "atk-abh02a:348_8": "ito pana hotīti ñāpanatthaṃ tadanantaraṃ samudayaṃ.",
  "atk-abh02a:348_9": "Tato sahetukena dukkhena abhibhūtattā saṃviggamānasānaṃ dukkhanissaraṇagavesīnaṃ nissaraṇadassanena assāsajananatthaṃ nirodhaṃ.",
  "atk-abh02a:348_10": "Tato nirodhādhigamatthaṃ nirodhasampāpakaṃ magganti evamettha ‘kamato’ vinicchayo veditabbo.",
  "atk-abh02a:349_0": "‘Ariyasaccesu yaṃ ñāṇaṃ tassa kiccato’ti saccañāṇakiccatopi vinicchayo veditabboti attho.",
  "atk-abh02a:349_1": "Duvidhañhi saccañāṇaṃ –",
  "atk-abh02a:349_2": "anubodhañāṇañca paṭivedhañāṇañca.",
  "atk-abh02a:349_3": "Tattha anubodhañāṇaṃ lokiyaṃ anussavādivasena nirodhe magge ca pavattati.",
  "atk-abh02a:349_4": "Paṭivedhañāṇaṃ lokuttaraṃ nirodhārammaṇaṃ katvā kiccato cattāripi saccāni paṭivijjhati. Yathāha – “yo,",
  "atk-abh02a:349_5": "bhikkhave,",
  "atk-abh02a:349_6": "dukkhaṃ passati dukkhasamudayampi so passati,",
  "atk-abh02a:349_7": "dukkhanirodhampi passati,",
  "atk-abh02a:349_8": "dukkhanirodhagāminiṃ paṭipadampi passatī”ti sabbaṃ vattabbaṃ.",
  "atk-abh02a:349_9": "Yaṃ panetaṃ lokiyaṃ,",
  "atk-abh02a:349_10": "tattha dukkhañāṇaṃ pariyuṭṭhānābhibhavanavasena pavattamānaṃ sakkāyadiṭṭhiṃ nivatteti,",
  "atk-abh02a:349_11": "samudayañāṇaṃ ucchedadiṭṭhiṃ,",
  "atk-abh02a:349_12": "nirodhañāṇaṃ sassatadiṭṭhiṃ,",
  "atk-abh02a:349_13": "maggañāṇaṃ akiriyadiṭṭhiṃ;",
  "atk-abh02a:349_14": "dukkhañāṇaṃ vā dhuvasubhasukhattabhāvarahitesu khandhesu dhuvasubhasukhattabhāvasaññāsaṅkhātaṃ phale vippaṭipattiṃ,",
  "atk-abh02a:349_15": "samudayañāṇaṃ issarappadhānakālasabhāvādīhi loko pavattatīti akāraṇe kāraṇābhimānappavattaṃ hetumhi vippaṭipattiṃ,",
  "atk-abh02a:349_16": "nirodhañāṇaṃ arūpalokalokathūpikādīsu apavaggaggāhabhūtaṃ nirodhe vippaṭipattiṃ,",
  "atk-abh02a:349_17": "maggañāṇaṃ kāmasukhallikaattakilamathānuyogappabhede avisuddhimagge visuddhimaggaggāhavasena pavattaṃ upāye vippaṭipattiṃ nivatteti.",
  "atk-abh02a:349_18": "Tenetaṃ vuccati –",
  "atk-abh02a:350_0": "Loke lokappabhave, lokatthagame sive ca tadupāye;",
  "atk-abh02a:351_0": "Sammuyhati tāva naro, na vijānāti yāva saccānīti.",
  "atk-abh02a:352_0": "Evamettha ‘ñāṇakiccato’pi vinicchayo veditabbo.",
  "atk-abh02a:353_0": "‘Antogadhānaṃ pabhedā’ti dukkhasaccasmiñhi,",
  "atk-abh02a:353_1": "ṭhapetvā taṇhañceva anāsavadhamme ca,",
  "atk-abh02a:353_2": "sesā sabbadhammā antogadhā;",
  "atk-abh02a:353_3": "samudayasacce chattiṃsa taṇhāvicaritāni;",
  "atk-abh02a:353_4": "nirodhasaccaṃ asammissaṃ;",
  "atk-abh02a:353_5": "maggasacce sammādiṭṭhimukhena vīmaṃsiddhipādapaññindriyapaññābaladhammavicayasambojjhaṅgāni.",
  "atk-abh02a:353_6": "Sammāsaṅkappāpadesena tayo nekkhammavitakkādayo,",
  "atk-abh02a:353_7": "sammāvācāpadesena cattāri vacīsucaritāni,",
  "atk-abh02a:353_8": "sammākammantāpadesena tīṇi kāyasucaritāni,",
  "atk-abh02a:353_9": "sammāājīvamukhena appicchatā santuṭṭhitā ca,",
  "atk-abh02a:353_10": "sabbesaṃyeva vā etesaṃ sammāvācākammantājīvānaṃ ariyakantasīlattā sīlassa ca saddhāhatthena paṭiggahetabbattā",
  "atk-abh02a:353_11": "tesaṃ atthitāya ca atthibhāvato saddhindriyasaddhābalachandiddhipādā,",
  "atk-abh02a:353_12": "sammāvāyāmāpadesena catubbidhasammappadhānavīriyindriyavīriyabalavīriyasambojjhaṅgāni,",
  "atk-abh02a:353_13": "sammāsatiapadesena catubbidhasatipaṭṭhānasatindriyasatibalasatisambojjhaṅgāni,",
  "atk-abh02a:353_14": "sammāsamādhiapadesena savitakkasavicārādayo tayo tayo samādhī,",
  "atk-abh02a:353_15": "cittasamādhisamādhindriyasamādhibalapītipassaddhisamādhiupekkhāsambojjhaṅgāni antogadhānīti.",
  "atk-abh02a:353_16": "Evamettha ‘antogadhānaṃ pabhedā’pi vinicchayo veditabbo.",
  "atk-abh02a:354_0": "‘Upamāto’ti bhāro viya hi dukkhasaccaṃ daṭṭhabbaṃ,",
  "atk-abh02a:354_1": "bhārādānamiva samudayasaccaṃ,",
  "atk-abh02a:354_2": "bhāranikkhepanamiva nirodhasaccaṃ,",
  "atk-abh02a:354_3": "bhāranikkhepanūpāyo viya maggasaccaṃ;",
  "atk-abh02a:354_4": "rogo viya ca dukkhasaccaṃ,",
  "atk-abh02a:354_5": "roganidānamiva samudayasaccaṃ,",
  "atk-abh02a:354_6": "rogavūpasamo viya nirodhasaccaṃ,",
  "atk-abh02a:354_7": "bhesajjamiva maggasaccaṃ;",
  "atk-abh02a:354_8": "dubbhikkhamiva vā dukkhasaccaṃ,",
  "atk-abh02a:354_9": "dubbuṭṭhi viya samudayasaccaṃ,",
  "atk-abh02a:354_10": "subhikkhamiva nirodhasaccaṃ,",
  "atk-abh02a:354_11": "suvuṭṭhi viya maggasaccaṃ.",
  "atk-abh02a:354_12": "Apica verīveramūlaverasamugghātaverasamugghātupāyehi,",
  "atk-abh02a:354_13": "visarukkharukkhamūlamūlupacchedatadupacchedupāyehi,",
  "atk-abh02a:354_14": "bhayabhayamūlanibbhayatadadhigamupāyehi,",
  "atk-abh02a:354_15": "orimatīramahoghapārimatīrataṃsampāpakavāyāmehi ca yojetvāpetāni upamāto veditabbānīti.",
  "atk-abh02a:354_16": "Evamettha ‘upamāto’ vinicchayo veditabbo.",
  "atk-abh02a:355_0": "‘Catukkato’ti atthi cettha dukkhaṃ na ariyasaccaṃ,",
  "atk-abh02a:355_1": "atthi ariyasaccaṃ na dukkhaṃ,",
  "atk-abh02a:355_2": "atthi dukkhañceva ariyasaccañca,",
  "atk-abh02a:355_3": "atthi neva dukkhaṃ na ariyasaccaṃ.",
  "atk-abh02a:355_4": "Esa nayo samudayādīsu.",
  "atk-abh02a:355_5": "Tattha maggasampayuttā dhammā sāmaññaphalāni ca “yadaniccaṃ taṃ dukkha”nti vacanato saṅkhāradukkhatāya dukkhaṃ na ariyasaccaṃ.",
  "atk-abh02a:355_6": "Nirodho ariyasaccaṃ na dukkhaṃ.",
  "atk-abh02a:355_7": "Itaraṃ pana ariyasaccadvayaṃ siyā dukkhaṃ aniccato,",
  "atk-abh02a:355_8": "na pana yassa pariññāya bhagavati brahmacariyaṃ vussati tathatthena.",
  "atk-abh02a:355_9": "Sabbākārena pana upādānakkhandhapañcakaṃ dukkhañceva ariyasaccañca aññatra taṇhāya.",
  "atk-abh02a:355_10": "Maggasampayuttā dhammā sāmaññaphalāni ca yassa pariññatthaṃ bhagavati brahmacariyaṃ vussati tathatthena neva dukkhaṃ na ariyasaccaṃ.",
  "atk-abh02a:355_11": "Evaṃ samudayādīsupi yathāyogaṃ yojetvā ‘catukkato’pettha vinicchayo veditabbo.",
  "atk-abh02a:356_0": "‘Suññatekavidhādīhī’ti ettha suññato tāva paramatthena hi sabbāneva saccāni vedakakārakanibbutagamakābhāvato suññānīti veditabbāni.",
  "atk-abh02a:356_1": "Tenetaṃ vuccati –",
  "atk-abh02a:357_0": "Dukkhameva hi na koci dukkhito, kārako na kiriyāva vijjati;",
  "atk-abh02a:358_0": "Atthi nibbuti na nibbuto pumā, maggamatthi gamako na vijjatīti.",
  "atk-abh02a:359_0": "Atha vā –",
  "atk-abh02a:360_0": "Dhuvasubhasukhattasuññaṃ, purimadvayamattasuññamamatapadaṃ;",
  "atk-abh02a:361_0": "Dhuvasukhaattavirahito, maggo iti suññato tesu.",
  "atk-abh02a:362_0": "Nirodhasuññāni vā tīṇi,",
  "atk-abh02a:362_1": "nirodho ca sesattayasuñño.",
  "atk-abh02a:362_2": "Phalasuñño vā ettha hetu samudaye dukkhassābhāvato magge ca nirodhassa,",
  "atk-abh02a:362_3": "na phalena sagabbho pakativādīnaṃ pakati viya.",
  "atk-abh02a:362_4": "Hetusuññañca phalaṃ dukkhasamudayānaṃ nirodhamaggānañca asamavāyā,",
  "atk-abh02a:362_5": "na hetusamavetaṃ hetuphalaṃ hetuphalasamavāyavādīnaṃ dviaṇukādīni viya.",
  "atk-abh02a:362_6": "Tenetaṃ vuccati –",
  "atk-abh02a:363_0": "Tayamidha nirodhasuññaṃ, tayena tenāpi nibbuti suññā;",
  "atk-abh02a:364_0": "Suñño phalena hetu, phalampi taṃ hetunā suññanti.",
  "atk-abh02a:365_0": "Evaṃ tāva ‘suññato’ vinicchayo veditabbo.",
  "atk-abh02a:366_0": "‘Ekavidhādīhī’ti sabbameva cettha dukkhaṃ ekavidhaṃ pavattibhāvato,",
  "atk-abh02a:366_1": "duvidhaṃ nāmarūpato,",
  "atk-abh02a:366_2": "tividhaṃ kāmarūpārūpūpapatibhavabhedato,",
  "atk-abh02a:366_3": "catubbidhaṃ catuāhārabhedato,",
  "atk-abh02a:366_4": "pañcavidhaṃ pañcupādānakkhandhabhedato.",
  "atk-abh02a:366_5": "Samudayopi ekavidho pavattakabhāvato,",
  "atk-abh02a:366_6": "duvidho diṭṭhisampayuttāsampayuttato,",
  "atk-abh02a:366_7": "tividho kāmabhavavibhavataṇhābhedato,",
  "atk-abh02a:366_8": "catubbidho catumaggappaheyyato,",
  "atk-abh02a:366_9": "pañcavidho rūpābhinandanādibhedato,",
  "atk-abh02a:366_10": "chabbidho chataṇhākāyabhedato.",
  "atk-abh02a:366_11": "Nirodhopi ekavidho asaṅkhatadhātubhāvato,",
  "atk-abh02a:366_12": "pariyāyena pana duvidho saupādisesaanupādisesato,",
  "atk-abh02a:366_13": "tividho bhavattayavūpasamato,",
  "atk-abh02a:366_14": "catubbidho catumaggādhigamanīyato,",
  "atk-abh02a:366_15": "pañcavidho pañcābhinandanavūpasamato,",
  "atk-abh02a:366_16": "chabbidho chataṇhākāyakkhayabhedato.",
  "atk-abh02a:366_17": "Maggopi ekavidho bhāvetabbato,",
  "atk-abh02a:366_18": "duvidho samathavipassanābhedato dassanabhāvanābhedato vā,",
  "atk-abh02a:366_19": "tividho khandhattayabhedato.",
  "atk-abh02a:366_20": "Ayañhi sappadesattā nagaraṃ viya rajjena nippadesehi tīhi khandhehi saṅgahito. Yathāha –",
  "atk-abh02a:367_0": "“Na kho,",
  "atk-abh02a:367_1": "āvuso visākha,",
  "atk-abh02a:367_2": "ariyena aṭṭhaṅgikena maggena tayo khandhā saṅgahitā.",
  "atk-abh02a:367_3": "Tīhi ca kho,",
  "atk-abh02a:367_4": "āvuso visākha,",
  "atk-abh02a:367_5": "khandhehi ariyo aṭṭhaṅgiko maggo saṅgahito.",
  "atk-abh02a:367_6": "Yā cāvuso visākha,",
  "atk-abh02a:367_7": "sammāvācā,",
  "atk-abh02a:367_8": "yo ca sammākammanto,",
  "atk-abh02a:367_9": "yo ca sammāājīvo –",
  "atk-abh02a:367_10": "ime dhammā sīlakkhandhe saṅgahitā;",
  "atk-abh02a:367_11": "yo ca sammāvāyāmo,",
  "atk-abh02a:367_12": "yā ca sammāsati,",
  "atk-abh02a:367_13": "yo ca sammāsamādhi –",
  "atk-abh02a:367_14": "ime dhammā samādhikkhandhe saṅgahitā;",
  "atk-abh02a:367_15": "yā ca sammādiṭṭhi,",
  "atk-abh02a:367_16": "yo ca sammāsaṅkappo –",
  "atk-abh02a:367_17": "ime dhammā paññākkhandhe saṅgahitā”ti.",
  "atk-abh02a:368_0": "Ettha hi sammāvācādayo tayo sīlameva.",
  "atk-abh02a:368_1": "Tasmā te sajātito sīlakkhandhena saṅgahitā.",
  "atk-abh02a:368_2": "Kiñcāpi hi pāḷiyaṃ sīlakkhandheti bhummena niddeso kato,",
  "atk-abh02a:368_3": "attho pana karaṇavaseneva veditabbo.",
  "atk-abh02a:368_4": "Sammāvāyāmādīsu pana tīsu samādhi attano dhammatāya ārammaṇe ekaggabhāvena appetuṃ na sakkoti,",
  "atk-abh02a:368_5": "vīriye pana paggahakiccaṃ sādhente satiyā ca apilāpanakiccaṃ sādhentiyā laddhūpakāro hutvā sakkoti.",
  "atk-abh02a:369_0": "Tatrāyaṃ upamā –",
  "atk-abh02a:369_1": "yathā hi nakkhattaṃ kīḷissāmāti uyyānaṃ paviṭṭhesu tīsu sahāyesu eko supupphitaṃ campakarukkhaṃ disvā hatthaṃ ukkhipitvāpi gahetuṃ na sakkuṇeyya.",
  "atk-abh02a:369_2": "Athassa dutiyo onamitvā piṭṭhiṃ dadeyya.",
  "atk-abh02a:369_3": "So tassa piṭṭhiyaṃ ṭhatvāpi kampamāno gahetuṃ na sakkuṇeyya.",
  "atk-abh02a:369_4": "Athassa itaro aṃsakūṭaṃ upanāmeyya.",
  "atk-abh02a:369_5": "So ekassa piṭṭhiyaṃ ṭhatvā ekassa aṃsakūṭaṃ olubbha yathāruci pupphāni ocinitvā piḷandhitvā nakkhattaṃ kīḷeyya.",
  "atk-abh02a:369_6": "Evaṃsampadamidaṃ daṭṭhabbaṃ.",
  "atk-abh02a:370_0": "Ekato uyyānaṃ paviṭṭhā tayo sahāyā viya hi ekato jātā sammāvāyāmādayo tayo dhammā,",
  "atk-abh02a:370_1": "supupphitacampakarukkho viya ārammaṇaṃ,",
  "atk-abh02a:370_2": "hatthaṃ ukkhipitvāpi gahetuṃ asakkonto viya attano dhammatāya ārammaṇe ekaggabhāvena appetuṃ asakkonto samādhi,",
  "atk-abh02a:370_3": "piṭṭhiṃ datvā onatasahāyo viya vāyāmo,",
  "atk-abh02a:370_4": "aṃsakūṭaṃ datvā ṭhitasahāyo viya sati.",
  "atk-abh02a:370_5": "Yathā tesu ekassa piṭṭhiyaṃ ṭhatvā ekassa aṃsakūṭaṃ olubbha itaro yathāruci pupphaṃ gahetuṃ sakkoti,",
  "atk-abh02a:370_6": "evameva vīriye paggahakiccaṃ sādhente satiyā ca apilāpanakiccaṃ sādhentiyā laddhūpakāro samādhi sakkoti ārammaṇe ekaggabhāvena appetuṃ.",
  "atk-abh02a:370_7": "Tasmā samādhiyevettha sajātito samādhikkhandhena saṅgahito.",
  "atk-abh02a:370_8": "Vāyāmasatiyo pana kiriyato saṅgahitā honti.",
  "atk-abh02a:371_0": "Sammādiṭṭhisammāsaṅkappesupi paññā attano dhammatāya ‘aniccaṃ dukkhaṃ anattā’ti ārammaṇaṃ nicchetuṃ na sakkoti,",
  "atk-abh02a:371_1": "vitakke pana ākoṭetvā ākoṭetvā dente sakkoti. Kathaṃ?",
  "atk-abh02a:371_2": "Yathā hi heraññiko kahāpaṇaṃ hatthe ṭhapetvā sabbabhāgesu oloketukāmo samānopi na cakkhutaleneva parivattetuṃ sakkoti,",
  "atk-abh02a:371_3": "aṅgulipabbehi pana parivattetvā parivattetvā ito cito ca oloketuṃ sakkoti;",
  "atk-abh02a:371_4": "evameva na paññā attano dhammatāya aniccādivasena ārammaṇaṃ nicchetuṃ sakkoti,",
  "atk-abh02a:371_5": "abhiniropanalakkhaṇena pana āhananapariyāhananarasena vitakkena ākoṭentena viya parivattentena viya ca ādāya ādāya dinnameva nicchetuṃ sakkoti.",
  "atk-abh02a:371_6": "Tasmā idhāpi sammādiṭṭhiyeva sajātito paññākkhandhena saṅgahitā,",
  "atk-abh02a:371_7": "sammāsaṅkappo pana kiriyato saṅgahito hoti.",
  "atk-abh02a:371_8": "Iti imehi tīhi khandhehi maggo saṅgahaṃ gacchati.",
  "atk-abh02a:371_9": "Tena vuttaṃ –",
  "atk-abh02a:371_10": "“tividho khandhattayabhedato”ti.",
  "atk-abh02a:371_11": "Catubbidho sotāpattimaggādivasena.",
  "atk-abh02a:372_0": "Apica sabbāneva saccāni ekavidhāni avitathattā abhiññeyyattā vā,",
  "atk-abh02a:372_1": "duvidhāni lokiyalokuttarato saṅkhatāsaṅkhatato ca,",
  "atk-abh02a:372_2": "tividhāni dassanabhāvanāhi pahātabbato appahātabbato nevapahātabbanāpahātabbato ca,",
  "atk-abh02a:372_3": "catubbidhāni pariññeyyādibhedatoti.",
  "atk-abh02a:372_4": "Evamettha ‘ekavidhādīhi’ vinicchayo veditabbo.",
  "atk-abh02a:373_0": "‘Sabhāgavisabhāgato’ti sabbāneva ca saccāni aññamaññaṃ sabhāgāni avitathato attasuññato dukkarapaṭivedhato ca. Yathāha –",
  "atk-abh02a:374_0": "“Taṃ kiṃ maññasi, ānanda,",
  "atk-abh02a:374_1": "katamaṃ nu kho dukkarataraṃ vā durabhisambhavataraṃ vā –",
  "atk-abh02a:374_2": "yo dūratova sukhumena tālacchiggaḷena asanaṃ atipāteyya poṅkhānupoṅkhaṃ avirādhitaṃ,",
  "atk-abh02a:374_3": "yo vā sattadhā bhinnassa vālassa koṭiyā koṭiṃ paṭivijjheyyā”ti? “Etadeva, bhante,",
  "atk-abh02a:374_4": "dukkaratarañceva durabhisambhavatarañca –",
  "atk-abh02a:374_5": "yo sattadhā bhinnassa vālassa koṭiyā koṭiṃ paṭivijjheyyā”ti.",
  "atk-abh02a:374_6": "“Tato kho te, ānanda,",
  "atk-abh02a:374_7": "duppaṭivijjhataraṃ paṭivijjhanti ye idaṃ dukkhanti yathābhūtaṃ paṭivijjhanti…pe…",
  "atk-abh02a:374_8": "ayaṃ dukkhanirodhagāminī paṭipadāti yathābhūtaṃ paṭivijjhantī”ti.",
  "atk-abh02a:375_0": "Visabhāgāni salakkhaṇavavatthānato.",
  "atk-abh02a:375_1": "Purimāni ca dve sabhāgāni duravagāhatthena gambhīrattā lokiyattā sāsavattā ca,",
  "atk-abh02a:375_2": "visabhāgāni phalahetubhedato pariññeyyappahātabbato ca.",
  "atk-abh02a:375_3": "Pacchimānipi dve sabhāgāni gambhīratthena duravagāhattā lokuttarattā anāsavattā ca,",
  "atk-abh02a:375_4": "visabhāgāni visayavisayībhedato sacchikātabbabhāvetabbato ca.",
  "atk-abh02a:375_5": "Paṭhamatatiyāni cāpi sabhāgāni phalāpadesato,",
  "atk-abh02a:375_6": "visabhāgāni saṅkhatāsaṅkhatato.",
  "atk-abh02a:375_7": "Dutiyacatutthāni cāpi sabhāgāni hetuapadesato,",
  "atk-abh02a:375_8": "visabhāgāni ekantakusalākusalato.",
  "atk-abh02a:375_9": "Paṭhamacatutthāni cāpi sabhāgāni saṅkhatato,",
  "atk-abh02a:375_10": "visabhāgāni lokiyalokuttarato.",
  "atk-abh02a:375_11": "Dutiyatatiyāni cāpi sabhāgāni nevasekkhānāsekkhabhāvato,",
  "atk-abh02a:375_12": "visabhāgāni sārammaṇānārammaṇato.",
  "atk-abh02a:376_0": "Iti evaṃ pakārehi, nayehi ca vicakkhaṇo;",
  "atk-abh02a:377_0": "Vijaññā ariyasaccānaṃ, sabhāgavisabhāgatanti.",
  "atk-abh02a:378_0": "Suttantabhājanīyauddesavaṇṇanā niṭṭhitā.",
  "atk-abh02a:379_0": "1. Dukkhasaccaniddesavaṇṇanā",
  "atk-abh02a:380_0": "Jātiniddeso",
  "atk-abh02a:381_0": "190.",
  "atk-abh02a:381_1": "Idāni saṅkhepato uddiṭṭhāni dukkhādīni vibhajitvā dassetuṃ ayaṃ tattha katamaṃ dukkhaṃ ariyasaccaṃ jātipi dukkhāti niddesavāro āraddho.",
  "atk-abh02a:381_2": "Tattha jāti veditabbā,",
  "atk-abh02a:381_3": "jātiyā dukkhaṭṭho veditabbo; jarā, maraṇaṃ, soko, paridevo, dukkhaṃ,",
  "atk-abh02a:381_4": "domanassaṃ, upāyāso,",
  "atk-abh02a:381_5": "appiyasampayogo,",
  "atk-abh02a:381_6": "piyavippayogo veditabbo;",
  "atk-abh02a:381_7": "appiyasampayogassa piyavippayogassa dukkhaṭṭho veditabbo;",
  "atk-abh02a:381_8": "icchā veditabbā,",
  "atk-abh02a:381_9": "icchāya dukkhaṭṭho veditabbo;",
  "atk-abh02a:381_10": "khandhā veditabbā,",
  "atk-abh02a:381_11": "khandhānaṃ dukkhaṭṭho veditabbo.",
  "atk-abh02a:382_0": "Tattha dukkhassa ariyasaccassa kathanatthāya ayaṃ mātikā –",
  "atk-abh02a:382_1": "idañhi dukkhaṃ nāma anekaṃ nānappakāraṃ,",
  "atk-abh02a:382_2": "seyyathidaṃ –",
  "atk-abh02a:382_3": "dukkhadukkhaṃ,",
  "atk-abh02a:382_4": "vipariṇāmadukkhaṃ,",
  "atk-abh02a:382_5": "saṅkhāradukkhaṃ,",
  "atk-abh02a:382_6": "paṭicchannadukkhaṃ,",
  "atk-abh02a:382_7": "appaṭicchannadukkhaṃ,",
  "atk-abh02a:382_8": "pariyāyadukkhaṃ,",
  "atk-abh02a:382_9": "nippariyāyadukkhanti.",
  "atk-abh02a:383_0": "Tattha kāyikacetasikā dukkhavedanā sabhāvato ca nāmato ca dukkhattā ‘dukkhadukkhaṃ’ nāma.",
  "atk-abh02a:383_1": "Sukhavedanā vipariṇāmena dukkhuppattihetuto ‘vipariṇāmadukkhaṃ’ nāma.",
  "atk-abh02a:383_2": "Upekkhāvedanā ceva avasesā ca tebhūmakā saṅkhārā udayabbayapīḷitattā ‘saṅkhāradukkhaṃ’ nāma.",
  "atk-abh02a:383_3": "Tathā pīḷanaṃ pana maggaphalānampi atthi.",
  "atk-abh02a:383_4": "Tasmā ete dhammā dukkhasaccapariyāpannattena saṅkhāradukkhaṃ nāmāti veditabbā.",
  "atk-abh02a:383_5": "Kaṇṇasūladantasūlarāgajapariḷāhadosajapariḷāhādi kāyikacetasiko ābādho pucchitvā jānitabbato upakkamassa ca apākaṭabhāvato ‘paṭicchannadukkhaṃ’ nāma,",
  "atk-abh02a:383_6": "apākaṭadukkhantipi vuccati.",
  "atk-abh02a:383_7": "Dvattiṃsakammakāraṇādisamuṭṭhāno ābādho apucchitvāva jānitabbato upakkamassa ca pākaṭabhāvato ‘appaṭicchannadukkhaṃ’ nāma,",
  "atk-abh02a:383_8": "pākaṭadukkhantipi vuccati.",
  "atk-abh02a:383_9": "Ṭhapetvā dukkhadukkhaṃ sesaṃ dukkhasaccavibhaṅge āgataṃ jātiādi sabbampi tassa tassa dukkhassa vatthubhāvato ‘pariyāyadukkhaṃ’ nāma.",
  "atk-abh02a:383_10": "Dukkhadukkhaṃ ‘nippariyāyadukkhaṃ’ nāma.",
  "atk-abh02a:384_0": "Tattha pariyāyadukkhaṃ nippariyāyadukkhanti imasmiṃ padadvaye ṭhatvā dukkhaṃ ariyasaccaṃ kathetabbaṃ.",
  "atk-abh02a:384_1": "Ariyasaccañca nāmetaṃ pāḷiyaṃ saṅkhepatopi āgacchati vitthāratopi.",
  "atk-abh02a:384_2": "Saṅkhepato āgataṭṭhāne saṅkhepenapi vitthārenapi kathetuṃ vaṭṭati.",
  "atk-abh02a:384_3": "Vitthārato āgataṭṭhāne pana vitthāreneva kathetuṃ vaṭṭati,",
  "atk-abh02a:384_4": "na saṅkhepena.",
  "atk-abh02a:384_5": "Taṃ idaṃ imasmiṃ ṭhāne vitthārena āgatanti vitthāreneva kathetabbaṃ.",
  "atk-abh02a:384_6": "Tasmā yaṃ taṃ niddesavāre “tattha katamaṃ dukkhaṃ ariyasaccaṃ?",
  "atk-abh02a:384_7": "Jātipi dukkhā”tiādīni padāni gahetvā “jāti veditabbā,",
  "atk-abh02a:384_8": "jātiyā dukkhaṭṭho veditabbo”tiādi vuttaṃ.",
  "atk-abh02a:384_9": "Tattha jātiādīni tāva “tattha katamā jāti?",
  "atk-abh02a:384_10": "Yā tesaṃ tesaṃ sattānaṃ tamhi tamhi sattanikāye jāti sañjātī”ti imassa pana padabhājanīyassa vasena veditabbāni.",
  "atk-abh02a:385_0": "191.",
  "atk-abh02a:385_1": "Tatrāyaṃ atthavaṇṇanā –",
  "atk-abh02a:385_2": "tesaṃ tesaṃ sattānanti ayaṃ saṅkhepato anekesaṃ sattānaṃ sādhāraṇaniddeso.",
  "atk-abh02a:385_3": "Yā devadattassa jāti,",
  "atk-abh02a:385_4": "yā somadattassa jātīti evañhi divasampi kathiyamāne neva sattā pariyādānaṃ gacchanti,",
  "atk-abh02a:385_5": "na sabbaṃ aparatthadīpanaṃ sijjhati.",
  "atk-abh02a:385_6": "Imehi pana dvīhi padehi na koci satto apariyādinno hoti,",
  "atk-abh02a:385_7": "na kiñci aparatthadīpanaṃ na sijjhati.",
  "atk-abh02a:385_8": "Tena vuttaṃ –",
  "atk-abh02a:385_9": "“yā tesaṃ tesaṃ sattāna”nti.",
  "atk-abh02a:385_10": "Tamhi tamhīti ayaṃ jātigativasena anekesaṃ sattanikāyānaṃ sādhāraṇaniddeso.",
  "atk-abh02a:385_11": "Sattanikāyeti sattānaṃ nikāye,",
  "atk-abh02a:385_12": "sattaghaṭāyaṃ sattasamūheti attho.",
  "atk-abh02a:386_0": "Jātīti ayaṃ jātisaddo anekattho.",
  "atk-abh02a:386_1": "Tathā hesa “ekampi jātiṃ,",
  "atk-abh02a:386_2": "dvepi jātiyo”ti ettha bhave āgato.",
  "atk-abh02a:386_3": "“Atthi visākhe,",
  "atk-abh02a:386_4": "nigaṇṭhā nāma samaṇajātikā”ti ettha nikāye.",
  "atk-abh02a:386_5": "“Tiriyā nāma tiṇajāti nābhiyā uggantvā nabhaṃ āhacca ṭhitā ahosī”ti ettha paññattiyaṃ.",
  "atk-abh02a:386_6": "“Jāti dvīhi khandhehi saṅgahitā”ti ettha saṅkhatalakkhaṇe. “Yaṃ,",
  "atk-abh02a:386_7": "bhikkhave,",
  "atk-abh02a:386_8": "mātukucchimhi paṭhamaṃ cittaṃ uppannaṃ,",
  "atk-abh02a:386_9": "paṭhamaṃ viññāṇaṃ pātubhūtaṃ,",
  "atk-abh02a:386_10": "tadupādāya sāvassa jātī”ti ettha paṭisandhiyaṃ.",
  "atk-abh02a:386_11": "“Sampatijāto, ānanda,",
  "atk-abh02a:386_12": "bodhisatto”ti ettha pasūtiyaṃ.",
  "atk-abh02a:386_13": "“Anupakkuṭṭho jātivādenā”ti ettha kule. “Yatohaṃ, bhagini,",
  "atk-abh02a:386_14": "ariyāya jātiyā jāto”ti ettha ariyasīle.",
  "atk-abh02a:386_15": "Idha panāyaṃ savikāresu paṭhamābhinibbattakkhandhesu vattati.",
  "atk-abh02a:386_16": "Tasmā jāyamānakavasena jātīti idamettha sabhāvapaccattaṃ.",
  "atk-abh02a:386_17": "Sañjāyanavasena sañjātīti upasaggena padaṃ vaḍḍhitaṃ.",
  "atk-abh02a:386_18": "Okkamanavasena okkanti.",
  "atk-abh02a:386_19": "Jāyanaṭṭhena vā jāti,",
  "atk-abh02a:386_20": "sā aparipuṇṇāyatanavasena yuttā.",
  "atk-abh02a:386_21": "Sañjāyanaṭṭhena sañjāti,",
  "atk-abh02a:386_22": "sā paripuṇṇāyatanavasena yuttā.",
  "atk-abh02a:386_23": "Okkamanaṭṭhena okkanti,",
  "atk-abh02a:386_24": "sā aṇḍajajalābujavasena yuttā.",
  "atk-abh02a:386_25": "Te hi aṇḍakosañca vatthikosañca okkamanti,",
  "atk-abh02a:386_26": "okkamantāpi pavisantā viya paṭisandhiṃ gaṇhanti.",
  "atk-abh02a:386_27": "Abhinibbattanaṭṭhena abhinibbatti.",
  "atk-abh02a:386_28": "Sā saṃsedajaopapātikavasena yuttā.",
  "atk-abh02a:386_29": "Te hi pākaṭā eva hutvā nibbattanti.",
  "atk-abh02a:386_30": "Ayaṃ tāva sammutikathā.",
  "atk-abh02a:387_0": "Idāni paramatthakathā hoti.",
  "atk-abh02a:387_1": "Khandhā eva hi paramatthato pātubhavanti, na sattā.",
  "atk-abh02a:387_2": "Tattha ca khandhānanti ekavokārabhave ekassa,",
  "atk-abh02a:387_3": "catuvokārabhave catunnaṃ,",
  "atk-abh02a:387_4": "pañcavokārabhave pañcannaṃ gahaṇaṃ veditabbaṃ.",
  "atk-abh02a:387_5": "Pātubhāvoti uppatti.",
  "atk-abh02a:387_6": "Āyatanānanti ettha tatra tatra uppajjamānāyatanavasena saṅgaho veditabbo.",
  "atk-abh02a:387_7": "Paṭilābhoti santatiyaṃ pātubhāvoyeva;",
  "atk-abh02a:387_8": "pātubhavantāneva hi tāni paṭiladdhāni nāma honti.",
  "atk-abh02a:387_9": "Ayaṃ vuccati jātīti ayaṃ jāti nāma kathiyati.",
  "atk-abh02a:387_10": "Sā panesā tattha tattha bhave paṭhamābhinibbattilakkhaṇā,",
  "atk-abh02a:387_11": "nīyyātanarasā,",
  "atk-abh02a:387_12": "atītabhavato idha ummujjanapaccupaṭṭhānā,",
  "atk-abh02a:387_13": "phalavasena dukkhavicittatāpaccupaṭṭhānā vā.",
  "atk-abh02a:388_0": "Idāni ‘jātiyā dukkhaṭṭho veditabbo’ti ayañhi jāti sayaṃ na dukkhā,",
  "atk-abh02a:388_1": "dukkhuppattiyā pana vatthubhāvena dukkhāti vuttā.",
  "atk-abh02a:388_2": "Kataradukkhassa panāyaṃ vatthūti?",
  "atk-abh02a:388_3": "Yaṃ taṃ bālapaṇḍitasuttādīsu bhagavatāpi upamāvasena pakāsitaṃ āpāyikaṃdukkhaṃ,",
  "atk-abh02a:388_4": "yañca sugatiyaṃ manussaloke gabbhokkantimūlakādibhedaṃ dukkhaṃ uppajjati,",
  "atk-abh02a:388_5": "tassa sabbassāpi esā vatthu.",
  "atk-abh02a:388_6": "Tatridaṃ gabbhokkantimūlakādibhedaṃ dukkhaṃ –",
  "atk-abh02a:388_7": "ayañhi satto mātukucchimhi nibbattamāno na uppalapadumapuṇḍarīkādīsu nibbattati.",
  "atk-abh02a:388_8": "Atha kho heṭṭhā āmāsayassa upari pakkāsayassa udarapaṭalapiṭṭhikaṇḍakānaṃ vemajjhe paramasambādhe tibbandhakāre",
  "atk-abh02a:388_9": "nānākuṇapagandhaparibhāvite asuciparamaduggandhapavanavicarite adhimattajegucche kucchippadese pūtimacchapūtikummāsacandanikādīsu",
  "atk-abh02a:388_10": "kimi viya nibbattati.",
  "atk-abh02a:388_11": "So tattha nibbatto dasa māse mātukucchisambhavena usmanā puṭapākaṃ viya paccamāno piṭṭhapiṇḍi viya sediyamāno",
  "atk-abh02a:388_12": "samiñjanapasāraṇādirahito adhimattaṃ dukkhaṃ paccanubhotīti.",
  "atk-abh02a:388_13": "Idaṃ tāva ‘gabbhokkantimūlakaṃ’ dukkhaṃ.",
  "atk-abh02a:389_0": "Yaṃ pana so mātu sahasā upakkhalanagamananisīdanauṭṭhānaparivattanādīsu surādhuttahatthagato eḷako viya",
  "atk-abh02a:389_1": "ahiguṇṭhikahatthagato sappapotako viya ca ākaḍḍhanaparikaḍḍhanaodhunananiddhunanādinā upakkamena adhimattaṃ",
  "atk-abh02a:389_2": "dukkhamanubhavati,",
  "atk-abh02a:389_3": "yañca mātu sītudakapānakāle sītanarakūpapanno viya,",
  "atk-abh02a:389_4": "uṇhayāgubhattādiajjhoharaṇakāle aṅgāravuṭṭhisamparikiṇṇo viya,",
  "atk-abh02a:389_5": "loṇambilādiajjhoharaṇakāle khārāpaṭicchakādikammakāraṇappatto viya tibbaṃ dukkhamanubhoti –",
  "atk-abh02a:389_6": "idaṃ ‘gabbhapariharaṇamūlakaṃ’ dukkhaṃ.",
  "atk-abh02a:390_0": "Yaṃ panassa mūḷhagabbhāya mātuyā mittāmaccasuhajjādīhipi adassanārahe dukkhuppattiṭṭhāne chedanaphālanādīhi dukkhaṃ uppajjati –",
  "atk-abh02a:390_1": "idaṃ ‘gabbhavipattimūlakaṃ’ dukkhaṃ.",
  "atk-abh02a:390_2": "Yaṃ vijāyamānāya mātuyā kammajehi vātehi parivattetvā narakapapātaṃ viya atibhayānakaṃ yonimaggaṃ paṭipātiyamānassa",
  "atk-abh02a:390_3": "paramasambādhena yonimukhena tāḷacchiggaḷena viya nikkaḍḍhiyamānassa mahānāgassa narakasattassa viya",
  "atk-abh02a:390_4": "ca saṅghāṭapabbatehi vicuṇṇiyamānassa dukkhaṃ uppajjati –",
  "atk-abh02a:390_5": "idaṃ ‘vijāyanamūlakaṃ’ dukkhaṃ.",
  "atk-abh02a:390_6": "Yaṃ pana jātassa taruṇavaṇasadisassa sukumārasarīrassa hatthaggahaṇanhāpanadhovanacoḷaparimajjanādikāle",
  "atk-abh02a:390_7": "sūcimukhakhuradhāravijjhanaphālanasadisaṃ dukkhaṃ uppajjati –",
  "atk-abh02a:390_8": "idaṃ mātukucchito ‘bahi nikkhamanamūlakaṃ’ dukkhaṃ.",
  "atk-abh02a:390_9": "Yaṃ tato paraṃ pavattiyaṃ attanāva attānaṃ vadhantassa,",
  "atk-abh02a:390_10": "acelakavatādivasena ātāpanaparitāpanānuyogamanuyuttassa,",
  "atk-abh02a:390_11": "kodhavasena abhuñjantassa,",
  "atk-abh02a:390_12": "ubbandhantassa ca dukkhaṃ hoti –",
  "atk-abh02a:390_13": "idaṃ ‘attūpakkamamūlakaṃ’ dukkhaṃ.",
  "atk-abh02a:391_0": "Yaṃ pana parato vadhabandhanādīni anubhavantassa dukkhaṃ uppajjati –",
  "atk-abh02a:391_1": "idaṃ ‘parūpakkamamūlakaṃ’ dukkhanti.",
  "atk-abh02a:391_2": "Iti imassa sabbassāpi dukkhassa ayaṃ jāti vatthumeva hotīti.",
  "atk-abh02a:391_3": "Tenetaṃ vuccati –",
  "atk-abh02a:392_0": "Jāyetha no ce narakesu satto,",
  "atk-abh02a:393_0": "Tatthaggidāhādikamappasayhaṃ;",
  "atk-abh02a:394_0": "Labhetha dukkhaṃ nu kuhiṃ patiṭṭhaṃ,",
  "atk-abh02a:395_0": "Iccāha dukkhāti munīdha jāti.",
  "atk-abh02a:396_0": "Dukkhaṃ tiracchesu kasāpatoda-",
  "atk-abh02a:397_0": "Daṇḍābhighātādibhavaṃ anekaṃ;",
  "atk-abh02a:398_0": "Yaṃ taṃ kathaṃ tattha bhaveyya jātiṃ,",
  "atk-abh02a:399_0": "Vinā tahiṃ jāti tatopi dukkhā.",
  "atk-abh02a:400_0": "Petesu dukkhaṃ pana khuppipāsā-",
  "atk-abh02a:401_0": "Vātātapādippabhavaṃ vicittaṃ;",
  "atk-abh02a:402_0": "Yasmā ajātassa na tattha atthi,",
  "atk-abh02a:403_0": "Tasmāpi dukkhaṃ muni jātimāha.",
  "atk-abh02a:404_0": "Tibbandhakāre ca asayhasīte,",
  "atk-abh02a:405_0": "Lokantare yaṃ asuresu dukkhaṃ;",
  "atk-abh02a:406_0": "Na taṃ bhave tattha na cassa jāti,",
  "atk-abh02a:407_0": "Yato ayaṃ jāti tatopi dukkhā.",
  "atk-abh02a:408_0": "Yañcāpi gūthanarake viya mātugabbhe,",
  "atk-abh02a:409_0": "Satto vasaṃ ciramato bahi nikkhamanañca;",
  "atk-abh02a:410_0": "Pappoti dukkhamatighoramidampi natthi,",
  "atk-abh02a:411_0": "Jātiṃ vinā itipi jātirayañhi dukkhā.",
  "atk-abh02a:412_0": "Kiṃ bhāsitena bahunā nanu yaṃ kuhiñci,",
  "atk-abh02a:413_0": "Atthīdha kiñcidapi dukkhamidaṃ kadāci;",
  "atk-abh02a:414_0": "Nevatthi jātivirahe yadato mahesī,",
  "atk-abh02a:415_0": "Dukkhāti sabbapaṭhamaṃ imamāha jātinti.",
  "atk-abh02a:416_0": "Jarāniddeso",
  "atk-abh02a:417_0": "192.",
  "atk-abh02a:417_1": "Jarāniddese jarāti sabhāvapaccattaṃ.",
  "atk-abh02a:417_2": "Jīraṇatāti ākāraniddeso.",
  "atk-abh02a:417_3": "Khaṇḍiccantiādayo tayo kālātikkame kiccaniddesā.",
  "atk-abh02a:417_4": "Pacchimā dve pakatiniddesā.",
  "atk-abh02a:417_5": "Ayañhi jarāti iminā padena sabhāvato dīpitā,",
  "atk-abh02a:417_6": "tenassā idaṃ sabhāvapaccattaṃ.",
  "atk-abh02a:417_7": "Jīraṇatāti iminā ākārato,",
  "atk-abh02a:417_8": "tenassāyaṃ ākāraniddeso.",
  "atk-abh02a:417_9": "Khaṇḍiccanti iminā kālātikkame dantanakhānaṃ khaṇḍitabhāvakaraṇakiccato.",
  "atk-abh02a:417_10": "Pāliccanti iminā kesalomānaṃ palitabhāvakaraṇakiccato.",
  "atk-abh02a:417_11": "Valittacatāti iminā maṃsaṃ milāpetvā tace valittabhāvakaraṇakiccato dīpitā.",
  "atk-abh02a:417_12": "Tenassā ime khaṇḍiccanti ādayo tayo kālātikkame kiccaniddesā.",
  "atk-abh02a:417_13": "Tehi imesaṃ vikārānaṃ dassanavasena pākaṭībhūtāti pākaṭajarā dassitā.",
  "atk-abh02a:417_14": "Yatheva hi udakassa vā vātassa vā aggino vā tiṇarukkhādīnaṃ saṃsaggapalibhaggatāya vā jhāmatāya vā gatamaggo pākaṭo hoti,",
  "atk-abh02a:417_15": "na ca so gatamaggo tāneva udakādīni,",
  "atk-abh02a:417_16": "evameva jarāya dantādīsu khaṇḍiccādivasena gatamaggo pākaṭo,",
  "atk-abh02a:417_17": "cakkhuṃ ummīletvāpi gayhati.",
  "atk-abh02a:417_18": "Na ca khaṇḍiccādīneva jarā;",
  "atk-abh02a:417_19": "na hi jarā cakkhuviññeyyā hoti.",
  "atk-abh02a:418_0": "Āyuno saṃhāni indriyānaṃ paripākoti imehi pana padehi kālātikkameyeva abhibyattāya āyukkhayacakkhādiindriyaparipākasaṅkhātāya pakatiyā dīpitā.",
  "atk-abh02a:418_1": "Tenassime pacchimā dve pakatiniddesāti veditabbā.",
  "atk-abh02a:418_2": "Tattha yasmā jaraṃ pattassa āyu hāyati tasmā jarā “āyuno saṃhānī”ti phalūpacārena vuttā.",
  "atk-abh02a:418_3": "Yasmā daharakāle suppasannāni sukhumampi attano visayaṃ sukheneva gaṇhanasamatthāni cakkhādīni indriyāni",
  "atk-abh02a:418_4": "jaraṃ pattassa paripakkāni āluḷitāni avisadāni oḷārikampi attano visayaṃ gahetuṃ asamatthāni honti,",
  "atk-abh02a:418_5": "tasmā “indriyānaṃ paripāko”ti phalūpacāreneva vuttā.",
  "atk-abh02a:419_0": "Sā panesā evaṃ niddiṭṭhā sabbāpi jarā pākaṭā paṭicchannāti duvidhā hoti.",
  "atk-abh02a:419_1": "Tattha dantādīsu khaṇḍādibhāvadassanato rūpadhammesu jarā ‘pākaṭajarā’ nāma.",
  "atk-abh02a:419_2": "Arūpadhammesu pana jarā tādisassa vikārassa adassanato ‘paṭicchannajarā’ nāma.",
  "atk-abh02a:419_3": "Tattha yvāyaṃ khaṇḍādibhāvo dissati,",
  "atk-abh02a:419_4": "so tādisānaṃ dantādīnaṃ suviññeyyattā vaṇṇoyeva.",
  "atk-abh02a:419_5": "Taṃ cakkhunā disvā manodvārena cintetvā “ime dantā jarāya pahaṭā”ti jaraṃ jānāti,",
  "atk-abh02a:419_6": "udakaṭṭhāne baddhāni gosiṅgādīni oloketvā heṭṭhā udakassa atthibhāvaṃ jānanaṃ viya.",
  "atk-abh02a:419_7": "Puna avīci savīcīti evampi ayaṃ jarā duvidhā hoti.",
  "atk-abh02a:419_8": "Tattha maṇikanakarajatapavāḷacandasūriyādīnaṃ mandadasakādīsu pāṇīnaṃ viya ca pupphaphalapallavādīsu",
  "atk-abh02a:419_9": "apāṇīnaṃ viya ca antarantarā vaṇṇavisesādīnaṃ dubbiññeyyattā jarā ‘avīcijarā’ nāma,",
  "atk-abh02a:419_10": "nirantarajarāti attho.",
  "atk-abh02a:419_11": "Tato aññesu pana yathāvuttesu antarantarā vaṇṇavisesādīnaṃ suviññeyyattā jarā ‘savīcijarā’ nāma.",
  "atk-abh02a:420_0": "Tattha savīcijarā upādinnānupādinnakavasena evaṃ dīpetabbā –",
  "atk-abh02a:420_1": "daharakumārakānañhi paṭhamameva khīradantā nāma uṭṭhahanti,",
  "atk-abh02a:420_2": "na te thirā.",
  "atk-abh02a:420_3": "Tesu pana patitesu puna dantā uṭṭhahanti.",
  "atk-abh02a:420_4": "Te paṭhamameva setā honti,",
  "atk-abh02a:420_5": "jarāvātena pana pahaṭakāle kāḷakā honti.",
  "atk-abh02a:420_6": "Kesā pana paṭhamameva tambāpi honti kāḷakāpi setāpi.",
  "atk-abh02a:420_7": "Chavi pana salohitikā hoti.",
  "atk-abh02a:420_8": "Vaḍḍhantānaṃ vaḍḍhantānaṃ odātānaṃ odātabhāvo,",
  "atk-abh02a:420_9": "kāḷakānaṃ kāḷakabhāvo paññāyati,",
  "atk-abh02a:420_10": "jarāvātena pana pahaṭakāle vaḷiṃ gaṇhāti.",
  "atk-abh02a:420_11": "Sabbampi sassaṃ vapitakāle setaṃ hoti,",
  "atk-abh02a:420_12": "pacchā nīlaṃ,",
  "atk-abh02a:420_13": "jarāvātena pana pahaṭakāle paṇḍukaṃ hoti.",
  "atk-abh02a:420_14": "Ambaṅkurenāpi dīpetuṃ vaṭṭati eva.",
  "atk-abh02a:420_15": "Ayaṃ vuccati jarāti ayaṃ jarā nāma kathiyati.",
  "atk-abh02a:420_16": "Sā panesā khandhaparipākalakkhaṇā,",
  "atk-abh02a:420_17": "maraṇūpanayanarasā,",
  "atk-abh02a:420_18": "yobbanavināsapaccupaṭṭhānā.",
  "atk-abh02a:421_0": "‘Jarāya dukkhaṭṭho veditabbo’ti ettha pana ayampi sayaṃ na dukkhā,",
  "atk-abh02a:421_1": "dukkhassa pana vatthubhāvena dukkhāti vuttā.",
  "atk-abh02a:421_2": "Katarassa dukkhassa?",
  "atk-abh02a:421_3": "Kāyadukkhassa ceva domanassadukkhassa ca.",
  "atk-abh02a:421_4": "Jiṇṇassa hi attabhāvo jarasakaṭaṃ viya dubbalo hoti,",
  "atk-abh02a:421_5": "ṭhātuṃ vā gantuṃ vā nisīdituṃ vā vāyamantassa balavaṃ kāyadukkhaṃ uppajjati;",
  "atk-abh02a:421_6": "puttadāre yathāpure asallakkhente domanassaṃ uppajjati.",
  "atk-abh02a:421_7": "Iti imesaṃ dvinnampi dukkhānaṃ vatthubhāvena dukkhāti veditabbā. Apica –",
  "atk-abh02a:422_0": "Aṅgānaṃ sithilabhāvā, indriyānaṃ vikārato;",
  "atk-abh02a:423_0": "Yobbanassa vināsena, balassa upaghātato.",
  "atk-abh02a:424_0": "Vippavāsā satādīnaṃ, puttadārehi attano;",
  "atk-abh02a:425_0": "Apasādanīyato ceva, bhīyyo bālattapattiyā.",
  "atk-abh02a:426_0": "Pappoti dukkhaṃ yaṃ macco, kāyikaṃ mānasaṃ tathā;",
  "atk-abh02a:427_0": "Sabbametaṃ jarāhetu, yasmā tasmā jarā dukhāti.",
  "atk-abh02a:428_0": "Maraṇaniddeso",
  "atk-abh02a:429_0": "193.",
  "atk-abh02a:429_1": "Maraṇaniddese cavanakavasena cuti;",
  "atk-abh02a:429_2": "ekacatupañcakkhandhāya cutiyā sāmaññavacanametaṃ.",
  "atk-abh02a:429_3": "Cavanatāti bhāvavacanena lakkhaṇanidassanaṃ.",
  "atk-abh02a:429_4": "Bhedoti cutikhandhānaṃ bhaṅguppattiparidīpanaṃ.",
  "atk-abh02a:429_5": "Antaradhānanti ghaṭassa viya bhinnassa bhinnānaṃ cutikhandhānaṃ yena kenaci pariyāyena ṭhānābhāvaparidīpanaṃ.",
  "atk-abh02a:429_6": "Maccu maraṇanti maccusaṅkhātaṃ maraṇaṃ.",
  "atk-abh02a:429_7": "Kālo nāma antako,",
  "atk-abh02a:429_8": "tassa kiriyā kālakiriyā.",
  "atk-abh02a:429_9": "Ettāvatā sammutiyā maraṇaṃ dīpitaṃ hoti.",
  "atk-abh02a:430_0": "Idāni paramatthena dīpetuṃ khandhānaṃ bhedotiādimāha.",
  "atk-abh02a:430_1": "Paramatthena hi khandhāyeva bhijjanti,",
  "atk-abh02a:430_2": "na satto nāma koci marati.",
  "atk-abh02a:430_3": "Khandhesu pana bhijjamānesu satto marati bhinnesu matoti vohāro hoti.",
  "atk-abh02a:430_4": "Ettha ca catupañcavokāravasena khandhānaṃ bhedo,",
  "atk-abh02a:430_5": "ekavokāravasena kaḷevarassa nikkhepo;",
  "atk-abh02a:430_6": "catuvokāravasena vā khandhānaṃ bhedo,",
  "atk-abh02a:430_7": "sesadvayavasena kaḷevarassa nikkhepo veditabbo. Kasmā?",
  "atk-abh02a:430_8": "Bhavadvayepi rūpakāyasaṅkhātassa kaḷevarassa sambhavato.",
  "atk-abh02a:430_9": "Yasmā vā cātumahārājikādīsu khandhā bhijjanteva,",
  "atk-abh02a:430_10": "na kiñci nikkhipati,",
  "atk-abh02a:430_11": "tasmā tesaṃ vasena khandhānaṃ bhedo.",
  "atk-abh02a:430_12": "Manussādīsu kaḷevarassa nikkhepo.",
  "atk-abh02a:430_13": "Ettha ca kaḷevarassa nikkhepakaraṇato maraṇaṃ “kaḷevarassa nikkhepo”ti vuttaṃ.",
  "atk-abh02a:431_0": "Jīvitindriyassa upacchedoti iminā indriyabaddhasseva maraṇaṃ nāma hoti,",
  "atk-abh02a:431_1": "anindriyabaddhassa maraṇaṃ nāma natthīti dasseti.",
  "atk-abh02a:431_2": "‘Sassaṃ mataṃ,",
  "atk-abh02a:431_3": "rukkho mato’ti idaṃ pana vohāramattameva.",
  "atk-abh02a:431_4": "Atthato pana evarūpāni vacanāni sassādīnaṃ khayavayabhāvameva dīpenti.",
  "atk-abh02a:431_5": "Idaṃ vuccati maraṇanti idaṃ sabbampi maraṇaṃ nāma kathiyati.",
  "atk-abh02a:432_0": "Apicettha khaṇikamaraṇaṃ,",
  "atk-abh02a:432_1": "sammutimaraṇaṃ,",
  "atk-abh02a:432_2": "samucchedamaraṇanti ayampi bhedo veditabbo.",
  "atk-abh02a:432_3": "Tattha ‘khaṇikamaraṇaṃ’ nāma pavatte rūpārūpadhammānaṃ bhedo.",
  "atk-abh02a:432_4": "‘Tisso mato,",
  "atk-abh02a:432_5": "phusso mato’ti idaṃ ‘sammutimaraṇaṃ’ nāma.",
  "atk-abh02a:432_6": "Khīṇāsavassa appaṭisandhikā kālakiriyā ‘samucchedamaraṇaṃ’ nāma.",
  "atk-abh02a:432_7": "Imasmiṃ panatthe sammutimaraṇaṃ adhippetaṃ.",
  "atk-abh02a:432_8": "Jātikkhayamaraṇaṃ,",
  "atk-abh02a:432_9": "upakkamamaraṇaṃ,",
  "atk-abh02a:432_10": "sarasamaraṇaṃ,",
  "atk-abh02a:432_11": "āyukkhayamaraṇaṃ,",
  "atk-abh02a:432_12": "puññakkhayamaraṇantipi tasseva nāmaṃ.",
  "atk-abh02a:432_13": "Tayidaṃ cutilakkhaṇaṃ,",
  "atk-abh02a:432_14": "viyogarasaṃ,",
  "atk-abh02a:432_15": "vippavāsapaccupaṭṭhānaṃ.",
  "atk-abh02a:433_0": "‘Maraṇassa dukkhaṭṭho veditabbo’ti ettha pana idampi sayaṃ na dukkhaṃ,",
  "atk-abh02a:433_1": "dukkhassa pana vatthubhāvena dukkhanti vuttaṃ.",
  "atk-abh02a:433_2": "Maraṇantikāpi hi sārīrikā vedanā,",
  "atk-abh02a:433_3": "paṭivāte gahitā ādittatiṇukkā viya,",
  "atk-abh02a:433_4": "sarīraṃ nidahanti.",
  "atk-abh02a:433_5": "Narakanimittādīnaṃ upaṭṭhānakāle balavadomanassaṃ uppajjati.",
  "atk-abh02a:433_6": "Iti imesaṃ dvinnampi dukkhānaṃ vatthubhāvena dukkhanti veditabbaṃ. Api ca –",
  "atk-abh02a:434_0": "Pāpassa pāpakammādi, nimittamanupassato;",
  "atk-abh02a:435_0": "Bhaddassāpasahantassa, viyogaṃ piyavatthukaṃ.",
  "atk-abh02a:436_0": "Mīyamānassa yaṃ dukkhaṃ, mānasaṃ avisesato;",
  "atk-abh02a:437_0": "Sabbesañcāpi yaṃ sandhi-bandhanacchedanādikaṃ.",
  "atk-abh02a:438_0": "Vitujjamānamammānaṃ, hoti dukkhaṃ sarīrajaṃ;",
  "atk-abh02a:439_0": "Asayhamappaṭikāraṃ, dukkhassetassidaṃ yato;",
  "atk-abh02a:440_0": "Maraṇaṃ vatthu tenetaṃ, dukkhamicceva bhāsitanti.",
  "atk-abh02a:441_0": "Apica imāni jātijarāmaraṇāni nāma imesaṃ sattānaṃ vadhakapaccāmittā viya otāraṃ gavesantāni vicaranti.",
  "atk-abh02a:441_1": "Yathā hi purisassa tīsu paccāmittesu otārāpekkhesu vicarantesu eko vadeyya –",
  "atk-abh02a:441_2": "“ahaṃ asukaaraññassa nāma vaṇṇaṃ kathetvā etaṃ ādāya tattha gamissāmi,",
  "atk-abh02a:441_3": "ettha mayhaṃ dukkaraṃ natthī”ti.",
  "atk-abh02a:441_4": "Dutiyo vadeyya “ahaṃ tava etaṃ gahetvā gatakāle pothetvā dubbalaṃ karissāmi,",
  "atk-abh02a:441_5": "ettha mayhaṃ dukkaraṃ natthī”ti.",
  "atk-abh02a:441_6": "Tatiyo vadeyya –",
  "atk-abh02a:441_7": "“tayā etasmiṃ pothetvā dubbale kate tiṇhena asinā sīsacchedanaṃ nāma mayhaṃ bhāro hotū”ti.",
  "atk-abh02a:441_8": "Te evaṃ vatvā tathā kareyyuṃ.",
  "atk-abh02a:442_0": "Tattha paṭhamapaccāmittassa araññassa vaṇṇaṃ kathetvā taṃ ādāya tattha gatakālo viya suhajjañātimaṇḍalato",
  "atk-abh02a:442_1": "nikkaḍḍhitvā yattha katthaci nibbattāpanaṃ nāma jātiyā kiccaṃ.",
  "atk-abh02a:442_2": "Dutiyassa pothetvā dubbalakaraṇaṃ viya nibbattakkhandhesu nipatitvā parādhīnamañcaparāyaṇabhāvakaraṇaṃ jarāya kiccaṃ.",
  "atk-abh02a:442_3": "Tatiyassa tiṇhena asinā sīsacchedanaṃ viya jīvitakkhayapāpanaṃ maraṇassa kiccanti veditabbaṃ.",
  "atk-abh02a:443_0": "Apicettha jātidukkhaṃ sādīnavamahākantārappaveso viya daṭṭhabbaṃ.",
  "atk-abh02a:443_1": "Jarādukkhaṃ tattha annapānarahitassa dubbalyaṃ viya daṭṭhabbaṃ.",
  "atk-abh02a:443_2": "Maraṇadukkhaṃ dubbalassa iriyāpathapavattane vihataparakkamassa vāḷādīhi anayabyasanāpādanaṃ viya daṭṭhabbanti.",
  "atk-abh02a:444_0": "Sokaniddeso",
  "atk-abh02a:445_0": "194.",
  "atk-abh02a:445_1": "Sokaniddese byasatīti byasanaṃ;",
  "atk-abh02a:445_2": "hitasukhaṃ khipati viddhaṃsetīti attho.",
  "atk-abh02a:445_3": "Ñātīnaṃ byasanaṃ ñātibyasanaṃ;",
  "atk-abh02a:445_4": "corarogabhayādīhi ñātikkhayo ñātivināsoti attho.",
  "atk-abh02a:445_5": "Tena ñātibyasanena phuṭṭhassāti ajjhotthaṭassa abhibhūtassa samannāgatassāti attho.",
  "atk-abh02a:445_6": "Sesesupi eseva nayo.",
  "atk-abh02a:445_7": "Ayaṃ pana viseso –",
  "atk-abh02a:445_8": "bhogānaṃ byasanaṃ bhogabyasanaṃ;",
  "atk-abh02a:445_9": "rājacorādivasena bhogakkhayo bhogavināsoti attho.",
  "atk-abh02a:445_10": "Rogoyeva byasanaṃ rogabyasanaṃ;",
  "atk-abh02a:445_11": "rogo hi ārogyaṃ byasati vināsetīti byasanaṃ.",
  "atk-abh02a:445_12": "Sīlassa byasanaṃ sīlabyasanaṃ;",
  "atk-abh02a:445_13": "dussīlyassetaṃ nāmaṃ.",
  "atk-abh02a:445_14": "Sammādiṭṭhiṃ vināsayamānā uppannā diṭṭhiyeva byasanaṃ diṭṭhibyasanaṃ.",
  "atk-abh02a:445_15": "Ettha ca purimāni dve anipphannāni,",
  "atk-abh02a:445_16": "pacchimāni tīṇi nipphannāni tilakkhaṇabbhāhatāni.",
  "atk-abh02a:445_17": "Purimāni ca tīṇi neva kusalāni na akusalāni.",
  "atk-abh02a:445_18": "Sīladiṭṭhibyasanadvayaṃ akusalaṃ.",
  "atk-abh02a:446_0": "Aññataraññatarenāti gahitesu vā yena kenaci aggahitesu vā mittāmaccabyasanādīsu yena kenaci.",
  "atk-abh02a:446_1": "Samannāgatassāti samanubandhassa aparimuccamānassa.",
  "atk-abh02a:446_2": "Aññataraññatarena dukkhadhammenāti yena kenaci sokadukkhassa uppattihetunā.",
  "atk-abh02a:446_3": "Sokoti socanakavasena soko;",
  "atk-abh02a:446_4": "idaṃ tehi kāraṇehi upajjanakasokassa sabhāvapaccattaṃ.",
  "atk-abh02a:446_5": "Socanāti socanākaro.",
  "atk-abh02a:446_6": "Socitattanti socitabhāvo.",
  "atk-abh02a:446_7": "Antosokoti abbhantare soko.",
  "atk-abh02a:446_8": "Dutiyapadaṃ upasaggavasena vaḍḍhitaṃ.",
  "atk-abh02a:446_9": "So hi abbhantare sukkhāpento viya parisukkhāpento viya uppajjatīti “antosoko antoparisoko”ti vuccati.",
  "atk-abh02a:447_0": "Cetaso parijjhāyanāti cittassa jhāyanākāro.",
  "atk-abh02a:447_1": "Soko hi uppajjamāno aggi viya cittaṃ jhāpeti paridahati,",
  "atk-abh02a:447_2": "“cittaṃ me jhāmaṃ,",
  "atk-abh02a:447_3": "na me kiñci paṭibhātī”ti vadāpeti.",
  "atk-abh02a:447_4": "Dukkhito mano dummano,",
  "atk-abh02a:447_5": "tassa bhāvo domanassaṃ.",
  "atk-abh02a:447_6": "Anupaviṭṭhaṭṭhena sokova sallanti sokasallaṃ.",
  "atk-abh02a:447_7": "Ayaṃ vuccati sokoti ayaṃ soko nāma kathiyati.",
  "atk-abh02a:447_8": "So panāyaṃ kiñcāpi atthato domanassavedanāva hoti,",
  "atk-abh02a:447_9": "evaṃ santepi antonijjhānalakkhaṇo,",
  "atk-abh02a:447_10": "cetaso parinijjhāyanaraso,",
  "atk-abh02a:447_11": "anusocanapaccupaṭṭhāno.",
  "atk-abh02a:448_0": "‘Sokassa dukkhaṭṭho veditabbo’ti ettha pana ayaṃ sabhāvadukkhattā ceva dukkhassa ca vatthubhāvena dukkhoti vutto.",
  "atk-abh02a:448_1": "Kataradukkhassāti?",
  "atk-abh02a:448_2": "Kāyikadukkhassa ceva javanakkhaṇe ca domanassadukkhassa.",
  "atk-abh02a:448_3": "Sokavegena hi hadaye mahāgaṇḍo uṭṭhahitvā paripaccitvā bhijjati,",
  "atk-abh02a:448_4": "mukhato vā kāḷalohitaṃ nikkhamati,",
  "atk-abh02a:448_5": "balavaṃ kāyadukkhaṃ uppajjati.",
  "atk-abh02a:448_6": "“Ettakā me ñātayo khayaṃ gatā,",
  "atk-abh02a:448_7": "ettakā me bhogā”ti cintentassa ca balavaṃ domanassaṃ uppajjati.",
  "atk-abh02a:448_8": "Iti imesaṃ dvinnaṃ dukkhānaṃ vatthubhāvenapesa dukkhoti veditabbo. Apica –",
  "atk-abh02a:449_0": "Sattānaṃ hadayaṃ soko, sallaṃ viya vitujjati;",
  "atk-abh02a:450_0": "Aggitattova nārāco, bhusañca ḍahate puna.",
  "atk-abh02a:451_0": "Samāvahati ca byādhi-jarāmaraṇabhedanaṃ;",
  "atk-abh02a:452_0": "Dukkhampi vividhaṃ yasmā, tasmā dukkhoti vuccatīti.",
  "atk-abh02a:453_0": "Paridevaniddeso",
  "atk-abh02a:454_0": "195.",
  "atk-abh02a:454_1": "Paridevaniddese ‘mayhaṃ dhītā,",
  "atk-abh02a:454_2": "mayhaṃ putto’ti evaṃ ādissa ādissa devanti rodanti etenāti ādevo.",
  "atk-abh02a:454_3": "Taṃ taṃ vaṇṇaṃ parikittetvā parikittetvā devanti etenāti paridevo.",
  "atk-abh02a:454_4": "Tato parāni dve dve padāni purimadvayasseva ākārabhāvaniddesavasena vuttāni.",
  "atk-abh02a:454_5": "Vācāti vacanaṃ.",
  "atk-abh02a:454_6": "Palāpoti tucchaṃ niratthakavacanaṃ.",
  "atk-abh02a:454_7": "Upaḍḍhabhaṇitaaññabhaṇitādivasena virūpo palāpo vippalāpo.",
  "atk-abh02a:454_8": "Lālappoti punappunaṃ lapanaṃ.",
  "atk-abh02a:454_9": "Lālappanākāro lālappanā.",
  "atk-abh02a:454_10": "Lālappitassa bhāvo lālappitattaṃ.",
  "atk-abh02a:454_11": "Ayaṃ vuccati paridevoti ayaṃ paridevo nāma kathiyati.",
  "atk-abh02a:454_12": "So lālappanalakkhaṇo,",
  "atk-abh02a:454_13": "guṇadosaparikittanaraso,",
  "atk-abh02a:454_14": "sambhamapaccupaṭṭhāno.",
  "atk-abh02a:455_0": "‘Paridevassa dukkhaṭṭho veditabbo’ti ettha pana ayampi sayaṃ na dukkho,",
  "atk-abh02a:455_1": "kāyadukkhadomanassadukkhānaṃ pana vatthubhāvena dukkhoti vutto.",
  "atk-abh02a:455_2": "Paridevanto hi attano khandhaṃ muṭṭhīhi potheti,",
  "atk-abh02a:455_3": "ubhohi hatthehi uraṃ paharati piṃsati,",
  "atk-abh02a:455_4": "sīsena bhittiyā saddhiṃ yujjhati.",
  "atk-abh02a:455_5": "Tenassa balavaṃ kāyadukkhaṃ uppajjati.",
  "atk-abh02a:455_6": "‘Ettakā me ñātayo khayaṃ vayaṃ abbhatthaṃ gatā’tiādīni cinteti.",
  "atk-abh02a:455_7": "Tenassa balavaṃ domanassaṃ uppajjati.",
  "atk-abh02a:455_8": "Iti imesaṃ dvinnampi dukkhānaṃ vatthubhāvena dukkhoti veditabbo. Apica –",
  "atk-abh02a:456_0": "Yaṃ sokasallavihato paridevamāno,",
  "atk-abh02a:457_0": "Kaṇṭhoṭṭhatālutalasosajamappasayhaṃ;",
  "atk-abh02a:458_0": "Bhiyyodhimattamadhigacchatiyeva dukkhaṃ,",
  "atk-abh02a:459_0": "Dukkhoti tena bhagavā paridevamāhāti.",
  "atk-abh02a:460_0": "Dukkhadomanassaniddeso",
  "atk-abh02a:461_0": "196- 7.",
  "atk-abh02a:461_1": "Dukkhadomanassaniddesā heṭṭhā dhammasaṅgahaṭṭhakathāyaṃ vaṇṇitattā pākaṭā eva.",
  "atk-abh02a:461_2": "Lakkhaṇādīni pana tesaṃ tattha vuttāneva.",
  "atk-abh02a:462_0": "‘Dukkhassa dukkhaṭṭho veditabbo,",
  "atk-abh02a:462_1": "domanassassa dukkhaṭṭho veditabbo’ti ettha pana ubhayampetaṃ sayañca dukkhattā kāyikacetasikadukkhānañca vatthubhāvena dukkhanti vuttaṃ.",
  "atk-abh02a:462_2": "Hatthapādānañhi kaṇṇanāsikānañca chedanadukkhena dukkhitassa,",
  "atk-abh02a:462_3": "anāthasālāyaṃ ucchiṭṭhakapālaṃ purato katvā nipannassa,",
  "atk-abh02a:462_4": "vaṇamukhehi puḷuvakesu nikkhamantesu balavaṃ kāyadukkhaṃ uppajjati;",
  "atk-abh02a:462_5": "nānāraṅgarattavatthamanuññālaṅkāraṃ nakkhattaṃ kīḷantaṃ mahājanaṃ disvā balavadomanassaṃ uppajjati.",
  "atk-abh02a:462_6": "Evaṃ tāva dukkhassa dvinnampi dukkhānaṃ vatthubhāvo veditabbo. Apica –",
  "atk-abh02a:463_0": "Pīḷeti kāyikamidaṃ, dukkhaṃ dukkhañca mānasaṃ bhiyyo;",
  "atk-abh02a:464_0": "Janayati yasmā tasmā, dukkhanti visesato vuttanti.",
  "atk-abh02a:465_0": "Cetodukkhasamappitā pana kese pakiriya urāni patipisenti,",
  "atk-abh02a:465_1": "āvaṭṭanti,",
  "atk-abh02a:465_2": "vivaṭṭanti,",
  "atk-abh02a:465_3": "chinnapapātaṃ papatanti,",
  "atk-abh02a:465_4": "satthaṃ āharanti,",
  "atk-abh02a:465_5": "visaṃ khādanti,",
  "atk-abh02a:465_6": "rajjuyā ubbandhanti,",
  "atk-abh02a:465_7": "aggiṃ pavisanti.",
  "atk-abh02a:465_8": "Taṃ taṃ viparītaṃ vatthuṃ tathā tathā vippaṭisārino pariḍayhamānacittā cintenti.",
  "atk-abh02a:465_9": "Evaṃ domanassassa ubhinnampi dukkhānaṃ vatthubhāvo veditabbo. Apica –",
  "atk-abh02a:466_0": "Pīḷeti yato cittaṃ, kāyassa ca pīḷanaṃ samāvahati;",
  "atk-abh02a:467_0": "Dukkhanti domanassampi, domanassaṃ tato ahūti.",
  "atk-abh02a:468_0": "Upāyāsaniddeso",
  "atk-abh02a:469_0": "198.",
  "atk-abh02a:469_1": "Upāyāsaniddese āyāsanaṭṭhena āyāso;",
  "atk-abh02a:469_2": "saṃsīdanavisīdanākārappavattassa cittakilamathassetaṃ nāmaṃ.",
  "atk-abh02a:469_3": "Balavaṃ āyāso upāyāso.",
  "atk-abh02a:469_4": "Āyāsitabhāvo āyāsitattaṃ.",
  "atk-abh02a:469_5": "Upāyāsitabhāvo upāyāsitattaṃ.",
  "atk-abh02a:469_6": "Ayaṃ vuccati upāyāsoti ayaṃ upāyāso nāma kathiyati.",
  "atk-abh02a:469_7": "So panesa byāsattilakkhaṇo,",
  "atk-abh02a:469_8": "nitthunanaraso,",
  "atk-abh02a:469_9": "visādapaccupaṭṭhāno.",
  "atk-abh02a:470_0": "‘Upāyāsassa dukkhaṭṭho veditabbo’ti ettha pana ayampi sayaṃ na dukkho,",
  "atk-abh02a:470_1": "ubhinnampi dukkhānaṃ vatthubhāvena dukkhoti vutto.",
  "atk-abh02a:470_2": "Kupitena hi raññā issariyaṃ acchinditvā hataputtabhātikānaṃ āṇattavadhānaṃ bhayena aṭaviṃ pavisitvā nilīnānaṃ",
  "atk-abh02a:470_3": "mahāvisādappattānaṃ dukkhaṭṭhānena dukkhaseyyāya dukkhanisajjāya balavaṃ kāyadukkhaṃ uppajjati.",
  "atk-abh02a:470_4": "‘Ettakā no ñātakā,",
  "atk-abh02a:470_5": "ettakā bhogā naṭṭhā’ti cintentānaṃ balavadomanassaṃ uppajjati.",
  "atk-abh02a:470_6": "Iti imesaṃ dvinnampi dukkhānaṃ vatthubhāvena dukkhoti veditabboti. Apica –",
  "atk-abh02a:471_0": "Cittassa paridahanā, kāyassa visādanā ca adhimattaṃ;",
  "atk-abh02a:472_0": "Yaṃ dukkhamupāyāso, janeti dukkho tato vutto.",
  "atk-abh02a:473_0": "Ettha ca mandagginā antobhājaneyeva telādīnaṃ pāko viya soko.",
  "atk-abh02a:473_1": "Tikkhagginā paccamānassa bhājanato bahinikkhamanaṃ viya paridevo.",
  "atk-abh02a:473_2": "Bahinikkhantāvasesassa nikkhamitumpi appahontassa antobhājaneyeva yāva parikkhayā pāko viya upāyāso daṭṭhabbo.",
  "atk-abh02a:474_0": "Appiyasampayoganiddeso",
  "atk-abh02a:475_0": "199.",
  "atk-abh02a:475_1": "Appiyasampayoganiddese yassāti ye assa.",
  "atk-abh02a:475_2": "Aniṭṭhāti apariyesitā.",
  "atk-abh02a:475_3": "Pariyesitā vā hontu apariyesitā vā,",
  "atk-abh02a:475_4": "nāmamevetaṃ amanāpārammaṇānaṃ.",
  "atk-abh02a:475_5": "Manasmiṃ na kamanti,",
  "atk-abh02a:475_6": "na pavisantīti akantā.",
  "atk-abh02a:475_7": "Manasmiṃ na appiyanti,",
  "atk-abh02a:475_8": "na vā manaṃ vaḍḍhentīti amanāpā.",
  "atk-abh02a:475_9": "Rūpātiādi tesaṃ sabhāvanidassanaṃ.",
  "atk-abh02a:475_10": "Anatthaṃ kāmenti icchantīti anatthakāmā.",
  "atk-abh02a:475_11": "Ahitaṃ kāmenti icchantīti ahitakāmā.",
  "atk-abh02a:475_12": "Aphāsukaṃ dukkhavihāraṃ kāmenti icchantīti aphāsukakāmā.",
  "atk-abh02a:475_13": "Catūhi yogehi khemaṃ nibbhayaṃ vivaṭṭaṃ na icchanti,",
  "atk-abh02a:475_14": "sabhayaṃ vaṭṭameva nesaṃ kāmenti icchantīti āyogakkhemakāmā.",
  "atk-abh02a:476_0": "Apica saddhādīnaṃ vuddhisaṅkhātassa atthassa akāmanato tesaṃyeva hānisaṅkhātassa anatthassa ca kāmanato anatthakāmā.",
  "atk-abh02a:476_1": "Saddhādīnaṃyeva upāyabhūtassa hitassa akāmanato saddhāhāniādīnaṃ upāyabhūtassa ahitassa ca kāmanato ahitakāmā.",
  "atk-abh02a:476_2": "Phāsukavihārassa akāmanato aphāsukavihārassa ca kāmanato aphāsukakāmā.",
  "atk-abh02a:476_3": "Yassa kassaci nibbhayassa akāmanato bhayassa ca kāmanato ayogakkhemakāmāti evampettha attho daṭṭhabbo.",
  "atk-abh02a:477_0": "Saṅgatīti gantvā saṃyogo.",
  "atk-abh02a:477_1": "Samāgamoti āgatehi saṃyogo.",
  "atk-abh02a:477_2": "Samodhānanti ṭhānanisajjādīsu sahabhāvo.",
  "atk-abh02a:477_3": "Missībhāvoti sabbakiccānaṃ sahakaraṇaṃ.",
  "atk-abh02a:477_4": "Ayaṃ sattavasena yojanā.",
  "atk-abh02a:477_5": "Saṅkhāravasena pana yaṃ labbhati taṃ gahetabbaṃ.",
  "atk-abh02a:477_6": "Ayaṃ vuccatīti ayaṃ appiyasampayogo nāma kathiyati.",
  "atk-abh02a:477_7": "So aniṭṭhasamodhānalakkhaṇo,",
  "atk-abh02a:477_8": "cittavighātakaraṇaraso,",
  "atk-abh02a:477_9": "anatthabhāvapaccupaṭṭhāno.",
  "atk-abh02a:478_0": "So atthato eko dhammo nāma natthi.",
  "atk-abh02a:478_1": "Kevalaṃ appiyasampayuttānaṃ duvidhassāpi dukkhassa vatthubhāvato dukkhoti vutto.",
  "atk-abh02a:478_2": "Aniṭṭhāni hi vatthūni samodhānagatāni vijjhanachedanaphālanādīhi kāyikampi dukkhaṃ uppādenti,",
  "atk-abh02a:478_3": "ubbegajananato mānasampi.",
  "atk-abh02a:478_4": "Tenetaṃ vuccati –",
  "atk-abh02a:479_0": "Disvāva appiye dukkhaṃ, paṭhamaṃ hoti cetasi;",
  "atk-abh02a:480_0": "Tadupakkamasambhūta-matha kāye yato idha.",
  "atk-abh02a:481_0": "Tato dukkhadvayassāpi, vatthuto so mahesinā;",
  "atk-abh02a:482_0": "Dukkho vuttoti viññeyyo, appiyehi samāgamoti.",
  "atk-abh02a:483_0": "Piyavippayoganiddeso",
  "atk-abh02a:484_0": "200.",
  "atk-abh02a:484_1": "Piyavippayoganiddeso vuttapaṭipakkhanayena veditabbo.",
  "atk-abh02a:484_2": "Mātā vātiādi panettha atthakāme sarūpena dassetuṃ vuttaṃ.",
  "atk-abh02a:484_3": "Tattha mamāyatīti mātā.",
  "atk-abh02a:484_4": "Piyāyatīti pitā.",
  "atk-abh02a:484_5": "Bhajatīti bhātā.",
  "atk-abh02a:484_6": "Tathā bhaginī.",
  "atk-abh02a:484_7": "Mettāyantīti mittā,",
  "atk-abh02a:484_8": "minantīti vā mittā;",
  "atk-abh02a:484_9": "sabbaguyhesu anto pakkhipantīti attho.",
  "atk-abh02a:484_10": "Kiccakaraṇīyesu sahabhāvaṭṭhena amā hontīti amaccā.",
  "atk-abh02a:484_11": "Ayaṃ amhākaṃ ajjhattikoti evaṃ jānanti ñāyantīti vā ñātī.",
  "atk-abh02a:484_12": "Lohitena sambandhāti sālohitā.",
  "atk-abh02a:484_13": "Evametāni padāni atthato veditabbāni.",
  "atk-abh02a:484_14": "Ayaṃ vuccatīti ayaṃ piyehi vippayogo nāma kathiyati.",
  "atk-abh02a:484_15": "So iṭṭhavatthuviyogalakkhaṇo,",
  "atk-abh02a:484_16": "sokuppādanaraso,",
  "atk-abh02a:484_17": "byasanapaccupaṭṭhāno.",
  "atk-abh02a:485_0": "So atthato eko dhammo nāma natthi.",
  "atk-abh02a:485_1": "Kevalaṃ piyavippayuttānaṃ duvidhassāpi dukkhassa vatthubhāvato dukkhoti vutto.",
  "atk-abh02a:485_2": "Iṭṭhāni hi vatthūni viyujjamānāni sarīrassa sosanamilāpanādibhāvena kāyikampi dukkhaṃ uppādenti,",
  "atk-abh02a:485_3": "‘yampi no ahosi,",
  "atk-abh02a:485_4": "tampi no natthī’ti anusocāpanato mānasampi.",
  "atk-abh02a:485_5": "Tenetaṃ vuccati –",
  "atk-abh02a:486_0": "Ñātidhanādiviyogā, sokasarasamappitā vitujjanti;",
  "atk-abh02a:487_0": "Bālā yato tato yaṃ, dukkhoti mato piyaviyogoti.",
  "atk-abh02a:488_0": "Icchāniddeso",
  "atk-abh02a:489_0": "201.",
  "atk-abh02a:489_1": "Icchāniddese jātidhammānanti jātisabhāvānaṃ jātipakatikānaṃ.",
  "atk-abh02a:489_2": "Icchā uppajjatīti taṇhā uppajjati.",
  "atk-abh02a:489_3": "Aho vatāti patthanā.",
  "atk-abh02a:489_4": "Na kho panetaṃ icchāya pattabbanti yaṃ etaṃ “aho vata mayaṃ na jātidhammā assāma,",
  "atk-abh02a:489_5": "na ca vata no jāti āgaccheyyā”ti evaṃ pahīnasamudayesu sādhūsu vijjamānaṃ ajātidhammattaṃ,",
  "atk-abh02a:489_6": "parinibbutesu ca vijjamānaṃ jātiyā anāgamanaṃ icchitaṃ,",
  "atk-abh02a:489_7": "taṃ icchantassāpi maggabhāvanāya vinā apattabbato anicchantassa ca bhāvanāya pattabbato na icchāya pattabbaṃ nāma hoti.",
  "atk-abh02a:489_8": "Idampīti etampi;",
  "atk-abh02a:489_9": "upari sesāni upādāya pikāro.",
  "atk-abh02a:489_10": "Yampicchanti yenapi dhammena alabbhaneyyaṃ vatthuṃ icchanto na labhati,",
  "atk-abh02a:489_11": "taṃ alabbhaneyyavatthuicchanaṃ dukkhanti veditabbaṃ.",
  "atk-abh02a:489_12": "Jarādhammānantiādīsupi eseva nayo.",
  "atk-abh02a:489_13": "Evamettha alabbhaneyyavatthūsu icchāva “yampicchaṃ na labhati tampi dukkha”nti vuttā.",
  "atk-abh02a:489_14": "Sā alabbhaneyyavatthuicchanalakkhaṇā,",
  "atk-abh02a:489_15": "tappariyesanarasā,",
  "atk-abh02a:489_16": "tesaṃ appattipaccupaṭṭhānā.",
  "atk-abh02a:490_0": "Dvinnaṃ pana dukkhānaṃ vatthubhāvato dukkhāti vuttā.",
  "atk-abh02a:490_1": "Ekacco hi rājā bhavissatīti sambhāvito hoti.",
  "atk-abh02a:490_2": "So chinnabhinnagaṇena parivārito pabbatavisamaṃ vā vanagahanaṃ vā pavisati.",
  "atk-abh02a:490_3": "Atha rājā taṃ pavattiṃ ñatvā balakāyaṃ peseti.",
  "atk-abh02a:490_4": "So rājapurisehi nihataparivāro sayampi laddhappahāro palāyamāno rukkhantaraṃ vā pāsāṇantaraṃ vā pavisati.",
  "atk-abh02a:490_5": "Tasmiṃ samaye mahāmegho uṭṭhahati,",
  "atk-abh02a:490_6": "tibbandhakārā kāḷavaddalikā hoti.",
  "atk-abh02a:490_7": "Atha naṃ samantato kāḷakipillikādayo pāṇā parivāretvā gaṇhanti.",
  "atk-abh02a:490_8": "Tenassa balavakāyadukkhaṃ uppajjati.",
  "atk-abh02a:490_9": "‘Maṃ ekaṃ nissāya ettakā ñātī ca bhogā ca vinaṭṭhā’ti cintentassa balavadomanassaṃ uppajjati.",
  "atk-abh02a:490_10": "Iti ayaṃ icchā imesaṃ dvinnampi dukkhānaṃ vatthubhāvena dukkhāti veditabbā. Apica –",
  "atk-abh02a:491_0": "Taṃ taṃ patthayamānānaṃ, tassa tassa alābhato;",
  "atk-abh02a:492_0": "Yaṃ vighātamayaṃ dukkhaṃ, sattānaṃ idha jāyati.",
  "atk-abh02a:493_0": "Alabbhaneyyavatthūnaṃ, patthanā tassa kāraṇaṃ;",
  "atk-abh02a:494_0": "Yasmā tasmā jino dukkhaṃ, icchitālābhamabravīti.",
  "atk-abh02a:495_0": "Upādānakkhandhaniddeso",
  "atk-abh02a:496_0": "202.",
  "atk-abh02a:496_1": "Upādānakkhandhaniddese saṃkhittenāti desanaṃ sandhāya vuttaṃ.",
  "atk-abh02a:496_2": "Dukkhañhi ettakāni dukkhasatānīti vā ettakāni dukkhasahassānīti vā ettakāni dukkhasatasahassānīti vā saṃkhipituṃ na sakkā,",
  "atk-abh02a:496_3": "desanā pana sakkā,",
  "atk-abh02a:496_4": "tasmā “dukkhaṃ nāma aññaṃ kiñci natthi,",
  "atk-abh02a:496_5": "saṃkhittena pañcupādānakkhandhā dukkhā”ti desanaṃ saṅkhipento evamāha.",
  "atk-abh02a:496_6": "Seyyathidanti nipāto;",
  "atk-abh02a:496_7": "tassa te katameti ceti attho.",
  "atk-abh02a:496_8": "Rūpūpādānakkhandhotiādīnaṃ attho khandhavibhaṅge vaṇṇitoyeva.",
  "atk-abh02a:497_0": "‘Khandhānaṃ dukkhaṭṭho veditabbo’ti ettha pana –",
  "atk-abh02a:498_0": "Jātippabhutikaṃ dukkhaṃ, yaṃ vuttaṃ idha tādinā;",
  "atk-abh02a:499_0": "Avuttaṃ yañca taṃ sabbaṃ, vinā ete na vijjati.",
  "atk-abh02a:500_0": "Yasmā tasmā upādāna-kkhandhā saṅkhepato ime;",
  "atk-abh02a:501_0": "Dukkhāti vuttā dukkhanta-desakena mahesinā.",
  "atk-abh02a:502_0": "Tathā hi indhanamiva pāvako,",
  "atk-abh02a:502_1": "lakkhamiva paharaṇāni,",
  "atk-abh02a:502_2": "gorūpamiva ḍaṃsamakasādayo,",
  "atk-abh02a:502_3": "khettamiva lāvakā,",
  "atk-abh02a:502_4": "gāmaṃ viya gāmaghātakā,",
  "atk-abh02a:502_5": "upādānakkhandhapañcakameva jātiādayo nānappakārehi bādhayamānā,",
  "atk-abh02a:502_6": "tiṇalatādīni viya bhūmiyaṃ,",
  "atk-abh02a:502_7": "pupphaphalapallavādīni viya rukkhesu,",
  "atk-abh02a:502_8": "upādānakkhandhesuyeva nibbattanti.",
  "atk-abh02a:502_9": "Upādānakkhandhānañca ādidukkhaṃ jāti,",
  "atk-abh02a:502_10": "majjhedukkhaṃ jarā,",
  "atk-abh02a:502_11": "pariyosānadukkhaṃ maraṇaṃ.",
  "atk-abh02a:502_12": "Māraṇantikadukkhābhighātena pariḍayhamānadukkhaṃ soko,",
  "atk-abh02a:502_13": "tadasahanato lālappanadukkhaṃ paridevo.",
  "atk-abh02a:502_14": "Tato dhātukkhobhasaṅkhātaaniṭṭhaphoṭṭhabbasamāyogato kāyassa ābādhanadukkhaṃ dukkhaṃ.",
  "atk-abh02a:502_15": "Tena bādhiyamānānaṃ puthujjanānaṃ tattha paṭighuppattito cetobādhanadukkhaṃ domanassaṃ.",
  "atk-abh02a:502_16": "Sokādivuḍḍhiyā janitavisādānaṃ anutthunanadukkhaṃ upāyāso.",
  "atk-abh02a:502_17": "Manorathavighātappattānaṃ icchāvighātadukkhaṃ icchitālābhoti evaṃ nānappakārato upaparikkhiyamānā upādānakkhandhāva",
  "atk-abh02a:502_18": "dukkhāti yadetaṃ ekamekaṃ dassetvā vuccamānaṃ anekehi kappehi na sakkā asesato vattuṃ,",
  "atk-abh02a:502_19": "taṃ sabbampi dukkhaṃ ekajalabindumhi sakalasamuddajalarasaṃ viya yesu kesuci pañcasu upādānakkhandhesu",
  "atk-abh02a:502_20": "saṅkhipitvā dassetuṃ “saṃkhittena pañcupādānakkhandhā dukkhā”ti bhagavā avocāti.",
  "atk-abh02a:503_0": "Dukkhasaccaniddesavaṇṇanā niṭṭhitā.",
  "atk-abh02a:504_0": "2. Samudayasaccaniddesavaṇṇanā",
  "atk-abh02a:505_0": "203.",
  "atk-abh02a:505_1": "Samudayasaccaniddese yāyaṃ taṇhāti yā ayaṃ taṇhā.",
  "atk-abh02a:505_2": "Ponobbhavikāti punabbhavakaraṇaṃ punobbhavo,",
  "atk-abh02a:505_3": "punobbhavo sīlamassāti ponobbhavikā.",
  "atk-abh02a:505_4": "Apica punabbhavaṃ deti,",
  "atk-abh02a:505_5": "punabbhavāya saṃvattati,",
  "atk-abh02a:505_6": "punappunaṃ bhave nibbattetīti ponobbhavikā.",
  "atk-abh02a:505_7": "Sā panesā punabbhavassa dāyikāpi atthi adāyikāpi,",
  "atk-abh02a:505_8": "punabbhavāya saṃvattanikāpi atthi asaṃvattanikāpi,",
  "atk-abh02a:505_9": "dinnāya paṭisandhiyā upadhivepakkamattāpi.",
  "atk-abh02a:505_10": "Sā punabbhavaṃ dadamānāpi adadamānāpi,",
  "atk-abh02a:505_11": "punabbhavāya saṃvattamānāpi asaṃvattamānāpi,",
  "atk-abh02a:505_12": "dinnāya paṭisandhiyā upadhivepakkamattāpi ponobbhavikā evāti nāmaṃ labhati.",
  "atk-abh02a:505_13": "Abhinandanasaṅkhātena nandirāgena sahagatāti nandirāgasahagatā,",
  "atk-abh02a:505_14": "nandirāgena saddhiṃ atthato ekattameva gatāti vuttaṃ hoti.",
  "atk-abh02a:505_15": "Tatratatrābhinandinīti yatra yatra attabhāvo tatratatrābhinandinī,",
  "atk-abh02a:505_16": "rūpādīsu vā ārammaṇesu tatratatrābhinandinī;",
  "atk-abh02a:505_17": "rūpābhinandinī saddagandharasaphoṭṭhabbadhammābhinandinīti attho.",
  "atk-abh02a:505_18": "Seyyathidanti nipāto;",
  "atk-abh02a:505_19": "tassa sā katamāti ceti attho.",
  "atk-abh02a:505_20": "Kāmataṇhāti kāme taṇhā kāmataṇhā;",
  "atk-abh02a:505_21": "pañcakāmaguṇikarāgassetaṃ adhivacanaṃ.",
  "atk-abh02a:505_22": "Bhave taṇhā bhavataṇhā;",
  "atk-abh02a:505_23": "bhavapatthanāvasena uppannassa sassatadiṭṭhisahagatassa rūpārūpabhavarāgassa ca jhānanikantiyā cetaṃ adhivacanaṃ.",
  "atk-abh02a:505_24": "Vibhave taṇhā vibhavataṇhā;",
  "atk-abh02a:505_25": "ucchedadiṭṭhisahagatassa rāgassetaṃ adhivacanaṃ.",
  "atk-abh02a:506_0": "Idāni tassā taṇhāya vatthuṃ vitthārato dassetuṃ sā kho panesātiādimāha.",
  "atk-abh02a:506_1": "Tattha uppajjatīti jāyati.",
  "atk-abh02a:506_2": "Nivisatīti punappunaṃ pavattivasena patiṭṭhahati.",
  "atk-abh02a:506_3": "Yaṃ loke piyarūpaṃ sātarūpanti yaṃ lokasmiṃ piyasabhāvañceva madhurasabhāvañca.",
  "atk-abh02a:506_4": "Cakkhuṃ loketiādīsu lokasmiñhi cakkhādīsu mamattena abhiniviṭṭhā sattā sampattiyaṃ patiṭṭhitā attano",
  "atk-abh02a:506_5": "cakkhuṃ ādāsādīsu nimittaggahaṇānusārena vippasannapañcapasādaṃ suvaṇṇavimāne ugghāṭitamaṇisīhapañjaraṃ",
  "atk-abh02a:506_6": "viya maññanti,",
  "atk-abh02a:506_7": "sotaṃ rajatapanāḷikaṃ viya pāmaṅgasuttakaṃ viya ca maññanti,",
  "atk-abh02a:506_8": "tuṅganāsāti laddhavohāraṃ ghānaṃ vaṭṭetvā ṭhapitaharitālavaṭṭiṃ viya maññanti,",
  "atk-abh02a:506_9": "jivhaṃ rattakambalapaṭalaṃ viya mudusiniddhamadhurarasadaṃ maññanti,",
  "atk-abh02a:506_10": "kāyaṃ sālalaṭṭhiṃ viya suvaṇṇatoraṇaṃ viya ca maññanti,",
  "atk-abh02a:506_11": "manaṃ aññesaṃ manena asadisaṃ uḷāraṃ maññanti,",
  "atk-abh02a:506_12": "rūpaṃ suvaṇṇakaṇikārapupphādivaṇṇaṃ viya,",
  "atk-abh02a:506_13": "saddaṃ mattakaravīkakokilamandadhamitamaṇivaṃsanigghosaṃ viya,",
  "atk-abh02a:506_14": "attanā paṭiladdhāni catusamuṭṭhānikagandhārammaṇādīni ‘kassa aññassa evarūpāni atthī’ti maññanti.",
  "atk-abh02a:506_15": "Tesaṃ evaṃ maññamānānaṃ tāni cakkhādīni piyarūpāni ceva honti sātarūpāni ca.",
  "atk-abh02a:506_16": "Atha nesaṃ tattha anuppannā ceva taṇhā uppajjati,",
  "atk-abh02a:506_17": "uppannā ca punappunaṃ pavattivasena nivisati.",
  "atk-abh02a:506_18": "Tasmā bhagavā –",
  "atk-abh02a:506_19": "“cakkhuṃ loke piyarūpaṃ sātarūpaṃ.",
  "atk-abh02a:506_20": "Etthesā taṇhā uppajjamānā uppajjatī”tiādimāha.",
  "atk-abh02a:506_21": "Tattha uppajjamānāti yadā uppajjati tadā ettha uppajjatīti attho.",
  "atk-abh02a:506_22": "Esa nayo sabbatthāpīti.",
  "atk-abh02a:507_0": "Samudayasaccaniddesavaṇṇanā niṭṭhitā.",
  "atk-abh02a:508_0": "3. Nirodhasaccaniddesavaṇṇanā",
  "atk-abh02a:509_0": "204.",
  "atk-abh02a:509_1": "Nirodhasaccaniddese yo tassāyeva taṇhāyāti ettha ‘yo tasseva dukkhassā’ti vattabbe yasmā samudayanirodheneva dukkhaṃ nirujjhati no aññathā, yathāha –",
  "atk-abh02a:510_0": "“Yathāpi mūle anupaddave daḷhe,",
  "atk-abh02a:511_0": "Chinnopi rukkho punareva rūhati;",
  "atk-abh02a:512_0": "Evampi taṇhānusaye anūhate,",
  "atk-abh02a:513_0": "Nibbattati dukkhamidaṃ punappuna”nti. ;",
  "atk-abh02a:514_0": "Tasmā taṃ dukkhanirodhaṃ dassento samudayanirodhena dassetuṃ evamāha.",
  "atk-abh02a:514_1": "Sīhasamānavuttino hi tathāgatā.",
  "atk-abh02a:514_2": "Te dukkhaṃ nirodhentā dukkhanirodhañca dassentā hetumhi paṭipajjanti, na phale.",
  "atk-abh02a:514_3": "Suvānavuttino pana aññatitthiyā.",
  "atk-abh02a:514_4": "Te dukkhaṃ nirodhentā dukkhanirodhañca dassentā attakilamathānuyogena ceva tasseva ca desanāya phale paṭipajjanti,",
  "atk-abh02a:514_5": "na hetumhīti.",
  "atk-abh02a:514_6": "Sīhasamānavuttitāya satthā hetumhi paṭipajjanto yo tassāyevātiādimāha.",
  "atk-abh02a:515_0": "Tattha tassāyevāti yā sā uppatti nivesavasena heṭṭhā pakāsitā tassāyeva.",
  "atk-abh02a:515_1": "Asesavirāganirodhotiādīni sabbāni nibbānavevacanāneva.",
  "atk-abh02a:515_2": "Nibbānañhi āgamma taṇhā asesā virajjati nirujjhati.",
  "atk-abh02a:515_3": "Tasmā taṃ “tassāyeva taṇhāya asesavirāganirodho”ti vuccati.",
  "atk-abh02a:515_4": "Nibbānañca āgamma taṇhā cajiyati,",
  "atk-abh02a:515_5": "paṭinissajjiyati, muccati,",
  "atk-abh02a:515_6": "na alliyati.",
  "atk-abh02a:515_7": "Tasmā nibbānaṃ “cāgo paṭinissaggo mutti anālayo”ti vuccati.",
  "atk-abh02a:515_8": "Ekameva hi nibbānaṃ.",
  "atk-abh02a:515_9": "Nāmāni panassa sabbasaṅkhatānaṃ nāmapaṭipakkhavasena anekāni nibbānavevacanāneva honti,",
  "atk-abh02a:515_10": "seyyathidaṃ –",
  "atk-abh02a:515_11": "asesavirāganirodho, cāgo,",
  "atk-abh02a:515_12": "paṭinissaggo, mutti, anālayo,",
  "atk-abh02a:515_13": "rāgakkhayo,",
  "atk-abh02a:515_14": "dosakkhayo,",
  "atk-abh02a:515_15": "mohakkhayo,",
  "atk-abh02a:515_16": "taṇhākkhayo, anuppādo,",
  "atk-abh02a:515_17": "appavattaṃ,",
  "atk-abh02a:515_18": "animittaṃ,",
  "atk-abh02a:515_19": "appaṇihitaṃ,",
  "atk-abh02a:515_20": "anāyūhanaṃ,",
  "atk-abh02a:515_21": "appaṭisandhi,",
  "atk-abh02a:515_22": "anupapatti, agati, ajātaṃ, ajaraṃ, abyādhi, amataṃ, asokaṃ,",
  "atk-abh02a:515_23": "aparidevaṃ,",
  "atk-abh02a:515_24": "anupāyāsaṃ,",
  "atk-abh02a:515_25": "asaṃkiliṭṭhantiādīni.",
  "atk-abh02a:516_0": "Idāni maggena chinnāya nibbānaṃ āgamma appavattipattāyapi ca taṇhāya yesu vatthūsu tassā uppatti dassitā,",
  "atk-abh02a:516_1": "tattheva abhāvaṃ dassetuṃ sā kho panesātiādimāha.",
  "atk-abh02a:516_2": "Tattha yathā puriso khette jātaṃ tittaalābuvalliṃ disvā aggato paṭṭhāya mūlaṃ pariyesitvā chindeyya,",
  "atk-abh02a:516_3": "sā anupubbena milāyitvā appavattiṃ gaccheyya.",
  "atk-abh02a:516_4": "Tato tasmiṃ khette tittaalābu niruddhā pahīnāti vucceyya.",
  "atk-abh02a:516_5": "Evameva khette tittaalābu viya cakkhādīsu taṇhā.",
  "atk-abh02a:516_6": "Sā ariyamaggena mūlacchinnā nibbānaṃ āgamma appavattiṃ gacchati.",
  "atk-abh02a:516_7": "Evaṃ gatā pana tesu vatthūsu khette tittaalābu viya na paññāyati.",
  "atk-abh02a:516_8": "Yathā ca aṭavito core ānetvā nagarassa dakkhiṇadvāre ghāteyyuṃ,",
  "atk-abh02a:516_9": "tato aṭaviyaṃ corā matāti vā māritāti vā vucceyyuṃ;",
  "atk-abh02a:516_10": "evameva aṭaviyaṃ corā viya yā cakkhādīsu taṇhā,",
  "atk-abh02a:516_11": "sā dakkhiṇadvāre corā viya nibbānaṃ āgamma niruddhattā nibbāne niruddhā.",
  "atk-abh02a:516_12": "Evaṃ niruddhā pana tesu vatthūsu aṭaviyaṃ corā viya na paññāyati.",
  "atk-abh02a:516_13": "Tenassā tattheva nirodhaṃ dassento “cakkhuṃ loke piyarūpaṃ sātarūpaṃ,",
  "atk-abh02a:516_14": "etthesā taṇhā pahīyamānā pahīyati,",
  "atk-abh02a:516_15": "ettha nirujjhamānā nirujjhatī”tiādimāha.",
  "atk-abh02a:516_16": "Sesamettha uttānatthamevāti.",
  "atk-abh02a:517_0": "Nirodhasaccaniddesavaṇṇanā niṭṭhitā.",
  "atk-abh02a:518_0": "4. Maggasaccaniddesavaṇṇanā",
  "atk-abh02a:519_0": "205.",
  "atk-abh02a:519_1": "Maggasaccaniddese ayamevāti aññamaggapaṭikkhepanatthaṃ niyamanaṃ.",
  "atk-abh02a:519_2": "Ariyoti taṃtaṃmaggavajjhehi kilesehi ārakattā ariyabhāvakarattā ariyaphalapaṭilābhakarattā ca ariyo.",
  "atk-abh02a:519_3": "Aṭṭhaṅgāni assāti aṭṭhaṅgiko.",
  "atk-abh02a:519_4": "Svāyaṃ caturaṅgikā viya senā,",
  "atk-abh02a:519_5": "pañcaṅgikaṃ viya tūriyaṃ aṅgamattameva hoti,",
  "atk-abh02a:519_6": "aṅgavinimutto natthi.",
  "atk-abh02a:519_7": "Nibbānatthikehi maggīyati,",
  "atk-abh02a:519_8": "nibbānaṃ vā maggati,",
  "atk-abh02a:519_9": "kilese vā mārento gacchatīti maggo.",
  "atk-abh02a:519_10": "Seyyathidanti so katamoti ceti attho.",
  "atk-abh02a:520_0": "Idāni aṅgamattameva maggo hoti,",
  "atk-abh02a:520_1": "aṅgavinimmutto natthīti dassento sammādiṭṭhi…pe…",
  "atk-abh02a:520_2": "sammāsamādhīti āha.",
  "atk-abh02a:520_3": "Tattha sammā dassanalakkhaṇā sammādiṭṭhi.",
  "atk-abh02a:520_4": "Sammā abhiniropanalakkhaṇo sammāsaṅkappo.",
  "atk-abh02a:520_5": "Sammā pariggahalakkhaṇā sammāvācā.",
  "atk-abh02a:520_6": "Sammā samuṭṭhāpanalakkhaṇo sammākammanto.",
  "atk-abh02a:520_7": "Sammā vodānalakkhaṇo sammāājīvo.",
  "atk-abh02a:520_8": "Sammā paggahalakkhaṇo sammāvāyāmo.",
  "atk-abh02a:520_9": "Sammā upaṭṭhānalakkhaṇā sammāsati.",
  "atk-abh02a:520_10": "Sammā samādhānalakkhaṇo sammāsamādhi.",
  "atk-abh02a:521_0": "Tesu ca ekekassa tīṇi tīṇi kiccāni honti,",
  "atk-abh02a:521_1": "seyyathidaṃ –",
  "atk-abh02a:521_2": "sammādiṭṭhi tāva aññehipi attano paccanīkakilesehi saddhiṃ micchādiṭṭhiṃ pajahati,",
  "atk-abh02a:521_3": "nirodhaṃ ārammaṇaṃ karoti,",
  "atk-abh02a:521_4": "sampayuttadhamme ca passati tappaṭicchādakamohavidhamanavasena asammohato.",
  "atk-abh02a:521_5": "Sammāsaṅkappādayopi tatheva micchāsaṅkappādīni ca pajahanti,",
  "atk-abh02a:521_6": "nirodhañca ārammaṇaṃ karonti.",
  "atk-abh02a:521_7": "Visesato panettha sammāsaṅkappo sahajātadhamme abhiniropeti,",
  "atk-abh02a:521_8": "sammāvācā sammā pariggaṇhāti,",
  "atk-abh02a:521_9": "sammākammanto sammā samuṭṭhāpeti,",
  "atk-abh02a:521_10": "sammāājīvo sammā vodāpeti,",
  "atk-abh02a:521_11": "sammāvāyāmo sammā paggaṇhāti,",
  "atk-abh02a:521_12": "sammāsati sammā upaṭṭhāti,",
  "atk-abh02a:521_13": "sammāsamādhi sammā padahati.",
  "atk-abh02a:522_0": "Apicesā sammādiṭṭhi nāma pubbabhāge nānākkhaṇā nānārammaṇā hoti,",
  "atk-abh02a:522_1": "maggakāle ekakkhaṇā ekārammaṇā,",
  "atk-abh02a:522_2": "kiccato pana dukkhe ñāṇantiādīni cattāri nāmāni labhati.",
  "atk-abh02a:522_3": "Sammāsaṅkappādayopi pubbabhāge nānākkhaṇā nānārammaṇā honti,",
  "atk-abh02a:522_4": "maggakāle ekakkhaṇā ekārammaṇā.",
  "atk-abh02a:522_5": "Tesu sammāsaṅkappo kiccato nekkhammasaṅkappotiādīni tīṇi nāmāni labhati.",
  "atk-abh02a:522_6": "Sammāvācādayo tayo pubbabhāge nānākkhaṇā nānārammaṇā viratiyopi honti cetanāyopi,",
  "atk-abh02a:522_7": "maggakkhaṇe pana viratiyova.",
  "atk-abh02a:522_8": "Sammāvāyāmo sammāsatīti idampi dvayaṃ kiccato sammappadhānasatipaṭṭhānavasena cattāri nāmāni labhati.",
  "atk-abh02a:522_9": "Sammāsamādhi pana pubbabhāgepi maggakkhaṇepi sammāsamādhiyeva.",
  "atk-abh02a:523_0": "Iti imesu aṭṭhasu dhammesu bhagavatā nibbānādhigamāya paṭipannassa yogino bahūpakārattā paṭhamaṃ sammādiṭṭhi desitā.",
  "atk-abh02a:523_1": "Ayañhi “paññāpajjoto paññāsattha”nti ca vuttā.",
  "atk-abh02a:523_2": "Tasmā etāya pubbabhāge vipassanāñāṇasaṅkhātāya sammādiṭṭhiyā avijjandhakāraṃ viddhaṃsetvā kilesacore ghātento khemena yogāvacaro nibbānaṃ pāpuṇāti.",
  "atk-abh02a:523_3": "Tena vuttaṃ “nibbānādhigamāya paṭipannassa yogino bahūpakārattā paṭhamaṃ sammādiṭṭhi desitā”ti.",
  "atk-abh02a:524_0": "Sammāsaṅkappo pana tassā bahūpakāro,",
  "atk-abh02a:524_1": "tasmā tadanantaraṃ vutto.",
  "atk-abh02a:524_2": "Yathā hi heraññiko hatthena parivattetvā parivattetvā cakkhunā kahāpaṇaṃ olokento ‘ayaṃ kūṭo,",
  "atk-abh02a:524_3": "ayaṃ cheko’ti jānāti,",
  "atk-abh02a:524_4": "evaṃ yogāvacaropi pubbabhāge vitakkena vitakketvā vipassanāpaññāya olokayamāno ‘ime dhammā kāmāvacarā,",
  "atk-abh02a:524_5": "ime dhammā rūpāvacarādayo’ti jānāti.",
  "atk-abh02a:524_6": "Yathā vā pana purisena koṭiyaṃ gahetvā parivattetvā parivattetvā dinnaṃ mahārukkhaṃ tacchako vāsiyā tacchetvā kamme upaneti,",
  "atk-abh02a:524_7": "evaṃ vitakkena vitakketvā vitakkatvā dinnadhamme yogāvacaro paññāya ‘ime dhammā kāmāvacarā,",
  "atk-abh02a:524_8": "ime dhammā rūpāvacarā’tiādinā nayena paricchinditvā kamme upaneti.",
  "atk-abh02a:524_9": "Tena vuttaṃ ‘sammāsaṅkappo pana tassā bahūpakāro,",
  "atk-abh02a:524_10": "tasmā tadanantaraṃ vutto”ti.",
  "atk-abh02a:525_0": "Svāyaṃ yathā sammādiṭṭhiyā,",
  "atk-abh02a:525_1": "evaṃ sammāvācāyapi upakārako. Yathāha –",
  "atk-abh02a:525_2": "“pubbe kho, gahapati,",
  "atk-abh02a:525_3": "vitakketvā vicāretvā pacchā vācaṃ bhindatī”ti.",
  "atk-abh02a:525_4": "Tasmā tadanantaraṃ sammāvācā vuttā.",
  "atk-abh02a:526_0": "Yasmā pana ‘idañcidañca karissāmā’ti paṭhamaṃ vācāya saṃvidahitvā loke kammante payojenti,",
  "atk-abh02a:526_1": "tasmā vācā kāyakammassa upakārikāti sammāvācāya anantaraṃ sammākammanto vutto.",
  "atk-abh02a:527_0": "Catubbidhaṃ pana vacīduccaritaṃ,",
  "atk-abh02a:527_1": "tividhaṃ kāyaduccaritaṃ pahāya ubhayaṃ sucaritaṃ pūrentasseva yasmā ājīvaṭṭhamakasīlaṃ pūrati,",
  "atk-abh02a:527_2": "na itarassa,",
  "atk-abh02a:527_3": "tasmā tadubhayānantaraṃ sammāājīvo vutto.",
  "atk-abh02a:528_0": "Evaṃ suddhājīvena ‘parisuddho me ājīvo’ti ettāvatā paritosaṃ akatvā suttappamattena viharituṃ na yuttaṃ,",
  "atk-abh02a:528_1": "atha kho sabbairiyāpathesu idaṃ vīriyamārabhitabbanti dassetuṃ tadanantaraṃ sammāvāyāmo vutto.",
  "atk-abh02a:529_0": "Tato āraddhavīriyenāpi kāyādīsu catūsu vatthūsu sati suppatiṭṭhitā kātabbāti dassanatthaṃ tadanantaraṃ sammāsati desitā.",
  "atk-abh02a:530_0": "Yasmā pana evaṃ suppatiṭṭhitā sati samādhissa upakārānupakārānaṃ dhammānaṃ gatiyo samanvesitvā pahoti ekattārammaṇe cittaṃ samādhātuṃ,",
  "atk-abh02a:530_1": "tasmā sammāsatianantaraṃ sammāsamādhi desitoti veditabbo.",
  "atk-abh02a:531_0": "Sammādiṭṭhiniddese “dukkhe ñāṇa”ntiādinā catusaccakammaṭṭhānaṃ dassitaṃ.",
  "atk-abh02a:531_1": "Tattha purimāni dve saccāni vaṭṭaṃ,",
  "atk-abh02a:531_2": "pacchimāni vivaṭṭaṃ.",
  "atk-abh02a:531_3": "Tesu bhikkhuno vaṭṭe kammaṭṭhānābhiniveso hoti,",
  "atk-abh02a:531_4": "vivaṭṭe natthi abhiniveso.",
  "atk-abh02a:531_5": "Purimāni hi dve saccāni “pañcakkhandhā dukkhaṃ,",
  "atk-abh02a:531_6": "taṇhā samudayo”ti evaṃ saṅkhepena ca “katame pañcakkhandhā?",
  "atk-abh02a:531_7": "Rūpakkhandho”tiādinā nayena vitthārena ca ācariyassa santike uggaṇhitvā vācāya punappunaṃ parivattento yogāvacaro kammaṃ karoti;",
  "atk-abh02a:531_8": "itaresu pana dvīsu saccesu “nirodhasaccaṃ iṭṭhaṃ kantaṃ manāpaṃ,",
  "atk-abh02a:531_9": "maggasaccaṃ iṭṭhaṃ kantaṃ manāpa”nti evaṃ savaneneva kammaṃ karoti.",
  "atk-abh02a:531_10": "So evaṃ kammaṃ karonto cattāri saccāni ekena paṭivedhena paṭivijjhati,",
  "atk-abh02a:531_11": "ekābhisamayena abhisameti;",
  "atk-abh02a:531_12": "dukkhaṃ pariññāpaṭivedhena paṭivijjhati,",
  "atk-abh02a:531_13": "samudayaṃ pahānapaṭivedhena,",
  "atk-abh02a:531_14": "nirodhaṃ sacchikiriyapaṭivedhena,",
  "atk-abh02a:531_15": "maggaṃ bhāvanāpaṭivedhena paṭivijjhati;",
  "atk-abh02a:531_16": "dukkhaṃ pariññābhisamayena…pe…",
  "atk-abh02a:531_17": "maggaṃ bhāvanābhisamayena abhisameti.",
  "atk-abh02a:532_0": "Evamassa pubbabhāge dvīsu saccesu uggahaparipucchāsavanadhāraṇasammasanapaṭivedho hoti,",
  "atk-abh02a:532_1": "dvīsu savanapaṭivedhoyeva;",
  "atk-abh02a:532_2": "aparabhāge tīsu kiccato paṭivedho hoti,",
  "atk-abh02a:532_3": "nirodhe ārammaṇapaṭivedho.",
  "atk-abh02a:532_4": "Tattha sabbampi paṭivedhañāṇaṃ lokuttaraṃ,",
  "atk-abh02a:532_5": "savanadhāraṇasammasanañāṇaṃ lokiyaṃ kāmāvacaraṃ,",
  "atk-abh02a:532_6": "paccavekkhaṇā pana pattasaccassa hoti.",
  "atk-abh02a:532_7": "Ayañca ādikammiko.",
  "atk-abh02a:532_8": "Tasmā sā idha na vuttā.",
  "atk-abh02a:532_9": "Imassa ca bhikkhuno pubbe pariggahato ‘dukkhaṃ parijānāmi,",
  "atk-abh02a:532_10": "samudayaṃ pajahāmi,",
  "atk-abh02a:532_11": "nirodhaṃ sacchikaromi,",
  "atk-abh02a:532_12": "maggaṃ bhāvemī’ti ābhogasamannāhāramanasikārapaccavekkhaṇā natthi,",
  "atk-abh02a:532_13": "pariggahato paṭṭhāya hoti;",
  "atk-abh02a:532_14": "aparabhāge pana dukkhaṃ pariññātameva hoti…pe…",
  "atk-abh02a:532_15": "maggo bhāvitova hoti.",
  "atk-abh02a:533_0": "Tattha dve saccāni duddasattā gambhīrāni,",
  "atk-abh02a:533_1": "dve gambhīrattā duddasāni.",
  "atk-abh02a:533_2": "Dukkhasaccañhi uppattito pākaṭaṃ;",
  "atk-abh02a:533_3": "khāṇukaṇṭakappahārādīsu ‘aho dukkha’nti vattabbatampi āpajjati.",
  "atk-abh02a:533_4": "Samudayampi khāditukāmatābhuñjitukāmatādivasena uppattito pākaṭaṃ.",
  "atk-abh02a:533_5": "Lakkhaṇapaṭivedhato pana ubhayampi gambhīraṃ.",
  "atk-abh02a:533_6": "Iti tāni duddasattā gambhīrāni.",
  "atk-abh02a:533_7": "Itaresaṃ pana dvinnaṃ dassanatthāya payogo bhavaggagahaṇatthaṃ hatthappasāraṇaṃ viya,",
  "atk-abh02a:533_8": "avīciphusanatthaṃ pādappasāraṇaṃ viya,",
  "atk-abh02a:533_9": "satadhā bhinnavālassa koṭiyā koṭiṃ paṭipādanaṃ viya ca hoti.",
  "atk-abh02a:533_10": "Iti tāni gambhīrattā duddasāni.",
  "atk-abh02a:533_11": "Evaṃ duddasattā gambhīresu gambhīrattā ca duddasesu catūsu saccesu uggahādivasena pubbabhāgañāṇuppattiṃ sandhāya idaṃ “dukkhe ñāṇa”ntiādi vuttaṃ.",
  "atk-abh02a:533_12": "Paṭivedhakkhaṇe pana ekameva ñāṇaṃ hoti.",
  "atk-abh02a:534_0": "Sammāsaṅkappaniddese kāmato nissaṭoti nekkhammasaṅkappo.",
  "atk-abh02a:534_1": "Byāpādato nissaṭoti abyāpādasaṅkappo.",
  "atk-abh02a:534_2": "Vihiṃsāya nissaṭoti avihiṃsāsaṅkappo.",
  "atk-abh02a:534_3": "Tattha nekkhammavitakko kāmavitakkassa padaghātaṃ padacchedaṃ karonto uppajjati,",
  "atk-abh02a:534_4": "abyāpādavitakko byāpādavitakkassa,",
  "atk-abh02a:534_5": "avihiṃsāvitakko vihiṃsāvitakkassa.",
  "atk-abh02a:534_6": "Nekkhammavitakko ca kāmavitakkassa paccanīko hutvā uppajjati,",
  "atk-abh02a:534_7": "abyāpādaavihiṃsāvitakkā byāpādavihiṃsāvitakkānaṃ.",
  "atk-abh02a:535_0": "Tattha yogāvacaro kāmavitakkassa padaghātanatthaṃ kāmavitakkaṃ vā sammasati aññaṃ vā pana kiñci saṅkhāraṃ.",
  "atk-abh02a:535_1": "Athassa vipassanākkhaṇe vipassanāsampayutto saṅkappo tadaṅgavasena kāmavitakkassa padaghātaṃ padacchedaṃ karonto uppajjati,",
  "atk-abh02a:535_2": "vipassanaṃ ussukkāpetvā maggaṃ pāpeti.",
  "atk-abh02a:535_3": "Athassa maggakkhaṇe maggasampayutto saṅkappo samucchedavasena kāmavitakkassa padaghātaṃ padacchedaṃ karonto uppajjati;",
  "atk-abh02a:535_4": "byāpādavitakkassāpi padaghātanatthaṃ byāpādavitakkaṃ vā aññaṃ vā saṅkhāraṃ sammasati;",
  "atk-abh02a:535_5": "vihiṃsāvitakkassa padaghātanatthaṃ vihiṃsāvitakkaṃ vā aññaṃ vā saṅkhāraṃ sammasati.",
  "atk-abh02a:535_6": "Athassa vipassanākkhaṇeti sabbaṃ purimanayeneva yojetabbaṃ.",
  "atk-abh02a:536_0": "Kāmavitakkādīnaṃ pana tiṇṇaṃ pāḷiyaṃ vibhattesu aṭṭhatiṃsārammaṇesu ekakammaṭṭhānampi apaccanīkaṃ nāma natthi.",
  "atk-abh02a:536_1": "Ekantato pana kāmavitakkassa tāva asubhesu paṭhamajjhānameva paccanīkaṃ,",
  "atk-abh02a:536_2": "byāpādavitakkassa mettāya tikacatukkajjhānāni,",
  "atk-abh02a:536_3": "vihiṃsāvitakkassa karuṇāya tikacatukkajjhānāni.",
  "atk-abh02a:536_4": "Tasmā asubhe parikammaṃ katvā jhānaṃ samāpannassa samāpattikkhaṇe jhānasampayutto saṅkappo vikkhambhanavasena",
  "atk-abh02a:536_5": "kāmavitakkassa paccanīko hutvā uppajjati.",
  "atk-abh02a:536_6": "Jhānaṃ pādakaṃ katvā vipassanaṃ paṭṭhapentassa vipassanākkhaṇe vipassanāsampayutto saṅkappo tadaṅgavasena kāmavitakkassa paccanīko hutvā uppajjati.",
  "atk-abh02a:536_7": "Vipassanaṃ ussukkāpetvā maggaṃ pāpentassa maggakkhaṇe maggasampayutto saṅkappo samucchedavasena kāmavitakkassa paccanīko hutvā uppajjati.",
  "atk-abh02a:536_8": "Evaṃ uppanno nekkhammasaṅkappoti vuccatīti veditabbo.",
  "atk-abh02a:537_0": "Mettāya pana parikammaṃ katvā,",
  "atk-abh02a:537_1": "karuṇāya parikammaṃ katvā jhānaṃ samāpajjatīti sabbaṃ purimanayeneva yojetabbaṃ.",
  "atk-abh02a:537_2": "Evaṃ uppanno abyāpādasaṅkappoti vuccati,",
  "atk-abh02a:537_3": "avihiṃsāsaṅkappoti ca vuccatīti veditabbo.",
  "atk-abh02a:537_4": "Evamete nekkhammasaṅkappādayo vipassanājhānavasena uppattīnaṃ nānattā pubbabhāge nānā;",
  "atk-abh02a:537_5": "maggakkhaṇe pana imesu tīsu ṭhānesu uppannassa akusalasaṅkappassa padacchedato anuppattisādhanavasena",
  "atk-abh02a:537_6": "maggaṅgaṃ pūrayamāno ekova kusalasaṅkappo uppajjati.",
  "atk-abh02a:537_7": "Ayaṃ sammāsaṅkappo nāma.",
  "atk-abh02a:538_0": "Sammāvācāniddesepi yasmā aññeneva cittena musāvādā viramati,",
  "atk-abh02a:538_1": "aññenaññena pisuṇavācādīhi,",
  "atk-abh02a:538_2": "tasmā catassopetā veramaṇiyo pubbabhāge nānā;",
  "atk-abh02a:538_3": "maggakkhaṇe pana micchāvācāsaṅkhātāya catubbidhāya akusaladussīlyacetanāya padacchedato anuppattisādhanavasena",
  "atk-abh02a:538_4": "maggaṅgaṃ pūrayamānā ekāva sammāvācāsaṅkhātā kusalaveramaṇī uppajjati.",
  "atk-abh02a:538_5": "Ayaṃ sammāvācā nāma.",
  "atk-abh02a:539_0": "Sammākammantaniddesepi yasmā aññeneva cittena pāṇātipātā viramati,",
  "atk-abh02a:539_1": "aññena adinnādānā,",
  "atk-abh02a:539_2": "aññena kāmesumicchācārā,",
  "atk-abh02a:539_3": "tasmā tissopetā veramaṇiyo pubbabhāge nānā;",
  "atk-abh02a:539_4": "maggakkhaṇe pana micchākammantasaṅkhātāya tividhāya akusaladussīlyacetanāya padacchedato anuppattisādhanavasena",
  "atk-abh02a:539_5": "maggaṅgaṃ pūrayamānā ekāva sammākammantasaṅkhātā akusalaveramaṇī uppajjati.",
  "atk-abh02a:539_6": "Ayaṃ sammākammanto nāma.",
  "atk-abh02a:540_0": "Sammāājīvaniddese idhāti imasmiṃ sāsane.",
  "atk-abh02a:540_1": "Ariyasāvakoti ariyassa buddhassa sāvako.",
  "atk-abh02a:540_2": "Micchāājīvaṃ pahāyāti pāpakaṃ ājīvaṃ pajahitvā.",
  "atk-abh02a:540_3": "Sammāājīvenāti buddhapasatthena kusalaājīvena.",
  "atk-abh02a:540_4": "Jīvikaṃ kappetīti jīvitappavattiṃ pavatteti.",
  "atk-abh02a:540_5": "Idhāpi yasmā aññeneva cittena kāyadvāravītikkamā viramati;",
  "atk-abh02a:540_6": "aññena vacīdvāravītikkamā,",
  "atk-abh02a:540_7": "tasmā pubbabhāge nānākkhaṇesu uppajjati;",
  "atk-abh02a:540_8": "maggakkhaṇe pana dvīsu dvāresu sattannaṃ kammapathānaṃ vasena uppannāya micchāājīvadussīlyacetanāya padacchedato",
  "atk-abh02a:540_9": "anuppattisādhanavasena maggaṅgaṃ pūrayamānā ekāva sammāājīvasaṅkhātā kusalaveramaṇī uppajjati.",
  "atk-abh02a:540_10": "Ayaṃ sammāājīvo nāma.",
  "atk-abh02a:541_0": "Sammāvāyāmaniddeso sammappadhānavibhaṅge anupadavaṇṇanāvasena āvibhavissati.",
  "atk-abh02a:541_1": "Ayaṃ pana pubbabhāge nānācittesu labhati.",
  "atk-abh02a:541_2": "Aññeneva hi cittena anuppannānaṃ pāpakānaṃ akusalānaṃ dhammānaṃ anuppādāya vāyāmaṃ karoti,",
  "atk-abh02a:541_3": "aññena uppannānaṃ pahānāya;",
  "atk-abh02a:541_4": "aññeneva ca anuppannānaṃ kusalānaṃ dhammānaṃ uppādāya,",
  "atk-abh02a:541_5": "aññena uppannānaṃ ṭhitiyā;",
  "atk-abh02a:541_6": "maggakkhaṇe pana ekacitteyeva labbhati.",
  "atk-abh02a:541_7": "Ekameva hi maggasampayuttaṃ vīriyaṃ catukiccasādhanaṭṭhena cattāri nāmāni labbhati.",
  "atk-abh02a:542_0": "Sammāsatiniddesopi satipaṭṭhānavibhaṅge anupadavaṇṇanāvasena āvibhavissati.",
  "atk-abh02a:542_1": "Ayampi ca pubbabhāge nānācittesu labbhati.",
  "atk-abh02a:542_2": "Aññeneva hi cittena kāyaṃ pariggaṇhāti,",
  "atk-abh02a:542_3": "aññenaññena vedanādīni;",
  "atk-abh02a:542_4": "maggakkhaṇe pana ekacitteyeva labbhati.",
  "atk-abh02a:542_5": "Ekāyeva hi maggasampayuttā sati catukiccasādhanaṭṭhena cattāri nāmāni labhati.",
  "atk-abh02a:543_0": "Sammāsamādhiniddese cattāri jhānāni pubbabhāgepi nānā,",
  "atk-abh02a:543_1": "maggakkhaṇepi.",
  "atk-abh02a:543_2": "Pubbabhāge samāpattivasena nānā,",
  "atk-abh02a:543_3": "maggakkhaṇe nānāmaggavasena.",
  "atk-abh02a:543_4": "Ekassa hi paṭhamamaggo paṭhamajjhāniko hoti,",
  "atk-abh02a:543_5": "dutiyamaggādayopi paṭhamajjhānikā,",
  "atk-abh02a:543_6": "dutiyādīsu aññatarajjhānikā vā.",
  "atk-abh02a:543_7": "Ekassa paṭhamamaggo dutiyādīnaṃ aññatarajjhāniko hoti,",
  "atk-abh02a:543_8": "dutiyādayopi dutiyādīnaṃ aññatarajjhānikā vā paṭhamajjhānikā vā.",
  "atk-abh02a:543_9": "Evaṃ cattāropi maggā jhānavasena sadisā vā asadisā vā ekaccasadisā vā honti.",
  "atk-abh02a:544_0": "Ayaṃ panassa viseso pādakajjhānaniyāmena hoti.",
  "atk-abh02a:544_1": "Pādakajjhānaniyāmena tāva paṭhamajjhānalābhino paṭhamajjhānā vuṭṭhāya vipassantassa uppannamaggo paṭhamajjhāniko hoti;",
  "atk-abh02a:544_2": "maggaṅgabojjhaṅgāni panettha paripuṇṇāneva honti.",
  "atk-abh02a:544_3": "Dutiyajjhānato uṭṭhāya vipassantassa uppanno maggo dutiyajjhāniko hoti;",
  "atk-abh02a:544_4": "maggaṅgāni panettha satta honti.",
  "atk-abh02a:544_5": "Tatiyajjhānato uṭṭhāya vipassantassa uppanno maggo tatiyajjhāniko hoti;",
  "atk-abh02a:544_6": "maggaṅgāni panettha satta,",
  "atk-abh02a:544_7": "bojjhaṅgāni cha honti.",
  "atk-abh02a:544_8": "Esa nayo catutthajjhānato paṭṭhāya yāva nevasaññānāsaññāyatanā.",
  "atk-abh02a:545_0": "Āruppe catukkapañcakajjhānaṃ uppajjati.",
  "atk-abh02a:545_1": "Tañca kho lokuttaraṃ no lokiyanti vuttaṃ.",
  "atk-abh02a:545_2": "Ettha kathanti?",
  "atk-abh02a:545_3": "Etthāpi paṭhamajjhānādīsu yato uṭṭhāya sotāpattimaggaṃ paṭilabhitvā āruppasamāpattiṃ bhāvetvā yo āruppe uppanno,",
  "atk-abh02a:545_4": "taṃjhānikāva tassa tattha tayo maggā uppajjanti.",
  "atk-abh02a:545_5": "Evaṃ pādakajjhānameva niyāmeti.",
  "atk-abh02a:545_6": "Keci pana therā “vipassanāya ārammaṇabhūtā khandhā niyāmentī”ti vadanti.",
  "atk-abh02a:545_7": "Keci “puggalajjhāsayo niyāmetī”ti vadanti.",
  "atk-abh02a:545_8": "Keci “vuṭṭhānagāminīvipassanā niyāmetī”ti vadanti.",
  "atk-abh02a:545_9": "Tesaṃ vādavinicchayo heṭṭhā cittuppādakaṇḍe lokuttarapadabhājanīyavaṇṇanāyaṃ vuttanayeneva veditabbo.",
  "atk-abh02a:545_10": "Ayaṃ vuccati sammāsamādhīti yā imesu catūsu jhānesu ekaggatā,",
  "atk-abh02a:545_11": "ayaṃ pubbabhāge lokiyo,",
  "atk-abh02a:545_12": "aparabhāge lokuttaro sammāsamādhi nāma vuccatīti.",
  "atk-abh02a:545_13": "Evaṃ lokiyalokuttaravasena bhagavā maggasaccaṃ desesi.",
  "atk-abh02a:546_0": "Tattha lokiyamagge sabbāneva maggaṅgāni yathānurūpaṃ chasu ārammaṇesu aññatarārammaṇāni honti.",
  "atk-abh02a:546_1": "Lokuttaramagge pana catusaccapaṭivedhāya pavattassa ariyassa nibbānārammaṇaṃ avijjānusayasamugghātakaṃ paññācakkhu sammādiṭṭhi.",
  "atk-abh02a:546_2": "Tathā sampannadiṭṭhissa taṃsampayuttaṃ tividhamicchāsaṅkappasamugghātakaṃ cetaso nibbānapadābhiniropanaṃ sammāsaṅkappo.",
  "atk-abh02a:546_3": "Tathā passantassa vitakkentassa ca taṃsampayuttāva catubbidhavacīduccaritasamugghātikāya micchāvācāya virati sammāvācā.",
  "atk-abh02a:546_4": "Tathā viramantassa taṃsampayuttāva micchākammantasamucchedikā tividhakāyaduccaritavirati sammākammanto.",
  "atk-abh02a:546_5": "Tesaṃyeva sammāvācākammantānaṃ vodānabhūtā taṃsampayuttāva kuhanādisamucchedikā micchāājīvavirati sammāājīvo.",
  "atk-abh02a:546_6": "Imissā sammāvācākammantājīvasaṃkhātāya sīlabhūmiyaṃ patiṭṭhamānassa tadanurūpo taṃsampayuttova kosajjasamucchedako",
  "atk-abh02a:546_7": "anuppannuppannānaṃ akusalakusalānaṃ anuppādapahānuppādaṭṭhitisādhako ca vīriyārambho sammāvāyāmo.",
  "atk-abh02a:546_8": "Evaṃ vāyamantassa taṃsampayuttova micchāsativiniddhunanako kāyādīsu kāyānupassanādisādhako ca cetaso asammoso sammāsati.",
  "atk-abh02a:546_9": "Iti anuttarāya satiyā suvihitacittārakkhassa taṃsampayuttāva micchāsamādhisamugghātikā cittekaggatā sammāsamādhīti.",
  "atk-abh02a:546_10": "Esa lokuttaro ariyo aṭṭhaṅgiko maggo yo saha lokiyena maggena dukkhanirodhagāminī paṭipadāti saṅkhaṃ gato.",
  "atk-abh02a:547_0": "So kho panesa maggo sammādiṭṭhisaṅkappānaṃ vijjāya,",
  "atk-abh02a:547_1": "sesadhammānaṃ caraṇena saṅgahitattā vijjā ceva caraṇañca.",
  "atk-abh02a:547_2": "Tathā tesaṃ dvinnaṃ vipassanāyānena,",
  "atk-abh02a:547_3": "itaresaṃ samathayānena saṅgahitattā samatho ceva vipassanā ca.",
  "atk-abh02a:547_4": "Tesaṃ vā dvinnaṃ paññākkhandhena,",
  "atk-abh02a:547_5": "tadanantarānaṃ tiṇṇaṃ sīlakkhandhena,",
  "atk-abh02a:547_6": "avasesānaṃ samādhikkhandhena adhipaññāadhisīlaadhicittasikkhāhi ca saṅgahitattā khandhattayañceva sikkhāttayañca hoti;",
  "atk-abh02a:547_7": "yena samannāgato ariyasāvako dassanasamatthehi cakkhūhi gamanasamatthehi ca pādehi samannāgato addhiko",
  "atk-abh02a:547_8": "viya vijjācaraṇasampanno hutvā vipassanāyānena kāmasukhallikānuyogaṃ,",
  "atk-abh02a:547_9": "samathayānena attakilamathānuyoganti antadvayaṃ parivajjetvā majjhimapaṭipadaṃ paṭipanno paññākkhandhena mohakkhandhaṃ,",
  "atk-abh02a:547_10": "sīlakkhandhena dosakkhandhaṃ,",
  "atk-abh02a:547_11": "samādhikkhandhena ca lobhakkhandhaṃ padālento adhipaññāsikkhāya paññāsampadaṃ,",
  "atk-abh02a:547_12": "adhisīlasikkhāya sīlasampadaṃ,",
  "atk-abh02a:547_13": "adhicittasikkhāya samādhisampadanti tisso sampattiyo patvā amataṃ nibbānaṃ sacchikaroti,",
  "atk-abh02a:547_14": "ādimajjhapariyosānakalyāṇaṃ sattatiṃsabodhipakkhiyadhammaratanavicittaṃ sammattaniyāmasaṅkhātaṃ ariyabhūmiñca okkanto hotīti.",
  "atk-abh02a:548_0": "Suttantabhājanīyavaṇṇanā.",
  "atk-abh02a:549_0": "2. Abhidhammabhājanīyavaṇṇanā",
  "atk-abh02a:550_0": "206- 214.",
  "atk-abh02a:550_1": "Idāni abhidhammabhājanīyaṃ hoti.",
  "atk-abh02a:550_2": "Tattha “ariyasaccānī”ti avatvā nippadesato paccayasaṅkhātaṃ samudayaṃ dassetuṃ “cattāri saccānī”ti vuttaṃ.",
  "atk-abh02a:550_3": "Ariyasaccānīti hi vutte avasesā ca kilesā,",
  "atk-abh02a:550_4": "avasesā ca akusalā dhammā,",
  "atk-abh02a:550_5": "tīṇi ca kusalamūlāni sāsavāni,",
  "atk-abh02a:550_6": "avasesā ca sāsavā kusalā dhammā na saṅgayhanti.",
  "atk-abh02a:550_7": "Na ca kevalaṃ taṇhāva dukkhaṃ samudāneti,",
  "atk-abh02a:550_8": "imepi avasesā ca kilesādayo paccayā samudānentiyeva.",
  "atk-abh02a:550_9": "Iti imepi paccayā dukkhaṃ samudānentiyevāti nippadesato paccayasaṅkhātaṃ samudayaṃ dassetuṃ “ariyasaccānī”ti avatvā “cattāri saccānī”ti vuttaṃ.",
  "atk-abh02a:551_0": "Niddesavāre ca nesaṃ paṭhamaṃ dukkhaṃ aniddisitvā tasseva dukkhassa sukhaniddesatthaṃ dukkhasamudayo niddiṭṭho.",
  "atk-abh02a:551_1": "Tasmiñhi niddiṭṭhe “avasesā ca kilesā”tiādinā nayena dukkhasaccaṃ sukhaniddesaṃ hoti.",
  "atk-abh02a:551_2": "Nirodhasaccampettha taṇhāya pahānaṃ “taṇhāya ca avasesānañca kilesānaṃ pahāna”nti evaṃ yathāvuttassa",
  "atk-abh02a:551_3": "samudayassa pahānavasena pañcahākārehi niddiṭṭhaṃ.",
  "atk-abh02a:551_4": "Maggasaccaṃ panettha paṭhamajjhānikasotāpattimaggavasena dhammasaṅgaṇiyaṃ vibhattassa desanānayassa mukhamattameva dassentena niddiṭṭhaṃ.",
  "atk-abh02a:551_5": "Tattha nayabhedo veditabbo.",
  "atk-abh02a:551_6": "Taṃ upari pakāsayissāma.",
  "atk-abh02a:552_0": "Yasmā pana na kevalaṃ aṭṭhaṅgiko maggova paṭipadā “pubbeva kho panassa kāyakammaṃ vacīkammaṃ ājīvo suparisuddho",
  "atk-abh02a:552_1": "hotī”ti vacanato pana puggalajjhāsayavasena pañcaṅgikopi maggo paṭipadā evāti desito,",
  "atk-abh02a:552_2": "tasmā taṃ nayaṃ dassetuṃ pañcaṅgikavāropi niddiṭṭho.",
  "atk-abh02a:552_3": "Yasmā ca na kevalaṃ aṭṭhaṅgikapañcaṅgikamaggāva paṭipadā,",
  "atk-abh02a:552_4": "sampayuttakā pana atirekapaññāsadhammāpi paṭipadā eva,",
  "atk-abh02a:552_5": "tasmā taṃ nayaṃ dassetuṃ tatiyo sabbasaṅgāhikavāropi niddiṭṭho.",
  "atk-abh02a:552_6": "Tattha “avasesā dhammā dukkhanirodhagāminiyā paṭipadāya sampayuttā”ti idaṃ parihāyati.",
  "atk-abh02a:552_7": "Sesaṃ sabbattha sadisameva.",
  "atk-abh02a:553_0": "Tattha aṭṭhaṅgikavārassa “taṇhāya avasesānañca kilesānaṃ pahāna”ntiādīsu pañcasu koṭṭhāsesu paṭhamakoṭṭhāse",
  "atk-abh02a:553_1": "tāva sotāpattimagge jhānābhinivese suddhikapaṭipadā,",
  "atk-abh02a:553_2": "suddhikasuññatā,",
  "atk-abh02a:553_3": "suññatapaṭipadā,",
  "atk-abh02a:553_4": "suddhikaappaṇihitaṃ,",
  "atk-abh02a:553_5": "appaṇihitapaṭipadāti imesu pañcasu vāresu dvinnaṃ dvinnaṃ catukkapañcakanayānaṃ vasena dasa nayā honti.",
  "atk-abh02a:553_6": "Evaṃ sesesupīti vīsatiyā abhinivesesu dve nayasatāni.",
  "atk-abh02a:553_7": "Tāni catūhi adhipatīhi catugguṇitāni aṭṭha.",
  "atk-abh02a:553_8": "Iti suddhikāni dve sādhipatī aṭṭhāti sabbampi nayasahassaṃ hoti.",
  "atk-abh02a:553_9": "Yathā ca sotāpattimagge,",
  "atk-abh02a:553_10": "evaṃ sesamaggesupīti cattāri nayasahassāni honti.",
  "atk-abh02a:553_11": "Yathā ca paṭhamakoṭṭhāse cattāri,",
  "atk-abh02a:553_12": "evaṃ sesesupīti aṭṭhaṅgikavāre pañcasu koṭṭhāsesu vīsati nayasahassāni honti.",
  "atk-abh02a:553_13": "Tathā pañcaṅgikavāre sabbasaṅgāhikavāre cāti sabbānipi saṭṭhi nayasahassāni satthārā vibhattāni.",
  "atk-abh02a:553_14": "Pāḷi pana saṅkhepena āgatā.",
  "atk-abh02a:553_15": "Evamidaṃ tividhamahāvāraṃ pañcadasakoṭṭhāsaṃ saṭṭhinayasahassapaṭimaṇḍitaṃ abhidhammabhājanīyaṃ nāma niddiṭṭhanti veditabbaṃ.",
  "atk-abh02a:554_0": "Abhidhammabhājanīyavaṇṇanā.",
  "atk-abh02a:555_0": "3. Pañhāpucchakavaṇṇanā",
  "atk-abh02a:556_0": "215.",
  "atk-abh02a:556_1": "Pañhāpucchake catunnampi saccānaṃ khandhavibhaṅge vuttanayānusāreneva kusalādibhāvo veditabbo.",
  "atk-abh02a:556_2": "Ārammaṇattikesu pana samudayasaccaṃ kāmāvacaradhamme assādentassa parittārammaṇaṃ hoti,",
  "atk-abh02a:556_3": "mahaggatadhamme assādentassa mahaggatārammaṇaṃ,",
  "atk-abh02a:556_4": "paññattiṃ assādentassa navattabbārammaṇaṃ.",
  "atk-abh02a:556_5": "Dukkhasaccaṃ kāmāvacaradhamme ārabbha uppannaṃ parittārammaṇaṃ,",
  "atk-abh02a:556_6": "rūpārūpāvacaradhamme ārabbha uppattikāle mahaggatārammaṇaṃ,",
  "atk-abh02a:556_7": "nava lokuttaradhamme paccavekkhaṇakāle appamāṇārammaṇaṃ,",
  "atk-abh02a:556_8": "paṇṇattiṃ paccavekkhaṇakāle navattabbārammaṇaṃ.",
  "atk-abh02a:556_9": "Maggasaccaṃ sahajātahetuvasena sabbadāpi maggahetukaṃ vīriyaṃ vā vīmaṃsaṃ vā jeṭṭhakaṃ katvā maggabhāvanākāle maggādhipati,",
  "atk-abh02a:556_10": "chandacittesu aññatarādhipatikāle navattabbaṃ nāma hoti.",
  "atk-abh02a:556_11": "Dukkhasaccaṃ ariyānaṃ maggapaccavekkhaṇakāle maggārammaṇaṃ,",
  "atk-abh02a:556_12": "tesaṃyeva maggaṃ garuṃ katvā paccavekkhaṇakāle maggādhipati,",
  "atk-abh02a:556_13": "sesadhammapaccavekkhaṇakāle navattabbaṃ hoti.",
  "atk-abh02a:557_0": "Dve saccānīti dukkhasamudayasaccāni.",
  "atk-abh02a:557_1": "Etāni hi atītādibhede dhamme ārabbha uppattikāle atītādiārammaṇāni honti.",
  "atk-abh02a:557_2": "Samudayasaccaṃ ajjhattādibhede dhamme assādentassa ajjhattādiārammaṇaṃ hoti,",
  "atk-abh02a:557_3": "dukkhasaccaṃ ākiñcaññāyatanakāle navattabbārammaṇampīti veditabbaṃ.",
  "atk-abh02a:557_4": "Iti imasmiṃ pañhāpucchake dve saccāni lokiyāni honti,",
  "atk-abh02a:557_5": "dve lokuttarāni.",
  "atk-abh02a:557_6": "Yathā ca imasmiṃ,",
  "atk-abh02a:557_7": "evaṃ purimesupi dvīsu.",
  "atk-abh02a:557_8": "Sammāsambuddhena hi tīsupi suttantabhājanīyādīsu lokiyalokuttarāneva saccāni kathitāni.",
  "atk-abh02a:557_9": "Evamayaṃ saccavibhaṅgopi teparivaṭṭaṃ nīharitvāva bhājetvā dassitoti.",
  "atk-abh02a:558_0": "Sammohavinodanīyā vibhaṅgaṭṭhakathāya",
  "atk-abh02a:559_0": "Saccavibhaṅgavaṇṇanā niṭṭhitā.",
  "atk-abh02a:560_0": "5. Indriyavibhaṅgo",
  "atk-abh02a:561_0": "1. Abhidhammabhājanīyavaṇṇanā",
  "atk-abh02a:562_0": "219.",
  "atk-abh02a:562_1": "Idāni tadanantare indriyavibhaṅge bāvīsatīti gaṇanaparicchedo.",
  "atk-abh02a:562_2": "Indriyānīti paricchinnadhammanidassanaṃ.",
  "atk-abh02a:562_3": "Idāni tāni sarūpato dassento cakkhundriyantiādimāha.",
  "atk-abh02a:562_4": "Tattha cakkhudvāre indaṭṭhaṃ kāretīti cakkhundriyaṃ.",
  "atk-abh02a:562_5": "Sotaghānajivhākāyadvāre indaṭṭhaṃ kāretīti kāyindriyaṃ.",
  "atk-abh02a:562_6": "Vijānanalakkhaṇe indaṭṭhaṃ kāretīti manindriyaṃ.",
  "atk-abh02a:562_7": "Itthibhāve indaṭṭhaṃ kāretīti itthindriyaṃ.",
  "atk-abh02a:562_8": "Purisabhāve indaṭṭhaṃ kāretīti purisindriyaṃ.",
  "atk-abh02a:562_9": "Anupālanalakkhaṇe indaṭṭhaṃ kāretīti jīvitindriyaṃ.",
  "atk-abh02a:562_10": "Sukhalakkhaṇe indaṭṭhaṃ kāretīti sukhindriyaṃ.",
  "atk-abh02a:562_11": "Dukkhasomanassa domanassa upekkhālakkhaṇe indaṭṭhaṃ kāretīti upekkhindriyaṃ.",
  "atk-abh02a:562_12": "Adhimokkhalakkhaṇe indaṭṭhaṃ kāretīti saddhindriyaṃ.",
  "atk-abh02a:562_13": "Paggahalakkhaṇe indaṭṭhaṃ kāretīti vīriyindriyaṃ.",
  "atk-abh02a:562_14": "Upaṭṭhānalakkhaṇe indaṭṭhaṃ kāretīti satindriyaṃ.",
  "atk-abh02a:562_15": "Avikkhepalakkhaṇe indaṭṭhaṃ kāretīti samādhindriyaṃ.",
  "atk-abh02a:562_16": "Dassanalakkhaṇe indaṭṭhaṃ kāretīti paññindriyaṃ.",
  "atk-abh02a:562_17": "Anaññātaññassāmīti pavatte jānanalakkhaṇe indaṭṭhaṃ kāretīti anaññātaññassāmītindriyaṃ.",
  "atk-abh02a:562_18": "Ñātānaṃyeva dhammānaṃ puna ājānane indaṭṭhaṃ kāretīti aññindriyaṃ.",
  "atk-abh02a:562_19": "Aññātāvībhāve indaṭṭhaṃ kāretīti aññātāvindriyaṃ.",
  "atk-abh02a:563_0": "Idha suttantabhājanīyaṃ nāma na gahitaṃ. Kasmā?",
  "atk-abh02a:563_1": "Suttante imāya paṭipāṭiyā bāvīsatiyā indriyānaṃ anāgatattā.",
  "atk-abh02a:563_2": "Suttantasmiñhi katthaci dve indriyāni kathitāni,",
  "atk-abh02a:563_3": "katthaci tīṇi,",
  "atk-abh02a:563_4": "katthaci pañca.",
  "atk-abh02a:563_5": "Evaṃ pana nirantaraṃ dvāvīsati āgatāni nāma natthi.",
  "atk-abh02a:563_6": "Ayaṃ tāvettha aṭṭhakathānayo.",
  "atk-abh02a:563_7": "Ayaṃ pana aparo nayo – etesu hi",
  "atk-abh02a:564_0": "Atthato lakkhaṇādīhi, kamato ca vijāniyā;",
  "atk-abh02a:565_0": "Bhedābhedā tathā kiccā, bhūmito ca vinicchayaṃ.",
  "atk-abh02a:566_0": "Tattha cakkhādīnaṃ tāva “cakkhatīti cakkhū”tiādinā nayena attho pakāsito.",
  "atk-abh02a:566_1": "Pacchimesu pana tīsu paṭhamaṃ ‘pubbabhāge anaññātaṃ amataṃ padaṃ catusaccadhammaṃ vā jānissāmī’ti evaṃ",
  "atk-abh02a:566_2": "paṭipannassa uppajjanato indriyaṭṭhasambhavato ca anaññātaññassāmītindriyanti vuttaṃ.",
  "atk-abh02a:566_3": "Dutiyaṃ ājānanato ca indriyaṭṭhasambhavato ca aññindriyaṃ.",
  "atk-abh02a:566_4": "Tatiyaṃ aññātāvino catūsu saccesu niṭṭhitañāṇakiccassa khīṇāsavasseva uppajjanato indriyaṭṭhasambhavato ca aññātāvindriyaṃ.",
  "atk-abh02a:567_0": "Ko panesa indriyaṭṭho nāmāti?",
  "atk-abh02a:567_1": "Indaliṅgaṭṭho indriyaṭṭho,",
  "atk-abh02a:567_2": "indadesitaṭṭho indriyaṭṭho,",
  "atk-abh02a:567_3": "indadiṭṭhaṭṭho indriyaṭṭho,",
  "atk-abh02a:567_4": "indasiṭṭhaṭṭho indriyaṭṭho,",
  "atk-abh02a:567_5": "indajuṭṭhaṭṭho indriyaṭṭho.",
  "atk-abh02a:567_6": "So sabbopi idha yathāyogaṃ yujjati.",
  "atk-abh02a:567_7": "Bhagavā hi sammāsambuddho paramissariyabhāvato indo.",
  "atk-abh02a:567_8": "Kusalākusalañca kammaṃ kammesu kassaci issariyābhāvato.",
  "atk-abh02a:567_9": "Tenevettha kammasañjanitāni indriyāni kusalākusalakammaṃ ulliṅgenti.",
  "atk-abh02a:567_10": "Tena ca siṭṭhānīti indaliṅgaṭṭhena indasiṭṭhaṭṭhena ca indriyāni.",
  "atk-abh02a:567_11": "Sabbāneva panetāni bhagavatā yathābhūtato pakāsitāni ca abhisambuddhāni cāti indadesitaṭṭhena indadiṭṭhaṭṭhena ca indriyāni.",
  "atk-abh02a:567_12": "Teneva bhagavatā munindena kānici gocarāsevanāya,",
  "atk-abh02a:567_13": "kānici bhāvanāsevanāya sevitānīti indajuṭṭhaṭṭhenapi indriyāni.",
  "atk-abh02a:567_14": "Apica ādhipaccasaṅkhātena issariyaṭṭhenāpi etāni indriyāni.",
  "atk-abh02a:567_15": "Cakkhuviññāṇādippavattiyañhi cakkhādīnaṃ siddhamādhipaccaṃ;",
  "atk-abh02a:567_16": "tasmiṃ tikkhe tikkhattā mande ca mandattāti.",
  "atk-abh02a:567_17": "Ayaṃ tāvettha ‘atthato’ vinicchayo.",
  "atk-abh02a:568_0": "‘Lakkhaṇādīhī’ti lakkhaṇarasapaccupaṭṭhānapadaṭṭhānehipi cakkhādīnaṃ vinicchayaṃ vijāniyāti attho.",
  "atk-abh02a:568_1": "Tāni nesaṃ lakkhaṇādīni heṭṭhā vuttanayāneva.",
  "atk-abh02a:568_2": "Paññindriyādīni hi cattāri atthato amohoyeva.",
  "atk-abh02a:568_3": "Sesāni tattha sarūpenevāgatāni.",
  "atk-abh02a:569_0": "‘Kamato’ti ayampi desanākkamova.",
  "atk-abh02a:569_1": "Tattha ajjhattadhammaṃ pariññāya ariyabhūmipaṭilābho hotīti attabhāvapariyāpannāni cakkhundriyādīni paṭhamaṃ desitāni.",
  "atk-abh02a:569_2": "So panattabhāvo yaṃ dhammaṃ upādāya itthīti vā purisoti vā saṅkhaṃ gacchati,",
  "atk-abh02a:569_3": "ayaṃ soti nidassanatthaṃ tato itthindriyaṃ purisindriyañca.",
  "atk-abh02a:569_4": "So duvidhopi jīvitindriyapaṭibaddhavuttīti ñāpanatthaṃ tato jīvitindriyaṃ.",
  "atk-abh02a:569_5": "Yāva tassa pavatti tāva etesaṃ vedayitānaṃ anivatti.",
  "atk-abh02a:569_6": "Yaṃ kiñci vedayitaṃ sabbaṃ taṃ sukhadukkhanti ñāpanatthaṃ tato sukhindriyādīni.",
  "atk-abh02a:569_7": "Taṃnirodhatthaṃ pana ete dhammā bhāvetabbāti paṭipattidassanatthaṃ tato saddhādīni.",
  "atk-abh02a:569_8": "Imāya paṭipattiyā esa dhammo paṭhamaṃ attani pātubhavatīti paṭipattiyā amoghabhāvadassanatthaṃ tato anaññātaññassāmītindriyaṃ.",
  "atk-abh02a:569_9": "Tasseva phalattā tato anantaraṃ bhāvetabbattā ca tato aññindriyaṃ.",
  "atk-abh02a:569_10": "Ito paraṃ bhāvanāya imassa adhigamo,",
  "atk-abh02a:569_11": "adhigate ca panimasmiṃ natthi kiñci uttari karaṇīyanti ñāpanatthaṃ ante paramassāsabhūtaṃ aññātāvindriyaṃ desitanti ayamettha kamo.",
  "atk-abh02a:570_0": "‘Bhedābhedā’ti jīvitindriyasseva cettha bhedo.",
  "atk-abh02a:570_1": "Tañhi rūpajīvitindriyaṃ arūpajīvitindriyanti duvidhaṃ hoti.",
  "atk-abh02a:570_2": "Sesānaṃ abhedoti evamettha bhedābhedato vinicchayaṃ vijāniyā.",
  "atk-abh02a:571_0": "‘Kiccā’ti kiṃ indriyānaṃ kiccanti ce?",
  "atk-abh02a:571_1": "Cakkhundriyassa tāva “cakkhāyatanaṃ cakkhuviññāṇadhātuyā taṃsampayuttakānañca dhammānaṃ indriyapaccayena",
  "atk-abh02a:571_2": "paccayo”ti vacanato yaṃ taṃ indriyapaccayabhāvena sādhetabbaṃ attano tikkhamandādibhāvena cakkhuviññāṇādidhammānaṃ",
  "atk-abh02a:571_3": "tikkhamandādisaṅkhātaṃ attākārānuvattāpanaṃ idaṃ ‘kiccaṃ’.",
  "atk-abh02a:571_4": "Evaṃ sotaghānajivhākāyānaṃ.",
  "atk-abh02a:571_5": "Manindriyassa pana sahajātadhammānaṃ attano vasavattāpanaṃ,",
  "atk-abh02a:571_6": "jīvitindriyassa sahajātadhammānupālanaṃ,",
  "atk-abh02a:571_7": "itthindriyapurisindriyānaṃ itthipurisanimittakuttākappākārānuvidhānaṃ,",
  "atk-abh02a:571_8": "sukhadukkhasomanassadomanassindriyānaṃ sahajātadhamme abhibhavitvā yathāsakaṃ oḷārikākārānupāpanaṃ,",
  "atk-abh02a:571_9": "upekkhindriyassa santapaṇītamajjhattākārānupāpanaṃ,",
  "atk-abh02a:571_10": "saddhādīnaṃ paṭipakkhābhibhavanaṃ sampayuttadhammānañca pasannākārādibhāvasampāpanaṃ,",
  "atk-abh02a:571_11": "anaññātaññassāmītindriyassa saṃyojanattayappahānañceva sampayuttakānañca tappahānābhimukhabhāvakaraṇaṃ,",
  "atk-abh02a:571_12": "aññindriyassa kāmarāgabyāpādāditanukaraṇapahānañceva sahajātānañca attano vasānuvattāpanaṃ,",
  "atk-abh02a:571_13": "aññātāvindriyassa sabbakiccesu ussukkappahānañceva amatābhimukhabhāvapaccayatā ca sampayuttānanti evamettha kiccato vinicchayaṃ vijāniyā.",
  "atk-abh02a:572_0": "‘Bhūmito’ti cakkhusotaghānajivhākāyaitthipurisasukhadukkhadomanassindriyāni cettha kāmāvacarāneva.",
  "atk-abh02a:572_1": "Manindriyajīvitindriyaupekkhindriyāni,",
  "atk-abh02a:572_2": "saddhāvīriyasatisamādhipaññindriyāni ca catubhūmipariyāpannāni.",
  "atk-abh02a:572_3": "Somanassindriyaṃ kāmāvacara-",
  "atk-abh02a:572_4": "rūpāvacara-",
  "atk-abh02a:572_5": "lokuttaravasena bhūmittayapariyāpannaṃ.",
  "atk-abh02a:572_6": "Avasāne tīṇi lokuttarānevāti evaṃ bhūmito vinicchayaṃ vijāniyā.",
  "atk-abh02a:572_7": "Evañhi vijānanto –",
  "atk-abh02a:573_0": "Saṃvegabahulo bhikkhu, ṭhito indriyasaṃvare;",
  "atk-abh02a:574_0": "Indriyāni pariññāya, dukkhassantaṃ nigacchatīti.",
  "atk-abh02a:575_0": "220.",
  "atk-abh02a:575_1": "Niddesavāre “yaṃ cakkhu catunnaṃ mahābhūtāna”ntiādi sabbaṃ dhammasaṅgaṇiyaṃ padabhājane vuttanayeneva veditabbaṃ.",
  "atk-abh02a:575_2": "Vīriyindriyasamādhindriyaniddesādīsu ca sammāvāyāmo micchāvāyāmo sammāsamādhi micchāsamādhītiādīni na vuttāni. Kasmā?",
  "atk-abh02a:575_3": "Sabbasaṅgāhakattā.",
  "atk-abh02a:575_4": "Sabbasaṅgāhakāni hi idha indriyāni kathitāni.",
  "atk-abh02a:575_5": "Evaṃ santepettha dasa indriyāni lokiyāni kāmāvacarāneva,",
  "atk-abh02a:575_6": "tīṇi lokuttarāni,",
  "atk-abh02a:575_7": "nava lokiyalokuttaramissakānīti.",
  "atk-abh02a:576_0": "Abhidhammabhājanīyavaṇṇanā.",
  "atk-abh02a:577_0": "2. Pañhāpucchakavaṇṇanā",
  "atk-abh02a:578_0": "221. Pañhāpucchake sabbesampi indriyānaṃ kusalādivibhāgo pāḷinayānusāreneva veditabbo.",
  "atk-abh02a:579_0": "223.",
  "atk-abh02a:579_1": "Ārammaṇattikesu pana sattindriyā anārammaṇāti cakkhusotaghānajivhākāyaitthipurisindriyāni sandhāya vuttaṃ.",
  "atk-abh02a:579_2": "Jīvitindriyaṃ pana arūpamissakattā idha anābhaṭṭhaṃ.",
  "atk-abh02a:579_3": "Dvindriyāti dve indriyā;",
  "atk-abh02a:579_4": "sukhadukkhadvayaṃ sandhāyetaṃ vuttaṃ.",
  "atk-abh02a:579_5": "Tañhi ekantaparittārammaṇaṃ.",
  "atk-abh02a:579_6": "Domanassindriyaṃ siyā parittārammaṇaṃ,",
  "atk-abh02a:579_7": "siyā mahaggatārammaṇanti kāmāvacaradhamme ārabbha pavattikāle parittārammaṇaṃ hoti,",
  "atk-abh02a:579_8": "rūpāvacarārūpāvacare pana ārabbha pavattikāle mahaggatārammaṇaṃ,",
  "atk-abh02a:579_9": "paṇṇattiṃ ārabbha pavattikāle navattabbārammaṇaṃ.",
  "atk-abh02a:579_10": "Navindriyā siyā parittārammaṇāti manindriyajīvitindriyasomanassindriyaupekkhindriyāni ceva saddhādipañcakañca sandhāya idaṃ vuttaṃ.",
  "atk-abh02a:579_11": "Jīvitindriyañhi rūpamissakattā anārammaṇesu rūpadhammesu saṅgahitampi arūpakoṭṭhāsena siyāpakkhe saṅgahitaṃ.",
  "atk-abh02a:580_0": "Cattāri indriyānīti sukhadukkhadomanassaaññātāvindriyāni.",
  "atk-abh02a:580_1": "Tāni hi maggārammaṇattike na bhajanti.",
  "atk-abh02a:580_2": "Maggahetukanti sahajātahetuṃ sandhāya vuttaṃ.",
  "atk-abh02a:580_3": "Vīriyavīmaṃsājeṭṭhakakāle siyā maggādhipati,",
  "atk-abh02a:580_4": "chandacittajeṭṭhakakāle siyā navattabbā.",
  "atk-abh02a:581_0": "Dasindriyā siyā uppannā,",
  "atk-abh02a:581_1": "siyā uppādinoti satta rūpindriyāni tīṇi ca vipākindriyāni sandhāyetaṃ vuttaṃ.",
  "atk-abh02a:581_2": "Dasindriyāni domanassena saddhiṃ heṭṭhā vuttāneva.",
  "atk-abh02a:581_3": "Tattha domanassindriyaṃ paṇṇattiṃ ārabbha pavattikāle navattabbārammaṇaṃ,",
  "atk-abh02a:581_4": "sesāni nibbānapaccavekkhaṇakālepi.",
  "atk-abh02a:581_5": "Tīṇindriyāni bahiddhārammaṇānīti tīṇi lokuttarindriyāni.",
  "atk-abh02a:581_6": "Cattārīti sukhadukkhasomanassadomanassāni.",
  "atk-abh02a:581_7": "Tāni hi ajjhattadhammepi bahiddhādhammepi ārabbha pavattanti.",
  "atk-abh02a:581_8": "Aṭṭhindriyāti manindriyajīvitindriyaupekkhindriyāni ceva saddhādipañcakañca.",
  "atk-abh02a:581_9": "Tattha ākiñcaññāyatanakāle navattabbārammaṇatā veditabbā.",
  "atk-abh02a:582_0": "Iti imasmimpi pañhāpucchake dasindriyāni kāmāvacarāni,",
  "atk-abh02a:582_1": "tīṇi lokuttarāni,",
  "atk-abh02a:582_2": "nava lokiyalokuttaramissakāneva kathitānīti.",
  "atk-abh02a:582_3": "Ayampi abhidhammabhājanīyena saddhiṃ ekaparicchedova hoti.",
  "atk-abh02a:582_4": "Ayaṃ pana indriyavibhaṅgo dveparivaṭṭaṃ nīharitvā bhājetvā dassitoti.",
  "atk-abh02a:583_0": "Sammohavinodaniyā vibhaṅgaṭṭhakathāya",
  "atk-abh02a:584_0": "Indriyavibhaṅgavaṇṇanā niṭṭhitā.",
  "atk-abh02a:585_0": "6. Paṭiccasamuppādavibhaṅgo",
  "atk-abh02a:586_0": "1. Suttantabhājanīyaṃ uddesavāravaṇṇanā",
  "atk-abh02a:587_0": "225.",
  "atk-abh02a:587_1": "Idāni tadanantare paṭiccasamuppādavibhaṅge yā “ayaṃ avijjāpaccayā saṅkhārā”tiādinā nayena tanti nikkhittā,",
  "atk-abh02a:587_2": "tassā atthasaṃvaṇṇanaṃ karontena vibhajjavādimaṇḍalaṃ otaritvā ācariye anabbhācikkhantena sakasamayaṃ",
  "atk-abh02a:587_3": "avokkamantena parasamayaṃ anāyūhantena suttaṃ appaṭibāhantena vinayaṃ anulomentena mahāpadese olokentena",
  "atk-abh02a:587_4": "dhammaṃ dīpentena atthaṃ saṅgahantena tamevatthaṃ puna āvattetvā aparehipi pariyāyehi niddisantena ca",
  "atk-abh02a:587_5": "yasmā atthasaṃvaṇṇanā kātabbā hoti,",
  "atk-abh02a:587_6": "pakatiyāpi ca dukkarāva paṭiccasamuppādassa atthasaṃvaṇṇanā,",
  "atk-abh02a:587_7": "yathāhu porāṇā –",
  "atk-abh02a:588_0": "“Saccaṃ satto paṭisandhi, paccayākārameva ca;",
  "atk-abh02a:589_0": "Duddasā caturo dhammā, desetuñca sudukkarā”ti.",
  "atk-abh02a:590_0": "Tasmā “aññatra āgamādhigamappattehi na sukarā paṭiccasamuppādassa atthavaṇṇanā”ti paritulayitvā –",
  "atk-abh02a:591_0": "Vattukāmo ahaṃ ajja, paccayākāravaṇṇanaṃ;",
  "atk-abh02a:592_0": "Patiṭṭhaṃ nādhigacchāmi, ajjhogāḷhova sāgaraṃ.",
  "atk-abh02a:593_0": "Sāsanaṃ panidaṃ nānā-desanānayamaṇḍitaṃ;",
  "atk-abh02a:594_0": "Pubbācariyamaggo ca, abbocchinno pavattati.",
  "atk-abh02a:595_0": "Yasmā tasmā tadubhayaṃ, sannissāyatthavaṇṇanaṃ;",
  "atk-abh02a:596_0": "Ārabhissāmi etassa, taṃ suṇātha samāhitā.",
  "atk-abh02a:597_0": "Vuttañhetaṃ pubbācariyehi –",
  "atk-abh02a:598_0": "“Yo kocimaṃ aṭṭhiṃ katvā suṇeyya,",
  "atk-abh02a:599_0": "Labhetha pubbāpariyaṃ visesaṃ;",
  "atk-abh02a:600_0": "Laddhāna pubbāpariyaṃ visesaṃ,",
  "atk-abh02a:601_0": "Adassanaṃ maccurājassa gacche”ti.",
  "atk-abh02a:602_0": "Avijjāpaccayā saṅkhārātiādīsu hi āditoyeva tāva –",
  "atk-abh02a:603_0": "Desanābhedato attha-lakkhaṇekavidhādito;",
  "atk-abh02a:604_0": "Aṅgānañca vavatthānā, viññātabbo vinicchayo.",
  "atk-abh02a:605_0": "Tattha ‘desanābhedato’ti bhagavato hi vallihārakānaṃ catunnaṃ purisānaṃ valliggahaṇaṃ viya ādito vā majjhato vā paṭṭhāya yāva pariyosānaṃ,",
  "atk-abh02a:605_1": "tathā pariyosānato vā majjhato vā paṭṭhāya yāva ādīti catubbidhā paṭiccasamuppādadesanā.",
  "atk-abh02a:605_2": "Yathā hi vallihārakesu catūsu purisesu eko valliyā mūlameva paṭhamaṃ passati,",
  "atk-abh02a:605_3": "so taṃ mūle chetvā sabbaṃ ākaḍḍhitvā ādāya kamme upaneti,",
  "atk-abh02a:605_4": "evaṃ bhagavā “iti kho,",
  "atk-abh02a:605_5": "bhikkhave,",
  "atk-abh02a:605_6": "avijjāpaccayā saṅkhārā…pe…",
  "atk-abh02a:605_7": "jātipaccayā jarāmaraṇa”nti ādito paṭṭhāya yāva pariyosānāpi paṭiccasamuppādaṃ deseti.",
  "atk-abh02a:606_0": "Yathā pana tesu purisesu eko valliyā majjhaṃ paṭhamaṃ passati,",
  "atk-abh02a:606_1": "so majjhe chinditvā uparibhāgaṃyeva ākaḍḍhitvā ādāya kamme upaneti,",
  "atk-abh02a:606_2": "evaṃ bhagavā “tassa taṃ vedanaṃ abhinandato abhivadato ajjhosāya tiṭṭhato uppajjati nandī;",
  "atk-abh02a:606_3": "yā vedanāsu nandī,",
  "atk-abh02a:606_4": "tadupādānaṃ,",
  "atk-abh02a:606_5": "tassupādānapaccayā bhavo,",
  "atk-abh02a:606_6": "bhavapaccayā jātī”ti majjhato paṭṭhāya yāva pariyosānāpi deseti.",
  "atk-abh02a:607_0": "Yathā ca tesu purisesu eko valliyā aggaṃ paṭhamaṃ passati,",
  "atk-abh02a:607_1": "so agge gahetvā aggānusārena yāva mūlā sabbaṃ ādāya kamme upaneti,",
  "atk-abh02a:607_2": "evaṃ bhagavā “jātipaccayā jarāmaraṇanti iti kho panetaṃ vuttaṃ,",
  "atk-abh02a:607_3": "jātipaccayā nu kho,",
  "atk-abh02a:607_4": "bhikkhave,",
  "atk-abh02a:607_5": "jarāmaraṇaṃ no vā kathaṃ vā ettha hotī”ti?",
  "atk-abh02a:607_6": "“Jātipaccayā, bhante,",
  "atk-abh02a:607_7": "jarāmaraṇaṃ;",
  "atk-abh02a:607_8": "evaṃ no ettha hoti –",
  "atk-abh02a:607_9": "jātipaccayā jarāmaraṇa”nti.",
  "atk-abh02a:607_10": "“Bhavapaccayā jāti…pe…",
  "atk-abh02a:607_11": "avijjāpaccayā saṅkhārāti iti kho panetaṃ vuttaṃ,",
  "atk-abh02a:607_12": "avijjāpaccayā nu kho,",
  "atk-abh02a:607_13": "bhikkhave,",
  "atk-abh02a:607_14": "saṅkhārā no vā kathaṃ vā ettha hotī”ti?",
  "atk-abh02a:607_15": "“Avijjāpaccayā, bhante, saṅkhārā;",
  "atk-abh02a:607_16": "evaṃ no ettha hoti –",
  "atk-abh02a:607_17": "avijjāpaccayā saṅkhārā”ti pariyosānato paṭṭhāya yāva āditopi paṭiccasamuppādaṃ deseti.",
  "atk-abh02a:608_0": "Yathā pana tesu purisesu eko valliyā majjhameva paṭhamaṃ passati,",
  "atk-abh02a:608_1": "so majjhe chinditvā heṭṭhā otaranto yāva mūlā ādāya kamme upaneti,",
  "atk-abh02a:608_2": "evaṃ bhagavā “ime,",
  "atk-abh02a:608_3": "bhikkhave,",
  "atk-abh02a:608_4": "cattāro āhārā kiṃ nidānā,",
  "atk-abh02a:608_5": "kiṃ samudayā,",
  "atk-abh02a:608_6": "kiṃ jātikā,",
  "atk-abh02a:608_7": "kiṃ pabhavā?",
  "atk-abh02a:608_8": "Ime cattāro āhārā taṇhānidānā,",
  "atk-abh02a:608_9": "taṇhāsamudayā,",
  "atk-abh02a:608_10": "taṇhājātikā,",
  "atk-abh02a:608_11": "taṇhāpabhavā.",
  "atk-abh02a:608_12": "Taṇhā cāyaṃ,",
  "atk-abh02a:608_13": "bhikkhave,",
  "atk-abh02a:608_14": "kiṃ nidānā? Vedanā, phasso,",
  "atk-abh02a:608_15": "saḷāyatanaṃ,",
  "atk-abh02a:608_16": "nāmarūpaṃ, viññāṇaṃ.",
  "atk-abh02a:608_17": "Saṅkhārā kiṃ nidānā…pe…",
  "atk-abh02a:608_18": "saṅkhārā avijjānidānā,",
  "atk-abh02a:608_19": "avijjāsamudayā,",
  "atk-abh02a:608_20": "avijjājātikā,",
  "atk-abh02a:608_21": "avijjāpabhavā”ti majjhato paṭṭhāya yāva ādito deseti.",
  "atk-abh02a:609_0": "Kasmā panevaṃ desetīti?",
  "atk-abh02a:609_1": "Paṭiccasamuppādassa samantabhaddakattā,",
  "atk-abh02a:609_2": "sayañca desanāvilāsappattattā.",
  "atk-abh02a:609_3": "Samantabhaddako hi paṭiccasamuppādo tato tato ñāyappaṭivedhāya saṃvattatiyeva.",
  "atk-abh02a:609_4": "Desanāvilāsappatto ca bhagavā catuvesārajjappaṭisambhidāyogena catubbidhagambhīrabhāvappattiyā ca.",
  "atk-abh02a:609_5": "So desanāvilāsappattattā nānānayeheva dhammaṃ deseti.",
  "atk-abh02a:609_6": "Visesato panassa yā ādito paṭṭhāya anulomadesanā,",
  "atk-abh02a:609_7": "sā pavattikāraṇavibhāgasammūḷhaṃ veneyyajanaṃ samanupassato yathāsakehi kāraṇehi pavattisandassanatthaṃ",
  "atk-abh02a:609_8": "uppattikkamasandassanatthañca pavattitāti ñātabbā.",
  "atk-abh02a:610_0": "Yā pariyosānato paṭṭhāya paṭilomadesanā,",
  "atk-abh02a:610_1": "sā “kicchaṃ vatāyaṃ loko āpanno jāyati ca jīyati ca mīyati cā”ti ādinā nayena kicchāpannaṃ lokamanuvilokayato",
  "atk-abh02a:610_2": "pubbabhāgappaṭivedhānusārena tassa tassa jarāmaraṇādikassa dukkhassa attanādhigatakāraṇasandassanatthaṃ.",
  "atk-abh02a:610_3": "Yā pana majjhato paṭṭhāya yāva ādi,",
  "atk-abh02a:610_4": "sā āhāranidānavavatthāpanānusārena yāva atītaṃ addhānaṃ atiharitvā puna atītaddhato pabhuti hetuphalapaṭipāṭisandassanatthaṃ.",
  "atk-abh02a:610_5": "Yā pana majjhato paṭṭhāya yāva pariyosānā pavattā,",
  "atk-abh02a:610_6": "sā paccuppanne addhāne anāgataddhahetusamuṭṭhānato pabhuti anāgataddhasandassanatthaṃ.",
  "atk-abh02a:610_7": "Tāsu yā sā pavattikāraṇasammūḷhassa veneyyajanassa yathāsakehi kāraṇehi pavattisandassanatthaṃ uppattikkamasandassanatthañca",
  "atk-abh02a:610_8": "ādito paṭṭhāya anulomadesanā vuttā,",
  "atk-abh02a:610_9": "sā idha nikkhittāti veditabbā.",
  "atk-abh02a:611_0": "Kasmā panettha avijjā ādito vuttā?",
  "atk-abh02a:611_1": "Kiṃ pakativādīnaṃ pakati viya avijjāpi akāraṇaṃ mūlakāraṇaṃ lokassāti?",
  "atk-abh02a:611_2": "Na akāraṇaṃ.",
  "atk-abh02a:611_3": "“Āsavasamudayā avijjāsamudayo”ti hi avijjāya kāraṇaṃ vuttaṃ.",
  "atk-abh02a:611_4": "Atthi pana pariyāyo yena mūlakāraṇaṃ siyā.",
  "atk-abh02a:611_5": "Ko pana soti?",
  "atk-abh02a:611_6": "Vaṭṭakathāya sīsabhāvo.",
  "atk-abh02a:611_7": "Bhagavā hi vaṭṭakathaṃ kathento dve dhamme sīsaṃ katvā kathesi –",
  "atk-abh02a:611_8": "avijjaṃ vā bhavataṇhaṃ vā. Yathāha – “purimā,",
  "atk-abh02a:611_9": "bhikkhave,",
  "atk-abh02a:611_10": "koṭi na paññāyati avijjāya ‘ito pubbe avijjā nāhosi,",
  "atk-abh02a:611_11": "atha pacchā samabhavī’ti.",
  "atk-abh02a:611_12": "Evañcetaṃ,",
  "atk-abh02a:611_13": "bhikkhave, vuccati,",
  "atk-abh02a:611_14": "atha ca pana paññāyati ‘idappaccayā avijjā”ti ;",
  "atk-abh02a:611_15": "bhavataṇhaṃ vā, yathāha – “purimā,",
  "atk-abh02a:611_16": "bhikkhave,",
  "atk-abh02a:611_17": "koṭi na paññāyati bhavataṇhāya ‘ito pubbe bhavataṇhā nāhosi,",
  "atk-abh02a:611_18": "atha pacchā samabhavī’ti.",
  "atk-abh02a:611_19": "Evañcetaṃ,",
  "atk-abh02a:611_20": "bhikkhave, vuccati,",
  "atk-abh02a:611_21": "atha ca pana paññāyati ‘idappaccayā bhavataṇhā”ti.",
  "atk-abh02a:612_0": "Kasmā pana bhagavā vaṭṭakathaṃ kathento ime dveva dhamme sīsaṃ katvā kathesīti?",
  "atk-abh02a:612_1": "Sugatiduggatigāmino kammassa visesahetubhūtattā.",
  "atk-abh02a:612_2": "Duggatigāmino hi kammassa visesahetu avijjā. Kasmā?",
  "atk-abh02a:612_3": "Yasmā avijjābhibhūto puthujjano,",
  "atk-abh02a:612_4": "aggisantāpalaguḷābhighātaparissamābhibhūtā vajjhagāvī tāya parissamāturatāya nirassādampi attano anatthāvahampi ca uṇhodakapānaṃ viya,",
  "atk-abh02a:612_5": "kilesasantāpato nirassādampi duggativinipātato ca attano anatthāvahampi pāṇātipātādimanekappakāraṃ duggatigāmikammaṃ ārabhati.",
  "atk-abh02a:612_6": "Sugatigāmino pana kammassa visesahetu bhavataṇhā. Kasmā?",
  "atk-abh02a:612_7": "Yasmā bhavataṇhābhibhūto puthujjano,",
  "atk-abh02a:612_8": "yathā vuttappakārā gāvī sītudakataṇhāya saassādaṃ attano parissamavinodanañca sītudakapānaṃ viya,",
  "atk-abh02a:612_9": "kilesasantāpavirahato saassādaṃ sugatisampāpanena attano duggatidukkhaparissamavinodanañca pāṇātipātāveramaṇīādimanekappakāraṃ",
  "atk-abh02a:612_10": "sugatigāmikammaṃ ārabhati.",
  "atk-abh02a:613_0": "Etesu pana vaṭṭakathāya sīsabhūtesu dhammesu katthaci bhagavā ekadhammamūlikaṃ desanaṃ deseti,",
  "atk-abh02a:613_1": "seyyathidaṃ – “iti kho,",
  "atk-abh02a:613_2": "bhikkhave,",
  "atk-abh02a:613_3": "avijjūpanisā saṅkhārā,",
  "atk-abh02a:613_4": "saṅkhārūpanisaṃ viññāṇa”ntiādi.",
  "atk-abh02a:613_5": "Tathā “upādānīyesu,",
  "atk-abh02a:613_6": "bhikkhave,",
  "atk-abh02a:613_7": "dhammesu assādānupassino viharato taṇhā pavaḍḍhati,",
  "atk-abh02a:613_8": "taṇhāpaccayā upādāna”ntiādi.",
  "atk-abh02a:613_9": "Katthaci ubhayamūlikampi,",
  "atk-abh02a:613_10": "seyyathidaṃ –",
  "atk-abh02a:613_11": "“avijjānīvaraṇassa,",
  "atk-abh02a:613_12": "bhikkhave,",
  "atk-abh02a:613_13": "bālassa taṇhāya sampayuttassa evamayaṃ kāyo samudāgato.",
  "atk-abh02a:613_14": "Iti ayañceva kāyo bahiddhā ca nāmarūpaṃ itthetaṃ dvayaṃ,",
  "atk-abh02a:613_15": "dvayaṃ paṭicca phasso,",
  "atk-abh02a:613_16": "saḷevāyatanāni yehi phuṭṭho bālo sukhadukkhaṃ paṭisaṃvedetī”tiādi.",
  "atk-abh02a:613_17": "Tāsu tāsu desanāsu “avijjāpaccayā saṅkhārā”ti ayamidha avijjāvasena ekadhammamūlikā desanāti veditabbā.",
  "atk-abh02a:613_18": "Evaṃ tāvettha desanābhedato viññātabbo vinicchayo.",
  "atk-abh02a:614_0": "‘Atthato’ti avijjādīnaṃ padānaṃ atthato,",
  "atk-abh02a:614_1": "seyyathidaṃ –",
  "atk-abh02a:614_2": "pūretuṃ ayuttaṭṭhena kāyaduccaritādi avindiyaṃ nāma;",
  "atk-abh02a:614_3": "aladdhabbanti attho.",
  "atk-abh02a:614_4": "Taṃ avindiyaṃ vindatīti avijjā.",
  "atk-abh02a:614_5": "Tabbiparītato kāyasucaritādi vindiyaṃ nāma.",
  "atk-abh02a:614_6": "Taṃ vindiyaṃ na vindatīti avijjā.",
  "atk-abh02a:614_7": "Khandhānaṃ rāsaṭṭhaṃ,",
  "atk-abh02a:614_8": "āyatanānaṃ āyatanaṭṭhaṃ,",
  "atk-abh02a:614_9": "dhātūnaṃ suññaṭṭhaṃ,",
  "atk-abh02a:614_10": "saccānaṃ tathaṭṭhaṃ,",
  "atk-abh02a:614_11": "indriyānaṃ ādhipateyyaṭṭhaṃ aviditaṃ karotīti avijjā.",
  "atk-abh02a:614_12": "Dukkhādīnaṃ pīḷanādivasena vuttaṃ catubbidhaṃ catubbidhaṃ atthaṃ aviditaṃ karotītipi avijjā.",
  "atk-abh02a:614_13": "Antavirahite saṃsāre sabbayonigatibhavaviññāṇaṭṭhitisattāvāsesu satte javāpetīti avijjā.",
  "atk-abh02a:614_14": "Paramatthato avijjamānesu itthipurisādīsu javati,",
  "atk-abh02a:614_15": "vijjamānesupi khandhādīsu na javatīti avijjā.",
  "atk-abh02a:614_16": "Apica cakkhuviññāṇādīnaṃ vatthārammaṇānaṃ paṭiccasamuppādapaṭiccasamuppannānañca dhammānaṃ chādanatopi avijjā.",
  "atk-abh02a:615_0": "Yaṃ paṭicca phalameti so paccayo.",
  "atk-abh02a:615_1": "Paṭiccāti na vinā tena;",
  "atk-abh02a:615_2": "taṃ apaccakkhitvāti attho.",
  "atk-abh02a:615_3": "Etīti uppajjati ceva pavattati cāti attho.",
  "atk-abh02a:615_4": "Api ca upakārakaṭṭho paccayaṭṭho.",
  "atk-abh02a:615_5": "Avijjā ca sā paccayo cāti avijjāpaccayo.",
  "atk-abh02a:615_6": "Tasmā avijjāpaccayā.",
  "atk-abh02a:616_0": "Saṅkhatamabhisaṅkharontīti saṅkhārā.",
  "atk-abh02a:616_1": "Apica avijjāpaccayā saṅkhārā,",
  "atk-abh02a:616_2": "saṅkhārasaddena āgatasaṅkhārā cāti duvidhā saṅkhārā.",
  "atk-abh02a:616_3": "Tattha puññāpuññāneñjābhisaṅkhārā tayo,",
  "atk-abh02a:616_4": "kāyavacīcittasaṅkhārā tayoti ime cha avijjāpaccayā saṅkhārā.",
  "atk-abh02a:616_5": "Te sabbepi lokiyakusalākusalacetanāmattameva honti.",
  "atk-abh02a:617_0": "Saṅkhatasaṅkhāro,",
  "atk-abh02a:617_1": "abhisaṅkhatasaṅkhāro,",
  "atk-abh02a:617_2": "abhisaṅkharaṇasaṅkhāro,",
  "atk-abh02a:617_3": "payogābhisaṅkhāroti ime pana cattāro saṅkhārasaddena āgatasaṅkhārā.",
  "atk-abh02a:617_4": "Tattha “aniccā vata saṅkhārā”tiādīsu vuttā sabbepi sappaccayā dhammā ‘saṅkhatasaṅkhārā’ nāma.",
  "atk-abh02a:617_5": "Kammanibbattā tebhūmakā rūpārūpadhammā ‘abhisaṅkhatasaṅkhārā’ti aṭṭhakathāsu vuttā.",
  "atk-abh02a:617_6": "Tepi “aniccā vata saṅkhārā”ti ettheva saṅgahaṃ gacchanti.",
  "atk-abh02a:617_7": "Visuṃ pana nesaṃ āgataṭṭhānaṃ na paññāyati.",
  "atk-abh02a:617_8": "Tebhūmakakusalākusalacetanā pana ‘abhisaṅkharaṇakasaṅkhāro’ti vuccati.",
  "atk-abh02a:617_9": "Tassa “avijjāgatoyaṃ,",
  "atk-abh02a:617_10": "bhikkhave,",
  "atk-abh02a:617_11": "purisapuggalo puññañce abhisaṅkharotī”tiādīsu āgataṭṭhānaṃ paññāyati.",
  "atk-abh02a:617_12": "Kāyikacetasikaṃ pana vīriyaṃ ‘payogābhisaṅkhāro’ti vuccati.",
  "atk-abh02a:617_13": "So “yāvatikā abhisaṅkhārassa gati,",
  "atk-abh02a:617_14": "tāvatikaṃ gantvā akkhāhataṃ maññe aṭṭhāsī”tiādīsu āgato.",
  "atk-abh02a:618_0": "Na kevalañca eteyeva,",
  "atk-abh02a:618_1": "aññepi “saññāvedayitanirodhaṃ samāpajjantassa kho,",
  "atk-abh02a:618_2": "āvuso visākha,",
  "atk-abh02a:618_3": "bhikkhuno paṭhamaṃ nirujjhati vacīsaṅkhāro,",
  "atk-abh02a:618_4": "tato kāyasaṅkhāro,",
  "atk-abh02a:618_5": "tato cittasaṅkhāro”tiādinā nayena saṅkhārasaddena āgatā anekasaṅkhārā.",
  "atk-abh02a:618_6": "Tesu natthi so saṅkhāro,",
  "atk-abh02a:618_7": "yo saṅkhatasaṅkhāre saṅgahaṃ na gaccheyya.",
  "atk-abh02a:618_8": "Ito paraṃ saṅkhārapaccayā viññāṇantiādīsu yaṃ vuttaṃ taṃ vuttanayeneva veditabbaṃ.",
  "atk-abh02a:619_0": "Avutte pana vijānātīti viññāṇaṃ.",
  "atk-abh02a:619_1": "Namatīti nāmaṃ.",
  "atk-abh02a:619_2": "Ruppatīti rūpaṃ.",
  "atk-abh02a:619_3": "Āye tanoti,",
  "atk-abh02a:619_4": "āyatañca nayatīti āyatanaṃ.",
  "atk-abh02a:619_5": "Phusatīti phasso.",
  "atk-abh02a:619_6": "Vedayatīti vedanā.",
  "atk-abh02a:619_7": "Paritassatīti taṇhā.",
  "atk-abh02a:619_8": "Upādiyatīti upādānaṃ.",
  "atk-abh02a:619_9": "Bhavati bhāvayati cāti bhavo.",
  "atk-abh02a:619_10": "Jananaṃ jāti.",
  "atk-abh02a:619_11": "Jīraṇaṃ jarā.",
  "atk-abh02a:619_12": "Maranti etenāti maraṇaṃ.",
  "atk-abh02a:619_13": "Socanaṃ soko.",
  "atk-abh02a:619_14": "Paridevanaṃ paridevo.",
  "atk-abh02a:619_15": "Dukkhayatīti dukkhaṃ;",
  "atk-abh02a:619_16": "uppādaṭṭhitivasena vā dvedhā khaṇatīti dukkhaṃ.",
  "atk-abh02a:619_17": "Dummanassa bhāvo domanassaṃ.",
  "atk-abh02a:619_18": "Bhuso āyāso upāyāso.",
  "atk-abh02a:620_0": "Sambhavantīti nibbattanti.",
  "atk-abh02a:620_1": "Na kevalañca sokādīheva,",
  "atk-abh02a:620_2": "atha kho sabbapadehi ‘sambhavantī’ti saddassa yojanā kātabbā.",
  "atk-abh02a:620_3": "Itarathā hi “avijjāpaccayā saṅkhārā”ti vutte kiṃ karontīti na paññāyeyyuṃ.",
  "atk-abh02a:620_4": "“Sambhavantī”ti pana yojanāya sati “avijjā ca sā paccayo cāti avijjāpaccayo;",
  "atk-abh02a:620_5": "tasmā avijjāpaccayā saṅkhārā sambhavantī”ti paccayapaccayuppannavavatthānaṃ kataṃ hoti.",
  "atk-abh02a:620_6": "Esa nayo sabbattha.",
  "atk-abh02a:621_0": "Evanti niddiṭṭhanayanidassanaṃ.",
  "atk-abh02a:621_1": "Tena avijjādīheva kāraṇehi,",
  "atk-abh02a:621_2": "na issaranimmānādīhīti dasseti.",
  "atk-abh02a:621_3": "Etassāti yathāvuttassa.",
  "atk-abh02a:621_4": "Kevalassāti asammissassa sakalassa vā.",
  "atk-abh02a:621_5": "Dukkhakkhandhassāti dukkhasamūhassa,",
  "atk-abh02a:621_6": "na sattassa,",
  "atk-abh02a:621_7": "na sukhasubhādīnaṃ.",
  "atk-abh02a:621_8": "Samudayoti nibbatti.",
  "atk-abh02a:621_9": "Hotīti sambhavati.",
  "atk-abh02a:621_10": "Evamettha atthato viññātabbo vinicchayo.",
  "atk-abh02a:622_0": "‘Lakkhaṇādito’ti avijjādīnaṃ lakkhaṇādito,",
  "atk-abh02a:622_1": "seyyathidaṃ –",
  "atk-abh02a:622_2": "aññāṇalakkhaṇā avijjā,",
  "atk-abh02a:622_3": "sammohanarasā,",
  "atk-abh02a:622_4": "chādanapaccupaṭṭhānā,",
  "atk-abh02a:622_5": "āsavapadaṭṭhānā.",
  "atk-abh02a:622_6": "Abhisaṅkharaṇalakkhaṇā saṅkhārā,",
  "atk-abh02a:622_7": "āyūhanarasā,",
  "atk-abh02a:622_8": "cetanāpaccupaṭṭhānā,",
  "atk-abh02a:622_9": "avijjāpadaṭṭhānā.",
  "atk-abh02a:622_10": "Vijānanalakkhaṇaṃ viññāṇaṃ,",
  "atk-abh02a:622_11": "pubbaṅgamarasaṃ,",
  "atk-abh02a:622_12": "paṭisandhipaccupaṭṭhānaṃ,",
  "atk-abh02a:622_13": "saṅkhārapadaṭṭhānaṃ,",
  "atk-abh02a:622_14": "vatthārammaṇapadaṭṭhānaṃ vā.",
  "atk-abh02a:622_15": "Namanalakkhaṇaṃ nāmaṃ,",
  "atk-abh02a:622_16": "sampayogarasaṃ,",
  "atk-abh02a:622_17": "avinibbhogapaccupaṭṭhānaṃ,",
  "atk-abh02a:622_18": "viññāṇapadaṭṭhānaṃ.",
  "atk-abh02a:622_19": "Ruppanalakkhaṇaṃ rūpaṃ,",
  "atk-abh02a:622_20": "vikiraṇarasaṃ,",
  "atk-abh02a:622_21": "abyākatapaccupaṭṭhānaṃ,",
  "atk-abh02a:622_22": "viññāṇapadaṭṭhānaṃ.",
  "atk-abh02a:622_23": "Āyatanalakkhaṇaṃ saḷāyatanaṃ,",
  "atk-abh02a:622_24": "dassanādirasaṃ,",
  "atk-abh02a:622_25": "vatthudvārabhāvapaccupaṭṭhānaṃ,",
  "atk-abh02a:622_26": "nāmarūpapadaṭṭhānaṃ.",
  "atk-abh02a:622_27": "Phusanalakkhaṇo phasso,",
  "atk-abh02a:622_28": "saṅghaṭṭanaraso,",
  "atk-abh02a:622_29": "saṅgatipaccupaṭṭhāno,",
  "atk-abh02a:622_30": "saḷāyatanapadaṭṭhāno.",
  "atk-abh02a:622_31": "Anubhavanalakkhaṇā vedanā,",
  "atk-abh02a:622_32": "visayarasasambhogarasā,",
  "atk-abh02a:622_33": "sukhadukkhapaccupaṭṭhānā,",
  "atk-abh02a:622_34": "phassapadaṭṭhānā.",
  "atk-abh02a:622_35": "Hetulakkhaṇā taṇhā,",
  "atk-abh02a:622_36": "abhinandanarasā,",
  "atk-abh02a:622_37": "atittibhāvapaccupaṭṭhānā,",
  "atk-abh02a:622_38": "vedanāpadaṭṭhānā.",
  "atk-abh02a:622_39": "Gahaṇalakkhaṇaṃ upādānaṃ,",
  "atk-abh02a:622_40": "amuñcanarasaṃ,",
  "atk-abh02a:622_41": "taṇhādaḷhattadiṭṭhipaccupaṭṭhānaṃ,",
  "atk-abh02a:622_42": "taṇhāpadaṭṭhānaṃ.",
  "atk-abh02a:622_43": "Kammakammaphalalakkhaṇo bhavo,",
  "atk-abh02a:622_44": "bhāvanabhavanaraso,",
  "atk-abh02a:622_45": "kusalākusalābyākatapaccupaṭṭhāno,",
  "atk-abh02a:622_46": "upādānapadaṭṭhāno.",
  "atk-abh02a:622_47": "Jātiādīnaṃ lakkhaṇādīni saccavibhaṅge vuttanayeneva veditabbāni.",
  "atk-abh02a:622_48": "Evamettha lakkhaṇāditopi viññātabbo vinicchayo.",
  "atk-abh02a:623_0": "‘Ekavidhādito’ti ettha avijjā aññāṇādassanamohādibhāvato ekavidhā,",
  "atk-abh02a:623_1": "appaṭipattimicchāpaṭipattito duvidhā tathā saṅkhārāsaṅkhārato,",
  "atk-abh02a:623_2": "vedanāttayasampayogato tividhā,",
  "atk-abh02a:623_3": "catusaccaappaṭivedhato catubbidhā,",
  "atk-abh02a:623_4": "gatipañcakādīnavacchādanato pañcavidhā,",
  "atk-abh02a:623_5": "dvārārammaṇato pana sabbesupi arūpadhammesu chabbidhatā veditabbā.",
  "atk-abh02a:624_0": "Saṅkhārā sāsavavipākadhammadhammādibhāvato ekavidhā,",
  "atk-abh02a:624_1": "kusalākusalato duvidhā tathā parittamahaggatahīnamajjhimamicchattaniyatāniyatato,",
  "atk-abh02a:624_2": "tividhā puññābhisaṅkhārādibhāvato,",
  "atk-abh02a:624_3": "catubbidhā catuyonisaṃvattanato,",
  "atk-abh02a:624_4": "pañcavidhā pañcagatigāmito.",
  "atk-abh02a:625_0": "Viññāṇaṃ lokiyavipākādibhāvato ekavidhaṃ,",
  "atk-abh02a:625_1": "sahetukāhetukādito duvidhaṃ,",
  "atk-abh02a:625_2": "bhavattayapariyāpannato vedanāttayasampayogato ahetukaduhetukatihetukato ca tividhaṃ,",
  "atk-abh02a:625_3": "yonigativasena catubbidhaṃ pañcavidhañca.",
  "atk-abh02a:626_0": "Nāmarūpaṃ viññāṇasannissayato kammapaccayato ca ekavidhaṃ,",
  "atk-abh02a:626_1": "sārammaṇānārammaṇato duvidhaṃ,",
  "atk-abh02a:626_2": "atītādito tividhaṃ,",
  "atk-abh02a:626_3": "yonigativasena catubbidhaṃ pañcavidhañca.",
  "atk-abh02a:627_0": "Saḷāyatanaṃ sañjātisamosaraṇaṭṭhānato ekavidhaṃ,",
  "atk-abh02a:627_1": "bhūtappasādaviññāṇādito duvidhaṃ,",
  "atk-abh02a:627_2": "sampattāsampattanobhayagocarato tividhaṃ,",
  "atk-abh02a:627_3": "yonigatipariyāpannato catubbidhaṃ pañcavidhañcāti iminā nayena phassādīnampi ekavidhādibhāvo veditabboti.",
  "atk-abh02a:627_4": "Evamettha ekavidhāditopi viññātabbo vinicchayo.",
  "atk-abh02a:628_0": "‘Aṅgānañca vavatthānā’ti sokādayo cettha bhavacakkassa avicchedadassanatthaṃ vuttā.",
  "atk-abh02a:628_1": "Jarāmaraṇabbhāhatassa hi bālassa te sambhavanti. Yathāha –",
  "atk-abh02a:628_2": "“assutavā,",
  "atk-abh02a:628_3": "bhikkhave,",
  "atk-abh02a:628_4": "puthujjano sārīrikāya dukkhāya vedanāya phuṭṭho samāno socati kilamati paridevati urattāḷiṃ kandati sammohamāpajjatī”ti.",
  "atk-abh02a:628_5": "Yāva ca tesaṃ pavatti tāva avijjāyāti punapi avijjāpaccayā saṅkhārāti sambandhameva hoti bhavacakkaṃ.",
  "atk-abh02a:628_6": "Tasmā tesampi jarāmaraṇeneva ekasaṅkhepaṃ katvā dvādaseva paṭiccasamuppādaṅgānīti veditabbāni.",
  "atk-abh02a:628_7": "Evamettha aṅgānaṃ vavatthānatopi viññātabbo vinicchayo.",
  "atk-abh02a:628_8": "Ayaṃ tāvettha uddesavāravasena saṅkhepakathā.",
  "atk-abh02a:629_0": "Uddesavāravaṇṇanā niṭṭhitā.",
  "atk-abh02a:630_0": "Avijjāpadaniddeso",
  "atk-abh02a:631_0": "226.",
  "atk-abh02a:631_1": "Idāni niddesavāravasena vitthārakathā hoti.",
  "atk-abh02a:631_2": "“Avijjā paccayā saṅkhārā”ti hi vuttaṃ.",
  "atk-abh02a:631_3": "Tattha avijjāpaccayesu saṅkhāresu dassetabbesu yasmā putte kathetabbe paṭhamaṃ pitā kathīyati.",
  "atk-abh02a:631_4": "Evañhi sati ‘mittassa putto,",
  "atk-abh02a:631_5": "dattassa putto’ti putto sukathito hoti.",
  "atk-abh02a:631_6": "Tasmā desanākusalo satthā saṅkhārānaṃ janakatthena pitusadisaṃ avijjaṃ tāva dassetuṃ tattha katamā avijjā?",
  "atk-abh02a:631_7": "Dukkhe aññāṇantiādimāha.",
  "atk-abh02a:632_0": "Tattha yasmā ayaṃ avijjā dukkhasaccassa yāthāvasarasalakkhaṇaṃ jānituṃ passituṃ paṭivijjhituṃ na deti,",
  "atk-abh02a:632_1": "chādetvā pariyonandhitvā ganthetvā tiṭṭhati,",
  "atk-abh02a:632_2": "tasmā “dukkhe aññāṇa”nti vuccati.",
  "atk-abh02a:632_3": "Tathā yasmā dukkhasamudayassa dukkhanirodhassa dukkhanirodhagāminiyā paṭipadāya yāthāvasarasalakkhaṇaṃ jānituṃ passituṃ paṭivijjhituṃ na deti,",
  "atk-abh02a:632_4": "chādetvā pariyonandhitvā ganthetvā tiṭṭhati,",
  "atk-abh02a:632_5": "tasmā dukkhanirodhagāminiyā paṭipadāya aññāṇanti vuccati.",
  "atk-abh02a:632_6": "Imesu catūsu ṭhānesu suttantikapariyāyena aññāṇaṃ avijjāti kathitaṃ.",
  "atk-abh02a:633_0": "Nikkhepakaṇḍe pana abhidhammapariyāyena “pubbante aññāṇa”nti aparesupi catūsu ṭhānesu aññāṇaṃ gahitaṃ.",
  "atk-abh02a:633_1": "Tattha pubbanteti atīto addhā,",
  "atk-abh02a:633_2": "atītāni khandhadhātuāyatanāni.",
  "atk-abh02a:633_3": "Aparanteti anāgato addhā,",
  "atk-abh02a:633_4": "anāgatāni khandhadhātuāyatanāni.",
  "atk-abh02a:633_5": "Pubbantāparanteti tadubhayaṃ.",
  "atk-abh02a:633_6": "Idappaccayatāti saṅkhārādīnaṃ kāraṇāni avijjādīni aṅgāni.",
  "atk-abh02a:633_7": "Paṭiccasamuppannadhammāti avijjādīhi nibbattā saṅkhārādayo dhammā.",
  "atk-abh02a:633_8": "Tatrāyaṃ avijjā yasmā atītānaṃ khandhādīnaṃ yāthāvasarasalakkhaṇaṃ jānituṃ passituṃ paṭivijjhituṃ na deti,",
  "atk-abh02a:633_9": "chādetvā pariyonandhitvā ganthetvā tiṭṭhati,",
  "atk-abh02a:633_10": "tasmā “pubbante aññāṇa”nti vuccati.",
  "atk-abh02a:633_11": "Tathā yasmā anāgatānaṃ khandhādīnaṃ,",
  "atk-abh02a:633_12": "atītānāgatānaṃ khandhādīnaṃ idappaccayatāya ceva paṭiccasamuppannadhammānañca yāthāvasarasalakkhaṇaṃ jānituṃ passituṃ paṭivijjhituṃ na deti,",
  "atk-abh02a:633_13": "chādetvā pariyonandhitvā ganthetvā tiṭṭhati,",
  "atk-abh02a:633_14": "tasmā idappaccayatāpaṭiccasamuppannesu dhammesu aññāṇanti vuccati.",
  "atk-abh02a:633_15": "Imesu aṭṭhasu ṭhānesu abhidhammapariyāyena aññāṇaṃ avijjāti kathitaṃ.",
  "atk-abh02a:634_0": "Evaṃ kiṃ kathitaṃ hoti?",
  "atk-abh02a:634_1": "Kiccato ceva jātito ca avijjā kathitā nāma hoti. Kathaṃ?",
  "atk-abh02a:634_2": "Ayañhi avijjā imāni aṭṭha ṭhānāni jānituṃ passituṃ paṭivijjhituṃ na detīti kiccato kathitā;",
  "atk-abh02a:634_3": "uppajjamānāpi imesu aṭṭhasu ṭhānesu uppajjatīti jātitopi kathitā.",
  "atk-abh02a:634_4": "Evaṃ kathetvā puna “yaṃ evarūpaṃ aññāṇaṃ adassana”ntiādīni pañcavīsati padāni avijjāya lakkhaṇaṃ dassetuṃ gahitāni.",
  "atk-abh02a:635_0": "Tattha yasmā ayaṃ avijjā imehi aṭṭhahi padehi kathitāpi puna pañcavīsatiyā padehi lakkhaṇe akathite sukathitā nāma na hoti,",
  "atk-abh02a:635_1": "lakkhaṇe pana kathiteyeva sukathitā nāma hoti.",
  "atk-abh02a:635_2": "Yathā puriso naṭṭhaṃ goṇaṃ pariyesamāno manusse puccheyya – “api, ayyā,",
  "atk-abh02a:635_3": "setaṃ goṇaṃ passatha,",
  "atk-abh02a:635_4": "rattaṃ goṇaṃ passathā”ti?",
  "atk-abh02a:635_5": "Te evaṃ vadeyyuṃ –",
  "atk-abh02a:635_6": "“imasmiṃ raṭṭhe setarattānaṃ goṇānaṃ anto natthi,",
  "atk-abh02a:635_7": "kiṃ te goṇassa lakkhaṇa”nti?",
  "atk-abh02a:635_8": "Atha tena ‘saṅghāṭi’ vā ‘naṅgalaṃ’ vāti vutte goṇo sukathito nāma bhaveyya;",
  "atk-abh02a:635_9": "evameva yasmā ayaṃ avijjā aṭṭhahi padehi kathitāpi puna pañcavīsatiyā padehi lakkhaṇe akathite sukathitā nāma na hoti,",
  "atk-abh02a:635_10": "lakkhaṇe pana kathiteyeva sukathitā nāma hoti.",
  "atk-abh02a:635_11": "Tasmā yānassā lakkhaṇadassanatthaṃ pañcavīsati padāni kathitāni,",
  "atk-abh02a:635_12": "tesampi vasena veditabbā.",
  "atk-abh02a:636_0": "Seyyathidaṃ –",
  "atk-abh02a:636_1": "ñāṇaṃ nāma paññā.",
  "atk-abh02a:636_2": "Sā atthatthaṃ kāraṇakāraṇaṃ catusaccadhammaṃ viditaṃ pākaṭaṃ karoti.",
  "atk-abh02a:636_3": "Ayaṃ pana avijjā uppajjitvā taṃ viditaṃ pākaṭaṃ kātuṃ na detīti ñāṇapaccanīkato aññāṇaṃ.",
  "atk-abh02a:636_4": "Dassanantipi paññā.",
  "atk-abh02a:636_5": "Sāpi taṃ ākāraṃ passati.",
  "atk-abh02a:636_6": "Avijjā pana uppajjitvā taṃ passituṃ na detīti adassanaṃ.",
  "atk-abh02a:636_7": "Abhisamayotipi paññā.",
  "atk-abh02a:636_8": "Sā taṃ ākāraṃ abhisameti.",
  "atk-abh02a:636_9": "Avijjā pana uppajjitvā taṃ abhisametuṃ na detīti anabhisamayo.",
  "atk-abh02a:636_10": "Anubodho sambodho paṭivedhotipi paññā.",
  "atk-abh02a:636_11": "Sā taṃ ākāraṃ anubujjhati sambujjhati paṭivijjhati.",
  "atk-abh02a:636_12": "Avijjā pana uppajjitvā taṃ anubujjhituṃ saṃbujjhituṃ paṭivijjhituṃ na detīti ananubodho asambodho appaṭivedho.",
  "atk-abh02a:636_13": "Saṅgāhanātipi paññā.",
  "atk-abh02a:636_14": "Sā taṃ ākāraṃ gahetvā ghaṃsitvā gaṇhāti.",
  "atk-abh02a:636_15": "Avijjā pana uppajjitvā taṃ gahetvā ghaṃsitvā gaṇhituṃ na detīti asaṅgāhanā.",
  "atk-abh02a:636_16": "Pariyogāhanātipi paññā.",
  "atk-abh02a:636_17": "Sā taṃ ākāraṃ ogāhitvā anupavisitvā gaṇhāti.",
  "atk-abh02a:636_18": "Avijjā pana uppajjitvā taṃ ogāhitvā anupavisitvā gaṇhituṃ na detīti apariyogāhanā.",
  "atk-abh02a:636_19": "Samapekkhanātipi paññā.",
  "atk-abh02a:636_20": "Sā taṃ ākāraṃ samaṃ sammā ca pekkhati.",
  "atk-abh02a:636_21": "Avijjā pana uppajjitvā taṃ samaṃ sammā ca pekkhituṃ na detīti asamapekkhanā.",
  "atk-abh02a:636_22": "Paccavekkhaṇātipi paññā.",
  "atk-abh02a:636_23": "Sā taṃ ākāraṃ paccavekkhati.",
  "atk-abh02a:636_24": "Avijjā pana uppajjitvā taṃ paccavekkhituṃ na detīti apaccavekkhaṇā.",
  "atk-abh02a:636_25": "Nāssā kiñci kammaṃ paccakkhaṃ atthi,",
  "atk-abh02a:636_26": "sayañca apaccavekkhitvā kataṃ kammanti apaccakkhakammaṃ.",
  "atk-abh02a:636_27": "Dummedhabhāvatāya dummejjhaṃ.",
  "atk-abh02a:636_28": "Bālabhāvatāya bālyaṃ.",
  "atk-abh02a:637_0": "Sampajaññantipi paññā.",
  "atk-abh02a:637_1": "Sā atthatthaṃ kāraṇakāraṇaṃ catusaccadhammaṃ sammā pajānāti.",
  "atk-abh02a:637_2": "Avijjā pana uppajjitvā taṃ ākāraṃ pajānituṃ na detīti asampajaññaṃ.",
  "atk-abh02a:637_3": "Mohanavasena moho.",
  "atk-abh02a:637_4": "Pamohanavasena pamoho.",
  "atk-abh02a:637_5": "Sammohanavasena sammoho.",
  "atk-abh02a:637_6": "Avindiyaṃ vindatītiādivasena avijjā.",
  "atk-abh02a:637_7": "Vaṭṭasmiṃ ohanati osīdāpetīti avijjogho.",
  "atk-abh02a:637_8": "Vaṭṭasmiṃ yojetīti avijjāyogo.",
  "atk-abh02a:637_9": "Appahīnavasena punappunaṃ uppajjanato ca avijjānusayo.",
  "atk-abh02a:637_10": "Magge pariyuṭṭhitacorā addhike viya kusalacittaṃ pariyuṭṭhāti gaṇhāti vilumpatīti avijjāpariyuṭṭhānaṃ.",
  "atk-abh02a:637_11": "Yathā nagaradvāre palighasaṅkhātāya laṅgiyā patitāya antonagare manussānaṃ bahinagaragamanampi bahinagare",
  "atk-abh02a:637_12": "manussānaṃ antonagarapavesanampi pacchijjati,",
  "atk-abh02a:637_13": "evameva yassa sakkāyanagare ayaṃ patitā tassa nibbānasampāpakaṃ ñāṇagamanaṃ pacchijjatīti avijjālaṅgī nāma hoti.",
  "atk-abh02a:637_14": "Akusalañca taṃ mūlañca,",
  "atk-abh02a:637_15": "akusalānaṃ vā mūlanti akusalamūlaṃ.",
  "atk-abh02a:637_16": "Taṃ pana na aññaṃ,",
  "atk-abh02a:637_17": "idhādhippeto mohoti moho akusalamūlaṃ.",
  "atk-abh02a:637_18": "Ayaṃ vuccati avijjāti ayaṃ evaṃlakkhaṇā avijjā nāmāti vuccati.",
  "atk-abh02a:637_19": "Evaṃ pañcavīsatipadavasena avijjāya lakkhaṇaṃ veditabbaṃ.",
  "atk-abh02a:638_0": "Evaṃlakkhaṇā panāyaṃ avijjā dukkhādīsu aññāṇanti vuttāpi dukkhasaccassa ekadeso hoti,",
  "atk-abh02a:638_1": "sahajātā hoti,",
  "atk-abh02a:638_2": "taṃ ārammaṇaṃ karoti, chādeti;",
  "atk-abh02a:638_3": "samudayasaccassa na ekadeso hoti,",
  "atk-abh02a:638_4": "sahajātā hoti,",
  "atk-abh02a:638_5": "taṃ ārammaṇaṃ karoti, chādeti;",
  "atk-abh02a:638_6": "nirodhasaccassa neva ekadeso hoti,",
  "atk-abh02a:638_7": "na sahajātā,",
  "atk-abh02a:638_8": "na taṃ ārammaṇaṃ karoti,",
  "atk-abh02a:638_9": "kevalaṃ chādeti;",
  "atk-abh02a:638_10": "maggasaccassāpi na ekadeso,",
  "atk-abh02a:638_11": "na sahajātā,",
  "atk-abh02a:638_12": "na taṃ ārammaṇaṃ karoti,",
  "atk-abh02a:638_13": "kevalaṃ chādeti.",
  "atk-abh02a:638_14": "Dukkhārammaṇatā avijjā uppajjati,",
  "atk-abh02a:638_15": "tañca chādeti.",
  "atk-abh02a:638_16": "Samudayārammaṇatā avijjā uppajjati,",
  "atk-abh02a:638_17": "tañca chādeti.",
  "atk-abh02a:638_18": "Nirodhārammaṇatā avijjā nuppajjati,",
  "atk-abh02a:638_19": "tañca chādeti.",
  "atk-abh02a:638_20": "Maggārammaṇatā avijjā nūppajjati,",
  "atk-abh02a:638_21": "tañca chādeti.",
  "atk-abh02a:639_0": "Dve saccā duddasattā gambhīrā.",
  "atk-abh02a:639_1": "Dve saccā gambhīrattā duddasā.",
  "atk-abh02a:639_2": "Apica kho pana dukkhanirodhaṃ ariyasaccaṃ gambhīrañceva duddasañca.",
  "atk-abh02a:639_3": "Tattha dukkhaṃ nāma pākaṭaṃ,",
  "atk-abh02a:639_4": "lakkhaṇassa pana duddasattā gambhīraṃ nāma jātaṃ.",
  "atk-abh02a:639_5": "Samudayepi eseva nayo.",
  "atk-abh02a:639_6": "Yathā pana mahāsamuddaṃ manthetvā ojāya nīharaṇaṃ nāma bhāro,",
  "atk-abh02a:639_7": "sinerupādato vālikāya uddharaṇaṃ nāma bhāro,",
  "atk-abh02a:639_8": "pabbataṃ pīḷetvā rasassa nīharaṇaṃ nāma bhāro;",
  "atk-abh02a:639_9": "evameva dve saccāni gambhīratāya eva duddasāni,",
  "atk-abh02a:639_10": "nirodhasaccaṃ pana atigambhīrañca atiduddasañcāti.",
  "atk-abh02a:639_11": "Evaṃ duddasattā gambhīrānaṃ gambhīrattā ca duddasānaṃ catunnaṃ ariyasaccānaṃ paṭicchādakaṃ mohandhakāraṃ ayaṃ vuccati avijjāti.",
  "atk-abh02a:640_0": "Avijjāpadaniddeso.",
  "atk-abh02a:641_0": "Saṅkhārapadaniddeso",
  "atk-abh02a:642_0": "Saṅkhārapade heṭṭhā vuttasaṅkhāresu saṅkhārasaddena āgatasaṅkhāre anāmasitvā avijjāpaccayā saṅkhāreyeva dassento tattha katame avijjāpaccayā saṅkhārā?",
  "atk-abh02a:642_1": "Puññābhisaṅkhārotiādimāha.",
  "atk-abh02a:642_2": "Tattha punāti attano kārakaṃ,",
  "atk-abh02a:642_3": "pūreti cassa ajjhāsayaṃ,",
  "atk-abh02a:642_4": "pujjañca bhavaṃ nibbattetīti puñño.",
  "atk-abh02a:642_5": "Abhisaṅkharoti vipākaṃ kaṭattārūpañcāti abhisaṅkhāro.",
  "atk-abh02a:642_6": "Puññova abhisaṅkhāro puññābhisaṅkhāro.",
  "atk-abh02a:642_7": "Puññapaṭipakkhato apuñño.",
  "atk-abh02a:642_8": "Apuññova abhisaṅkhāro apuññābhisaṅkhāro.",
  "atk-abh02a:642_9": "Na iñjatīti āneñjaṃ.",
  "atk-abh02a:642_10": "Āneñjameva abhisaṅkhāro,",
  "atk-abh02a:642_11": "āneñjañca bhavaṃ abhisaṅkharotīti āneñjābhisaṅkhāro.",
  "atk-abh02a:642_12": "Kāyena pavattito,",
  "atk-abh02a:642_13": "kāyato vā pavatto,",
  "atk-abh02a:642_14": "kāyassa vā saṅkhāroti kāyasaṅkhāro.",
  "atk-abh02a:642_15": "Vacīsaṅkhāracittasaṅkhāresupi eseva nayo.",
  "atk-abh02a:643_0": "Tattha paṭhamattiko parivīmaṃsanasuttavasena gahito.",
  "atk-abh02a:643_1": "Tattha hi “puññañce saṅkhāraṃ abhisaṅkharoti,",
  "atk-abh02a:643_2": "puññūpagaṃ hoti viññāṇaṃ.",
  "atk-abh02a:643_3": "Apuññañce saṅkhāraṃ abhisaṅkharoti,",
  "atk-abh02a:643_4": "apuññupagaṃ hoti viññāṇaṃ.",
  "atk-abh02a:643_5": "Āneñjañce saṅkhāraṃ abhisaṅkharoti,",
  "atk-abh02a:643_6": "āneñjupagaṃ hoti viññāṇa”nti vuttaṃ.",
  "atk-abh02a:643_7": "Dutiyattiko tadanantarassa vibhaṅgasuttassa vasena gahito,",
  "atk-abh02a:643_8": "sammādiṭṭhisuttapariyāyena gahitotipi vattuṃ vaṭṭatiyeva.",
  "atk-abh02a:643_9": "Tattha hi “tayome,",
  "atk-abh02a:643_10": "bhikkhave, saṅkhārā.",
  "atk-abh02a:643_11": "Katame tayo?",
  "atk-abh02a:643_12": "Kāyasaṅkhāro,",
  "atk-abh02a:643_13": "vacīsaṅkhāro,",
  "atk-abh02a:643_14": "cittasaṅkhāro”ti vuttaṃ.",
  "atk-abh02a:643_15": "Kasmā panetesaṃ suttānaṃ vasena te gahitāti?",
  "atk-abh02a:643_16": "Ayaṃ abhidhammo nāma na adhunākato,",
  "atk-abh02a:643_17": "nāpi bāhirakaisīhi vā sāvakehi vā devatāhi vā bhāsito.",
  "atk-abh02a:643_18": "Sabbaññujinabhāsito pana ayaṃ.",
  "atk-abh02a:643_19": "Abhidhammepi hi suttepi ekasadisāva tanti niddiṭṭhāti imassatthassa dīpanatthaṃ.",
  "atk-abh02a:644_0": "Idāni te saṅkhāre pabhedato dassetuṃ tattha katamo puññābhisaṅkhārotiādimāha.",
  "atk-abh02a:644_1": "Tattha kusalā cetanāti aniyamato catubhūmikacetanāpi vuttā.",
  "atk-abh02a:644_2": "Kāmāvacarā rūpāvacarāti niyamitattā pana aṭṭha kāmāvacarakusalacetanā,",
  "atk-abh02a:644_3": "pañca rūpāvacarakusalacetanāti terasa cetanā puññābhisaṅkhāro nāma.",
  "atk-abh02a:644_4": "Dānamayātiādīhi tāsaṃyeva cetanānaṃ puññakiriyavatthuvasena pavatti dassitā.",
  "atk-abh02a:644_5": "Tattha aṭṭha kāmāvacarāva dānasīlamayā honti.",
  "atk-abh02a:644_6": "Bhāvanāmayā pana terasapi.",
  "atk-abh02a:644_7": "Yathā hi paguṇaṃ dhammaṃ sajjhāyamāno ekaṃ dve anusandhigatepi na jānāti,",
  "atk-abh02a:644_8": "pacchā āvajjanto jānāti;",
  "atk-abh02a:644_9": "evameva kasiṇaparikammaṃ karontassa paguṇajjhānaṃ paccavekkhantassa paguṇakammaṭṭhānañca manasikarontassa ñāṇavippayuttāpi bhāvanā hoti.",
  "atk-abh02a:644_10": "Tena vuttaṃ “bhāvanāmayā pana terasapī”ti.",
  "atk-abh02a:645_0": "Tattha dānamayādīsu “dānaṃ ārabbha dānamadhikicca yā uppajjati cetanā sañcetanā cetayitattaṃ –",
  "atk-abh02a:645_1": "ayaṃ vuccati dānamayo puññābhisaṅkhāroti.",
  "atk-abh02a:645_2": "Sīlaṃ ārabbha…pe…",
  "atk-abh02a:645_3": "bhāvanaṃ ārabbha bhāvanamadhikicca yā uppajjati cetanā sañcetanā cetayitattaṃ –",
  "atk-abh02a:645_4": "ayaṃ vuccati bhāvanāmayo puññābhisaṅkhāro”ti ayaṃ saṅkhepadesanā.",
  "atk-abh02a:646_0": "Cīvarādīsu pana catūsu paccayesu rūpādīsu vā chasu ārammaṇesu annādīsu vā dasasu dānavatthūsu taṃ taṃ",
  "atk-abh02a:646_1": "dentassa tesaṃ uppādanato paṭṭhāya pubbabhāge pariccāgakāle pacchā somanassacittena anussaraṇe cāti tīsu",
  "atk-abh02a:646_2": "kālesu pavattā cetanā dānamayā nāma.",
  "atk-abh02a:646_3": "Sīlaṃ paripūraṇatthāya pana ‘pabbajissāmī’ti vihāraṃ gacchantassa pabbajantassa manorathaṃ matthakaṃ pāpetvā ‘pabbajito vatamhi,",
  "atk-abh02a:646_4": "sādhu suṭṭhū’ti āvajjantassa pātimokkhaṃ saṃvarantassa cīvarādayo paccaye paccavekkhantassa āpāthagatesu",
  "atk-abh02a:646_5": "rūpādīsu cakkhudvārādīni saṃvarantassa ājīvaṃ sodhentassa ca pavattā cetanā sīlamayā nāma.",
  "atk-abh02a:646_6": "Paṭisambhidāyaṃ vuttena vipassanāmaggena cakkhuṃ aniccato dukkhato anattato bhāventassa rūpe…pe… dhamme,",
  "atk-abh02a:646_7": "cakkhuviññāṇaṃ…pe…",
  "atk-abh02a:646_8": "manoviññāṇaṃ,",
  "atk-abh02a:646_9": "cakkhusamphassaṃ…pe…",
  "atk-abh02a:646_10": "manosamphassaṃ,",
  "atk-abh02a:646_11": "cakkhusamphassajaṃ vedanaṃ…pe…",
  "atk-abh02a:646_12": "manosamphassajaṃ vedanaṃ,",
  "atk-abh02a:646_13": "rūpasaññaṃ …pe…",
  "atk-abh02a:646_14": "dhammasaññaṃ jarāmaraṇaṃ aniccato dukkhato anattato bhāventassa pavattā cetanā bhāvanāmayā nāmāti ayaṃ vitthārakathā.",
  "atk-abh02a:647_0": "Apuññābhisaṅkhāraniddese akusalā cetanāti dvādasaakusalacittasampayuttā cetanā.",
  "atk-abh02a:647_1": "Kāmāvacarāti kiñcāpi tattha ṭhapetvā dve domanassasahagatacetanā sesā rūpārūpabhavepi uppajjanti,",
  "atk-abh02a:647_2": "tattha pana paṭisandhiṃ na ākaḍḍhanti,",
  "atk-abh02a:647_3": "kāmāvacareyeva paṭisandhivasena vipākaṃ avacārentīti kāmāvacarātveva vuttā.",
  "atk-abh02a:648_0": "Āneñjābhisaṅkhāraniddese kusalā cetanā arūpāvacarāti catasso arūpāvacarakusalacetanā.",
  "atk-abh02a:648_1": "Etā hi catasso aniñjanaṭṭhena aniñjanassa ca abhisaṅkharaṇaṭṭhena āneñjābhisaṅkhāroti vuccanti.",
  "atk-abh02a:648_2": "Rūpāvacaracatutthajjhānato hi tisso kusalavipākakiriyācetanā dvādasa arūpāvacaracetanāti pañcadasa dhammā aniccalaṭṭhena aphandanaṭṭhena āneñjā nāma.",
  "atk-abh02a:648_3": "Tattha rūpāvacarā kusalā cetanā aniñjā samānāpi attanā sarikkhakampi asarikkhakampi saiñjanampi aniñjanampi",
  "atk-abh02a:648_4": "rūpārūpaṃ janetīti āneñjābhisaṅkhāro nāma na hoti.",
  "atk-abh02a:648_5": "Vipākakiriyacetanā pana avipākattā vipākaṃ na abhisaṅkharonti,",
  "atk-abh02a:648_6": "tathā arūpāvacarā vipākakiriyacetanāpīti ekādasāpi etā cetanā āneñjāva na abhisaṅkhārā.",
  "atk-abh02a:648_7": "Catubbidhā pana arūpāvacarakusalacetanā yathā hatthiassādīnaṃ sadisāva chāyā honti,",
  "atk-abh02a:648_8": "evaṃ attanā sadisaṃ niccalaṃ arūpameva janetīti āneñjābhisaṅkhāroti vuccatīti.",
  "atk-abh02a:649_0": "Evaṃ puñjābhisaṅkhāravasena terasa,",
  "atk-abh02a:649_1": "apuññābhisaṅkhāravasena dvādasa,",
  "atk-abh02a:649_2": "āneñjābhisaṅkhāravasena catassoti sabbāpetā paripiṇḍitā ekūnatiṃsa cetanā honti.",
  "atk-abh02a:649_3": "Iti bhagavā aparimāṇesu cakkavāḷesu aparimāṇānaṃ sattānaṃ uppajjanakakusalākusalacetanā mahātulāya dhārayamāno viya,",
  "atk-abh02a:649_4": "nāḷiyaṃ pakkhipitvā minamāno viya ca sabbaññutañāṇena paricchinditvā ekūnatiṃsameva dassesi.",
  "atk-abh02a:650_0": "Idāni aparimāṇesu cakkavāḷesu aparimāṇā sattā kusalākusalakammaṃ āyūhamānā yehi dvārehi āyūhanti,",
  "atk-abh02a:650_1": "tāni tīṇi kammadvārāni dassento tattha katamo kāyasaṅkhāro?",
  "atk-abh02a:650_2": "Kāyasañcetanātiādimāha.",
  "atk-abh02a:650_3": "Tattha kāyasañcetanāti kāyaviññattiṃ samuṭṭhāpetvā kāyadvārato pavattā aṭṭha kāmāvacarakusalacetanā dvādasa akusalacetanāti samavīsati cetanā;",
  "atk-abh02a:650_4": "kāyadvāre ādānaggahaṇacopanaṃ pāpayamānā uppannā vīsati kusalākusalacetanātipi vattuṃ vaṭṭati.",
  "atk-abh02a:651_0": "Vacīsañcetanāti vacīviññattiṃ samuṭṭhāpetvā vacīdvārato pavattā tāyeva vīsati cetanā;",
  "atk-abh02a:651_1": "vacīdvāre hanusañcopanaṃ vākyabhedaṃ pāpayamānā uppannā vīsati cetanātipi vattuṃ vaṭṭati.",
  "atk-abh02a:651_2": "Abhiññācetanā panettha parato viññāṇassa paccayo na hotīti na gahitā.",
  "atk-abh02a:651_3": "Yathā ca abhiññācetanā,",
  "atk-abh02a:651_4": "evaṃ uddhaccacetanāpi na hoti.",
  "atk-abh02a:651_5": "Tasmā sāpi viññāṇassa paccayabhāve apanetabbā.",
  "atk-abh02a:651_6": "Avijjāpaccayā pana sabbāpetā honti.",
  "atk-abh02a:652_0": "Manosañcetanāti ubhopi viññattiyo asamuṭṭhāpetvā manodvāre uppannā sabbāpi ekūnatiṃsa cetanā.",
  "atk-abh02a:652_1": "Iti bhagavā aparimāṇesu cakkavāḷesu aparimāṇā sattā kusalākusalakammaṃ āyūhamānā imehi tīhi dvārehi āyūhantīti āyūhanakammadvāraṃ dassesi.",
  "atk-abh02a:653_0": "Imesaṃ pana dvinnampi tikānaṃ aññamaññaṃ sampayogo veditabbo. Kathaṃ?",
  "atk-abh02a:653_1": "Puññābhisaṅkhāro hi kāyaduccaritā viramantassa siyā kāyasaṅkhāro,",
  "atk-abh02a:653_2": "vacīduccaritā viramantassa siyā vacīsaṅkhāro.",
  "atk-abh02a:653_3": "Evaṃ aṭṭha kusalacetanā kāmāvacarā puññābhisaṅkhāro ca hoti kāyasaṅkhāro ca vacīsaṅkhāro ca.",
  "atk-abh02a:653_4": "Manodvāre uppannā pana terasa cetanā puññābhisaṅkhāro ca hoti cittasaṅkhāro ca.",
  "atk-abh02a:653_5": "Apuññābhisaṅkhāropi kāyaduccaritavasena pavattiyaṃ siyā kāyasaṅkhāro,",
  "atk-abh02a:653_6": "vacīduccaritavasena pavattiyaṃ siyā vacīsaṅkhāro,",
  "atk-abh02a:653_7": "dve dvārāni muñcitvā manodvāre pavattiyaṃ siyā cittasaṅkhāroti.",
  "atk-abh02a:653_8": "Evaṃ apuññābhisaṅkhāro kāyasaṅkhāropi hoti vacīsaṅkhāropi cittasaṅkhāropi.",
  "atk-abh02a:654_0": "Kāyasaṅkhāro pana siyā puññābhisaṅkhāro,",
  "atk-abh02a:654_1": "siyā apuññābhisaṅkhāro,",
  "atk-abh02a:654_2": "na āneñjābhisaṅkhāro.",
  "atk-abh02a:654_3": "Tathā vacīsaṅkhāro.",
  "atk-abh02a:654_4": "Cittasaṅkhāro pana siyā puññābhisaṅkhāro,",
  "atk-abh02a:654_5": "siyā apuññābhisaṅkhāro,",
  "atk-abh02a:654_6": "siyā āneñjābhisaṅkhāroti.",
  "atk-abh02a:654_7": "Ime avijjāpaccayā saṅkhārā nāma.",
  "atk-abh02a:655_0": "Kathaṃ panetaṃ jānitabbaṃ –",
  "atk-abh02a:655_1": "ime saṅkhārā avijjāpaccayā hontīti?",
  "atk-abh02a:655_2": "Avijjābhāve bhāvato.",
  "atk-abh02a:655_3": "Yassa hi dukkhādīsu avijjāsaṅkhātaṃ aññāṇaṃ appahīnaṃ hoti,",
  "atk-abh02a:655_4": "so dukkhe tāva pubbantādīsu ca aññāṇena saṃsāradukkhaṃ sukhasaññāya gahetvā tassa hetubhūte tividhepi saṅkhāre ārabhati,",
  "atk-abh02a:655_5": "samudaye aññāṇena dukkhahetubhūtepi taṇhāparikkhāre saṅkhāre sukhahetuto maññamāno ārabhati,",
  "atk-abh02a:655_6": "nirodhe pana magge ca aññāṇena dukkhassa anirodhabhūtepi gativisese dukkhanirodhasaññī hutvā nirodhassa",
  "atk-abh02a:655_7": "ca amaggabhūtesupi yaññāmaratapādīsu nirodhamaggasaññī hutvā dukkhanirodhaṃ patthayamāno yaññāmaratapādimukhena",
  "atk-abh02a:655_8": "tividhepi saṅkhāre ārabhati.",
  "atk-abh02a:656_0": "Apica so tāya catūsu saccesu appahīnāvijjatāya visesato jātijarārogamaraṇādianekādīnavavokiṇṇaṃ puññaphalasaṅkhātaṃ",
  "atk-abh02a:656_1": "dukkhaṃ dukkhato ajānanto tassa adhigamāya kāyavacīcittasaṅkhārabhedaṃ puññābhisaṅkhāraṃ ārabhati devaccharakāmako",
  "atk-abh02a:656_2": "viya marupapātaṃ;",
  "atk-abh02a:656_3": "sukhasammatassāpi ca tassa puññaphalassa ante mahāpariḷāhajanakaṃ vipariṇāmadukkhataṃ appassādatañca",
  "atk-abh02a:656_4": "apassantopi tappaccayaṃ vuttappakārameva puññābhisaṅkhāraṃ ārabhati salabho viya dīpasikhābhinipātaṃ,",
  "atk-abh02a:656_5": "madhubindugiddho viya ca madhulittasatthadhārālehanaṃ.",
  "atk-abh02a:657_0": "Kāmūpasevanādīsu ca savipākesu ādīnavaṃ apassanto sukhasaññāya ceva kilesābhibhūtatāya ca dvārattayappavattampi",
  "atk-abh02a:657_1": "apuññābhisaṅkhāraṃ ārabhati bālo viya gūthakīḷanaṃ,",
  "atk-abh02a:657_2": "maritukāmo viya ca visakhādanaṃ.",
  "atk-abh02a:657_3": "Āruppavipākesu cāpi saṅkhāravipariṇāmadukkhataṃ anavabujjhamāno sassatādivipallāsena cittasaṅkhārabhūtaṃ",
  "atk-abh02a:657_4": "āneñjābhisaṅkhāraṃ ārabhati disāmūḷho viya pisācanagarābhimukhamaggagamanaṃ.",
  "atk-abh02a:658_0": "Evaṃ yasmā avijjābhāvatova saṅkhārabhāvo,",
  "atk-abh02a:658_1": "na abhāvato;",
  "atk-abh02a:658_2": "tasmā jānitabbametaṃ –",
  "atk-abh02a:658_3": "ime saṅkhārā avijjāpaccayā hontīti.",
  "atk-abh02a:658_4": "Vuttampi cetaṃ – “avidvā,",
  "atk-abh02a:658_5": "bhikkhave,",
  "atk-abh02a:658_6": "avijjāgato puññābhisaṅkhārampi abhisaṅkharoti,",
  "atk-abh02a:658_7": "apuññābhisaṅkhārampi abhisaṅkharoti,",
  "atk-abh02a:658_8": "āneñjābhisaṅkhārampi abhisaṅkharoti. Yato kho,",
  "atk-abh02a:658_9": "bhikkhave,",
  "atk-abh02a:658_10": "bhikkhuno avijjā pahīnā,",
  "atk-abh02a:658_11": "vijjā uppannā,",
  "atk-abh02a:658_12": "so avijjāvirāgā vijjuppādā neva puññābhisaṅkhāraṃ abhisaṅkharotī”ti.",
  "atk-abh02a:659_0": "Etthāha –",
  "atk-abh02a:659_1": "gaṇhāma tāva etaṃ ‘avijjā saṅkhārānaṃ paccayo’ti.",
  "atk-abh02a:659_2": "Idaṃ pana vattabbaṃ –",
  "atk-abh02a:659_3": "‘katamesaṃ saṅkhārānaṃ kathaṃ paccayo hotī’ti?",
  "atk-abh02a:659_4": "Tatridaṃ vuccati –",
  "atk-abh02a:660_0": "Paccayo hoti puññānaṃ, duvidhānekadhā pana;",
  "atk-abh02a:661_0": "Paresaṃ pacchimānaṃ sā, ekadhā paccayo matā.",
  "atk-abh02a:662_0": "Tattha ‘puññānaṃ duvidhā’ti ārammaṇapaccayena ca upanissayapaccayena cāti dvedhā paccayo hoti.",
  "atk-abh02a:662_1": "Sā hi avijjaṃ khayato vayato sammasanakāle kāmāvacarānaṃ puññābhisaṅkhārānaṃ ārammaṇapaccayena paccayo hoti,",
  "atk-abh02a:662_2": "abhiññācittena samohacittajānanakāle rūpāvacarānaṃ,",
  "atk-abh02a:662_3": "avijjāsamatikkamanatthāya pana dānādīni ceva kāmāvacarapuññakiriyavatthūni pūrentassa rūpāvacarajjhānāni",
  "atk-abh02a:662_4": "ca uppādentassa dvinnampi tesaṃ upanissayapaccayena paccayo hoti;",
  "atk-abh02a:662_5": "tathā avijjāsammūḷhattā kāmabhavarūpabhavasampattiyo patthetvā tāneva puññāni karontassa.",
  "atk-abh02a:663_0": "‘Anekadhā pana paresa’nti apuññābhisaṅkhārānaṃ anekadhā paccayo hoti. Kathaṃ?",
  "atk-abh02a:663_1": "Esā hi avijjaṃ ārabbha rāgādīnaṃ uppajjanakāle ārammaṇapaccayena,",
  "atk-abh02a:663_2": "garuṃ katvā assādanakāle ārammaṇādhipatiārammaṇūpanissayehi,",
  "atk-abh02a:663_3": "avijjāsammūḷhassa anādīnavadassāvino pāṇātipātādīni karontassa upanissayapaccayena,",
  "atk-abh02a:663_4": "dutiyajavanādīnaṃ anantarasamanantarānantarūpanissayāsevananatthivigatapaccayehi,",
  "atk-abh02a:663_5": "yaṃ kiñci akusalaṃ karontassa hetusahajātaaññamaññanissayasampayuttaatthiavigatapaccayehīti anekadhā paccayo hoti.",
  "atk-abh02a:664_0": "‘Pacchimānaṃ sā ekadhā paccayo matā’ti āneñjābhisaṅkhārānaṃ upanissayapaccayeneva ekadhā paccayo matā.",
  "atk-abh02a:664_1": "So panassā upanissayabhāvo puññābhisaṅkhāre vuttanayeneva veditabboti.",
  "atk-abh02a:665_0": "Etthāha –",
  "atk-abh02a:665_1": "‘kiṃ panāyamekāva avijjā saṅkhārānaṃ paccayo udāhu aññepi paccayā hontī’ti?",
  "atk-abh02a:665_2": "Kiñcettha yadi tāva ekāva ekakāraṇavādo āpajjati.",
  "atk-abh02a:665_3": "Atha ‘aññepi santi avijjāpaccayā saṅkhārā’ti ekakāraṇaniddeso nupapajjatīti?",
  "atk-abh02a:665_4": "Na nupapajjati. Kasmā? Yasmā –",
  "atk-abh02a:666_0": "Ekaṃ na ekato idha, nānekamanekatopi no ekaṃ;",
  "atk-abh02a:667_0": "Phalamatthi atthi pana eka-hetuphaladīpane attho.",
  "atk-abh02a:668_0": "Ekato hi kāraṇato na idha kiñci ekaṃ phalamatthi,",
  "atk-abh02a:668_1": "na anekaṃ.",
  "atk-abh02a:668_2": "Nāpi anekehi kāraṇehi ekaṃ.",
  "atk-abh02a:668_3": "Anekehi pana kāraṇehi anekameva hoti.",
  "atk-abh02a:668_4": "Tathā hi anekehi utupathavībījasalilasaṅkhātehi kāraṇehi anekameva rūpagandharasādiaṅkurasaṅkhātaṃ phalamuppajjamānaṃ dissati.",
  "atk-abh02a:668_5": "Yaṃ panetaṃ “avijjāpaccayā saṅkhārā,",
  "atk-abh02a:668_6": "saṅkhārapaccayā viññāṇa”nti ekekahetuphaladīpanaṃ kataṃ,",
  "atk-abh02a:668_7": "tattha attho atthi,",
  "atk-abh02a:668_8": "payojanaṃ vijjati.",
  "atk-abh02a:669_0": "Bhagavā hi katthaci padhānattā,",
  "atk-abh02a:669_1": "katthaci pākaṭattā,",
  "atk-abh02a:669_2": "katthaci asādhāraṇattā,",
  "atk-abh02a:669_3": "desanāvilāsassa ca veneyyānañca anurūpato ekamevahetuṃ vā phalaṃ vā dīpeti;",
  "atk-abh02a:669_4": "“phassapaccayā vedanā”ti hi ekameva hetuṃ phalañcāha.",
  "atk-abh02a:669_5": "Phasso hi vedanāya padhānahetu yathāphassaṃ vedanāvavatthānato.",
  "atk-abh02a:669_6": "Vedanā ca phassassa padhānaphalaṃ yathāvedanaṃ phassavavatthānato.",
  "atk-abh02a:670_0": "“Semhasamuṭṭhānā ābādhā”ti pākaṭattā ekaṃ hetumāha.",
  "atk-abh02a:670_1": "Pākaṭo hettha semho,",
  "atk-abh02a:670_2": "na kammādayo. “Ye keci,",
  "atk-abh02a:670_3": "bhikkhave,",
  "atk-abh02a:670_4": "akusalā dhammā,",
  "atk-abh02a:670_5": "sabbete ayonisomanasikāramūlakā”ti asādhāraṇattā ekaṃ hetumāha;",
  "atk-abh02a:670_6": "asādhāraṇo hi ayonisomanasikāro akusalānaṃ,",
  "atk-abh02a:670_7": "sādhāraṇāni vatthārammaṇādīnīti.",
  "atk-abh02a:671_0": "Tasmā ayamidha avijjā vijjamānesupi aññesu vatthārammaṇasahajātadhammādīsu saṅkhārakāraṇesu “assādānupassino",
  "atk-abh02a:671_1": "taṇhā pavaḍḍhatī”ti ca “avijjāsamudayā āsavasamudayo”ti ca vacanato aññesampi taṇhādīnaṃ saṅkhārahetūnaṃ",
  "atk-abh02a:671_2": "hetūti padhānattā, “avidvā,",
  "atk-abh02a:671_3": "bhikkhave,",
  "atk-abh02a:671_4": "avijjāgato puññābhisaṅkhārampi abhisaṅkharotī”ti pākaṭattā asādhāraṇattā ca saṅkhārānaṃ hetubhāvena dīpitāti veditabbā.",
  "atk-abh02a:671_5": "Eteneva ca ekekahetuphaladīpanaparihāravacanena sabbattha ekekahetuphaladīpane payojanaṃ veditabbanti.",
  "atk-abh02a:672_0": "Etthāha –",
  "atk-abh02a:672_1": "evaṃ santepi ekantāniṭṭhaphalāya sāvajjāya avijjāya kathaṃ puññāneñjābhisaṅkhārapaccayattaṃ yujjati?",
  "atk-abh02a:672_2": "Na hi nimbabījato ucchu uppajjatīti.",
  "atk-abh02a:672_3": "Kathaṃ na yujjissati?",
  "atk-abh02a:672_4": "Lokasmiñhi –",
  "atk-abh02a:673_0": "Viruddho cāviruddho ca, sadisāsadiso tathā;",
  "atk-abh02a:674_0": "Dhammānaṃ paccayo siddho, vipākā eva te ca na.",
  "atk-abh02a:675_0": "Dhammānañhi ṭhānasabhāvakiccādiviruddho ca aviruddho ca paccayo loke siddho.",
  "atk-abh02a:675_1": "Purimacittañhi aparacittassa ṭhānaviruddho paccayo,",
  "atk-abh02a:675_2": "purimasippādisikkhā ca pacchāpavattamānānaṃ sippādikiriyānaṃ.",
  "atk-abh02a:675_3": "Kammaṃ rūpassa sabhāvaviruddho paccayo,",
  "atk-abh02a:675_4": "khīrādīni ca dadhiādīnaṃ.",
  "atk-abh02a:675_5": "Āloko cakkhuviññāṇassa kiccaviruddho,",
  "atk-abh02a:675_6": "guḷādayo ca āsavādīnaṃ.",
  "atk-abh02a:675_7": "Cakkhurūpādayo pana cakkhuviññāṇādīnaṃ ṭhānāviruddhā paccayā.",
  "atk-abh02a:675_8": "Purimajavanādayo pacchimajavanādīnaṃ sabhāvāviruddhā kiccāviruddhā ca.",
  "atk-abh02a:676_0": "Yathā ca viruddhāviruddhā paccayā siddhā,",
  "atk-abh02a:676_1": "evaṃ sadisāsadisāpi.",
  "atk-abh02a:676_2": "Sadisameva hi utuāhārasaṅkhātaṃ rūpaṃ rūpassa paccayo hoti,",
  "atk-abh02a:676_3": "sālibījādīni ca sāliphalādīnaṃ.",
  "atk-abh02a:676_4": "Asadisampi rūpaṃ arūpassa,",
  "atk-abh02a:676_5": "arūpañca rūpassa paccayo hoti;",
  "atk-abh02a:676_6": "golomāvilomavisāṇadadhitilapiṭṭhādīni ca dabbabhūtiṇakādīnaṃ.",
  "atk-abh02a:676_7": "Yesañca dhammānaṃ ye viruddhāviruddhā sadisāsadisā paccayā,",
  "atk-abh02a:676_8": "na te dhammā tesaṃ dhammānaṃ vipākāyeva.",
  "atk-abh02a:676_9": "Iti ayaṃ avijjā vipākavasena ekantāniṭṭhaphalasabhāvavasena ca sāvajjāpi samānā sabbesampi etesaṃ puññābhisaṅkhārādīnaṃ",
  "atk-abh02a:676_10": "yathānurūpaṃ ṭhānakiccasabhāvaviruddhāviruddhapaccayavasena sadisāsadisapaccayavasena ca paccayo hotīti",
  "atk-abh02a:676_11": "veditabbā.",
  "atk-abh02a:677_0": "So cassā paccayabhāvo “yassa hi dukkhādīsu avijjāsaṅkhātaṃ aññāṇaṃ appahīnaṃ hoti,",
  "atk-abh02a:677_1": "so dukkhe tāva pubbantādīsu ca aññāṇena saṃsāradukkhaṃ sukhasaññāya gahetvā tassa hetubhūte tividhepi saṅkhāre ārabhatī”tiādinā nayena vutto eva.",
  "atk-abh02a:678_0": "Apica ayaṃ aññopi pariyāyo –",
  "atk-abh02a:679_0": "Cutūpapāte saṃsāre, saṅkhārānañca lakkhaṇe;",
  "atk-abh02a:680_0": "Yo paṭiccasamuppanna-dhammesu ca vimuyhati.",
  "atk-abh02a:681_0": "Abhisaṅkharoti so ete, saṅkhāre tividhe yato;",
  "atk-abh02a:682_0": "Avijjā paccayo tesaṃ, tividhānampi yaṃ tatoti.",
  "atk-abh02a:683_0": "Kathaṃ pana yo etesu vimuyhati,",
  "atk-abh02a:683_1": "so tividhepete saṅkhāre karotīti ce?",
  "atk-abh02a:683_2": "Cutiyā tāva vimūḷho sabbattha “khandhānaṃ bhedo maraṇa”nti cutiṃ agaṇhanto ‘satto marati,",
  "atk-abh02a:683_3": "sattassa desantarasaṅkamana’ntiādīni vikappeti.",
  "atk-abh02a:683_4": "Upapāte vimūḷho sabbattha “khandhānaṃ pātubhāvo jātī”ti upapātaṃ agaṇhanto ‘satto upapajjati,",
  "atk-abh02a:683_5": "sattassa navasarīrapātubhāvo’tiādīni vikappeti.",
  "atk-abh02a:683_6": "Saṃsāre vimūḷho yo esa –",
  "atk-abh02a:684_0": "“Khandhānañca paṭipāṭi, dhātuāyatanāna ca;",
  "atk-abh02a:685_0": "Abbocchinnaṃ vattamānā, saṃsāroti pavuccatī”ti.",
  "atk-abh02a:686_0": "Evaṃ vaṇṇito saṃsāro.",
  "atk-abh02a:686_1": "Taṃ evaṃ agaṇhanto ‘ayaṃ satto asmā lokā paraṃ lokaṃ gacchati,",
  "atk-abh02a:686_2": "parasmā lokā imaṃ lokaṃ āgacchatī’tiādīni vikappeti.",
  "atk-abh02a:686_3": "Saṅkhārānaṃ lakkhaṇe vimūḷho saṅkhārānaṃ sabhāvalakkhaṇaṃ sāmaññalakkhaṇañca agaṇhanto saṅkhāre attato",
  "atk-abh02a:686_4": "attaniyato dhuvato subhato sukhato ca vikappeti.",
  "atk-abh02a:686_5": "Paṭiccasamuppannadhammesu vimūḷho avijjādīhi saṅkhārādīnaṃ pavattiṃ agaṇhanto “attā jānāti vā na jānāti vā,",
  "atk-abh02a:686_6": "so eva karoti ca kāreti ca so paṭisandhiyaṃ upapajjati,",
  "atk-abh02a:686_7": "tassa aṇuissarādayo kalalādibhāvena sarīraṃ saṇṭhapetvā indriyāni sampādenti,",
  "atk-abh02a:686_8": "so indriyasampanno phusati vediyati taṇhiyati upādiyati ghaṭiyati,",
  "atk-abh02a:686_9": "so puna bhavantare bhavatī”ti vā “sabbe sattā niyatisaṅgatibhāvapariṇatā”ti vā vikappeti.",
  "atk-abh02a:686_10": "So evaṃ avijjāya andhīkato evaṃ vikappento yathā nāma andho pathaviyaṃ vicaranto maggampi amaggampi thalampi ninnampi samampi visamampi paṭipajjati,",
  "atk-abh02a:686_11": "evaṃ puññampi apuññampi āneñjampi saṅkhāraṃ abhisaṅkharotīti.",
  "atk-abh02a:686_12": "Tenetaṃ vuccati –",
  "atk-abh02a:687_0": "Yathāpi nāma jaccandho, naro aparināyako;",
  "atk-abh02a:688_0": "Ekadā yāti maggena, kummaggenāpi ekadā.",
  "atk-abh02a:689_0": "Saṃsāre saṃsaraṃ bālo, tathā aparināyako;",
  "atk-abh02a:690_0": "Karoti ekadā puññaṃ, apuññamapi ekadā.",
  "atk-abh02a:691_0": "Yadā ñatvā ca so dhammaṃ, saccāni abhisamessati;",
  "atk-abh02a:692_0": "Tadā avijjūpasamā, upasanto carissatīti.",
  "atk-abh02a:693_0": "Ayaṃ avijjāpaccayā saṅkhārāti padasmiṃ vitthārakathā.",
  "atk-abh02a:694_0": "Avijjāpaccayā saṅkhārapadaniddeso.",
  "atk-abh02a:695_0": "Viññāṇapadaniddeso",
  "atk-abh02a:696_0": "227.",
  "atk-abh02a:696_1": "Saṅkhārapaccayā viññāṇapadaniddese cakkhuviññāṇantiādīsu cakkhuviññāṇaṃ kusalavipākaṃ akusalavipākanti duvidhaṃ hoti.",
  "atk-abh02a:696_2": "Tathā sotaghānajivhākāyaviññāṇāni.",
  "atk-abh02a:696_3": "Manoviññāṇaṃ pana kusalākusalavipākā dve manodhātuyo,",
  "atk-abh02a:696_4": "tisso ahetukamanoviññāṇadhātuyo,",
  "atk-abh02a:696_5": "aṭṭha sahetukāni kāmāvacaravipākacittāni,",
  "atk-abh02a:696_6": "pañca rūpāvacarāni,",
  "atk-abh02a:696_7": "cattāri arūpāvacarānīti bāvīsatividhaṃ hoti.",
  "atk-abh02a:696_8": "Iti imehi chahi viññāṇehi sabbānipi bāttiṃsa lokiyavipākaviññāṇāni saṅgahitāni honti.",
  "atk-abh02a:696_9": "Lokuttarāni pana vaṭṭakathāyaṃ na yujjantīti na gahitāni.",
  "atk-abh02a:697_0": "Tattha siyā –",
  "atk-abh02a:697_1": "kathaṃ panetaṃ jānitabbaṃ ‘idaṃ vuttappakāraṃ viññāṇaṃ saṅkhārapaccayā hotī’ti?",
  "atk-abh02a:697_2": "Upacitakammābhāve vipākābhāvato.",
  "atk-abh02a:697_3": "Vipākañhetaṃ,",
  "atk-abh02a:697_4": "vipākañca na upacitakammābhāve uppajjati.",
  "atk-abh02a:697_5": "Yadi uppajjeyya,",
  "atk-abh02a:697_6": "sabbesaṃ sabbavipākāni uppajjeyyuṃ;",
  "atk-abh02a:697_7": "na ca uppajjantīti jānitabbametaṃ –",
  "atk-abh02a:697_8": "‘saṅkhārapaccayā idaṃ viññāṇaṃ hotī’ti.",
  "atk-abh02a:698_0": "Katarasaṅkhārapaccayā kataraviññāṇanti ce?",
  "atk-abh02a:698_1": "Kāmāvacarapuññābhisaṅkhārapaccayā tāva kusalavipākāni pañca cakkhuviññāṇādīni,",
  "atk-abh02a:698_2": "manoviññāṇe ekā manodhātu,",
  "atk-abh02a:698_3": "dve manoviññāṇadhātuyo,",
  "atk-abh02a:698_4": "aṭṭha kāmāvacaramahāvipākānīti soḷasa. Yathāha –",
  "atk-abh02a:699_0": "“Kāmāvacarassa kusalassa kammassa katattā upacitattā vipākaṃ cakkhuviññāṇaṃ uppannaṃ hoti.",
  "atk-abh02a:699_1": "Tathā sotaghānajivhākāyaviññāṇaṃ uppannaṃ hoti,",
  "atk-abh02a:699_2": "vipākā manodhātu uppannā hoti,",
  "atk-abh02a:699_3": "manoviññāṇadhātu uppannā hoti somanassasahagatā,",
  "atk-abh02a:699_4": "manoviññāṇadhātu uppannā hoti upekkhāsahagatā,",
  "atk-abh02a:699_5": "manoviññāṇadhātu uppannā hoti somanassasahagatā ñāṇasampayuttā,",
  "atk-abh02a:699_6": "somanassasahagatā ñāṇasampayuttā sasaṅkhārena,",
  "atk-abh02a:699_7": "somanassasahagatā ñāṇavippayuttā,",
  "atk-abh02a:699_8": "somanassasahagatā ñāṇavippayuttā sasaṅkhārena,",
  "atk-abh02a:699_9": "upekkhāsahagatā ñāṇasampayuttā,",
  "atk-abh02a:699_10": "upekkhāsahagatā ñāṇasampayuttā sasaṅkhārena,",
  "atk-abh02a:699_11": "upekkhāsahagatā ñāṇavippayuttā,",
  "atk-abh02a:699_12": "upekkhāsahagatā ñāṇavippayuttā sasaṅkhārenā”ti.",
  "atk-abh02a:700_0": "Rūpāvacarapuññābhisaṅkhārapaccayā pana pañca rūpāvacaravipākāni. Yathāha –",
  "atk-abh02a:701_0": "“Tasseva rūpāvacarassa kusalassa kammassa katattā upacitattā vipākaṃ vivicceva kāmehi…pe…",
  "atk-abh02a:701_1": "paṭhamaṃ jhānaṃ…pe…",
  "atk-abh02a:701_2": "pañcamaṃ jhānaṃ upasampajja viharatī”ti.",
  "atk-abh02a:702_0": "Evaṃ puññābhisaṅkhārapaccayā ekavīsatividhaṃ viññāṇaṃ hoti.",
  "atk-abh02a:703_0": "Apuññābhisaṅkhārapaccayā pana akusalavipākāni pañca cakkhuviññāṇādīni,",
  "atk-abh02a:703_1": "ekā manodhātu,",
  "atk-abh02a:703_2": "ekā manoviññāṇadhātūti evaṃ sattavidhaṃ viññāṇaṃ hoti. Yathāha –",
  "atk-abh02a:704_0": "“Akusalassa kammassa katattā upacitattā vipākaṃ cakkhuviññāṇaṃ uppannaṃ hoti.",
  "atk-abh02a:704_1": "Tathā sotaghānajivhākāyaviññāṇaṃ,",
  "atk-abh02a:704_2": "vipākā manodhātu,",
  "atk-abh02a:704_3": "vipākā manoviññāṇadhātu uppannā hotī”ti.",
  "atk-abh02a:705_0": "Āneñjābhisaṅkhārapaccayā pana cattāri arūpavipākānīti evaṃ catubbidhaṃ viññāṇaṃ hotīti. Yathāha –",
  "atk-abh02a:706_0": "“Tasseva arūpāvacarassa kusalassa kammassa katattā upacitattā vipākaṃ sabbaso rūpasaññānaṃ samatikkamā ākāsānañcāyatanasaññāsahagataṃ…pe…",
  "atk-abh02a:706_1": "viññāṇañcāyatanasaññāsahagataṃ…pe…",
  "atk-abh02a:706_2": "ākiñcaññāyatanasaññāsahagataṃ…pe…",
  "atk-abh02a:706_3": "nevasaññānāsaññāyatanasaññāsahagataṃ sukhassa ca pahānā…pe…",
  "atk-abh02a:706_4": "catutthaṃ jhānaṃ upasampajja viharatī”ti.",
  "atk-abh02a:707_0": "Evaṃ yaṃ saṅkhārapaccayā viññāṇaṃ hoti,",
  "atk-abh02a:707_1": "taṃ ñatvā idānissa evaṃ pavatti veditabbā –",
  "atk-abh02a:707_2": "sabbameva hi idaṃ pavattipaṭisandhivasena dvidhā pavattati.",
  "atk-abh02a:707_3": "Tattha dve pañcaviññāṇāni,",
  "atk-abh02a:707_4": "dve manodhātuyo,",
  "atk-abh02a:707_5": "somanassasahagatāhetukamanoviññāṇadhātūti imāni terasa pañcavokārabhave pavattiyaṃyeva pavattanti.",
  "atk-abh02a:707_6": "Sesāni ekūnavīsati tīsu bhavesu yathānurūpaṃ pavattiyampi paṭisandhiyampi pavattanti.",
  "atk-abh02a:708_0": "Kathaṃ?",
  "atk-abh02a:708_1": "Kusalavipākāni tāva cakkhuviññāṇādīni pañca kusalavipākena vā akusalavipākena vā nibbattassa yathākkamaṃ",
  "atk-abh02a:708_2": "paripākamupagatindriyassa cakkhādīnaṃ āpāthagataṃ iṭṭhaṃ vā iṭṭhamajjhattaṃ vā rūpādiārammaṇaṃ ārabbha",
  "atk-abh02a:708_3": "cakkhādipasādaṃ nissāya dassanasavanaghāyanasāyanaphusanakiccaṃ sādhayamānāni pavattanti.",
  "atk-abh02a:708_4": "Tathā akusalavipākāni pañca.",
  "atk-abh02a:708_5": "Kevalañhi tesaṃ aniṭṭhaṃ aniṭṭhamajjhattaṃ vā rūpādiārammaṇaṃ hoti,",
  "atk-abh02a:708_6": "ayameva viseso.",
  "atk-abh02a:708_7": "Dasāpi cetāni niyatadvārārammaṇavatthuṭṭhānāni niyatakiccāneva ca bhavanti.",
  "atk-abh02a:709_0": "Tato kusalavipākānaṃ cakkhuviññāṇādīnaṃ anantaraṃ kusalavipākamanodhātu tesaññeva ārammaṇamārabbha hadayavatthuṃ",
  "atk-abh02a:709_1": "nissāya sampaṭicchanakiccaṃ sādhayamānā pavattati.",
  "atk-abh02a:709_2": "Tathā akusalavipākānaṃ anantaraṃ akusalavipākā.",
  "atk-abh02a:709_3": "Idañca pana dvayaṃ aniyatadvārārammaṇaṃ niyatavatthuṭṭhānaṃ niyatakiccañca hoti.",
  "atk-abh02a:710_0": "Somanassasahagatā pana ahetukamanoviññāṇadhātu kusalavipākamanodhātuyā anantaraṃ tassā eva ārammaṇaṃ",
  "atk-abh02a:710_1": "ārabbha hadayavatthuṃ nissāya santīraṇakiccaṃ sādhayamānā ca chasu dvāresu balavārammaṇe kāmāvacarasattānaṃ",
  "atk-abh02a:710_2": "yebhuyyena lobhasampayuttajavanāvasāne bhavaṅgavīthiṃ pacchinditvā javanena gahitārammaṇe tadārammaṇavasena",
  "atk-abh02a:710_3": "ca sakiṃ vā dvikkhattuṃ vā pavattati.",
  "atk-abh02a:710_4": "Cittappavattigaṇanāyaṃ pana sabbadvāresu tadārammaṇe dve eva cittavārā āgatā.",
  "atk-abh02a:710_5": "Idaṃ pana cittaṃ tadārammaṇanti ca piṭṭhibhavaṅganti cāti dve nāmāni labhati,",
  "atk-abh02a:710_6": "aniyatadvārārammaṇaṃ niyatavatthukaṃ aniyataṭṭhānakiccañca hotīti.",
  "atk-abh02a:710_7": "Evaṃ tāva terasa pañcavokārabhave pavattiyaṃyeva pavattantīti veditabbāni.",
  "atk-abh02a:710_8": "Sesesu ekūnavīsatiyā cittesu na kiñci attano anurūpāya paṭisandhiyā na pavattati.",
  "atk-abh02a:711_0": "Pavattiyaṃ pana kusalākusalavipākā tāva dve ahetukamanoviññāṇadhātuyo pañcadvāre kusalākusalavipākamanodhātūnaṃ anantaraṃ santīraṇakiccaṃ,",
  "atk-abh02a:711_1": "chasu dvāresu pubbe vuttanayeneva tadārammaṇakiccaṃ,",
  "atk-abh02a:711_2": "attanā dinnapaṭisandhito uddhaṃ asati bhavaṅgupacchedake cittuppāde bhavaṅgakiccaṃ,",
  "atk-abh02a:711_3": "ante cutikiccañcāti cattāri kiccāni sādhayamānā niyatavatthukā aniyatadvārārammaṇaṭṭhānakiccā hutvā pavattanti.",
  "atk-abh02a:712_0": "Aṭṭha kāmāvacarasahetukacittāni pavattiyaṃ vuttanayeneva chasu dvāresu tadārammaṇakiccaṃ,",
  "atk-abh02a:712_1": "attanā dinnapaṭisandhito uddhaṃ asati bhavaṅgupacchedake cittuppāde bhavaṅgakiccaṃ,",
  "atk-abh02a:712_2": "ante cutikiccañcāti tīṇi kiccāni sādhayamānāni niyatavatthukāni aniyatadvārārammaṇaṭṭhānakiccāni hutvā pavattanti.",
  "atk-abh02a:713_0": "Pañca rūpāvacarāni cattāri ca arūpāvacarāni attanā dinnapaṭisandhito uddhaṃ asati bhavaṅgupacchedake cittuppāde bhavaṅgakiccaṃ,",
  "atk-abh02a:713_1": "ante cutikiccañcāti kiccadvayaṃ sādhayamānāni pavattanti.",
  "atk-abh02a:713_2": "Tesu rūpāvacarāni niyatavatthārammaṇāni aniyataṭṭhānakiccāni,",
  "atk-abh02a:713_3": "itarāni avatthukāni niyatārammaṇāni aniyataṭṭhānakiccāni hutvā pavattantīti.",
  "atk-abh02a:713_4": "Evaṃ tāva bāttiṃsavidhampi viññāṇaṃ pavattiyaṃ saṅkhārapaccayā pavattati.",
  "atk-abh02a:713_5": "Tatrassa te te saṅkhārā kammapaccayena ca upanissayapaccayena ca paccayā honti.",
  "atk-abh02a:714_0": "Tattha yānetāni ekādasa tadārammaṇacittāni vuttāni,",
  "atk-abh02a:714_1": "tesu ekampi rūpārūpabhave tadārammaṇaṃ hutvā na pavattati. Kasmā?",
  "atk-abh02a:714_2": "Bījābhāvā.",
  "atk-abh02a:714_3": "Tattha hi kāmāvacaravipākasaṅkhātaṃ paṭisandhibījaṃ natthi,",
  "atk-abh02a:714_4": "yaṃ rūpādīsu ārammaṇesu pavattiyaṃ tassa janakaṃ bhaveyya.",
  "atk-abh02a:714_5": "Cakkhuviññāṇādīnampi rūpabhave abhāvo āpajjatīti ce? Na;",
  "atk-abh02a:714_6": "indriyappavattiānubhāvato dvāravīthibhede cittaniyamato ca.",
  "atk-abh02a:715_0": "Yathā cetaṃ tadārammaṇaṃ ekantena rūpārūpabhave nappavattati tathā sabbepi akāmāvacare dhamme nānubandhati. Kasmā?",
  "atk-abh02a:715_1": "Ajanakattā ceva janakassa ca asadisattā.",
  "atk-abh02a:715_2": "Tañhi yathā nāma gehā nikkhamitvā bahi gantukāmo taruṇadārako attano janakaṃ pitaraṃ vā aññaṃ vā pitusadisaṃ",
  "atk-abh02a:715_3": "hitakāmaṃ ñātiṃ aṅguliyaṃ gahetvā anubandhati,",
  "atk-abh02a:715_4": "na aññaṃ rājapurisādiṃ,",
  "atk-abh02a:715_5": "tathā etampi bhavaṅgārammaṇato bahi nikkhamitukāmaṃ sabhāgatāya attano janakaṃ pitaraṃ vā pitusadisaṃ vā kāmāvacarajavanameva anubandhati,",
  "atk-abh02a:715_6": "na aññaṃ mahaggataṃ anuttaraṃ vā.",
  "atk-abh02a:716_0": "Yathā cetaṃ mahaggatalokuttare dhamme nānubandhati,",
  "atk-abh02a:716_1": "tathā yadā ete kāmāvacaradhammāpi mahaggatārammaṇā hutvā pavattanti tadā tepi nānubandhati. Kasmā?",
  "atk-abh02a:716_2": "Aparicitadesattā accantaparittārammaṇattā ca.",
  "atk-abh02a:716_3": "Tañhi yathā pitaraṃ vā pitusadisaṃ vā ñātiṃ anubandhantopi taruṇadārako gharadvāraantaravīthicatukkādimhi pariciteyeva dese anubandhati,",
  "atk-abh02a:716_4": "na araññaṃ vā yuddhabhūmiṃ vā gacchantaṃ;",
  "atk-abh02a:716_5": "evaṃ kāmāvacaradhamme anubandhantampi amahaggatādimhi pariciteyeva dese pavattamāne dhamme anubandhati,",
  "atk-abh02a:716_6": "na mahaggatalokuttaradhamme ārabbha pavattamāneti.",
  "atk-abh02a:717_0": "Yasmā cassa “sabbo kāmāvacaravipāko kiriyamanodhātu kiriyaahetukamanoviññāṇadhātu somanassasahagatā ime",
  "atk-abh02a:717_1": "dhammā parittārammaṇā”ti evaṃ accantaparittameva ārammaṇaṃ vuttaṃ,",
  "atk-abh02a:717_2": "tasmāpetaṃ mahaggatalokuttarārammaṇe kāmāvacaradhammepi nānubandhatīti veditabbaṃ.",
  "atk-abh02a:718_0": "Kiṃ vā imāya yuttikathāya?",
  "atk-abh02a:718_1": "Aṭṭhakathāyañhi ekanteneva vuttaṃ –",
  "atk-abh02a:718_2": "ekādasa tadārammaṇacittāni nāmagottaṃ ārabbha javane javite tadārammaṇaṃ na gaṇhanti.",
  "atk-abh02a:718_3": "Paṇṇattiṃ ārabbha javane javite tadārammaṇaṃ na labbhati.",
  "atk-abh02a:718_4": "Tilakkhaṇārammaṇikavipassanāya tadārammaṇaṃ na labbhati.",
  "atk-abh02a:718_5": "Vuṭṭhānagāminiyā balavavipassanāya tadārammaṇaṃ na labbhati.",
  "atk-abh02a:718_6": "Rūpārūpadhamme ārabbha javane javite tadārammaṇaṃ na labbhati.",
  "atk-abh02a:718_7": "Micchattaniyatadhammesu tadārammaṇaṃ na labbhati.",
  "atk-abh02a:718_8": "Sammattaniyatadhammesu tadārammaṇaṃ na labbhati.",
  "atk-abh02a:718_9": "Lokuttaradhamme ārabbha javane javite tadārammaṇaṃ na labbhati.",
  "atk-abh02a:718_10": "Abhiññāñāṇaṃ ārabbha javane javite tadārammaṇaṃ na labbhati.",
  "atk-abh02a:718_11": "Paṭisambhidāñāṇaṃ ārabbha javane javite tadārammaṇaṃ na labbhati.",
  "atk-abh02a:718_12": "Kāmāvacare dubbalārammaṇe tadārammaṇaṃ na labbhati,",
  "atk-abh02a:718_13": "chasu dvāresu balavārammaṇe āpāthagateyeva labbhati,",
  "atk-abh02a:718_14": "labbhamānañca kāmāvacareyeva labbhati.",
  "atk-abh02a:718_15": "Rūpārūpabhave tadārammaṇaṃ nāma natthīti.",
  "atk-abh02a:719_0": "Yaṃ pana vuttaṃ “sesesu ekūnavīsatiyā cittesu na kiñci attano anurūpāya paṭisandhiyā na pavattatī”ti,",
  "atk-abh02a:719_1": "taṃ atisaṃkhittattā dubbijānaṃ.",
  "atk-abh02a:719_2": "Tenassa vitthāranayadassanatthaṃ vuccati –",
  "atk-abh02a:719_3": "“kati paṭisandhiyo?",
  "atk-abh02a:719_4": "Kati paṭisandhicittāni?",
  "atk-abh02a:719_5": "Kena kattha paṭisandhi hoti?",
  "atk-abh02a:719_6": "Kiṃ paṭisandhiyā ārammaṇa”nti?",
  "atk-abh02a:720_0": "Asaññapaṭisandhiyā saddhiṃ vīsati paṭisandhiyo.",
  "atk-abh02a:720_1": "Vuttappakārāneva ekūnavīsati paṭisandhicittāni.",
  "atk-abh02a:720_2": "Tattha akusalavipākāya ahetukamanoviññāṇadhātuyā apāyesu paṭisandhi hoti,",
  "atk-abh02a:720_3": "kusalavipākāya manussaloke jaccandhajātibadhirajātiummattakaeḷamūganapuṃsakādīnaṃ.",
  "atk-abh02a:720_4": "Aṭṭhahi sahetukamahāvipākehi kāmāvacaradevesu ceva manussesu ca puññavantānaṃ paṭisandhi hoti,",
  "atk-abh02a:720_5": "pañcahi rūpāvacaravipākehi rūpībrahmaloke,",
  "atk-abh02a:720_6": "catūhi arūpāvacaravipākehi arūpaloketi.",
  "atk-abh02a:720_7": "Yena ca yattha paṭisandhi hoti,",
  "atk-abh02a:720_8": "sā eva tassā anurūpapaṭisandhi nāma.",
  "atk-abh02a:721_0": "Saṅkhepato paṭisandhiyā tīṇi ārammaṇāni honti – kammaṃ,",
  "atk-abh02a:721_1": "kammanimittaṃ,",
  "atk-abh02a:721_2": "gatinimittanti.",
  "atk-abh02a:721_3": "Tattha kammaṃ nāma āyūhitā kusalākusalacetanā.",
  "atk-abh02a:721_4": "Kammanimittaṃ nāma yaṃ vatthuṃ ārammaṇaṃ katvā kammaṃ āyūhati.",
  "atk-abh02a:721_5": "Tattha atīte kappakoṭisatasahassamatthakasmimpi kamme kate tasmiṃ khaṇe kammaṃ vā kammanimittaṃ vā āgantvā upaṭṭhāti.",
  "atk-abh02a:722_0": "Tatridaṃ kammanimittassa upaṭṭhāne vatthu –",
  "atk-abh02a:722_1": "gopakasīvalī kira nāma tālapiṭṭhikavihāre cetiyaṃ kāresi.",
  "atk-abh02a:722_2": "Tassa maraṇamañce nipannassa cetiyaṃ upaṭṭhāsi.",
  "atk-abh02a:722_3": "So tadeva nimittaṃ gaṇhitvā kālaṃkatvā devaloke nibbatti.",
  "atk-abh02a:722_4": "Aññā sammūḷhakālakiriyā nāma hoti.",
  "atk-abh02a:722_5": "Parammukhaṃ gacchantassa hi pacchato tikhiṇena asinā sīsaṃ chindanti.",
  "atk-abh02a:722_6": "Nipajjitvā niddāyantassāpi tikhiṇena asinā sīsaṃ chindanti.",
  "atk-abh02a:722_7": "Udake osīdāpetvā mārenti.",
  "atk-abh02a:722_8": "Evarūpepi kāle aññataraṃ kammaṃ vā kammanimittaṃ vā upaṭṭhāti.",
  "atk-abh02a:722_9": "Aññaṃ lahukamaraṇaṃ nāma atthi.",
  "atk-abh02a:722_10": "Nikhādanadaṇḍakamatthakasmiñhi nilīnamakkhikaṃ muggarena paharitvā pisanti.",
  "atk-abh02a:722_11": "Evarūpepi kāle kammaṃ vā kammanimittaṃ vā upaṭṭhāti.",
  "atk-abh02a:722_12": "Evaṃ pisiyamānāya pana makkhikāya paṭhamaṃ kāyadvārāvajjanaṃ bhavaṅgaṃ nāvaṭṭeti,",
  "atk-abh02a:722_13": "manodvārāvajjanameva āvaṭṭeti.",
  "atk-abh02a:722_14": "Atha javanaṃ javitvā bhavaṅgaṃ otarati.",
  "atk-abh02a:722_15": "Dutiyavāre kāyadvārāvajjanaṃ bhavaṅgaṃ āvaṭṭeti.",
  "atk-abh02a:722_16": "Tato kāyaviññāṇaṃ,",
  "atk-abh02a:722_17": "sampaṭicchanaṃ,",
  "atk-abh02a:722_18": "santīraṇaṃ,",
  "atk-abh02a:722_19": "voṭṭhapananti vīthicittāni pavattanti.",
  "atk-abh02a:722_20": "Javanaṃ javitvā bhavaṅgaṃ otarati.",
  "atk-abh02a:722_21": "Tatiyavāre manodvārāvajjanaṃ bhavaṅgaṃ āvaṭṭeti.",
  "atk-abh02a:722_22": "Atha javanaṃ javitvā bhavaṅgaṃ otarati.",
  "atk-abh02a:722_23": "Etasmiṃ ṭhāne kālakiriyaṃ karoti.",
  "atk-abh02a:722_24": "Idaṃ kimatthaṃ ābhataṃ?",
  "atk-abh02a:722_25": "Arūpadhammānaṃ visayo nāma evaṃ lahukoti dīpanatthaṃ.",
  "atk-abh02a:723_0": "Gatinimittaṃ nāma nibbattanakaokāse eko vaṇṇo upaṭṭhāti.",
  "atk-abh02a:723_1": "Tattha niraye upaṭṭhahante lohakumbhisadiso hutvā upaṭṭhāti.",
  "atk-abh02a:723_2": "Manussaloke upaṭṭhahante mātukucchikambalayānasadisā hutvā upaṭṭhāti.",
  "atk-abh02a:723_3": "Devaloke upaṭṭhahante kapparukkhavimānasayanādīni upaṭṭhahanti.",
  "atk-abh02a:723_4": "Evaṃ kammaṃ,",
  "atk-abh02a:723_5": "kammanimittaṃ,",
  "atk-abh02a:723_6": "gatinimittanti saṅkhepato paṭisandhiyā tīṇi ārammaṇāni honti.",
  "atk-abh02a:724_0": "Aparo nayo –",
  "atk-abh02a:724_1": "paṭisandhiyā tīṇi ārammaṇāni honti? Atītaṃ,",
  "atk-abh02a:724_2": "paccuppannaṃ,",
  "atk-abh02a:724_3": "navattabbañca.",
  "atk-abh02a:724_4": "Asaññīpaṭisandhi anārammaṇāti.",
  "atk-abh02a:724_5": "Tattha viññāṇañcāyatananevasaññānāsaññāyatanapaṭisandhīnaṃ atītameva ārammaṇaṃ.",
  "atk-abh02a:724_6": "Dasannaṃ kāmāvacarānaṃ atītaṃ vā paccuppannaṃ vā.",
  "atk-abh02a:724_7": "Sesānaṃ navattabbaṃ.",
  "atk-abh02a:724_8": "Evaṃ tīsu ārammaṇesu pavattamānā pana paṭisandhi yasmā atītārammaṇassa vā navattabbārammaṇassa vā cuticittassa anantarameva hoti.",
  "atk-abh02a:724_9": "Paccuppannārammaṇaṃ pana cutticittaṃ nāma natthi.",
  "atk-abh02a:724_10": "Tasmā dvīsu ārammaṇesu aññatarārammaṇāya cutiyā anantaraṃ tīsu ārammaṇesu aññatarārammaṇāya paṭisandhiyā sugatiduggativasena pavattanākāro veditabbo.",
  "atk-abh02a:725_0": "Seyyathidaṃ –",
  "atk-abh02a:725_1": "kāmāvacarasugatiyaṃ tāva ṭhitassa pāpakammino puggalassa “tānissa tamhi samaye olambantī”tiādivacanato",
  "atk-abh02a:725_2": "maraṇamañce nipannassa yathūpacitaṃ pāpakammaṃ vā kammanimittaṃ vā manodvāre āpāthamāgacchati.",
  "atk-abh02a:725_3": "Taṃ ārabbha uppannāya tadārammaṇapariyosānāya suddhāya vā javanavīthiyā anantaraṃ bhavaṅgavisayaṃ ārammaṇaṃ katvā cuticittaṃ uppajjati.",
  "atk-abh02a:725_4": "Tasmiṃ niruddhe tadeva āpāthagataṃ kammaṃ vā kammanimittaṃ vā ārabbha anupacchinnakilesabalavināmitaṃ duggatipariyāpannaṃ paṭisandhicittaṃ uppajjati.",
  "atk-abh02a:725_5": "Ayaṃ atītārammaṇāya cutiyā anantarā atītārammaṇā paṭisandhi.",
  "atk-abh02a:726_0": "Aparassa maraṇasamaye vuttappakārakammavasena narakādīsu aggijālavaṇṇādikaṃ duggatinimittaṃ manodvāre āpāthamāgacchati.",
  "atk-abh02a:726_1": "Tassa dvikkhattuṃ bhavaṅge uppajjitvā niruddhe taṃ ārammaṇaṃ ārabbha ekaṃ āvajjanaṃ,",
  "atk-abh02a:726_2": "maraṇassa āsannabhāvena mandībhūtavegattā pañca javanāni,",
  "atk-abh02a:726_3": "dve tadārammaṇānīti tīṇi vīthicittāni uppajjanti.",
  "atk-abh02a:726_4": "Tato bhavaṅgavisayaṃ ārammaṇaṃ katvā ekaṃ cuticittaṃ.",
  "atk-abh02a:726_5": "Ettāvatā ekādasa cittakkhaṇā atītā honti.",
  "atk-abh02a:726_6": "Athāvasesapañcacittakkhaṇāyuke tasmiṃyeva ārammaṇe paṭisandhicittaṃ uppajjati.",
  "atk-abh02a:726_7": "Ayaṃ atītārammaṇāya cutiyā anantarā paccuppannārammaṇā paṭisandhi.",
  "atk-abh02a:727_0": "Aparassa maraṇasamaye pañcannaṃ dvārānaṃ aññatarasmiṃ dvāre rāgādihetubhūtaṃ hīnārammaṇaṃ āpāthamāgacchati.",
  "atk-abh02a:727_1": "Tassa yathākkamena uppannavoṭṭhabbanāvasāne maraṇassa āsannabhāvena mandībhūtavegattā pañca javanāni dve tadārammaṇāni ca uppajjanti.",
  "atk-abh02a:727_2": "Tato bhavaṅgavisayamārammaṇaṃ katvā ekaṃ cuticittaṃ.",
  "atk-abh02a:727_3": "Ettāvatā dve bhavaṅgāni,",
  "atk-abh02a:727_4": "āvajjanaṃ, dassanaṃ,",
  "atk-abh02a:727_5": "sampaṭicchanaṃ,",
  "atk-abh02a:727_6": "santīraṇaṃ,",
  "atk-abh02a:727_7": "voṭṭhabbanaṃ,",
  "atk-abh02a:727_8": "pañca javanāni,",
  "atk-abh02a:727_9": "dve tadārammaṇāni,",
  "atk-abh02a:727_10": "ekaṃ cuticittanti pañcadasa cittakkhaṇā atītā honti.",
  "atk-abh02a:727_11": "Athāvasesaekacittakkhaṇāyuke tasmiṃ yeva ārammaṇe paṭisandhicittaṃ uppajjati.",
  "atk-abh02a:727_12": "Ayampi atītārammaṇāya cutiyā anantarā paccuppannārammaṇā paṭisandhi.",
  "atk-abh02a:727_13": "Esa tāva atītārammaṇāya sugaticutiyā anantarā atītapaccuppannārammaṇāya duggatipaṭisandhiyā pavattanākāro.",
  "atk-abh02a:728_0": "Duggatiyaṃ ṭhitassa pana upacitānavajjakammassa vuttanayeneva taṃ anavajjakammaṃ vā kammanimittaṃ vā",
  "atk-abh02a:728_1": "manodvāre āpāthamāgacchatīti kaṇhapakkhe sukkapakkhaṃ ṭhapetvā sabbaṃ purimanayeneva veditabbaṃ.",
  "atk-abh02a:728_2": "Ayaṃ atītārammaṇāya duggaticutiyā anantarā atītapaccuppannārammaṇāya sugatipaṭisandhiyā pavattanākāro.",
  "atk-abh02a:729_0": "Sugatiyaṃ ṭhitassa pana upacitānavajjakammassa “tānissa tamhi samaye olambantī”tiādivacanato maraṇamañce",
  "atk-abh02a:729_1": "nipannassa yathūpacitaṃ anavajjakammaṃ vā kammanimittaṃ vā manodvāre āpāthamāgacchati.",
  "atk-abh02a:729_2": "Tañca kho upacitakāmāvacarānavajjakammasseva.",
  "atk-abh02a:729_3": "Upacitamahaggatakammassa pana kammanimittameva āpāthamāgacchati.",
  "atk-abh02a:729_4": "Taṃ ārabbha uppannāya tadārammaṇapariyosānāya suddhāya vā javanavīthiyā anantaraṃ bhavaṅgavisayaṃ ārammaṇaṃ katvā cuticittamuppajjati.",
  "atk-abh02a:729_5": "Tasmiṃ niruddhe tadeva āpāthagataṃ kammaṃ vā kammanimittaṃ vā ārabbha anupacchinnakilesabalavināmitaṃ sugatipariyāpannaṃ paṭisandhicittamuppajjati.",
  "atk-abh02a:729_6": "Ayaṃ atītārammaṇāya cutiyā anantarā atītārammaṇā navattabbārammaṇā vā paṭisandhi.",
  "atk-abh02a:730_0": "Aparassa maraṇasamaye kāmāvacarānavajjakammavasena manussaloke mātukucchivaṇṇasaṅkhātaṃ vā devaloke uyyānakapparukkhādivaṇṇasaṅkhātaṃ",
  "atk-abh02a:730_1": "vā sugatinimittaṃ manodvāre āpāthamāgacchati.",
  "atk-abh02a:730_2": "Tassa duggatinimitte dassitānukkameneva cuticittānantaraṃ paṭisandhicittaṃ uppajjati.",
  "atk-abh02a:730_3": "Ayaṃ atītārammaṇāya cutiyā anantarā paccuppannārammaṇā paṭisandhi.",
  "atk-abh02a:731_0": "Aparassa maraṇasamaye ñātakā ‘ayaṃ, tāta,",
  "atk-abh02a:731_1": "tavatthāya buddhapūjā karīyati,",
  "atk-abh02a:731_2": "cittaṃ pasādehī’ti vatvā pupphadāmadhajapaṭākādivasena rūpārammaṇaṃ vā dhammassavanatūriyapūjādivasena",
  "atk-abh02a:731_3": "saddārammaṇaṃ vā dhūmavāsagandhādivasena gandhārammaṇaṃ vā ‘idaṃ, tāta, sāyassu,",
  "atk-abh02a:731_4": "tavatthāya dātabbaṃ deyyadhamma’nti vatvā madhuphāṇitādivasena rasārammaṇaṃ vā ‘idaṃ, tāta, phusassu,",
  "atk-abh02a:731_5": "tavatthāya dātabbaṃ deyyadhamma’nti vatvā cīnapaṭasomārapaṭādivasena phoṭṭhabbārammaṇaṃ vā pañcadvāre upasaṃharanti.",
  "atk-abh02a:731_6": "Tassa tasmiṃ āpāthagate rūpādiārammaṇe yathākkamena uppannavoṭṭhapanāvasāne maraṇassa āsannabhāvena mandībhūtavegattā",
  "atk-abh02a:731_7": "pañca javanāni dve tadārammaṇāni ca uppajjanti.",
  "atk-abh02a:731_8": "Tato bhavaṅgavisayaṃ ārammaṇaṃ katvā ekaṃ cuticittaṃ,",
  "atk-abh02a:731_9": "tadavasāne tasmiññeva ekacittakkhaṇaṭṭhitike ārammaṇe paṭisandhicittaṃ uppajjati.",
  "atk-abh02a:731_10": "Ayampi atītārammaṇāya cutiyā anantarā paccuppannārammaṇā paṭisandhi.",
  "atk-abh02a:732_0": "Aparassa pana pathavīkasiṇajjhānādivasena paṭiladdhamahaggatassa sugatiyaṃ ṭhitassa maraṇasamaye kāmāvacarakusalakamma-",
  "atk-abh02a:732_1": "kammanimitta-",
  "atk-abh02a:732_2": "gatinimittānaṃ aññataraṃ pathavīkasiṇādikaṃ vā nimittaṃ mahaggatacittaṃ vā manodvāre āpāthamāgacchati.",
  "atk-abh02a:732_3": "Cakkhusotānaṃ vā aññatarasmiṃ kusaluppattihetubhūtaṃ paṇītamārammaṇaṃ āpāthamāgacchati.",
  "atk-abh02a:732_4": "Tassa yathākkamena uppannavoṭṭhabbanāvasāne maraṇassa āsannabhāvena mandībhūtavegattā pañca javanāni uppajjanti.",
  "atk-abh02a:732_5": "Mahaggatagatikānaṃ pana tadārammaṇaṃ natthi.",
  "atk-abh02a:732_6": "Tasmā javanānantaraṃyeva bhavaṅgavisayaṃ ārammaṇaṃ katvā ekaṃ cuticittaṃ uppajjati.",
  "atk-abh02a:732_7": "Tassāvasāne kāmāvacaramahaggatasugatīnaṃ aññatarasugatipariyāpannaṃ yathūpaṭṭhitesu ārammaṇesu aññatarārammaṇaṃ paṭisandhicittaṃ uppajjati.",
  "atk-abh02a:732_8": "Ayaṃ navattabbārammaṇāya sugaticutiyā anantarā atītapaccuppannanavattabbānaṃ aññatarārammaṇā paṭisandhi.",
  "atk-abh02a:733_0": "Etenānusārena āruppacutiyāpi anantarā paṭisandhi veditabbā.",
  "atk-abh02a:733_1": "Ayaṃ atītanavattabbārammaṇāya sugaticutiyā anantarā atītanavattabbapaccuppannārammaṇāya paṭisandhiyā pavattanākāro.",
  "atk-abh02a:734_0": "Duggatiyaṃ ṭhitassa pana pāpakammino vuttanayeneva taṃ kammaṃ kammanimittaṃ gatinimittaṃ vā manodvāre,",
  "atk-abh02a:734_1": "pañcadvāre pana akusaluppattihetubhūtaṃ ārammaṇaṃ āpāthamāgacchati.",
  "atk-abh02a:734_2": "Athassa yathākkamena cuticittāvasāne duggatipariyāpannaṃ tesu ārammaṇesu aññatarārammaṇaṃ paṭisandhicittaṃ uppajjati.",
  "atk-abh02a:734_3": "Ayaṃ atītārammaṇāya duggaticutiyā anantarā atītapaccuppannārammaṇāya paṭisandhiyā pavattanākāroti.",
  "atk-abh02a:734_4": "Ettāvatā ekūnavīsatividhassāpi viññāṇassa paṭisandhivasena pavatti dīpitā hoti.",
  "atk-abh02a:735_0": "Tayidaṃ sabbampi evaṃ –",
  "atk-abh02a:736_0": "Pavattamānaṃ sandhimhi, dvidhā kammena vattati;",
  "atk-abh02a:737_0": "Missādīhi ca bhedehi, bhedassa duvidhādiko.",
  "atk-abh02a:738_0": "Idañhi ekūnavīsatividhampi vipākaviññāṇaṃ paṭisandhimhi pavattamānaṃ dvidhā kammena vattati.",
  "atk-abh02a:738_1": "Yathāsakañhi etassa janakaṃ kammaṃ nānākkhaṇikakammappaccayena ceva upanissayapaccayena ca paccayo hoti.",
  "atk-abh02a:738_2": "Vuttañhetaṃ “kusalākusalaṃ kammaṃ vipākassa upanissayapaccayena paccayo”ti.",
  "atk-abh02a:738_3": "Evaṃ vattamānassa panassa missādīhi bhedehi duvidhādikopi bhedo veditabbo,",
  "atk-abh02a:738_4": "seyyathidaṃ –",
  "atk-abh02a:738_5": "idañhi paṭisandhivasena ekadhā vattamānampi rūpena saha missāmissabhedato duvidhaṃ,",
  "atk-abh02a:738_6": "kāmarūpārūpabhavabhedato tividhaṃ,",
  "atk-abh02a:738_7": "aṇḍajajalābujasaṃsedajaopapātikayonivasena catubbidhaṃ,",
  "atk-abh02a:738_8": "gativasena pañcavidhaṃ,",
  "atk-abh02a:738_9": "viññāṇaṭṭhitivasena sattavidhaṃ,",
  "atk-abh02a:738_10": "sattāvāsavasena aṭṭhavidhaṃ hoti. Tattha –",
  "atk-abh02a:739_0": "Missaṃ dvidhā bhāvabhedā, sabhāvaṃ tattha ca dvidhā;",
  "atk-abh02a:740_0": "Dve vā tayo vā dasakā, omato ādinā saha.",
  "atk-abh02a:741_0": "‘Missaṃ dvidhā bhāvabhedā’ti yañhetamettha aññatra arūpabhavā rūpamissaṃ paṭisandhiviññāṇaṃ uppajjati,",
  "atk-abh02a:741_1": "taṃ rūpabhave itthindriyapurisindriyasaṅkhātena bhāvena vinā uppattito kāmabhave aññatra jātipaṇḍakapaṭisandhiyā",
  "atk-abh02a:741_2": "bhāvena saha uppattito sabhāvaṃ abhāvanti duvidhaṃ hoti.",
  "atk-abh02a:742_0": "‘Sabhāvaṃ tattha ca dvidhā’ti tatthāpi ca yaṃ sabhāvaṃ taṃ itthipurisabhāvānaṃ aññatarena saha uppattito duvidhameva hoti.",
  "atk-abh02a:743_0": "‘Dve vā tayo vā dasakā,",
  "atk-abh02a:743_1": "omato ādinā sahā’ti yañhetamettha missaṃ amissanti dvaye ādibhūtaṃ rūpamissaṃ paṭisandhiviññāṇaṃ,",
  "atk-abh02a:743_2": "tena saha vatthukāyadasakavasena dve vā vatthukāyabhāvadasakavasena tayo vā dasakā omato uppajjanti,",
  "atk-abh02a:743_3": "natthi ito paraṃ rūpaparihānīti.",
  "atk-abh02a:743_4": "Taṃ panetaṃ evaṃ omakaparimāṇaṃ uppajjamānaṃ aṇḍajajalābujanāmikāsu dvīsu yonīsu jātiuṇṇāya ekena aṃsunā",
  "atk-abh02a:743_5": "uddhatatelasappimaṇḍappamāṇaṃ kalalanti laddhasaṅkhaṃ hutvā uppajjati.",
  "atk-abh02a:743_6": "Tattha yonīnaṃ gativasena sambhavabhedo veditabbo.",
  "atk-abh02a:743_7": "Etāsu hi –",
  "atk-abh02a:744_0": "Niraye bhummavajjesu, devesu ca na yoniyo;",
  "atk-abh02a:745_0": "Tisso purimikā honti, catassopi gatittaye.",
  "atk-abh02a:746_0": "Tattha devesu cāti casaddena yathā niraye ca bhummavajjesu ca devesu,",
  "atk-abh02a:746_1": "evaṃ nijjhāmataṇhikapetesu ca purimikā tisso yoniyo na santīti veditabbā.",
  "atk-abh02a:746_2": "Opapātikā eva hi te honti.",
  "atk-abh02a:746_3": "Sese pana tiracchānapettivisayamanussasaṅkhāte gatittaye pubbe vajjitabhummadevesu ca catasso yoniyo honti. Tattha –",
  "atk-abh02a:747_0": "Tiṃsa nava ceva rūpīsu, sattati ukkaṃsatova rūpāni;",
  "atk-abh02a:748_0": "Saṃsedajopapātīsu, atha vā avakaṃsato tiṃsa.",
  "atk-abh02a:749_0": "Rūpībrahmesu tāva opapātikayonikesu cakkhusotavatthudasakānaṃ jīvitanavakassa cāti catunnaṃ kalāpānaṃ",
  "atk-abh02a:749_1": "vasena tiṃsa ca nava ca paṭisandhiviññāṇena saha rūpāni uppajjanti.",
  "atk-abh02a:749_2": "Rūpībrahme pana ṭhapetvā aññesu saṃsedajaopapātikesu ukkaṃsato cakkhusotaghānajivhākāyabhāvavatthudasakānaṃ vasena sattati.",
  "atk-abh02a:749_3": "Tāni ca niccaṃ devesu.",
  "atk-abh02a:749_4": "Tattha vaṇṇo gandho raso ojā catasso cāpi dhātuyo cakkhupasādo jīvitindriyanti ayaṃ dasarūpaparimāṇo rūpapuñjo cakkhudasako nāma.",
  "atk-abh02a:749_5": "Evaṃ sesā veditabbā.",
  "atk-abh02a:749_6": "Avakaṃsato pana jaccandhabadhiraaghānakanapuṃsakassa jivhākāyavatthudasakānaṃ vasena tiṃsa rūpāni uppajjanti.",
  "atk-abh02a:749_7": "Ukkaṃsāvakaṃsānaṃ pana antare anurūpato vikappo veditabbo.",
  "atk-abh02a:750_0": "Evaṃ viditvā puna –",
  "atk-abh02a:751_0": "Khandhārammaṇagatihetu-vedanāpītivitakkavicārehi;",
  "atk-abh02a:752_0": "Bhedābhedaviseso, cutisandhīnaṃ pariññeyyo.",
  "atk-abh02a:753_0": "Yāhesā missāmissato duvidhā paṭisandhi,",
  "atk-abh02a:753_1": "yā cassā atītānantarā cuti,",
  "atk-abh02a:753_2": "tāsaṃ imehi khandhādīhi bhedābhedaviseso ñātabboti attho.",
  "atk-abh02a:754_0": "Kathaṃ?",
  "atk-abh02a:754_1": "Kadāci catukkhandhāya āruppacutiyā anantarā catukkhandhāva ārammaṇatopi abhinnā paṭisandhi hoti,",
  "atk-abh02a:754_2": "kadāci amahaggatabahiddhārammaṇāya mahaggataajjhattārammaṇā.",
  "atk-abh02a:754_3": "Ayaṃ tāva arūpabhūmīsuyeva nayo.",
  "atk-abh02a:754_4": "Kadāci pana catukkhandhāya āruppacutiyā anantarā pañcakkhandhā kāmāvacarā paṭisandhi.",
  "atk-abh02a:754_5": "Kadāci pañcakkhandhāya kāmāvacaracutiyā rūpāvacaracutiyā vā anantarā catukkhandhā āruppapaṭisandhi.",
  "atk-abh02a:754_6": "Evaṃ atītārammaṇacutiyā atītanavattabbapaccuppannārammaṇā paṭisandhi,",
  "atk-abh02a:754_7": "ekaccasugaticutiyā ekaccaduggatipaṭisandhi,",
  "atk-abh02a:754_8": "ahetukacutiyā sahetukapaṭisandhi,",
  "atk-abh02a:754_9": "duhetukacutiyā tihetukapaṭisandhi,",
  "atk-abh02a:754_10": "upekkhāsahagatacutiyā somanassasahagatapaṭisandhi,",
  "atk-abh02a:754_11": "appītikacutiyā sappītikapaṭisandhi,",
  "atk-abh02a:754_12": "avitakkacutiyā savitakkapaṭisandhi,",
  "atk-abh02a:754_13": "avicāracutiyā savicārapaṭisandhi,",
  "atk-abh02a:754_14": "avitakkaavicāracutiyā savitakkasavicārapaṭisandhīti tassa tassa viparītato ca yathāyogaṃ yojetabbaṃ.",
  "atk-abh02a:755_0": "Laddhappaccayamitidhamma-mattametaṃ bhavantaramupeti;",
  "atk-abh02a:756_0": "Nāssa tato saṅkanti, na tato hetuṃ vinā hoti.",
  "atk-abh02a:757_0": "Iti hetaṃ laddhapaccayaṃ rūpārūpadhammamattaṃ uppajjamānaṃ bhavantaraṃ upetīti vuccati, na satto, na jīvo.",
  "atk-abh02a:757_1": "Tassa nāpi atītabhavato idha saṅkanti atthi,",
  "atk-abh02a:757_2": "nāpi tato hetuṃ vinā idha pātubhāvo.",
  "atk-abh02a:757_3": "Tayidaṃ pākaṭena manussacutipaṭisandhikkamena pakāsayissāma –",
  "atk-abh02a:758_0": "Atītabhavasmiñhi sarasena upakkamena vā samāsannamaraṇassa asayhānaṃ sabbaṅgapaccaṅgasandhibandhanacchedakānaṃ",
  "atk-abh02a:758_1": "māraṇantikavedanāsattānaṃ sannipātaṃ asahantassa ātape pakkhittaharitatālapaṇṇamiva kamena upasussamāne",
  "atk-abh02a:758_2": "sarīre niruddhesu cakkhādīsu indriyesu hadayavatthumatte patiṭṭhitesu kāyindriyamanindriyajīvitindriyesu",
  "atk-abh02a:758_3": "taṅkhaṇāvasesaṃ hadayavatthusannissitaṃ viññāṇaṃ garusamāsevitāsannapubbakatānaṃ aññataraṃ laddhāvasesapaccayasaṅkhārasaṅkhātaṃ",
  "atk-abh02a:758_4": "kammaṃ vā tadupaṭṭhāpitaṃ vā kammanimittagatinimittasaṅkhātaṃ visayamārabbha pavattati.",
  "atk-abh02a:758_5": "Tadevaṃ pavattamānaṃ taṇhāavijjānaṃ appahīnattā avijjāpaṭicchāditādīnave tasmiṃ visaye taṇhā nāmeti,",
  "atk-abh02a:758_6": "sahajātasaṅkhārā khipanti.",
  "atk-abh02a:758_7": "Taṃ santativasena taṇhāya nāmiyamānaṃ saṅkhārehi khippamānaṃ orimatīrarukkhavinibaddharajjumālambitvā mātikātikkamako viya purimañca nissayaṃ jahati,",
  "atk-abh02a:758_8": "aparañca kammasamuṭṭhāpitaṃ nissayaṃ assādayamānaṃ vā anassādayamānaṃ vā ārammaṇādīhiyeva paccayehi pavattati.",
  "atk-abh02a:759_0": "Ettha ca purimaṃ cavanato cuti,",
  "atk-abh02a:759_1": "pacchimaṃ bhavantarādipaṭisandhānato paṭisandhīti vuccati.",
  "atk-abh02a:759_2": "Tadetaṃ nāpi purimabhavā idha āgataṃ,",
  "atk-abh02a:759_3": "nāpi tato kammasaṅkhāranativisayādihetuṃ vinā pātubhūtanti veditabbaṃ.",
  "atk-abh02a:760_0": "Siyuṃ nidassanānettha, paṭighosādikā atha;",
  "atk-abh02a:761_0": "Santānabandhato natthi, ekatā nāpi nānatā.",
  "atk-abh02a:762_0": "Ettha cetassa viññāṇassa purimabhavato idha anāgamane atītabhavapariyāpannahetūhi ca uppāde paṭighosapadīpamuddāpaṭibimbappakārā",
  "atk-abh02a:762_1": "dhammā nidassanāni siyuṃ.",
  "atk-abh02a:762_2": "Yathā hi paṭighosapadīpamuddacchāyā saddādihetukā aññatra agantvā honti,",
  "atk-abh02a:762_3": "evameva idaṃ cittaṃ.",
  "atk-abh02a:762_4": "Ettha ca ‘santānabandhato natthi ekatā nāpi nānatā’.",
  "atk-abh02a:762_5": "Yadi hi santānabandhe sati ekantamekatā bhaveyya,",
  "atk-abh02a:762_6": "na khīrato dadhi sambhūtaṃ siyā.",
  "atk-abh02a:762_7": "Athāpi ekantanānatā bhaveyya,",
  "atk-abh02a:762_8": "na khīrassādhīno dadhi siyā.",
  "atk-abh02a:762_9": "Esa nayo sabbahetuhetusamuppannesu.",
  "atk-abh02a:762_10": "Evañca sati sabbalokavohāralopo siyā.",
  "atk-abh02a:762_11": "So ca aniṭṭho.",
  "atk-abh02a:762_12": "Tasmā ettha na ekantamekatā vā nānatā vā upagantabbāti.",
  "atk-abh02a:763_0": "Etthāha –",
  "atk-abh02a:763_1": "nanu evaṃ asaṅkantipātubhāve sati ye imasmiṃ manussattabhāve khandhā,",
  "atk-abh02a:763_2": "tesaṃ niruddhattā phalapaccayassa ca kammassa tattha agamanato aññassa aññato ca taṃ phalaṃ siyā?",
  "atk-abh02a:763_3": "Upabhuñjake ca asati kassa taṃ phalaṃ siyā?",
  "atk-abh02a:763_4": "Tasmā na sundaramidaṃ vidhānanti.",
  "atk-abh02a:763_5": "Tatridaṃ vuccati –",
  "atk-abh02a:764_0": "Santāne yaṃ phalaṃ etaṃ, nāññassa na ca aññato;",
  "atk-abh02a:765_0": "Bījānaṃ abhisaṅkhāro, etassatthassa sādhako.",
  "atk-abh02a:766_0": "Ekasantānasmiñhi phalamuppajjamānaṃ tattha ekantaṃ ekattanānattānaṃ paṭisiddhattā aññassāti vā aññatoti vā na hoti.",
  "atk-abh02a:766_1": "Etassa ca panatthassa bījānaṃ abhisaṅkhāro sādhako.",
  "atk-abh02a:766_2": "Ambabījādīnañhi abhisaṅkhāresu katesu tassa bījassa santāne laddhapaccayo kālantare phalaviseso uppajjamāno",
  "atk-abh02a:766_3": "na aññabījānaṃ nāpi aññābhisaṅkhārapaccayā uppajjati,",
  "atk-abh02a:766_4": "na ca tāni bījāni te abhisaṅkhārā vā phalaṭṭhānaṃ pāpuṇanti.",
  "atk-abh02a:766_5": "Evaṃ sampadamidaṃ veditabbaṃ.",
  "atk-abh02a:766_6": "Vijjāsipposadhādīhi cāpi bālasarīre upayuttehi kālantare vuḍḍhasarīrādīsu phaladehi ayamattho veditabbo.",
  "atk-abh02a:767_0": "Yampi vuttaṃ ‘upabhuñjake ca asati kassa taṃ phalaṃ siyā’ti? Tattha –",
  "atk-abh02a:768_0": "Phalassuppattiyā eva, siddhā bhuñjakasammuti;",
  "atk-abh02a:769_0": "Phaluppādena rukkhassa, yathā phalati sammuti.",
  "atk-abh02a:770_0": "Yathā hi rukkhasaṅkhātānaṃ dhammānaṃ ekadesabhūtassa rukkhaphalassa uppattiyā eva rukkho phalatīti vā phalitoti vā vuccati,",
  "atk-abh02a:770_1": "tathā devamanussasaṅkhātānaṃ khandhānaṃ ekadesabhūtassa upabhogasaṅkhātassa sukhadukkhaphalassa uppādeneva",
  "atk-abh02a:770_2": "devo vā manusso vā upabhuñjatīti vā sukhitoti vā dukkhitoti vā vuccati.",
  "atk-abh02a:770_3": "Tasmā na ettha aññena upabhuñjakena nāma koci attho atthīti.",
  "atk-abh02a:771_0": "Yopi vadeyya –",
  "atk-abh02a:771_1": "‘evaṃ santepi ete saṅkhārā vijjamānā vā phalassa paccayā siyuṃ,",
  "atk-abh02a:771_2": "avijjamānā vā.",
  "atk-abh02a:771_3": "Yadi ca vijjamānā pavattikkhaṇeyeva nesaṃ vipākena bhavitabbaṃ.",
  "atk-abh02a:771_4": "Atha avijjamānā,",
  "atk-abh02a:771_5": "pavattito pubbe ca pacchā ca niccaṃ phalāvahā siyu’nti.",
  "atk-abh02a:771_6": "So evaṃ vattabbo –",
  "atk-abh02a:772_0": "Katattā paccayā ete, na ca niccaṃ phalāvahā;",
  "atk-abh02a:773_0": "Pāṭibhogādikaṃ tattha, veditabbaṃ nidassanaṃ.",
  "atk-abh02a:774_0": "Katattā eva hi saṅkhārā attano phalassa paccayā honti,",
  "atk-abh02a:774_1": "na vijjamānattā vā avijjamānattā vā.",
  "atk-abh02a:774_2": "Yathāha “kāmāvacarassa kusalassa kammassa katattā upacitattā vipākaṃ cakkhuviññāṇaṃ uppannaṃ hotī”tiādi.",
  "atk-abh02a:774_3": "Yathārahassa attano phalassa ca paccayā hutvā na puna phalāvahā honti vipakkavipākattā.",
  "atk-abh02a:774_4": "Etassa catthassa vibhāvane idaṃ pāṭibhogādikaṃ nidassanaṃ veditabbaṃ.",
  "atk-abh02a:775_0": "Yathā hi loke yo kassaci atthassa niyyātanatthaṃ pāṭibhogo hoti,",
  "atk-abh02a:775_1": "bhaṇḍaṃ vā kiṇāti,",
  "atk-abh02a:775_2": "iṇaṃ vā gaṇhāti.",
  "atk-abh02a:775_3": "Tassa taṃ kiriyākaraṇamattameva tadatthaniyyātanādimhi paccayo hoti,",
  "atk-abh02a:775_4": "na kiriyāya vijjamānatā vā avijjamānatā vā.",
  "atk-abh02a:775_5": "Na ca tadatthaniyyātanādito parampi dhārakova hoti. Kasmā?",
  "atk-abh02a:775_6": "Niyyātanādīnaṃ katattā.",
  "atk-abh02a:775_7": "Evaṃ katattāva saṅkhārāpi attano phalassa paccayā honti,",
  "atk-abh02a:775_8": "na ca yathārahaṃ phaladānato parampi phalāvahā hontīti.",
  "atk-abh02a:775_9": "Ettāvatā missāmissavasena dvidhāpi pavattamānassa paṭisandhiviññāṇassa saṅkhārapaccayā pavatti dīpitā hoti.",
  "atk-abh02a:776_0": "Idāni sabbesvetesu battiṃsaviññāṇesu sammohavighātatthaṃ –",
  "atk-abh02a:777_0": "Paṭisandhippavattīnaṃ, vasenete bhavādisu;",
  "atk-abh02a:778_0": "Vijānitabbā saṅkhārā, yathā yesañca paccayā.",
  "atk-abh02a:779_0": "Tattha tayo bhavā,",
  "atk-abh02a:779_1": "catasso yoniyo,",
  "atk-abh02a:779_2": "pañca gatiyo,",
  "atk-abh02a:779_3": "satta viññāṇaṭṭhitiyo,",
  "atk-abh02a:779_4": "nava sattāvāsāti ete bhavādayo nāma.",
  "atk-abh02a:779_5": "Etesu bhavādīsu paṭisandhiyaṃ pavatte ca ete yesaṃ vipākaviññāṇānaṃ paccayā yathā ca paccayā honti tathā vijānitabbāti attho.",
  "atk-abh02a:780_0": "Tattha –",
  "atk-abh02a:780_1": "puññābhisaṅkhāre tāva kāmāvacaraaṭṭhacetanābhedo puññābhisaṅkhāro avisesena kāmabhave sugatiyaṃ navannaṃ",
  "atk-abh02a:780_2": "vipākaviññāṇānaṃ paṭisandhiyaṃ nānākkhaṇikakammapaccayena ceva upanissayapaccayena cāti dvidhā paccayo.",
  "atk-abh02a:780_3": "Rūpāvacarapañcakusalacetanābhedo puññābhisaṅkhāro rūpabhave paṭisandhiyaṃ eva pañcannaṃ.",
  "atk-abh02a:780_4": "Vuttappabhedakāmāvacaro pana kāmabhave sugatiyaṃ upekkhāsahagatāhetukamanoviññāṇadhātuvajjānaṃ sattannaṃ",
  "atk-abh02a:780_5": "parittavipākaviññāṇānaṃ vuttanayeneva dvidhā paccayo pavatte,",
  "atk-abh02a:780_6": "no paṭisandhiyaṃ.",
  "atk-abh02a:780_7": "Sveva rūpabhave pañcannaṃ vipākaviññāṇānaṃ tatheva paccayo pavatte,",
  "atk-abh02a:780_8": "no paṭisandhiyaṃ.",
  "atk-abh02a:780_9": "Kāmabhave pana duggatiyaṃ aṭṭhannampi parittavipākaviññāṇānaṃ tatheva paccayo pavatte,",
  "atk-abh02a:780_10": "no paṭisandhiyaṃ.",
  "atk-abh02a:781_0": "Tattha niraye mahāmoggallānattherassa narakacārikādīsu iṭṭhārammaṇasamāyoge so paccayo hoti.",
  "atk-abh02a:781_1": "Tiracchānesu pana nāgasupaṇṇapetamahiddhikesu ca iṭṭhārammaṇaṃ labbhatiyeva.",
  "atk-abh02a:781_2": "Sveva kāmabhave sugatiyaṃ soḷasannampi kusalavipākaviññāṇānaṃ tatheva paccayo pavatte ca paṭisandhiyañca.",
  "atk-abh02a:781_3": "Avisesena puññābhisaṅkhāro rūpabhave dasannaṃ vipākaviññāṇānaṃ tatheva paccayo pavatte ca paṭisandhiyañca.",
  "atk-abh02a:782_0": "Dvādasākusalacetanābhedo apuññābhisaṅkhāro kāmabhave duggatiyaṃ ekassa viññāṇassa tatheva paccayo paṭisandhiyaṃ,",
  "atk-abh02a:782_1": "no pavatte;",
  "atk-abh02a:782_2": "channaṃ pavatte,",
  "atk-abh02a:782_3": "no paṭisandhiyaṃ;",
  "atk-abh02a:782_4": "sattannampi akusalavipākaviññāṇānaṃ pavatte ca paṭisandhiyañca.",
  "atk-abh02a:782_5": "Kāmabhave pana sugatiyaṃ tesaṃyeva sattannaṃ tatheva paccayo pavatte,",
  "atk-abh02a:782_6": "no paṭisandhiyaṃ;",
  "atk-abh02a:782_7": "rūpabhave catunnaṃ vipākaviññāṇānaṃ tatheva paccayo pavatte,",
  "atk-abh02a:782_8": "no paṭisandhiyaṃ.",
  "atk-abh02a:782_9": "So ca kho kāmāvacare aniṭṭharūpadassanasaddasavanavasena.",
  "atk-abh02a:782_10": "Brahmaloke pana aniṭṭhā rūpādayo nāma natthi,",
  "atk-abh02a:782_11": "tathā kāmāvacaradevalokepi.",
  "atk-abh02a:783_0": "Āneñjābhisaṅkhāro arūpabhave catunnaṃ vipākaviññāṇānaṃ tatheva paccayo pavatte ca paṭisandhiyañca.",
  "atk-abh02a:784_0": "Kāmāvacarakusalākusalato pana sabbasaṅgāhikanayena vīsaticetanābhedopi kāyasaṅkhāro kāmabhave dasannaṃ",
  "atk-abh02a:784_1": "vipākaviññāṇānaṃ paṭisandhiyaṃ nānākkhaṇikakammapaccayena ceva upanissayapaccayena cāti dvidhā paccayo.",
  "atk-abh02a:784_2": "Sveva kāmabhave terasannaṃ,",
  "atk-abh02a:784_3": "rūpabhave navannaṃ vipākaviññāṇānaṃ tatheva paccayo pavatte,",
  "atk-abh02a:784_4": "no paṭisandhiyaṃ.",
  "atk-abh02a:784_5": "Sveva kāmabhave tevīsatiyā vipākaviññāṇānaṃ tatheva paccayo pavatte ca paṭisandhiyañca.",
  "atk-abh02a:784_6": "Vacīsaṅkhārepi eseva nayo.",
  "atk-abh02a:785_0": "Aṭṭhavīsatiekūnatiṃsacetanābhedopi pana cittasaṅkhāro tīsu bhavesu ekūnavīsatiyā vipākaviññāṇānaṃ tatheva paccayo paṭisandhiyaṃ,",
  "atk-abh02a:785_1": "no pavatte.",
  "atk-abh02a:785_2": "Sveva dvīsu bhavesu heṭṭhāvuttānaṃ terasannañca navannañcāti dvāvīsatiyā vipākaviññāṇānaṃ tatheva paccayo pavatte,",
  "atk-abh02a:785_3": "no paṭisandhiyaṃ.",
  "atk-abh02a:785_4": "Tīsu pana bhavesu dvattiṃsāyapi vipākaviññāṇānaṃ tatheva paccayo pavatte ceva paṭisandhiyañca.",
  "atk-abh02a:785_5": "Evaṃ tāva bhavesu paṭisandhipavattīnaṃ vasena te saṅkhārā yesaṃ paccayā,",
  "atk-abh02a:785_6": "yathā ca paccayā honti tathā vijānitabbā.",
  "atk-abh02a:785_7": "Eteneva nayena yoniādīsupi veditabbā.",
  "atk-abh02a:786_0": "Tatridaṃ ādito paṭṭhāya mukhamattappakāsanaṃ –",
  "atk-abh02a:786_1": "imesu hi saṅkhāresu yasmā puññābhisaṅkhāro tāva dvīsu bhavesu paṭisandhiṃ datvā sabbaṃ attano vipākaṃ janeti,",
  "atk-abh02a:786_2": "tathā aṇḍajādīsu catūsu yonīsu,",
  "atk-abh02a:786_3": "devamanussasaṅkhātāsu dvīsu gatīsu,",
  "atk-abh02a:786_4": "nānattakāyanānattasaññīnānattakāyaekattasaññīekattakāyanānattasaññīekattakāyaekattasaññīsaṅkhātāsu manussānañceva",
  "atk-abh02a:786_5": "paṭhamadutiyatatiyajjhānabhūmīnañca vasena catūsu viññāṇaṭṭhitīsu.",
  "atk-abh02a:786_6": "Asaññasattāvāse panesa rūpamattamevābhisaṅkharotīti catūsuyeva sattāvāsesu ca paṭisandhiṃ datvā sabbaṃ attano vipākaṃ janeti.",
  "atk-abh02a:786_7": "Tasmā esa etesu dvīsu bhavesu,",
  "atk-abh02a:786_8": "catūsu yonīsu,",
  "atk-abh02a:786_9": "dvīsu gatīsu,",
  "atk-abh02a:786_10": "catūsu viññāṇaṭṭhitīsu,",
  "atk-abh02a:786_11": "catūsu sattāvāsesu ca ekavīsatiyā vipākaviññāṇānaṃ vuttanayeneva paccayo hoti yathāsambhavaṃ paṭisandhiyaṃ pavatte ca.",
  "atk-abh02a:787_0": "Apuññābhisaṅkhāro pana yasmā ekasmiññeva kāmabhave,",
  "atk-abh02a:787_1": "catūsu yonīsu,",
  "atk-abh02a:787_2": "avasesāsu tīsu gatīsu,",
  "atk-abh02a:787_3": "nānattakāyaekattasaññīsaṅkhātāya ekissā viññāṇaṭṭhitiyā,",
  "atk-abh02a:787_4": "tādiseyeva ca ekasmiṃ sattāvāse paṭisandhivasena vipaccati,",
  "atk-abh02a:787_5": "tasmā esa ekasmiṃ bhave catūsu yonīsu,",
  "atk-abh02a:787_6": "tīsu gatīsu,",
  "atk-abh02a:787_7": "ekissā viññāṇaṭṭhitiyā,",
  "atk-abh02a:787_8": "ekamhi ca sattāvāse sattannaṃ vipākaviññāṇānaṃ vuttanayeneva paccayo hoti paṭisandhiyaṃ pavatte ca.",
  "atk-abh02a:788_0": "Āneñjābhisaṅkhāro pana yasmā ekasmiṃ arūpabhave,",
  "atk-abh02a:788_1": "ekissā opapātikayoniyā,",
  "atk-abh02a:788_2": "ekissā devagatiyā,",
  "atk-abh02a:788_3": "ākāsānañcāyatanādīsu tīsu viññāṇaṭṭhitīsu,",
  "atk-abh02a:788_4": "ākāsānañcāyatanādīsu ca catūsu sattāvāsesu paṭisandhivasena vipaccati,",
  "atk-abh02a:788_5": "tasmā esa ekasmiṃyeva bhave,",
  "atk-abh02a:788_6": "ekissā yoniyā,",
  "atk-abh02a:788_7": "ekissā devagatiyā,",
  "atk-abh02a:788_8": "tīsu viññāṇaṭṭhitīsu catūsu sattāvāsesu,",
  "atk-abh02a:788_9": "catunnaṃ viññāṇānaṃ vuttanayeneva paccayo hoti paṭisandhiyaṃ pavatte ca.",
  "atk-abh02a:789_0": "Kāyasaṅkhāropi yasmā ekasmiṃ kāmabhave,",
  "atk-abh02a:789_1": "catūsu yonīsu,",
  "atk-abh02a:789_2": "pañcasu gatīsu,",
  "atk-abh02a:789_3": "dvīsu viññāṇaṭṭhitīsu,",
  "atk-abh02a:789_4": "dvīsu ca sattāvāsesu paṭisandhiṃ datvā sabbaṃ attano vipākaṃ janeti,",
  "atk-abh02a:789_5": "tasmā esa ekasmiṃ bhave,",
  "atk-abh02a:789_6": "catūsu yonīsu,",
  "atk-abh02a:789_7": "pañcasu gatīsu,",
  "atk-abh02a:789_8": "dvīsu viññāṇaṭṭhitīsu,",
  "atk-abh02a:789_9": "dvīsu ca sattāvāsesu tevīsatiyā vipākaviññāṇānaṃ tatheva paccayo paṭisandhiyaṃ pavatte ca.",
  "atk-abh02a:789_10": "Vacīsaṅkhārepi eseva nayo.",
  "atk-abh02a:790_0": "Cittasaṅkhāro pana yasmā ekaṃ sattāvāsaṃ ṭhapetvā na katthaci na vipaccati,",
  "atk-abh02a:790_1": "tasmā esa tīsu bhavesu,",
  "atk-abh02a:790_2": "catūsu yonīsu,",
  "atk-abh02a:790_3": "pañcasu gatīsu,",
  "atk-abh02a:790_4": "sattasu viññāṇaṭṭhitīsu,",
  "atk-abh02a:790_5": "aṭṭhasu sattāvāsesu yathāyogaṃ dvattiṃsāya vipākaviññāṇānaṃ tatheva paccayo paṭisandhiyaṃ pavatte ca.",
  "atk-abh02a:790_6": "Aviññāṇake pana sattāvāse saṅkhārapaccayā viññāṇaṃ natthi.",
  "atk-abh02a:791_0": "Apica puññābhisaṅkhāro asaññasattesu kaṭattārūpānaṃ nānākkhaṇikakammapaccayena paccayoti. Evaṃ –",
  "atk-abh02a:792_0": "Paṭisandhipavattīnaṃ, vasenete bhavādisu;",
  "atk-abh02a:793_0": "Vijānitabbā saṅkhārā, yathā yesañca paccayāti.",
  "atk-abh02a:794_0": "Saṅkhārapaccayā viññāṇapadaniddeso.",
  "atk-abh02a:795_0": "Nāmarūpapadaniddeso",
  "atk-abh02a:796_0": "228. Viññāṇapaccayā nāmarūpaniddese –",
  "atk-abh02a:797_0": "Desanābhedato sabba-bhavādīsu pavattito;",
  "atk-abh02a:798_0": "Saṅgahā paccayanayā, viññātabbo vinicchayo.",
  "atk-abh02a:799_0": "‘Desanābhedato’ti “tattha katamaṃ rūpaṃ?",
  "atk-abh02a:799_1": "Cattāro ca mahābhūtā catunnañca mahābhūtānaṃ upādāya rūpa”nti evaṃ tāva suttante ca idha rūpapadassa abhedato ekasadisā desanā katā;",
  "atk-abh02a:799_2": "nāmapadassa pana bhedato.",
  "atk-abh02a:800_0": "Suttantasmiñhi “tattha katamaṃ nāmaṃ?",
  "atk-abh02a:800_1": "Vedanā saññā cetanā phasso manasikāro”ti vuttaṃ.",
  "atk-abh02a:800_2": "Idha “vedanākkhandho saññākkhandho saṅkhārakkhandho”ti.",
  "atk-abh02a:800_3": "Tattha hi yampi cakkhuviññāṇapaccayā nāmaṃ uppajjati,",
  "atk-abh02a:800_4": "uppannañca cittassa ṭhiti arūpīnaṃ dhammānaṃ āyūti evaṃ aññadhammasannissayena aggahetabbato pākaṭaṃ,",
  "atk-abh02a:800_5": "taṃ dassento cetanāphassamanasikāravasena saṅkhārakkhandhaṃ tidhā bhinditvā dvīhi khandhehi saddhiṃ desesi.",
  "atk-abh02a:800_6": "Idha pana tattha vuttañca avuttañca sabbaṃ nāmaṃ saṅgaṇhanto “tayo khandhā –",
  "atk-abh02a:800_7": "vedanākkhandho saññākkhandho saṅkhārakkhandho”ti āha.",
  "atk-abh02a:801_0": "Kiṃ pana ime tayo khandhāva nāmaṃ,",
  "atk-abh02a:801_1": "viññāṇaṃ nāmaṃ nāma na hotīti?",
  "atk-abh02a:801_2": "No na hoti.",
  "atk-abh02a:801_3": "Tasmiṃ pana viññāṇe gayhamāne nāmaviññāṇassa ca paccayaviññāṇassa cāti dvinnaṃ viññāṇānaṃ sahabhāvo āpajjati.",
  "atk-abh02a:801_4": "Tasmā viññāṇaṃ paccayaṭṭhāne ṭhapetvā paccayanibbattaṃ nāmaṃ dassetuṃ tayova khandhā vuttāti.",
  "atk-abh02a:801_5": "Evaṃ tāva ‘desanābhedato’ viññātabbo vinicchayo.",
  "atk-abh02a:802_0": "‘Sabbabhavādīsu pavattito’ti ettha pana nāmaṃ ekaṃ sattāvāsaṃ ṭhapetvā sabbabhavayonigativiññāṇaṭṭhitisesasattāvāsesu pavattati.",
  "atk-abh02a:802_1": "Rūpaṃ dvīsu bhavesu,",
  "atk-abh02a:802_2": "catūsu yonīsu,",
  "atk-abh02a:802_3": "pañcasu gatīsu,",
  "atk-abh02a:802_4": "purimāsu catūsu viññāṇaṭṭhitīsu,",
  "atk-abh02a:802_5": "pañcasu ca sattāvāsesu pavattati.",
  "atk-abh02a:802_6": "Evaṃ pavattamāne cetasmiṃ nāmarūpe yasmā abhāvakagabbhaseyyakānaṃ aṇḍajānañca paṭisandhikkhaṇe vatthukāyavasena",
  "atk-abh02a:802_7": "rūpato dve santatisīsāni tayo ca arūpino khandhā pātubhavanti,",
  "atk-abh02a:802_8": "tasmā tesaṃ vitthārena rūparūpato vīsati dhammā tayo ca arūpino khandhāti ete tevīsati dhammā viññāṇapaccayā nāmarūpanti veditabbā.",
  "atk-abh02a:802_9": "Aggahitaggahaṇena pana ekasantatisīsato nava rūpadhamme apanetvā cuddasa,",
  "atk-abh02a:802_10": "sabhāvakānaṃ bhāvadasakaṃ pakkhipitvā tettiṃsa.",
  "atk-abh02a:802_11": "Tesampi agahitaggahaṇena santatisīsadvayato aṭṭhārasa rūpadhamme apanetvā pannarasa.",
  "atk-abh02a:803_0": "Yasmā ca opapātikasattesu brahmakāyikādīnaṃ paṭisandhikkhaṇe cakkhusotavatthudasakānaṃ jīvitindriyanavakassa",
  "atk-abh02a:803_1": "ca vasena rūparūpato cattāri santatisīsāni tayo ca arūpino khandhā pātubhavanti,",
  "atk-abh02a:803_2": "tasmā tesaṃ vitthārena rūparūpato ekūnacattālīsa dhammā tayo ca arūpino khandhāti ete dvācattālīsa dhammā viññāṇapaccayā nāmarūpanti veditabbā.",
  "atk-abh02a:803_3": "Agahitaggahaṇena pana santatisīsattayato sattavīsati dhamme apanetvā pannarasa.",
  "atk-abh02a:804_0": "Kāmabhave pana yasmā sesaopapātikānaṃ vā saṃsedajānaṃ vā sabhāvakaparipuṇṇāyatanānaṃ paṭisandhikkhaṇe",
  "atk-abh02a:804_1": "rūparūpato satta santatisīsāni tayo ca arūpino khandhā pātubhavanti,",
  "atk-abh02a:804_2": "tasmā tesaṃ vitthārena rūparūpato sattati dhammā tayo ca arūpino khandhāti ete tesattati dhammā viññāṇapaccayā nāmarūpanti veditabbā.",
  "atk-abh02a:804_3": "Aggahitaggahaṇena pana santatisīsachakkato catupaññāsa dhamme apanetvā ekūnavīsati.",
  "atk-abh02a:804_4": "Esa ukkaṃsato.",
  "atk-abh02a:804_5": "Avakaṃsena pana taṃtaṃrūpasantatisīsavikalānaṃ tassa tassa vasena hāpetvā hāpetvā saṅkhepato ca vitthārato",
  "atk-abh02a:804_6": "ca paṭisandhiviññāṇapaccayā nāmarūpasaṅkhātā veditabbā.",
  "atk-abh02a:804_7": "Arūpīnaṃ pana tayova arūpino khandhā.",
  "atk-abh02a:804_8": "Asaññīnaṃ rūpato jīvitindriyanavakamevāti.",
  "atk-abh02a:804_9": "Esa tāva paṭisandhiyaṃ nayo.",
  "atk-abh02a:805_0": "Pavatte pana sabbattha rūpappavattidese paṭisandhicittassa ṭhitikkhaṇe paṭisandhicittena saha pavattaututo utusamuṭṭhānaṃ suddhaṭṭhakaṃ pātubhavati.",
  "atk-abh02a:805_1": "Paṭisandhicittaṃ pana rūpaṃ na samuṭṭhāpeti.",
  "atk-abh02a:805_2": "Tañhi yathā papāte patitapuriso parassa paccayo hotuṃ na sakkoti,",
  "atk-abh02a:805_3": "evaṃ vatthudubbalatāya dubbalattā rūpaṃ samuṭṭhāpetuṃ na sakkoti.",
  "atk-abh02a:805_4": "Paṭisandhicittato pana uddhaṃ paṭhamabhavaṅgato pabhuti cittasamuṭṭhānakaṃ suddhaṭṭhakaṃ.",
  "atk-abh02a:805_5": "Saddapātubhāvakāle paṭisandhikkhaṇato uddhaṃ pavattaututo ceva cittato ca saddanavakaṃ.",
  "atk-abh02a:805_6": "Ye pana kabaḷikārāhārūpajīvino gabbhaseyyakasattā tesaṃ –",
  "atk-abh02a:806_0": "“Yañcassa bhuñjatī mātā, annaṃ pānañca bhojanaṃ;",
  "atk-abh02a:807_0": "Tena so tattha yāpeti, mātukucchigato naro”ti. ;",
  "atk-abh02a:808_0": "Vacanato mātarā ajjhoharitāhārena anugate sarīre,",
  "atk-abh02a:808_1": "opapātikānaṃ sabbapaṭhamaṃ attano mukhagataṃ kheḷaṃ ajjhoharaṇakāle āhārasamuṭṭhānaṃ suddhaṭṭhakanti",
  "atk-abh02a:808_2": "idaṃ āhārasamuṭṭhānassa suddhaṭṭhakassa utucittasamuṭṭhānānañca ukkaṃsato dvinnaṃ navakānaṃ vasena chabbīsatividhaṃ,",
  "atk-abh02a:808_3": "pubbe ekekacittakkhaṇe tikkhattuṃ uppajjamānaṃ vuttaṃ kammasamuṭṭhānaṃ sattatividhanti channavutividhaṃ",
  "atk-abh02a:808_4": "rūpaṃ tayo ca arūpino khandhāti samāsato navanavuti dhammā.",
  "atk-abh02a:808_5": "Yasmā vāsaddo aniyato kadācideva pātubhāvato,",
  "atk-abh02a:808_6": "tasmā duvidhampi taṃ apanetvā ime sattanavuti dhammā yathāsambhavaṃ sabbasattānaṃ viññāṇapaccayā nāmarūpanti veditabbā.",
  "atk-abh02a:808_7": "Tesañhi suttānampi pamattānampi carantānampi khādantānampi pivantānampi divā ca rattiñca ete viññāṇapaccayā pavattanti.",
  "atk-abh02a:808_8": "Tañca tesaṃ viññāṇapaccayabhāvaṃ parato vaṇṇayissāma.",
  "atk-abh02a:809_0": "Yaṃ panetamettha kammajarūpaṃ taṃ bhavayonigativiññāṇaṭṭhitisattāvāsesu sabbapaṭhamaṃ patiṭṭhahantampi",
  "atk-abh02a:809_1": "tisamuṭṭhānikarūpena anupatthaddhaṃ na sakkoti saṇṭhātuṃ,",
  "atk-abh02a:809_2": "nāpi tisamuṭṭhānikaṃ tena anupatthaddhaṃ.",
  "atk-abh02a:809_3": "Atha kho vātabbhāhatāpi catuddisavavatthāpitā naḷakalāpiyo viya,",
  "atk-abh02a:809_4": "ūmivegabbhāhatāpi mahāsamudde katthaci laddhapatiṭṭhā bhinnavāhanikā viya ca aññamaññūpatthaddhānevetāni",
  "atk-abh02a:809_5": "apatamānāni saṇṭhahitvā ekampi vassaṃ dvepi vassāni…pe…",
  "atk-abh02a:809_6": "vassasatampi yāva tesaṃ sattānaṃ āyukkhayo vā puññakkhayo vā tāva pavattantīti.",
  "atk-abh02a:809_7": "Evaṃ ‘sabbabhavādīsu pavattito’pettha viññātabbo vinicchayo.",
  "atk-abh02a:810_0": "‘Saṅgahā’ti ettha ca yaṃ āruppe pavattipaṭisandhīsu pañcavokārabhave ca pavattiyā viññāṇapaccayā nāmameva,",
  "atk-abh02a:810_1": "yañca asaññīsu sabbattha pañcavokārabhave ca pavattiyā viññāṇapaccayā rūpameva,",
  "atk-abh02a:810_2": "yañca pañcavokārabhave sabbattha viññāṇapaccayā nāmarūpaṃ,",
  "atk-abh02a:810_3": "taṃ sabbaṃ nāmañca rūpañca nāmarūpañca nāmarūpanti evaṃ ekadesasarūpekasesanayena saṅgahetvā viññāṇapaccayā nāmarūpanti veditabbaṃ.",
  "atk-abh02a:810_4": "Asaññīsu viññāṇābhāvā ayuttanti ce nāyuttaṃ. Idañhi –",
  "atk-abh02a:811_0": "Nāmarūpassa yaṃ hetu, viññāṇaṃ taṃ dvidhā mataṃ;",
  "atk-abh02a:812_0": "Vipākamavipākañca, yuttameva yato idaṃ.",
  "atk-abh02a:813_0": "Yañhi nāmarūpassa hetu viññāṇaṃ taṃ vipākāvipākabhedato dvidhā mataṃ.",
  "atk-abh02a:813_1": "Idañca asaññasattesu kammasamuṭṭhānattā pañcavokārabhave pavattaabhisaṅkhāraviññāṇapaccayā rūpaṃ,",
  "atk-abh02a:813_2": "tathā pañcavokāre pavattiyaṃ kusalādicittakkhaṇe kammasamuṭṭhānanti yuttameva idaṃ.",
  "atk-abh02a:813_3": "Evaṃ ‘saṅgahato’pettha viññātabbo vinicchayo.",
  "atk-abh02a:814_0": "‘Paccayanayā’ti ettha hi –",
  "atk-abh02a:815_0": "Nāmassa pākaviññāṇaṃ, navadhā hoti paccayo;",
  "atk-abh02a:816_0": "Vatthurūpassa navadhā, sesarūpassa aṭṭhadhā.",
  "atk-abh02a:817_0": "Abhisaṅkhāraviññāṇaṃ, hoti rūpassa ekadhā;",
  "atk-abh02a:818_0": "Tadaññaṃ pana viññāṇaṃ, tassa tassa yathārahaṃ.",
  "atk-abh02a:819_0": "Yañhetaṃ paṭisandhiyaṃ pavattiyaṃ vā vipākasaṅkhātaṃ nāmaṃ,",
  "atk-abh02a:819_1": "tassa rūpamissassa vā rūpaamissassa vā paṭisandhikaṃ vā aññaṃ vā vipākaviññāṇaṃ sahajātaaññamaññanissayasampayuttavipākaāhāraindriyaatthiavigatapaccayehi",
  "atk-abh02a:819_2": "navadhā paccayo hoti.",
  "atk-abh02a:819_3": "Vatthurūpassa paṭisandhiyaṃ sahajātaaññamaññanissayavipākaāhāraindriyavippayuttaatthiavigatapaccayehi navadhā paccayo hoti.",
  "atk-abh02a:819_4": "Ṭhapetvā pana vatthurūpaṃ sesarūpassa imesu navasu aññamaññapaccayaṃ apanetvā sesehi aṭṭhahi paccayehi paccayo hoti.",
  "atk-abh02a:819_5": "Abhisaṅkhāraviññāṇaṃ pana asaññasattarūpassa vā pañcavokāre vā kammajassa suttantikapariyāyena upanissayavasena ekadhāva paccayo hoti.",
  "atk-abh02a:819_6": "Avasesaṃ paṭhamabhavaṅgato pabhuti sabbampi viññāṇaṃ tassa tassa nāmarūpassa yathārahaṃ paccayo hotīti veditabbaṃ.",
  "atk-abh02a:819_7": "Vitthārato pana tassa paccayanaye dassiyamāne sabbāpi paṭṭhānakathā vitthāretabbā hotīti na taṃ ārabhāma.",
  "atk-abh02a:820_0": "Tattha siyā –",
  "atk-abh02a:820_1": "kathaṃ panetaṃ jānitabbaṃ “paṭisandhināmarūpaṃ viññāṇapaccayā hotī”ti?",
  "atk-abh02a:820_2": "Suttato yuttito ca.",
  "atk-abh02a:820_3": "Sutte hi “cittānuparivattino dhammā”tiādinā nayena bahudhā vedanādīnaṃ viññāṇapaccayatā siddhā.",
  "atk-abh02a:820_4": "Yuttito pana –",
  "atk-abh02a:821_0": "Cittajena hi rūpena, idha diṭṭhena sijjhati;",
  "atk-abh02a:822_0": "Adiṭṭhassāpi rūpassa, viññāṇaṃ paccayo iti.",
  "atk-abh02a:823_0": "Citte hi pasanne appasanne vā tadanurūpāni rūpāni uppajjamānāni diṭṭhāni.",
  "atk-abh02a:823_1": "Diṭṭhena ca adiṭṭhassa anumānaṃ hotīti iminā idha diṭṭhena cittajarūpena adiṭṭhassāpi paṭisandhirūpassa viññāṇaṃ paccayo hotīti jānitabbametaṃ.",
  "atk-abh02a:823_2": "Kammasamuṭṭhānassāpi hi tassa cittasamuṭṭhānasseva viññāṇapaccayatā paṭṭhāne āgatāti.",
  "atk-abh02a:823_3": "Evaṃ paccayanayato pettha viññātabbo vinicchayo.",
  "atk-abh02a:824_0": "Ettha ca “viññāṇapaccayā nāmarūpa”nti bhāsamānena bhagavatā yasmā upaparikkhamānānaṃ paṇḍitānaṃ paramatthato nāmarūpamattameva pavattamānaṃ dissati, na satto, na poso;",
  "atk-abh02a:824_1": "tasmā appaṭivattiyaṃ samaṇena vā brāhmaṇena vā devena vā mārena vā brahmunā vā kenaci vā lokasmiṃ anuttaraṃ dhammacakkaṃ pavattitaṃ hotīti.",
  "atk-abh02a:825_0": "Viññāṇapaccayā nāmarūpapadaniddeso.",
  "atk-abh02a:826_0": "Saḷāyatanapadaniddeso",
  "atk-abh02a:827_0": "229. Nāmarūpapaccayā saḷāyatananiddese –",
  "atk-abh02a:828_0": "Nāmaṃ khandhattayaṃ rūpaṃ, bhūtavatthādikaṃ mataṃ;",
  "atk-abh02a:829_0": "Katekasesaṃ taṃ tassa, tādisasseva paccayo.",
  "atk-abh02a:830_0": "Yañhetaṃ saḷāyatanassa paccayabhūtaṃ nāmarūpaṃ,",
  "atk-abh02a:830_1": "tattha nāmanti vedanādikkhandhattayaṃ,",
  "atk-abh02a:830_2": "rūpaṃ pana sakasantatipariyāpannaṃ niyamato cattāri bhūtāni cha vatthūni jīvitindriyanti evaṃ bhūtavatthādikaṃ matanti veditabbaṃ.",
  "atk-abh02a:830_3": "Taṃ pana “nāmañca rūpañca nāmarūpañca nāmarūpa”nti evaṃ katekasesaṃ “chaṭṭhāyatanañca saḷāyatanañca saḷāyatana”nti",
  "atk-abh02a:830_4": "evaṃ katekasesasseva saḷāyatanassa paccayoti veditabbaṃ. Kasmā?",
  "atk-abh02a:830_5": "Yasmā āruppe nāmameva paccayo.",
  "atk-abh02a:830_6": "Tañca chaṭṭhāyatanasseva,",
  "atk-abh02a:830_7": "na aññassa.",
  "atk-abh02a:830_8": "“Nāmapaccayā chaṭṭhāyatana”nti hi abyākatavāre vakkhati.",
  "atk-abh02a:830_9": "Idha saṅgahitameva hi tattha vibhattanti veditabbaṃ.",
  "atk-abh02a:831_0": "Tattha siyā –",
  "atk-abh02a:831_1": "kathaṃ panetaṃ jānitabbaṃ “nāmarūpaṃ saḷāyatanassa paccayo”ti?",
  "atk-abh02a:831_2": "Nāmarūpabhāve bhāvato.",
  "atk-abh02a:831_3": "Tassa tassa hi nāmassa rūpassa ca bhāve taṃ taṃ āyatanaṃ hoti,",
  "atk-abh02a:831_4": "na aññathā.",
  "atk-abh02a:831_5": "Sā panassa tabbhāvabhāvībhāvatā paccayanayasmiññeva āvibhavissati. Tasmā –",
  "atk-abh02a:832_0": "Paṭisandhiyaṃ pavatte vā, hoti yaṃ yassa paccayo;",
  "atk-abh02a:833_0": "Yathā ca paccayo hoti, tathā neyyaṃ vibhāvinā.",
  "atk-abh02a:834_0": "Tatrāyaṃ atthadīpanā –",
  "atk-abh02a:835_0": "Nāmameva hi āruppe, paṭisandhipavattisu;",
  "atk-abh02a:836_0": "Paccayo sattadhā chaṭṭhā, hoti taṃ avakaṃsato.",
  "atk-abh02a:837_0": "Kathaṃ?",
  "atk-abh02a:837_1": "‘Paṭisandhiyaṃ’ tāva avakaṃsato sahajātaaññamaññanissayasampayuttavipākaatthiavigatapaccayehi sattadhā nāmaṃ chaṭṭhāyatanassa paccayo hoti.",
  "atk-abh02a:837_2": "Kiñci panettha hetupaccayena,",
  "atk-abh02a:837_3": "kiñci āhārapaccayenāti evaṃ aññathāpi paccayo hoti.",
  "atk-abh02a:837_4": "Tassa vasena ukkaṃsāvakaṃso veditabbo.",
  "atk-abh02a:838_0": "‘Pavatte’pi vipākaṃ vuttanayeneva paccayo hoti.",
  "atk-abh02a:838_1": "Itaraṃ pana avakaṃsato vuttappakāresu paccayesu vipākapaccayavajjehi chahi paccayo hoti.",
  "atk-abh02a:838_2": "Kiñci panettha hetupaccayena,",
  "atk-abh02a:838_3": "kiñci āhārapaccayenāti evaṃ aññathāpi paccayo hoti.",
  "atk-abh02a:838_4": "Tassa vasena ukkaṃsāvakaṃso veditabbo.",
  "atk-abh02a:839_0": "Aññasmimpi bhave nāmaṃ, tatheva paṭisandhiyaṃ;",
  "atk-abh02a:840_0": "Chaṭṭhassa itaresaṃ taṃ, chahākārehi paccayo.",
  "atk-abh02a:841_0": "Āruppato hi aññasmimpi pañcavokārabhave taṃ vipākanāmaṃ hadayavatthuno sahāyaṃ hutvā chaṭṭhassa manāyatanassa",
  "atk-abh02a:841_1": "yathā āruppe vuttaṃ tatheva avakaṃsato sattadhā paccayo hoti.",
  "atk-abh02a:841_2": "Itaresaṃ panetaṃ pañcannaṃ cakkhāyatanādīnaṃ catumahābhūtasahāyaṃ hutvā sahajāta nissayavipākavippayuttaatthiavigatavasena chahākārehi paccayo hoti.",
  "atk-abh02a:841_3": "Kiñci panettha hetupaccayena,",
  "atk-abh02a:841_4": "kiñci āhārapaccayenāti evaṃ aññathāpi paccayo hoti.",
  "atk-abh02a:841_5": "Tassa vasena ukkaṃsāvakaṃso veditabbo.",
  "atk-abh02a:842_0": "Pavattepi tathā hoti, pākaṃ pākassa paccayo;",
  "atk-abh02a:843_0": "Apākaṃ avipākassa, chadhā chaṭṭhassa paccayo.",
  "atk-abh02a:844_0": "Pavattepi hi pañcavokārabhave yathā paṭisandhiyaṃ,",
  "atk-abh02a:844_1": "tatheva vipākanāmaṃ vipākassa chaṭṭhāyatanassa avakaṃsato sattadhā paccayo hoti.",
  "atk-abh02a:844_2": "Avipākaṃ pana avipākassa chaṭṭhassa avakaṃsatova tato vipākapaccayaṃ apanetvā chadhāva paccayo hoti.",
  "atk-abh02a:844_3": "Vuttanayeneva panettha ukkaṃsāvakaṃso veditabbo.",
  "atk-abh02a:845_0": "Tattheva sesapañcannaṃ, vipākaṃ paccayo bhave;",
  "atk-abh02a:846_0": "Catudhā avipākampi, evameva pakāsitaṃ.",
  "atk-abh02a:847_0": "Tattheva hi pavatte sesānaṃ cakkhāyatanādīnaṃ pañcannaṃ cakkhuppasādādivatthukampi itarampi vipākanāmaṃ",
  "atk-abh02a:847_1": "pacchājātavippayuttaatthiavigatapaccayehi catudhā paccayo hoti.",
  "atk-abh02a:847_2": "Yathā ca vipākaṃ,",
  "atk-abh02a:847_3": "avipākampi evameva pakāsitaṃ.",
  "atk-abh02a:847_4": "Tasmā kusalādibhedampi tesaṃ catudhā paccayo hotīti veditabbaṃ.",
  "atk-abh02a:847_5": "Evaṃ tāva nāmameva paṭisandhiyaṃ pavatte vā yassa yassa āyatanassa paccayo hoti,",
  "atk-abh02a:847_6": "yathā ca hoti,",
  "atk-abh02a:847_7": "tathā veditabbaṃ.",
  "atk-abh02a:848_0": "Rūpaṃ panettha āruppa-bhave bhavati paccayo;",
  "atk-abh02a:849_0": "Na ekāyatanassāpi, pañcakkhandhabhave pana.",
  "atk-abh02a:850_0": "Rūpato sandhiyaṃ vatthu, chadhā chaṭṭhassa paccayo;",
  "atk-abh02a:851_0": "Bhūtāni catudhā honti, pañcannaṃ avisesato.",
  "atk-abh02a:852_0": "Rūpato hi paṭisandhiyaṃ vatthurūpaṃ chaṭṭhassa manāyatanassa sahajātaaññamaññanissayavippayuttaatthiavigatapaccayehi chadhā paccayo hoti.",
  "atk-abh02a:852_1": "Cattāri pana bhūtāni avisesato paṭisandhiyaṃ pavatte ca yaṃ yaṃ āyatanaṃ uppajjati,",
  "atk-abh02a:852_2": "tassa tassa vasena pañcannampi cakkhāyatanādīnaṃ sahajātanissayaatthiavigatapaccayehi catudhā paccayā honti.",
  "atk-abh02a:853_0": "Tidhā jīvitametesaṃ, āhāro ca pavattiyaṃ;",
  "atk-abh02a:854_0": "Tāneva chadhā chaṭṭhassa, vatthu tasseva pañcadhā.",
  "atk-abh02a:855_0": "Etesaṃ pana cakkhādīnaṃ pañcannaṃ paṭisandhiyaṃ pavatte ca atthiavigataindriyavasena rūpajīvitaṃ tidhā paccayo hoti.",
  "atk-abh02a:856_0": "‘Āhāro cā’ti āhāro ca atthiavigataāhāravasena tidhā paccayo hoti.",
  "atk-abh02a:856_1": "So ca kho ye sattā āhārūpajīvino,",
  "atk-abh02a:856_2": "tesaṃ āhārānugate kāye pavattiyaṃyeva,",
  "atk-abh02a:856_3": "no paṭisandhiyaṃ.",
  "atk-abh02a:856_4": "Tāni pana pañca cakkhāyatanādīni chaṭṭhassa cakkhusotaghānajivhākāyaviññāṇasaṅkhātassa manāyatanassa",
  "atk-abh02a:856_5": "nissayapurejātaindriyavippayuttaatthiavigatavasena chahākārehi paccayā honti pavatte,",
  "atk-abh02a:856_6": "no paṭisandhiyaṃ.",
  "atk-abh02a:856_7": "Ṭhapetvā pana pañca viññāṇāni tasseva avasesamanāyatanassa vatthurūpaṃ nissayapurejātavippayuttaatthiavigatavasena pañcadhā paccayo hoti pavatte,",
  "atk-abh02a:856_8": "no paṭisandhiyaṃ.",
  "atk-abh02a:856_9": "Evaṃ rūpameva paṭisandhiyaṃ pavatte vā yassa yassa āyatanassa paccayo hoti yathā ca hoti tathā veditabbaṃ.",
  "atk-abh02a:857_0": "Nāmarūpaṃ panubhayaṃ, hoti yaṃ yassa paccayo;",
  "atk-abh02a:858_0": "Yathā ca tampi sabbattha, viññātabbaṃ vibhāvinā.",
  "atk-abh02a:859_0": "Seyyathidaṃ –",
  "atk-abh02a:859_1": "paṭisandhiyaṃ tāva pañcavokārabhave khandhattayavatthurūpasaṅkhātaṃ nāmarūpaṃ chaṭṭhāyatanassa sahajātaaññamaññanissayavipākasampayuttavippayuttaatthiavigatapaccayādīhi",
  "atk-abh02a:859_2": "paccayo hotīti idamettha mukhamattaṃ.",
  "atk-abh02a:859_3": "Vuttanayānusārena pana sakkā sabbaṃ yojetunti na ettha vitthāro dassitoti.",
  "atk-abh02a:860_0": "Nāmarūpapaccayā saḷāyatanapadaniddeso.",
  "atk-abh02a:861_0": "Phassapadaniddeso",
  "atk-abh02a:862_0": "230. Saḷāyatanapaccayā phassaniddese –",
  "atk-abh02a:863_0": "Chaḷeva phassā saṅkhepā, cakkhusamphassaādayo;",
  "atk-abh02a:864_0": "Viññāṇamiva battiṃsa, vitthārena bhavanti te.",
  "atk-abh02a:865_0": "‘Saṅkhepato’ hi pāḷiyaṃ cakkhusamphassoti ādayo chaḷeva phassā āgatā.",
  "atk-abh02a:865_1": "Vitthārena pana cakkhusamphassādayo pañca kusalavipākā pañca akusalavipākāti dasa,",
  "atk-abh02a:865_2": "sesā bāvīsati lokiyavipākaviññāṇasampayuttā ca bāvīsatīti evaṃ sabbepi saṅkhārapaccayā vuttaviññāṇamiva bāttiṃsa honti.",
  "atk-abh02a:865_3": "Yaṃ panetassa bāttiṃsavidhassāpi phassassa paccayo saḷāyatanaṃ. Tattha –",
  "atk-abh02a:866_0": "Chaṭṭhena saha ajjhattaṃ, cakkhādiṃ bāhirehipi;",
  "atk-abh02a:867_0": "Saḷāyatanamicchanti, chahi saddhiṃ vicakkhaṇā.",
  "atk-abh02a:868_0": "Tattha ye tāva “upādinnakapavattikathā aya”nti ekasantatipariyāpannameva paccayaṃ paccayuppannañca dīpenti,",
  "atk-abh02a:868_1": "te chaṭṭhāyatanapaccayā phassoti pāḷianusārato āruppe chaṭṭhāyatanañca aññattha sabbasaṅgahato saḷāyatanañca",
  "atk-abh02a:868_2": "phassassa paccayoti ekadesasarūpekasesaṃ katvā chaṭṭhena saha ajjhattaṃ cakkhādiṃ saḷāyatananti icchanti.",
  "atk-abh02a:868_3": "Tañhi chaṭṭhāyatanañca saḷāyatanañca saḷāyatanantveva saṅghaṃ gacchati.",
  "atk-abh02a:868_4": "Ye pana paccayuppannameva ekasantatipariyāpannaṃ dīpenti,",
  "atk-abh02a:868_5": "paccayaṃ pana bhinnasantānampi,",
  "atk-abh02a:868_6": "te yaṃ yaṃ āyatanaṃ phassassa paccayo hoti taṃ sabbaṃ dīpentā bāhirampi pariggahetvā tadeva chaṭṭhena",
  "atk-abh02a:868_7": "saha ajjhattaṃ bāhirehipi rūpāyatanādīhi saddhiṃ saḷāyatananti icchanti.",
  "atk-abh02a:868_8": "Tampi hi chaṭṭhāyatanañca saḷāyatanañca saḷāyatananti etesaṃ ekasese kate saḷāyatanantveva saṅkhaṃ gacchati.",
  "atk-abh02a:869_0": "Etthāha –",
  "atk-abh02a:869_1": "na sabbāyatanehi eko phasso sambhoti,",
  "atk-abh02a:869_2": "nāpi ekamhā āyatanā sabbe phassā,",
  "atk-abh02a:869_3": "ayañca saḷāyatanapaccayā phassoti ekova vutto,",
  "atk-abh02a:869_4": "so kasmāti?",
  "atk-abh02a:869_5": "Tatridaṃ vissajjanaṃ –",
  "atk-abh02a:869_6": "saccametaṃ.",
  "atk-abh02a:869_7": "Sabbehi eko ekamhā vā sabbe na sambhonti,",
  "atk-abh02a:869_8": "sambhoti pana anekehi eko;",
  "atk-abh02a:869_9": "yathā cakkhusamphasso cakkhāyatanā rūpāyatanā cakkhuviññāṇasaṅkhātā manāyatanā avasesā sampayuttadhammāyatanā",
  "atk-abh02a:869_10": "cāti evaṃ sabbattha yathānurūpaṃ yojetabbaṃ.",
  "atk-abh02a:869_11": "Tasmā eva hi –",
  "atk-abh02a:870_0": "Eko panekāyatana-ppabhavo iti dīpito;",
  "atk-abh02a:871_0": "Phassoyaṃ ekavacana-niddesenidha tādinā.",
  "atk-abh02a:872_0": "‘Ekavacananiddesenā’ti saḷāyatanapaccayā phassoti iminā hi ekavacananiddesena anekehi āyatanehi eko phasso hotīti tādinā dīpitoti attho.",
  "atk-abh02a:872_1": "Āyatanesu pana –",
  "atk-abh02a:873_0": "Chadhā pañca tato ekaṃ, navadhā bāhirāni cha;",
  "atk-abh02a:874_0": "Yathāsambhavametassa, paccayatte vibhāvaye.",
  "atk-abh02a:875_0": "Tatrāyaṃ vibhāvanā –",
  "atk-abh02a:875_1": "cakkhāyatanādīni tāva pañca cakkhusamphassādibhedato pañcavidhassa phassassa nissayapurejātaindriyavippayuttaatthiavigatavasena chadhā paccayā honti.",
  "atk-abh02a:875_2": "Tato paraṃ ekaṃ vipākamanāyatanaṃ anekabhedassa vipākamanosamphassassa sahajātaaññamaññanissayavipākaāhāraindriyasampayuttaatthiavigatavasena",
  "atk-abh02a:875_3": "navadhā paccayo hoti.",
  "atk-abh02a:875_4": "Bāhiresu pana rūpāyatanaṃ cakkhusamphassassa ārammaṇapurejātaatthiavigatavasena catudhā paccayo hoti.",
  "atk-abh02a:875_5": "Tathā saddāyatanādīni sotasamphassādīnaṃ.",
  "atk-abh02a:875_6": "Manosamphassassa pana tāni dhammāyatanañca tathā ca ārammaṇapaccayamatteneva cāti evaṃ bāhirāni cha yathāsambhavametassa paccayatte vibhāvayeti.",
  "atk-abh02a:876_0": "Saḷāyatanapaccayā phassapadaniddeso.",
  "atk-abh02a:877_0": "Vedanāpadaniddeso",
  "atk-abh02a:878_0": "231. Phassapaccayā vedanāniddese –",
  "atk-abh02a:879_0": "Dvārato vedanā vuttā, cakkhusamphassajādikā;",
  "atk-abh02a:880_0": "Chaḷeva tā pabhedena, ekūnanavutī matā.",
  "atk-abh02a:881_0": "Cakkhusamphassajāvedanātiādinā hi nayena pāḷiyaṃ imā cakkhusamphassajādikā dvārato chaḷeva vedanā vuttā.",
  "atk-abh02a:881_1": "Tā pana pabhedena ekūnanavutiyā cittehi sampayuttattā ekūnanavutīti matā.",
  "atk-abh02a:882_0": "Vedanāsu panetāsu, idha bāttiṃsa vedanā;",
  "atk-abh02a:883_0": "Vipākacittayuttāva, adhippetāti bhāsitā.",
  "atk-abh02a:884_0": "Aṭṭhadhā tattha pañcannaṃ, pañcadvāramhi paccayo;",
  "atk-abh02a:885_0": "Sesānaṃ ekadhā phasso, manodvārepi so tathā.",
  "atk-abh02a:886_0": "Tattha hi pañcadvāre cakkhupasādādivatthukānaṃ pañcannaṃ vedanānaṃ cakkhusamphassādiko phasso sahajātaaññamaññanissayavipākaāhārasampayuttaatthiavigatavasena",
  "atk-abh02a:886_1": "aṭṭhadhā paccayo hoti.",
  "atk-abh02a:886_2": "Sesānaṃ pana ekekasmiṃ dvāre sampaṭicchanasantīraṇatadārammaṇavasena pavattānaṃ kāmāvacaravipākavedanānaṃ",
  "atk-abh02a:886_3": "cakkhusamphassādiko phasso upanissayavasena ekadhāva paccayo hoti.",
  "atk-abh02a:887_0": "‘Manodvārepi so tathā’ti manodvārepi hi tadārammaṇavasena pavattānaṃ kāmāvacaravipākavedanānaṃ so sahajātamanosamphassasaṅkhāto",
  "atk-abh02a:887_1": "phasso tatheva aṭṭhadhā paccayo hoti,",
  "atk-abh02a:887_2": "paṭisandhibhavaṅgacutivasena ca pavattānaṃ tebhūmakavipākavedanānampi.",
  "atk-abh02a:887_3": "Yā panetā manodvāre tadārammaṇavasena pavattā kāmāvacaravedanā,",
  "atk-abh02a:887_4": "tāsaṃ manodvāre āvajjanasampayutto manosamphasso upanissayavasena ekadhā paccayo hotīti.",
  "atk-abh02a:888_0": "Phassapaccayā vedanāpadaniddeso.",
  "atk-abh02a:889_0": "Taṇhāpadaniddeso",
  "atk-abh02a:890_0": "232. Vedanāpaccayā taṇhāniddese –",
  "atk-abh02a:891_0": "Rūpataṇhādibhedena, cha taṇhā idha dīpitā;",
  "atk-abh02a:892_0": "Ekekā tividhā tattha, pavattākārato matā.",
  "atk-abh02a:893_0": "Imasmiñhi vedanāpaccayā taṇhāniddese ‘seṭṭhiputto brāhmaṇaputto’ti pitito nāmavasena putto viya imā rūpataṇhā…pe…",
  "atk-abh02a:893_1": "dhammataṇhāti ārammaṇato nāmavasena cha taṇhā dīpitā pakāsitā kathitāti attho.",
  "atk-abh02a:893_2": "Tattha rūpe taṇhā rūpataṇhāti iminā nayena padattho veditabbo.",
  "atk-abh02a:894_0": "Tāsu ca pana taṇhāsu ekekā taṇhā pavattiākārato kāmataṇhā,",
  "atk-abh02a:894_1": "bhavataṇhā,",
  "atk-abh02a:894_2": "vibhavataṇhāti evaṃ tividhā matā.",
  "atk-abh02a:894_3": "Rūpataṇhā eva hi yadā cakkhussa āpāthagataṃ rūpārammaṇaṃ kāmassādavasena assādayamānā pavattati,",
  "atk-abh02a:894_4": "tadā kāmataṇhā nāma hoti.",
  "atk-abh02a:894_5": "Yadā tadevārammaṇaṃ dhuvaṃ sassatanti pavattāya sassatadiṭṭhiyā saddhiṃ pavattati,",
  "atk-abh02a:894_6": "tadā bhavataṇhā nāma hoti.",
  "atk-abh02a:894_7": "Sassatadiṭṭhisahagato hi rāgo bhavataṇhāti vuccati.",
  "atk-abh02a:894_8": "Yadā pana tadevārammaṇaṃ “ucchijjati vinassatī”ti pavattāya ucchedadiṭṭhiyā saddhiṃ pavattati,",
  "atk-abh02a:894_9": "tadā vibhavataṇhā nāma hoti.",
  "atk-abh02a:894_10": "Ucchedadiṭṭhisahagato hi rāgo vibhavataṇhāti vuccati.",
  "atk-abh02a:894_11": "Eseva nayo saddataṇhādīsupīti etā aṭṭhārasa taṇhā honti.",
  "atk-abh02a:895_0": "Tā ajjhattarūpādīsu aṭṭhārasa,",
  "atk-abh02a:895_1": "bahiddhā aṭṭhārasāti chattiṃsa.",
  "atk-abh02a:895_2": "Iti atītā chattiṃsa,",
  "atk-abh02a:895_3": "anāgatā chattiṃsa,",
  "atk-abh02a:895_4": "paccuppannā chattiṃsāti aṭṭhasataṃ taṇhā honti.",
  "atk-abh02a:895_5": "Tā pana saṃṅkhippamānā rūpādiārammaṇavasena cha,",
  "atk-abh02a:895_6": "kāmataṇhādivasena vā tissova taṇhā hontīti veditabbā.",
  "atk-abh02a:895_7": "Yasmā panime sattā puttaṃ assādetvā putte mamattena dhātiyā viya rūpādiārammaṇavasena uppajjamānaṃ vedanaṃ",
  "atk-abh02a:895_8": "assādetvā vedanāya mamattena rūpādiārammaṇadāyakānaṃ cittakāragandhabbagandhikasūdatantavāyarasāyanavidhāyakavejjādīnaṃ",
  "atk-abh02a:895_9": "mahāsakkāraṃ karonti,",
  "atk-abh02a:895_10": "tasmā sabbāpesā vedanāpaccayā taṇhā hotīti veditabbā.",
  "atk-abh02a:896_0": "Yasmā cettha adhippetā, vipākasukhavedanā;",
  "atk-abh02a:897_0": "Ekāva ekadhā cesā, tasmā taṇhāya paccayo.",
  "atk-abh02a:898_0": "‘Ekadhā’ti upanissayapaccayena paccayo hoti. Yasmā vā –",
  "atk-abh02a:899_0": "Dukkhī sukhaṃ patthayati, sukhī bhiyyopi icchati;",
  "atk-abh02a:900_0": "Upekkhā pana santattā, sukhamicceva bhāsitā.",
  "atk-abh02a:901_0": "Taṇhāya paccayā tasmā, honti tissopi vedanā;",
  "atk-abh02a:902_0": "Vedanāpaccayā taṇhā, iti vuttā mahesinā.",
  "atk-abh02a:903_0": "Vedanā paccayā cāpi, yasmā nānusayaṃ vinā;",
  "atk-abh02a:904_0": "Hoti tasmā na sā hoti, brāhmaṇassa vusīmatoti.",
  "atk-abh02a:905_0": "Vedanāpaccayā taṇhāpadaniddeso.",
  "atk-abh02a:906_0": "Upādānapadaniddeso",
  "atk-abh02a:907_0": "233. Taṇhāpaccayā upādānaniddese –",
  "atk-abh02a:908_0": "Upādānāni cattāri, tāni atthavibhāgato;",
  "atk-abh02a:909_0": "Dhammasaṅkhepavitthārā, kamato ca vibhāvaye.",
  "atk-abh02a:910_0": "Pāḷiyañhi upādānanti kāmupādānaṃ…pe…",
  "atk-abh02a:910_1": "attavādupādānanti imāni cattāri upādānāni āgatāni.",
  "atk-abh02a:910_2": "Tesaṃ ayaṃ atthavibhāgo –",
  "atk-abh02a:910_3": "vatthusaṅkhātaṃ kāmaṃ upādiyatīti kāmupādānaṃ.",
  "atk-abh02a:910_4": "Kāmo ca so upādānañcātipi kāmupādānaṃ.",
  "atk-abh02a:910_5": "Upādānanti daḷhaggahaṇaṃ.",
  "atk-abh02a:910_6": "Daḷhattho hettha upasaddo upāyāsa-",
  "atk-abh02a:910_7": "upakaṭṭhādīsu viya.",
  "atk-abh02a:910_8": "Tathā diṭṭhi ca sā upādānañcāti diṭṭhupādānaṃ.",
  "atk-abh02a:910_9": "Diṭṭhiṃ upādiyatīti vā diṭṭhupādānaṃ.",
  "atk-abh02a:910_10": "Sassato attā ca loko cātiādīsu hi purimadiṭṭhiṃ uttaradiṭṭhi upādiyati.",
  "atk-abh02a:910_11": "Tathā sīlabbataṃ upādiyatīti sīlabbatupādānaṃ.",
  "atk-abh02a:910_12": "Sīlabbatañca taṃ upādānañcātipi sīlabbatupādānaṃ.",
  "atk-abh02a:910_13": "Gosīlagovatādīni hi evaṃ suddhīti abhinivesato sayameva upādānānīti.",
  "atk-abh02a:910_14": "Tathā vadanti etenāti vādo,",
  "atk-abh02a:910_15": "upādiyanti etenāti upādānaṃ.",
  "atk-abh02a:910_16": "Kiṃ vadanti upādiyanti vā? Attānaṃ.",
  "atk-abh02a:910_17": "Attano vādupādānaṃ attavādupādānaṃ.",
  "atk-abh02a:910_18": "Attavādamattameva vā attāti upādiyanti etenāti attavādupādānaṃ.",
  "atk-abh02a:910_19": "Ayaṃ tāva tesaṃ atthavibhāgo.",
  "atk-abh02a:911_0": "‘Dhammasaṅkhepavitthāre’ pana kāmupādānaṃ tāva “tattha katamaṃ kāmupādānaṃ?",
  "atk-abh02a:911_1": "Yo kāmesu kāmacchando kāmarāgo kāmanandī kāmataṇhā kāmasneho kāmapariḷāho kāmamucchā kāmajjhosānaṃ –",
  "atk-abh02a:911_2": "idaṃ vuccati kāmupādāna”nti āgatattā saṅkhepato taṇhādaḷhattaṃ vuttaṃ.",
  "atk-abh02a:911_3": "Taṇhādaḷhattaṃ nāma purimataṇhāupanissayapaccayena daḷhasambhūtā uttarataṇhā eva.",
  "atk-abh02a:911_4": "Keci panāhu –",
  "atk-abh02a:911_5": "appattavisayapatthanā taṇhā,",
  "atk-abh02a:911_6": "andhakāre corassa hatthappasāraṇaṃ viya.",
  "atk-abh02a:911_7": "Sampattavisayaggahaṇaṃ upādānaṃ,",
  "atk-abh02a:911_8": "tasseva bhaṇḍaggahaṇaṃ viya.",
  "atk-abh02a:911_9": "Appicchatāsantuṭṭhitāpaṭipakkhā ca te dhammā.",
  "atk-abh02a:911_10": "Tathā pariyesanārakkhadukkhamūlāti.",
  "atk-abh02a:911_11": "Sesupādānattayaṃ pana saṅkhepato diṭṭhimattameva.",
  "atk-abh02a:912_0": "Vitthārato pana pubbe rūpādīsu vuttāya aṭṭhasatappabhedāyapi taṇhāya daḷhabhāvo kāmupādānaṃ.",
  "atk-abh02a:912_1": "Dasavatthukā micchādiṭṭhi diṭṭhupādānaṃ. Yathāha –",
  "atk-abh02a:912_2": "“tattha katamaṃ diṭṭhupādānaṃ?",
  "atk-abh02a:912_3": "Natthi dinnaṃ,",
  "atk-abh02a:912_4": "natthi yiṭṭhaṃ…pe…",
  "atk-abh02a:912_5": "sacchikatvā pavedentīti yā evarūpā diṭṭhi…pe…",
  "atk-abh02a:912_6": "vipariyesaggāho –",
  "atk-abh02a:912_7": "idaṃ vuccati diṭṭhupādāna”nti sīlavatehi suddhiparāmasanaṃ pana sīlabbatupādānaṃ. Yathāha –",
  "atk-abh02a:912_8": "“tattha katamaṃ sīlabbatupādānaṃ?",
  "atk-abh02a:912_9": "Ito bahiddhā samaṇabrāhmaṇānaṃ sīlena suddhi,",
  "atk-abh02a:912_10": "vatena suddhi,",
  "atk-abh02a:912_11": "sīlabbatena suddhīti yā evarūpā diṭṭhi…pe…",
  "atk-abh02a:912_12": "vipariyesaggāho –",
  "atk-abh02a:912_13": "idaṃ vuccati sīlabbatupādāna”nti.",
  "atk-abh02a:912_14": "Vīsativatthukā sakkāyadiṭṭhi attavādupādānaṃ. Yathāha –",
  "atk-abh02a:912_15": "“tattha katamaṃ attavādupādānaṃ?",
  "atk-abh02a:912_16": "Idha assutavā puthujjano…pe…",
  "atk-abh02a:912_17": "sappurisadhamme avinīto rūpaṃ attato samanupassati…pe…",
  "atk-abh02a:912_18": "vipariyesaggāho –",
  "atk-abh02a:912_19": "idaṃ vuccati attavādupādāna”nti.",
  "atk-abh02a:912_20": "Ayamettha dhammasaṅkhepavitthāro.",
  "atk-abh02a:913_0": "‘Kamato’ti ettha pana tividho kamo –",
  "atk-abh02a:913_1": "uppattikkamo,",
  "atk-abh02a:913_2": "pahānakkamo,",
  "atk-abh02a:913_3": "desanākkamo ca.",
  "atk-abh02a:913_4": "Tattha anamatagge saṃsāre imassa paṭhamaṃ uppattīti abhāvato kilesānaṃ nippariyāyena uppattikkamo na vuccati.",
  "atk-abh02a:913_5": "Pariyāyena pana yebhuyyena ekasmiṃ bhave attaggāhapubbaṅgamo sassatucchedābhiniveso.",
  "atk-abh02a:913_6": "Tato “sassato ayaṃ attā”ti gaṇhato attavisuddhatthaṃ sīlabbatupādānaṃ,",
  "atk-abh02a:913_7": "ucchijjatīti gaṇhato paralokanirapekkhassa kāmupādānanti evaṃ paṭhamaṃ attavādupādānaṃ,",
  "atk-abh02a:913_8": "tato diṭṭhisīlabbatakāmupādānānīti ayametesaṃ ekasmiṃ bhave uppattikkamo.",
  "atk-abh02a:914_0": "Diṭṭhupādānādīni cettha paṭhamaṃ pahīyanti sotāpattimaggavajjhattā.",
  "atk-abh02a:914_1": "Kāmupādānaṃ pacchā arahattamaggavajjhattāti.",
  "atk-abh02a:914_2": "Ayametesaṃ pahānakkamo.",
  "atk-abh02a:915_0": "Mahāvisayattā pana pākaṭattā ca etesu kāmupādānaṃ paṭhamaṃ desitaṃ.",
  "atk-abh02a:915_1": "Mahāvisayañhi taṃ aṭṭhacittasampayogā.",
  "atk-abh02a:915_2": "Appavisayāni itarāni catucittasampayogā.",
  "atk-abh02a:915_3": "Yebhuyyena ca ālayarāmatāya pajāya pākaṭaṃ kāmupādānaṃ,",
  "atk-abh02a:915_4": "na itarāni.",
  "atk-abh02a:915_5": "Kāmupādānavā vatthukāmānaṃ samadhigamatthaṃ kotūhalamaṅgalādibahulo hoti,",
  "atk-abh02a:915_6": "na sassatadiṭṭhīti tadanantaraṃ diṭṭhupādānaṃ.",
  "atk-abh02a:915_7": "Taṃ pabhijjamānaṃ sīlabbataattavādupādānavasena duvidhaṃ hoti.",
  "atk-abh02a:915_8": "Tasmiṃ dvaye gokiriyaṃ vā kukkurakiriyaṃ vā disvāpi veditabbato oḷārikanti sīlabbatupādānaṃ paṭhamaṃ desitaṃ,",
  "atk-abh02a:915_9": "sukhumattā ante attavādupādānanti ayametesaṃ desanākkamo.",
  "atk-abh02a:916_0": "Taṇhā ca purimassettha, ekadhā hoti paccayo;",
  "atk-abh02a:917_0": "Sattadhā aṭṭhadhā vāpi, hoti sesattayassa sā.",
  "atk-abh02a:918_0": "Ettha ca evaṃ desite upādānacatukke purimassa kāmupādānassa kāmataṇhā upanissayavasena ekadhāva paccayo hoti taṇhābhinanditesu visayesu uppattito.",
  "atk-abh02a:918_1": "Sesattayassa pana sahajātaaññamaññanissayasampayuttaatthiavigatahetuvasena sattadhā vā upanissayena saha aṭṭhadhā vāpi paccayo hoti.",
  "atk-abh02a:918_2": "Yadā ca sā upanissayavasena paccayo hoti tadā asahajātāva hotīti.",
  "atk-abh02a:919_0": "Taṇhāpaccayā upādānapadaniddeso.",
  "atk-abh02a:920_0": "Bhavapadaniddeso",
  "atk-abh02a:921_0": "234. Upādānapaccayā bhavaniddese –",
  "atk-abh02a:922_0": "Atthato dhammato ceva, sātthato bhedasaṅgahā;",
  "atk-abh02a:923_0": "Yaṃ yassa paccayo ceva, viññātabbo vinicchayo.",
  "atk-abh02a:924_0": "Tattha bhavatīti bhavo.",
  "atk-abh02a:924_1": "Duvidhenāti dvīhi ākārehi pavattitoti attho.",
  "atk-abh02a:924_2": "Athavā duvidhenāti paccate karaṇavacanaṃ,",
  "atk-abh02a:924_3": "duvidhoti vuttaṃ hoti.",
  "atk-abh02a:924_4": "Atthīti saṃvijjati.",
  "atk-abh02a:924_5": "Kammameva bhavo kammabhavo.",
  "atk-abh02a:924_6": "Upapattiyeva bhavo upapattibhavo.",
  "atk-abh02a:924_7": "Ettha ca upapatti bhavatīti bhavo.",
  "atk-abh02a:924_8": "Kammaṃ pana yathā sukhakāraṇattā “sukho buddhānamuppādo”ti vutto,",
  "atk-abh02a:924_9": "evaṃ bhavakāraṇattā phalavohārena bhavoti veditabbaṃ.",
  "atk-abh02a:924_10": "Tattha katamo kammabhavoti tesu dvīsu bhavesu yo kammabhavoti vutto,",
  "atk-abh02a:924_11": "so katamoti attho.",
  "atk-abh02a:924_12": "Puññābhisaṅkhārādayo vuttatthā eva.",
  "atk-abh02a:924_13": "Sabbanti anavasesaṃ.",
  "atk-abh02a:924_14": "Bhavaṃ gacchati gameti cāti bhavagāmi.",
  "atk-abh02a:924_15": "Iminā lokuttaraṃ paṭikkhipati.",
  "atk-abh02a:924_16": "Ayañhi vaṭṭakathā,",
  "atk-abh02a:924_17": "tañca vivaṭṭanissitanti.",
  "atk-abh02a:924_18": "Karīyatīti kammaṃ.",
  "atk-abh02a:925_0": "Kāmabhavādīsu kāmasaṅkhāto bhavo kāmabhavo.",
  "atk-abh02a:925_1": "Esa nayo rūpārūpabhavesu.",
  "atk-abh02a:925_2": "Saññāvataṃ bhavo,",
  "atk-abh02a:925_3": "saññā vā ettha bhave atthīti saññābhavo.",
  "atk-abh02a:925_4": "Vipariyāyena asaññābhavo.",
  "atk-abh02a:925_5": "Oḷārikasaññāya abhāvā sukhumāya ca bhāvā neva saññā nāsaññā asmiṃ bhaveti nevasaññānāsaññābhavo.",
  "atk-abh02a:925_6": "Ekena rūpakkhandhena vokiṇṇo bhavo ekavokārabhavo.",
  "atk-abh02a:925_7": "Eko vā vokāro assa bhavassāti ekavokārabhavo.",
  "atk-abh02a:925_8": "Eseva nayo catuvokārapañcavokārabhavesu.",
  "atk-abh02a:925_9": "Ayaṃ vuccati upapattibhavoti esa navavidhopi upapattibhavo nāma vuccatīti.",
  "atk-abh02a:925_10": "Evaṃ tāvettha ‘atthato’ viññātabbo vinicchayo.",
  "atk-abh02a:926_0": "‘Dhammato’ pana ettha hi puññābhisaṅkhāro dhammato terasa cetanā,",
  "atk-abh02a:926_1": "apuññābhisaṅkhāro dvādasa,",
  "atk-abh02a:926_2": "āneñjābhisaṅkhāro catasso.",
  "atk-abh02a:926_3": "“Sabbampi bhavagāmikamma”nti etena sabbepete dhammā cetanā sampayuttā vā kammasaṅkhātā ācayagāmino dhammā saṅgahitā.",
  "atk-abh02a:926_4": "Kāmabhavo pañca upādinnakkhandhā,",
  "atk-abh02a:926_5": "tathā rūpabhavo,",
  "atk-abh02a:926_6": "arūpabhavo cattāro,",
  "atk-abh02a:926_7": "saññābhavo catupañca,",
  "atk-abh02a:926_8": "asaññābhavo eko upādinnakkhandho,",
  "atk-abh02a:926_9": "nevasaññānāsaññābhavo cattāro.",
  "atk-abh02a:926_10": "Ekavokārabhavādayo ekacatupañcakkhandhā upādinnakkhandhehīti evamettha ‘dhammato’pi viññātabbo vinicchayo.",
  "atk-abh02a:927_0": "‘Sātthato’ti yathā ca bhavaniddese tatheva kāmañca saṅkhāraniddesepi puññābhisaṅkhārādayova vuttā,",
  "atk-abh02a:927_1": "evaṃ santepi purimā atītakammavasena idha paṭisandhiyā paccayattā vuttā.",
  "atk-abh02a:927_2": "Ime paccuppannakammavasena āyatiṃ paṭisandhiyā paccayattāti punavacanaṃ sātthakameva.",
  "atk-abh02a:927_3": "Pubbe vā “tattha katamo puññābhisaṅkhāro?",
  "atk-abh02a:927_4": "Kusalacetanā kāmāvacarā”ti evamādinā nayena cetanāva saṅkhārāti vuttā.",
  "atk-abh02a:927_5": "Idha pana “sabbampi bhavagāmikamma”nti vacanato cetanāsampayuttāpi.",
  "atk-abh02a:927_6": "Pubbe ca viññāṇapaccayameva kammaṃ saṅkhārāti vuttaṃ,",
  "atk-abh02a:927_7": "idāni asaññābhavanibbattakampi.",
  "atk-abh02a:927_8": "Kiṃ vā bahunā?",
  "atk-abh02a:927_9": "“Avijjāpaccayā saṅkhārā”ti ettha puññābhisaṅkhārādayova kusalākusaladhammā vuttā.",
  "atk-abh02a:927_10": "“Upādānapaccayā bhavo”ti idha pana upapattibhavassāpi saṅgahitattā kusalākusalābyākatā dhammā vuttā.",
  "atk-abh02a:927_11": "Tasmā sabbathāpi sātthakamevidaṃ punavacananti.",
  "atk-abh02a:927_12": "Evamettha ‘sātthato’pi viññātabbo vinicchayo.",
  "atk-abh02a:928_0": "‘Bhedasaṅgahā’ti upādānapaccayā bhavassa bhedato ceva saṅgahato ca.",
  "atk-abh02a:928_1": "Yañhi kāmupādānapaccayā kāmabhavanibbattakaṃ kammaṃ kariyati,",
  "atk-abh02a:928_2": "so kammabhavo.",
  "atk-abh02a:928_3": "Tadabhinibbattā khandhā upapattibhavo.",
  "atk-abh02a:928_4": "Esa nayo rūpārūpabhavesu.",
  "atk-abh02a:928_5": "Evaṃ kāmupādānapaccayā dve kāmabhavā,",
  "atk-abh02a:928_6": "tadantogadhāva saññābhavapañcavokārabhavā;",
  "atk-abh02a:928_7": "dve rūpabhavā,",
  "atk-abh02a:928_8": "tadantogadhāva saññābhavaasaññābhavaekavokārabhavapañcavokārabhavā;",
  "atk-abh02a:928_9": "dve arūpabhavā,",
  "atk-abh02a:928_10": "tadantogadhāva saññābhavanevasaññānāsaññābhavacatuvokārabhavāti saddhiṃ antogadhehi cha bhavā.",
  "atk-abh02a:928_11": "Yathā ca kāmupādānapaccayā saddhiṃ antogadhehi cha bhavā tathā sesupādānapaccayāpīti evaṃ upādānapaccayā bhedato saddhiṃ antogadhehi catuvīsati bhavā.",
  "atk-abh02a:929_0": "Saṅgahato pana kammabhavaṃ upapattibhavañca ekato katvā kāmupādānapaccayā saddhiṃ antogadhehi eko kāmabhavo,",
  "atk-abh02a:929_1": "tathā rūpārūpabhavāti tayo bhavā.",
  "atk-abh02a:929_2": "Tathā sesupādānapaccayāpīti evaṃ upādānapaccayā saṅgahato saddhiṃ antogadhehi dvādasa bhavā.",
  "atk-abh02a:929_3": "Apica avisesena upādānapaccayā kāmabhavūpagaṃ kammaṃ kammabhavo.",
  "atk-abh02a:929_4": "Tadabhinibbattā khandhā upapattibhavo.",
  "atk-abh02a:929_5": "Esa nayo rūpārūpabhavesu.",
  "atk-abh02a:929_6": "Evaṃ upādānapaccayā saddhiṃ antogadhehi dve kāmabhavā,",
  "atk-abh02a:929_7": "dve rūpabhavā,",
  "atk-abh02a:929_8": "dve arūpabhavāti aparenapi pariyāyena saṅgahato cha bhavā.",
  "atk-abh02a:929_9": "Kammabhavaupapattibhavabhedaṃ vā anupagamma saddhiṃ antogadhehi kāmabhavādivasena tayo bhavā honti.",
  "atk-abh02a:929_10": "Kāmabhavādibhedañcāpi anupagamma kammabhavaupapattibhavavasena dve bhavā honti.",
  "atk-abh02a:929_11": "Kammupapattibhedañca anupagamma upādānapaccayā bhavoti bhavavasena eko bhavo hotīti.",
  "atk-abh02a:929_12": "Evamettha upādānapaccayassa bhavassa bhedasaṅgahāpi viññātabbo vinicchayo.",
  "atk-abh02a:930_0": "‘Yaṃ yassa paccayo cevā’ti yañcettha upādānaṃ yassa paccayo hoti,",
  "atk-abh02a:930_1": "tatopi viññātabbo vinicchayoti attho.",
  "atk-abh02a:930_2": "Kiṃ panettha kassa paccayo hoti?",
  "atk-abh02a:930_3": "Yaṃ kiñci yassa kassaci paccayo hotiyeva.",
  "atk-abh02a:930_4": "Ummattako viya hi puthujjano.",
  "atk-abh02a:930_5": "So ‘idaṃ yuttaṃ,",
  "atk-abh02a:930_6": "idaṃ ayutta’nti avicāretvā yassa kassaci upādānassa vasena yaṃ kiñci bhavaṃ patthetvā yaṃ kiñci kammaṃ karotiyeva.",
  "atk-abh02a:930_7": "Tasmā yadekacce “sīlabbatupādānena rūpārūpabhavā na hontī”ti vadanti,",
  "atk-abh02a:930_8": "taṃ na gahetabbaṃ.",
  "atk-abh02a:930_9": "Sabbena pana sabbo hotīti gahetabbaṃ,",
  "atk-abh02a:930_10": "seyyathidaṃ –",
  "atk-abh02a:930_11": "idhekacco anussavavasena vā diṭṭhānusārena vā “kāmā nāmete manussaloke ceva khattiyamahāsālakulādīsu",
  "atk-abh02a:930_12": "chakāmāvacaradevaloke ca samiddhā”ti cintetvā tesaṃ adhigamatthaṃ asaddhammasavanādīhi vañcito ‘iminā",
  "atk-abh02a:930_13": "kammena kāmā sampajjantī’ti maññamāno kāmupādānavasena kāyaduccaritādīnipi karoti.",
  "atk-abh02a:930_14": "So duccaritapāripūriyā apāye uppajjati;",
  "atk-abh02a:930_15": "sandiṭṭhike vā pana kāme patthayamāno paṭiladdhe vā gopayamāno kāmupādānavasena kāyaduccaritādīnipi karoti.",
  "atk-abh02a:930_16": "So duccaritapāripūriyā apāye uppajjati.",
  "atk-abh02a:930_17": "Tatrāssa upapattihetubhūtaṃ kammaṃ kammabhavo,",
  "atk-abh02a:930_18": "kammābhinibbattā khandhā upapattibhavo saññābhavapañcavokārabhavā pana tadantogadhā eva.",
  "atk-abh02a:931_0": "Aparo pana saddhammasavanādīhi upabrūhitañāṇo “iminā kammena kāmā sampajjantī”ti maññamāno kāmupādānavasena kāyasucaritādīni karoti.",
  "atk-abh02a:931_1": "So sucaritapāripūriyā devesu vā manussesu vā uppajjati.",
  "atk-abh02a:931_2": "Tatrāssa upapattihetubhūtaṃ kammaṃ kammabhavo,",
  "atk-abh02a:931_3": "kammābhinibbattā khandhā upapattibhavo.",
  "atk-abh02a:931_4": "Saññābhavapañcavokārabhavā pana tadantogadhā eva.",
  "atk-abh02a:931_5": "Iti kāmupādānaṃ sappabhedassa sāntogadhassa kāmabhavassa paccayo hoti.",
  "atk-abh02a:932_0": "Aparo “rūpārūpabhavesu tato samiddhatarā kāmā”ti sutvā vā parikappetvā vā kāmupādānavaseneva rūpārūpasamāpattiyo",
  "atk-abh02a:932_1": "nibbattetvā samāpattibalena rūpārūpabrahmaloke uppajjati.",
  "atk-abh02a:932_2": "Tatrāssa upapattihetubhūtaṃ kammaṃ kammabhavo,",
  "atk-abh02a:932_3": "kammābhinibbattā khandhā upapattibhavo.",
  "atk-abh02a:932_4": "Saññāasaññā nevasaññā nāsaññāekavokāracatuvokārapañcavokārabhavā pana tadantogadhā eva.",
  "atk-abh02a:932_5": "Iti kāmupādānaṃ sappabhedānaṃ sāntogadhānaṃ rūpārūpabhavānampi paccayo hoti.",
  "atk-abh02a:933_0": "Aparo “ayaṃ attā nāma kāmāvacarasampattibhave vā rūpārūpabhavānaṃ vā aññatarasmiṃ ucchinno suucchinno",
  "atk-abh02a:933_1": "hotī”ti ucchedadiṭṭhiṃ upādāya tadupagaṃ kammaṃ karoti.",
  "atk-abh02a:933_2": "Tassa taṃ kammaṃ kammabhavo,",
  "atk-abh02a:933_3": "kammābhinibbattā khandhā upapattibhavo.",
  "atk-abh02a:933_4": "Saññābhavādayo pana tadantogadhā eva.",
  "atk-abh02a:933_5": "Iti diṭṭhupādānaṃ sappabhedānaṃ sāntogadhānaṃ tiṇṇampi kāmarūpārūpabhavānaṃ paccayo hoti.",
  "atk-abh02a:934_0": "Aparo “ayaṃ attā nāma kāmāvacarasampattibhave vā rūpārūpabhavānaṃ vā aññatarasmiṃ sukhī hoti,",
  "atk-abh02a:934_1": "vigatapariḷāho hotī”ti attavādupādānena tadupagaṃ kammaṃ karoti.",
  "atk-abh02a:934_2": "Tassa taṃ kammaṃ kammabhavo,",
  "atk-abh02a:934_3": "tadabhinibbattā khandhā upapattibhavo.",
  "atk-abh02a:934_4": "Saññābhavādayo pana tadantogadhā eva.",
  "atk-abh02a:934_5": "Iti attavādupādānaṃ sappabhedānaṃ sāntogadhānaṃ tiṇṇaṃ bhavānaṃ paccayo hoti.",
  "atk-abh02a:935_0": "Aparo “idaṃ sīlabbataṃ nāma kāmāvacarasampattibhave vā rūpārūpabhavānaṃ vā aññatarasmiṃ paripūrentassa",
  "atk-abh02a:935_1": "sukhaṃ pāripūriṃ gacchatī”ti sīlabbatupādānavasena tadupagaṃ kammaṃ karoti.",
  "atk-abh02a:935_2": "Tassa taṃ kammaṃ kammabhavo,",
  "atk-abh02a:935_3": "tadabhinibbattā khandhā upapattibhavo.",
  "atk-abh02a:935_4": "Saññābhavādayo pana tadantogadhā eva.",
  "atk-abh02a:935_5": "Iti sīlabbatupādānampi sappabhedānaṃ sāntogadhānaṃ tiṇṇaṃ bhavānaṃ paccayo hotīti evamettha yaṃ yassa paccayo hoti tatopi viññātabbo vinicchayo.",
  "atk-abh02a:936_0": "Kiṃ panettha kassa bhavassa kathaṃ paccayo hotīti ce?",
  "atk-abh02a:937_0": "Rūpārūpabhavānaṃ, upanissayapaccayo upādānaṃ;",
  "atk-abh02a:938_0": "Sahajātādīhipi taṃ, kāmabhavassāti viññeyyaṃ.",
  "atk-abh02a:939_0": "Rūpārūpabhavānañhi kāmabhavapariyāpannassa ca kāmabhave kusalakammasseva upapattibhavassa cetaṃ catubbidhampi",
  "atk-abh02a:939_1": "upādānaṃ upanissayapaccayena ekadhā paccayo hoti.",
  "atk-abh02a:939_2": "Kāmabhave attanā sampayuttaakusalakammabhavassa sahajātaaññamaññanissayasampayuttaatthiavigatahetupaccayappabhedehi sahajātādīhi paccayo hoti.",
  "atk-abh02a:939_3": "Vippayuttassa pana upanissayapaccayenevāti.",
  "atk-abh02a:940_0": "Upādānapaccayā bhavapadaniddeso.",
  "atk-abh02a:941_0": "Jātijarāmaraṇādipadaniddeso",
  "atk-abh02a:942_0": "235.",
  "atk-abh02a:942_1": "Bhavapaccayā jātiniddesādīsu jātiādīnaṃ vinicchayo saccavibhaṅge vuttanayeneva veditabbo.",
  "atk-abh02a:942_2": "Bhavoti panettha kammabhavova adhippeto.",
  "atk-abh02a:942_3": "So hi jātiyā paccayo,",
  "atk-abh02a:942_4": "na upapattibhavo.",
  "atk-abh02a:942_5": "So pana kammapaccayaupanissayapaccayavasena dvidhāva paccayo hotīti.",
  "atk-abh02a:943_0": "Tattha siyā –",
  "atk-abh02a:943_1": "kathaṃ panetaṃ jānitabbaṃ “bhavo jātiyā paccayo”ti ce?",
  "atk-abh02a:943_2": "Bāhirapaccayasamattepi hīnapaṇītatādivisesadassanato.",
  "atk-abh02a:943_3": "Bāhirānañhi janakajanettisukkasoṇitāhārādīnaṃ paccayānaṃ samattepi sattānaṃ yamakānampi sataṃ hīnapaṇītatādiviseso dissati.",
  "atk-abh02a:943_4": "So ca na ahetuko,",
  "atk-abh02a:943_5": "sabbadā ca sabbesañca abhāvato;",
  "atk-abh02a:943_6": "na kammabhavato aññahetuko,",
  "atk-abh02a:943_7": "tadabhinibbattakasattānaṃ ajjhattasantāne aññassa kāraṇassa abhāvatoti kammabhavahetukova.",
  "atk-abh02a:943_8": "Kammañhi sattānaṃ hīnapaṇītādivisesahetu.",
  "atk-abh02a:943_9": "Tenāha bhagavā –",
  "atk-abh02a:943_10": "“kammaṃ satte vibhajati yadidaṃ hīnappaṇītatāyā”ti.",
  "atk-abh02a:943_11": "Tasmā jānitabbametaṃ –",
  "atk-abh02a:943_12": "“bhavo jātiyā paccayo”ti.",
  "atk-abh02a:944_0": "Yasmā ca asati jātiyā jarāmaraṇaṃ nāma na hoti,",
  "atk-abh02a:944_1": "sokādayo ca dhammā na honti,",
  "atk-abh02a:944_2": "jātiyā pana sati jarāmaraṇañceva jarāmaraṇasaṅkhātadukkhadhammaphuṭṭhassa ca bālassa jarāmaraṇābhisambandhā",
  "atk-abh02a:944_3": "vā tena tena dukkhadhammena phuṭṭhassa anabhisambandhā vā sokādayo ca dhammā honti,",
  "atk-abh02a:944_4": "tasmā ayaṃ jātijarāmaraṇassa ceva sokādīnañca paccayo hotīti veditabbā.",
  "atk-abh02a:944_5": "Sā pana upanissayakoṭiyā ekadhāva paccayo hotīti.",
  "atk-abh02a:945_0": "Bhavapaccayā jātiādipadaniddeso.",
  "atk-abh02a:946_0": "242. Evametassātiādīnaṃ attho uddesavāre vuttanayeneva veditabbo. Saṅgatiādīni samudayavevacanāneva.",
  "atk-abh02a:947_0": "Yasmā panettha sokādayo avasāne vuttā,",
  "atk-abh02a:947_1": "tasmā yā sā avijjā “avijjāpaccayā saṅkhārā”ti evametassa bhavacakkassa ādimhi vuttā, sā –",
  "atk-abh02a:948_0": "Sokādīhi avijjā, siddhā bhavacakkamaviditādimidaṃ;",
  "atk-abh02a:949_0": "Kārakavedakarahitaṃ, dvādasavidhasuññatāsuññaṃ.",
  "atk-abh02a:950_0": "Satataṃ samitaṃ pavattatīti veditabbaṃ.",
  "atk-abh02a:950_1": "Kathaṃ panettha sokādīhi avijjā siddhā?",
  "atk-abh02a:950_2": "Kathamidaṃ bhavacakkaṃ aviditādi?",
  "atk-abh02a:950_3": "Kathaṃ kārakavedakarahitaṃ?",
  "atk-abh02a:950_4": "Kathaṃ dvādasavidhasuññatāsuññanti ce?",
  "atk-abh02a:950_5": "Ettha hi sokadukkhadomanassupāyāsā avijjāya aviyogino,",
  "atk-abh02a:950_6": "paridevo ca nāma mūḷhassāti tesu tāva siddhesu siddhāva hoti avijjā.",
  "atk-abh02a:950_7": "Apica “āsavasamudayā avijjāsamudayo”ti hi vuttaṃ.",
  "atk-abh02a:950_8": "Āsavasamudayā cete sokādayo honti. Kathaṃ?",
  "atk-abh02a:950_9": "Vatthukāmaviyoge tāva soko kāmāsavasamudayo hoti? Yathāha –",
  "atk-abh02a:951_0": "“Tassa ce kāmayānassa, chandajātassa jantuno;",
  "atk-abh02a:952_0": "Te kāmā parihāyanti, sallaviddhova ruppatī”ti. ;",
  "atk-abh02a:953_0": "Yathā cāha –",
  "atk-abh02a:953_1": "“kāmato jāyatī soko”ti.",
  "atk-abh02a:953_2": "Sabbepi cete diṭṭhāsavasamudayā honti, yathāha –",
  "atk-abh02a:953_3": "“tassa ahaṃ rūpaṃ,",
  "atk-abh02a:953_4": "mama rūpanti pariyuṭṭhaṭṭhāyino taṃ rūpaṃ vipariṇamati aññathā hoti.",
  "atk-abh02a:953_5": "Tassa rūpavipariṇāmaññathābhāvā uppajjanti sokaparidevadukkhadomanassupāyāsā”ti.",
  "atk-abh02a:953_6": "Yathā ca diṭṭhāsavasamudayā evaṃ bhavāsavasamudayāpi, yathāha –",
  "atk-abh02a:953_7": "“yepi te devā dīghāyukā vaṇṇavanto sukhabahulā uccesu vimānesu ciraṭṭhitikā tepi tathāgatassa dhammadesanaṃ",
  "atk-abh02a:953_8": "sutvā yebhuyyena bhayaṃ saṃvegaṃ santāsaṃ āpajja”nti pañca pubbanimittāni disvā maraṇabhayena santajjitānaṃ",
  "atk-abh02a:953_9": "devānaṃ viyāti.",
  "atk-abh02a:953_10": "Yathā ca bhavāsavasamudayā evaṃ avijjāsavasamudayāpi, yathāha –",
  "atk-abh02a:953_11": "“sa kho so,",
  "atk-abh02a:953_12": "bhikkhave,",
  "atk-abh02a:953_13": "bālo diṭṭheva dhamme tividhaṃ dukkhadomanassaṃ paṭisaṃvedetī”ti.",
  "atk-abh02a:954_0": "Iti yasmā āsavasamudayā ete honti,",
  "atk-abh02a:954_1": "tasmā ete sijjhamānā avijjāya hetubhūte āsave sādhenti.",
  "atk-abh02a:954_2": "Āsavesu ca siddhesu paccayabhāve bhāvato avijjāpi siddhāva hotīti.",
  "atk-abh02a:954_3": "Evaṃ tāvettha ‘sokādīhi avijjā siddhā’ hotīti veditabbā.",
  "atk-abh02a:955_0": "Yasmā pana evaṃ paccayabhāve bhāvato avijjāya siddhāya puna “avijjāpaccayā saṅkhārā,",
  "atk-abh02a:955_1": "saṅkhārapaccayā viññāṇa”nti evaṃ hetuphalaparamparāya pariyosānaṃ natthi,",
  "atk-abh02a:955_2": "tasmā taṃ hetuphalasambandhavasena pavattaṃ dvādasaṅgaṃ ‘bhavacakkaṃ aviditādī’ti siddhaṃ hoti.",
  "atk-abh02a:956_0": "Evaṃ sati “avijjāpaccayā saṅkhārā”ti idaṃ ādimattakathanaṃ virujjhatīti ce?",
  "atk-abh02a:956_1": "Nayidaṃ ādimattakathanaṃ,",
  "atk-abh02a:956_2": "padhānadhammakathanaṃ panetaṃ.",
  "atk-abh02a:956_3": "Tiṇṇañhi vaṭṭānaṃ avijjā padhānā.",
  "atk-abh02a:956_4": "Avijjāggahaṇena hi avasesaṃ kilesavaṭṭañca kammādīni ca bālaṃ paliveṭhenti,",
  "atk-abh02a:956_5": "sappasiraggahaṇena sesaṃ sappasarīraṃ viya bāhaṃ.",
  "atk-abh02a:956_6": "Avijjāsamucchede pana kate tehi vimokkho hoti,",
  "atk-abh02a:956_7": "sappasiracchede kate paliveṭhitabāhāvimokkho viya. Yathāha –",
  "atk-abh02a:956_8": "“avijjāyatveva asesavirāganirodhā saṅkhāranirodho”tiādi.",
  "atk-abh02a:956_9": "Iti yaṃ gaṇhato bandho muñcato ca mokkho hoti,",
  "atk-abh02a:956_10": "tassa padhānadhammassa kathanamidaṃ,",
  "atk-abh02a:956_11": "na ādimattakathananti evamidaṃ bhavacakkaṃ aviditādīti veditabbaṃ.",
  "atk-abh02a:956_12": "Tayidaṃ yasmā avijjādīhi kāraṇehi saṅkhārādīnaṃ pavatti,",
  "atk-abh02a:956_13": "tasmā tato aññena “brahmā mahābrahmā seṭṭho sajitā”ti evaṃ parikappitena brahmādinā vā saṃsārassa kārakena",
  "atk-abh02a:956_14": "“so kho pana me ayaṃ attā vado vedeyyo”ti evaṃ parikappitena attanā vā sukhadukkhānaṃ vedakena rahitaṃ.",
  "atk-abh02a:956_15": "Iti ‘kārakavedakarahita’nti veditabbaṃ.",
  "atk-abh02a:957_0": "Yasmā panettha avijjā udayabbayadhammakattā dhuvabhāvena,",
  "atk-abh02a:957_1": "saṃkiliṭṭhattā saṃkilesikattā ca subhabhāvena,",
  "atk-abh02a:957_2": "udayabbayapaṭipīḷitattā sukhabhāvena,",
  "atk-abh02a:957_3": "paccayāyattavuttittā vasavattanabhūtena attabhāvena ca suññā,",
  "atk-abh02a:957_4": "tathā saṅkhārādīnipi aṅgāni;",
  "atk-abh02a:957_5": "yasmā vā avijjā na attā,",
  "atk-abh02a:957_6": "na attano,",
  "atk-abh02a:957_7": "na attani,",
  "atk-abh02a:957_8": "na attavatī,",
  "atk-abh02a:957_9": "tathā saṅkhārādīnipi aṅgāni;",
  "atk-abh02a:957_10": "tasmā ‘dvādasavidhasuññatāsuññamidaṃ’ bhavacakkanti veditabbaṃ.",
  "atk-abh02a:958_0": "Evañca viditvā puna –",
  "atk-abh02a:959_0": "Tassa avijjātaṇhā, mūlamatītādayo tayo kālā;",
  "atk-abh02a:960_0": "Dve aṭṭha dve eva ca, sarūpato tesu aṅgāni.",
  "atk-abh02a:961_0": "Tassa kho panetassa bhavacakkassa avijjā taṇhā cāti dve dhammā mūlanti veditabbā.",
  "atk-abh02a:961_1": "Tadetaṃ pubbantāharaṇato avijjāmūlaṃ vedanāvasānaṃ,",
  "atk-abh02a:961_2": "aparantasantānato taṇhāmūlaṃ jarāmaraṇāvasānanti duvidhaṃ hoti.",
  "atk-abh02a:961_3": "Tattha purimaṃ diṭṭhicaritavasena vuttaṃ,",
  "atk-abh02a:961_4": "pacchimaṃ taṇhācaritavasena.",
  "atk-abh02a:961_5": "Diṭṭhicaritānañhi avijjā,",
  "atk-abh02a:961_6": "taṇhācaritānaṃ taṇhā saṃsāranāyikā.",
  "atk-abh02a:961_7": "Ucchedadiṭṭhisamugghātāya vā paṭhamaṃ,",
  "atk-abh02a:961_8": "phaluppattiyā hetūnaṃ anupacchedapakāsanato;",
  "atk-abh02a:961_9": "sassatadiṭṭhisamugghātāya dutiyaṃ,",
  "atk-abh02a:961_10": "uppannānaṃ jarāmaraṇapakāsanato;",
  "atk-abh02a:961_11": "gabbhaseyyakavasena vā purimaṃ,",
  "atk-abh02a:961_12": "anupubbapavattidīpanato;",
  "atk-abh02a:961_13": "opapātikavasena pacchimaṃ sahuppattidīpanato.",
  "atk-abh02a:962_0": "Atītapaccuppannānāgatā cassa tayo kālā.",
  "atk-abh02a:962_1": "Tesu pāḷiyaṃ sarūpato āgatavasena avijjā saṅkhārā cāti dve aṅgāni atītakālāni,",
  "atk-abh02a:962_2": "viññāṇādīni bhavāvasānāni aṭṭha paccuppannakālāni,",
  "atk-abh02a:962_3": "jāti ceva jarāmaraṇañca dve anāgatakālānīti veditabbāni. Puna –",
  "atk-abh02a:963_0": "Hetuphalahetupubbaka-tisandhicatubhedasaṅgahañcetaṃ;",
  "atk-abh02a:964_0": "Vīsatiākārāraṃ, tivaṭṭamanavaṭṭhitaṃ bhamati.",
  "atk-abh02a:965_0": "Itipi veditabbaṃ.",
  "atk-abh02a:965_1": "Tattha saṅkhārānañca paṭisandhiviññāṇassa ca antarā eko hetuphalasandhi nāma.",
  "atk-abh02a:965_2": "Vedanāya ca taṇhāya ca antarā eko phalahetusandhi nāma.",
  "atk-abh02a:965_3": "Bhavassa ca jātiyā ca antarā eko hetuphalasandhīti.",
  "atk-abh02a:965_4": "Evamidaṃ hetuphalahetupubbakatisandhīti veditabbaṃ.",
  "atk-abh02a:965_5": "Sandhīnaṃ ādipariyosānavavatthitā panassa cattāro saṅgahā honti,",
  "atk-abh02a:965_6": "seyyathidaṃ –",
  "atk-abh02a:965_7": "avijjāsaṅkhārā eko saṅgaho,",
  "atk-abh02a:965_8": "viññāṇanāmarūpasaḷāyatanaphassavedanā dutiyo,",
  "atk-abh02a:965_9": "taṇhupādānabhavā tatiyo,",
  "atk-abh02a:965_10": "jātijarāmaraṇaṃ catutthoti.",
  "atk-abh02a:965_11": "Evamidaṃ catubhedasaṅgahanti veditabbaṃ.",
  "atk-abh02a:966_0": "Atīte hetavo pañca, idāni phalapañcakaṃ;",
  "atk-abh02a:967_0": "Idāni hetavo pañca, āyatiṃ phalapañcakanti.",
  "atk-abh02a:968_0": "Etehi pana vīsatiyā ākārehi arehi vīsatiākārāranti veditabbaṃ.",
  "atk-abh02a:968_1": "Tattha ‘atīte hetavo pañcā’ti avijjā saṅkhārā cāti ime tāva dve vuttā eva.",
  "atk-abh02a:968_2": "Yasmā pana avidvā paritassati,",
  "atk-abh02a:968_3": "paritasito upādiyati,",
  "atk-abh02a:968_4": "tassa upādānapaccayā bhavo,",
  "atk-abh02a:968_5": "tasmā taṇhupādānabhavāpi gahitā honti.",
  "atk-abh02a:968_6": "Tenāha “purimakammabhavasmiṃ moho avijjā,",
  "atk-abh02a:968_7": "āyūhanā saṅkhārā,",
  "atk-abh02a:968_8": "nikanti taṇhā,",
  "atk-abh02a:968_9": "upagamanaṃ upādānaṃ,",
  "atk-abh02a:968_10": "cetanā bhavo,",
  "atk-abh02a:968_11": "ime pañca dhammā purimakammabhavasmiṃ idha paṭisandhiyā paccayā”ti.",
  "atk-abh02a:969_0": "Tattha purimakammabhavasminti purime kammabhave,",
  "atk-abh02a:969_1": "atītajātiyaṃ kammabhave kariyamāneti attho.",
  "atk-abh02a:969_2": "Moho avijjāti yo tadā dukkhādīsu moho,",
  "atk-abh02a:969_3": "yena mūḷho kammaṃ karoti,",
  "atk-abh02a:969_4": "sā avijjā.",
  "atk-abh02a:969_5": "Āyūhanā saṅkhārāti taṃ kammaṃ karoto purimacetanāyo,",
  "atk-abh02a:969_6": "yathā ‘dānaṃ dassāmī’ti cittaṃ uppādetvā māsampi saṃvaccharampi dānūpakaraṇāni sajjentassa uppannā purimacetanāyo.",
  "atk-abh02a:969_7": "Paṭiggāhakānaṃ pana hatthe dakkhiṇaṃ patiṭṭhāpayato cetanā bhavoti vuccati.",
  "atk-abh02a:969_8": "Ekāvajjanesu vā chasu javanesu cetanā āyūhanasaṅkhārā nāma.",
  "atk-abh02a:969_9": "Sattamā cetanā bhavo.",
  "atk-abh02a:969_10": "Yā kāci vā pana cetanā bhavo,",
  "atk-abh02a:969_11": "taṃsampayuttā āyūhanasaṅkhārā nāma.",
  "atk-abh02a:969_12": "Nikanti taṇhāti yā kammaṃ karontassa tassa phale uppattibhave nikāmanā patthanā sā taṇhā nāma.",
  "atk-abh02a:969_13": "Upagamanaṃ upādānanti yaṃ kammaṃ bhavassa paccayabhūtaṃ;",
  "atk-abh02a:969_14": "‘idaṃ katvā asukasmiṃ nāma ṭhāne kāme sevissāmi ucchijjissāmī’tiādinā nayena pavattaṃ upagamanaṃ gahaṇaṃ parāmasanaṃ –",
  "atk-abh02a:969_15": "idaṃ upādānaṃ nāma.",
  "atk-abh02a:969_16": "Cetanā bhavoti āyūhanāvasāne vuttacetanā bhavoti evamattho veditabbo.",
  "atk-abh02a:970_0": "‘Idāni phalapañcaka’nti viññāṇādi vedanāvasānaṃ pāḷiyaṃ āgatameva.",
  "atk-abh02a:970_1": "Yathāha “idha paṭisandhi viññāṇaṃ,",
  "atk-abh02a:970_2": "okkanti nāmarūpaṃ,",
  "atk-abh02a:970_3": "pasādo āyatanaṃ,",
  "atk-abh02a:970_4": "phuṭṭho phasso,",
  "atk-abh02a:970_5": "vedayitaṃ vedanā ime pañca dhammā idhūpapattibhavasmiṃ purekatassa kammassa paccayā”ti.",
  "atk-abh02a:970_6": "Tattha paṭisandhi viññāṇanti yaṃ bhavantarapaṭisandhānavasena uppannattā paṭisandhīti vuccati,",
  "atk-abh02a:970_7": "taṃ viññāṇaṃ.",
  "atk-abh02a:970_8": "Okkanti nāmarūpanti yā gabbhe rūpārūpadhammānaṃ okkanti,",
  "atk-abh02a:970_9": "āgantvā pavisanaṃ viya –",
  "atk-abh02a:970_10": "idaṃ nāmarūpaṃ.",
  "atk-abh02a:970_11": "Pasādo āyatananti idaṃ cakkhādipañcāyatanavasena vuttaṃ.",
  "atk-abh02a:970_12": "Phuṭṭho phassoti yo ārammaṇaṃ phuṭṭho phusanto uppanno –",
  "atk-abh02a:970_13": "ayaṃ phasso.",
  "atk-abh02a:970_14": "Vedayitaṃ vedanāti yaṃ paṭisandhiviññāṇena vā saḷāyatanapaccayena vā phassena sahuppannaṃ vipākavedayitaṃ,",
  "atk-abh02a:970_15": "sā vedanāti evamattho veditabbo.",
  "atk-abh02a:971_0": "‘Idāni hetavo pañcā’ti taṇhādayo pāḷiyaṃ āgatāva taṇhupādānabhavā.",
  "atk-abh02a:971_1": "Bhave pana gahite tassa pubbabhāgā taṃsampayuttā vā saṅkhārā gahitāva honti,",
  "atk-abh02a:971_2": "taṇhupādānaggahaṇena ca taṃsampayuttā,",
  "atk-abh02a:971_3": "yāya vā mūḷho kammaṃ karoti sā avijjā gahitāva hotīti evaṃ pañca.",
  "atk-abh02a:971_4": "Tenāha “idha paripakkattā āyatanānaṃ moho avijjā,",
  "atk-abh02a:971_5": "āyūhanā saṅkhārā,",
  "atk-abh02a:971_6": "nikanti taṇhā,",
  "atk-abh02a:971_7": "upagamanaṃ upādānaṃ,",
  "atk-abh02a:971_8": "cetanā bhavo.",
  "atk-abh02a:971_9": "Ime pañca dhammā idha kammabhavasmiṃ āyatiṃ paṭisandhiyā paccayā”ti.",
  "atk-abh02a:971_10": "Tattha idha paripakkattā āyatanānanti paripakkāyatanassa kammakaraṇakāle sammoho dassito.",
  "atk-abh02a:971_11": "Sesaṃ uttānameva.",
  "atk-abh02a:972_0": "‘Āyatiṃ phalapañcaka’nti viññāṇādīni pañca.",
  "atk-abh02a:972_1": "Tāni jātiggahaṇena vuttāni.",
  "atk-abh02a:972_2": "Jarāmaraṇaṃ pana tesaṃyeva jarāmaraṇaṃ.",
  "atk-abh02a:972_3": "Tenāha “āyatiṃ paṭisandhi viññāṇaṃ,",
  "atk-abh02a:972_4": "okkanti nāmarūpaṃ,",
  "atk-abh02a:972_5": "pasādo āyatanaṃ,",
  "atk-abh02a:972_6": "phuṭṭho phasso,",
  "atk-abh02a:972_7": "vedayitaṃ vedanā.",
  "atk-abh02a:972_8": "Ime pañca dhammā āyatiṃ upapattibhavasmiṃ idha katassa kammassa paccayā”ti.",
  "atk-abh02a:972_9": "Evamidaṃ vīsatiākārāraṃ hoti.",
  "atk-abh02a:973_0": "Tattha purimabhavasmiṃ pañca kammasambhārā,",
  "atk-abh02a:973_1": "etarahi pañca vipākasambhārā,",
  "atk-abh02a:973_2": "etarahi pañca kammasambhārā,",
  "atk-abh02a:973_3": "anāgate pañca vipākadhammāti dasa dhammā kammaṃ,",
  "atk-abh02a:973_4": "dasa vipākoti.",
  "atk-abh02a:973_5": "Dvīsu ṭhānesu kammaṃ kammaṃ nāma,",
  "atk-abh02a:973_6": "dvīsu ṭhānesu vipāko vipāko nāmāti sabbampetaṃ bhavacakkaṃ paccayākāravaṭṭaṃ kammañceva kammavipāko ca.",
  "atk-abh02a:973_7": "Tathā dvīsu ṭhānesu kammaṃ kammasaṅkhepo,",
  "atk-abh02a:973_8": "dvīsu ṭhānesu vipāko vipākasaṅkhepoti sabbampetaṃ kammasaṅkhepo ceva vipākasaṅkhepo ca.",
  "atk-abh02a:973_9": "Dvīsu ṭhānesu kammaṃ kammavaṭṭaṃ,",
  "atk-abh02a:973_10": "dvīsu ṭhānesu vipāko vipākavaṭṭanti sabbampetaṃ kammavaṭṭañceva vipākavaṭṭañca.",
  "atk-abh02a:973_11": "Tathā dvīsu ṭhānesu kammaṃ kammabhavo,",
  "atk-abh02a:973_12": "dvīsu ṭhānesu vipāko vipākabhavoti sabbampetaṃ kammabhavo ceva vipākabhavo ca.",
  "atk-abh02a:973_13": "Dvīsu ṭhānesu kammaṃ kammapavattaṃ,",
  "atk-abh02a:973_14": "dvīsu ṭhānesu vipāko vipākapavattanti sabbampetaṃ kammapavattañceva vipākapavattañca.",
  "atk-abh02a:973_15": "Tathā dvīsu ṭhānesu kammaṃ kammasantati,",
  "atk-abh02a:973_16": "dvīsu vipāko vipākasantatīti sabbampetaṃ kammasantati ceva vipākasantati ca.",
  "atk-abh02a:973_17": "Dvīsu ṭhānesu kammaṃ kiriyā nāma,",
  "atk-abh02a:973_18": "dvīsu vipāko kiriyāphalaṃ nāmāti sabbampetaṃ kiriyā ceva kiriyāphalañcāti.",
  "atk-abh02a:974_0": "Evaṃ samuppannamidaṃ sahetukaṃ,",
  "atk-abh02a:975_0": "Dukkhaṃ aniccaṃ calamittaraddhuvaṃ;",
  "atk-abh02a:976_0": "Dhammehi dhammā pabhavanti hetuso,",
  "atk-abh02a:977_0": "Na hettha attāva parova vijjati.",
  "atk-abh02a:978_0": "Dhammā dhamme sañjanenti, hetusambhārapaccayā;",
  "atk-abh02a:979_0": "Hetūnañca nirodhāya, dhammo buddhena desito;",
  "atk-abh02a:980_0": "Hetūsu uparuddhesu, chinnaṃ vaṭṭaṃ na vaṭṭati.",
  "atk-abh02a:981_0": "Evaṃ dukkhantakiriyāya, brahmacariyīdha vijjati;",
  "atk-abh02a:982_0": "Satte ca nūpalabbhante, nevucchedo na sassataṃ.",
  "atk-abh02a:983_0": "Tivaṭṭamanavaṭṭhitaṃ bhamatīti ettha pana saṅkhārabhavā kammavaṭṭaṃ,",
  "atk-abh02a:983_1": "avijjātaṇhūpādānāni kilesavaṭṭaṃ,",
  "atk-abh02a:983_2": "viññāṇanāmarūpasaḷāyatanaphassavedanā vipākavaṭṭanti imehi tīhi vaṭṭehi tivaṭṭamidaṃ bhavacakkaṃ yāva",
  "atk-abh02a:983_3": "kilesavaṭṭaṃ na upacchijjati tāva anupacchinnapaccayattā anavaṭṭhitaṃ punappunaṃ parivaṭṭanato bhamatiyevāti",
  "atk-abh02a:983_4": "veditabbaṃ.",
  "atk-abh02a:984_0": "Tayidamevaṃ bhamamānaṃ –",
  "atk-abh02a:985_0": "Saccappabhavato kiccā, vāraṇā upamāhi ca;",
  "atk-abh02a:986_0": "Gambhīranayabhedā ca, viññātabbaṃ yathārahaṃ.",
  "atk-abh02a:987_0": "Tattha yasmā kusalākusalakammaṃ avisesena samudayasaccanti saccavibhaṅge vuttaṃ,",
  "atk-abh02a:987_1": "tasmā avijjāpaccayā saṅkhārāti avijjāya saṅkhārā dutiyasaccappabhavaṃ dutiyasaccaṃ,",
  "atk-abh02a:987_2": "saṅkhārehi viññāṇaṃ dutiyasaccappabhavaṃ paṭhamasaccaṃ,",
  "atk-abh02a:987_3": "viññāṇādīhi nāmarūpādīni vipākavedanāpariyosānāni paṭhamasaccappabhavaṃ paṭhamasaccaṃ,",
  "atk-abh02a:987_4": "vedanāya taṇhā paṭhamasaccappabhavaṃ dutiyasaccaṃ,",
  "atk-abh02a:987_5": "taṇhāya upādānaṃ dutiyasaccappabhavaṃ dutiyasaccaṃ,",
  "atk-abh02a:987_6": "upādānato bhavo dutiyasaccappabhavaṃ paṭhamadutiyasaccadvayaṃ,",
  "atk-abh02a:987_7": "bhavato jāti dutiyasaccappabhavaṃ paṭhamasaccaṃ,",
  "atk-abh02a:987_8": "jātiyā jarāmaraṇaṃ paṭhamasaccappabhavaṃ paṭhamasaccanti.",
  "atk-abh02a:987_9": "Evaṃ tāvidaṃ ‘saccappabhavato’ viññātabbaṃ yathārahaṃ.",
  "atk-abh02a:988_0": "Yasmā panettha avijjā vatthūsu ca satte sammoheti paccayo ca hoti saṅkhārānaṃ pātubhāvāya,",
  "atk-abh02a:988_1": "tathā saṅkhārā saṅkhatañca abhisaṅkharonti paccayā ca honti viññāṇassa,",
  "atk-abh02a:988_2": "viññāṇampi vatthuñca paṭijānāti paccayo ca hoti nāmarūpassa,",
  "atk-abh02a:988_3": "nāmarūpampi aññamaññañca upatthambheti paccayo ca hoti saḷāyatanassa,",
  "atk-abh02a:988_4": "saḷāyatanampi savisaye ca vattati paccayo ca hoti phassassa,",
  "atk-abh02a:988_5": "phassopi ārammaṇañca phusati paccayo ca hoti vedanāya,",
  "atk-abh02a:988_6": "vedanāpi ārammaṇarasañca anubhavati paccayo ca hoti taṇhāya,",
  "atk-abh02a:988_7": "taṇhāpi rajjanīye ca dhamme rajjati paccayo ca hoti upādānassa,",
  "atk-abh02a:988_8": "upādānampi upādānīye ca dhamme upādiyati paccayo ca hoti bhavassa,",
  "atk-abh02a:988_9": "bhavopi nānāgatīsu ca vikkhipati paccayo ca hoti jātiyā,",
  "atk-abh02a:988_10": "jātipi khandhe ca janeti tesaṃ abhinibbattibhāvena pavattatā paccayo ca hoti jarāmaraṇassa,",
  "atk-abh02a:988_11": "jarāmaraṇampi khandhānaṃ pākabhedabhāvañca adhitiṭṭhati paccayo ca hoti bhavantarapātubhāvāya sokādīnaṃ adhiṭṭhānattā,",
  "atk-abh02a:988_12": "tasmā sabbapadesu dvidhā pavatta‘kiccato’pi idaṃ viññātabbaṃ yathārahaṃ.",
  "atk-abh02a:989_0": "Yasmā cettha “avijjāpaccayā saṅkhārā”ti idaṃ kārakadassananivāraṇaṃ,",
  "atk-abh02a:989_1": "“saṅkhārapaccayā viññāṇa”nti attasaṅkantidassananivāraṇaṃ,",
  "atk-abh02a:989_2": "“viññāṇapaccayā nāmarūpa”nti attātiparikappitavatthubhedadassanato ghanasaññānivāraṇaṃ,",
  "atk-abh02a:989_3": "“nāmarūpapaccayā saḷāyatana”ntiādīsu “attā passati…pe…",
  "atk-abh02a:989_4": "vijānāti phusati vedayati taṇhiyati upādiyati bhavati jāyati jīyati mīyatī”ti evamādidassananivāraṇaṃ,",
  "atk-abh02a:989_5": "tasmā micchādassananivāraṇatopetaṃ bhavacakkaṃ ‘nivāraṇato’ viññātabbaṃ yathārahaṃ.",
  "atk-abh02a:990_0": "Yasmā panettha salakkhaṇasāmaññalakkhaṇavasena dhammānaṃ adassanato andho viya avijjā,",
  "atk-abh02a:990_1": "andhassa upakkhalanaṃ viya avijjāpaccayā saṅkhārā,",
  "atk-abh02a:990_2": "upakkhalitassa patanaṃ viya saṅkhārapaccayā viññāṇaṃ,",
  "atk-abh02a:990_3": "patitassa gaṇḍapātubhāvo viya viññāṇapaccayā nāmarūpaṃ,",
  "atk-abh02a:990_4": "gaṇḍabhedapīḷakā viya nāmarūpapaccayā saḷāyatanaṃ,",
  "atk-abh02a:990_5": "gaṇḍapīḷakāghaṭṭanaṃ viya saḷāyatanapaccayā phasso,",
  "atk-abh02a:990_6": "ghaṭṭanadukkhaṃ viya phassapaccayā vedanā,",
  "atk-abh02a:990_7": "dukkhassa paṭikārābhilāso viya vedanāpaccayā taṇhā,",
  "atk-abh02a:990_8": "paṭikārābhilāsena asappāyaggahaṇaṃ viya taṇhāpaccayā upādānaṃ,",
  "atk-abh02a:990_9": "upādinnaasappāyālepanaṃ viya upādānapaccayā bhavo,",
  "atk-abh02a:990_10": "asappāyālepanena gaṇḍavikārapātubhāvo viya bhavapaccayā jāti,",
  "atk-abh02a:990_11": "gaṇḍavikārato gaṇḍabhedo viya jātipaccayā jarāmaraṇaṃ.",
  "atk-abh02a:991_0": "Yasmā vā panettha avijjā appaṭipattimicchāpaṭipattibhāvena satte abhibhavati paṭalaṃ viya akkhīni,",
  "atk-abh02a:991_1": "tadabhibhūto ca bālo ponobbhavikehi saṅkhārehi attānaṃ veṭheti kosakārakimi viya kosappadesehi,",
  "atk-abh02a:991_2": "saṅkhārapariggahitaṃ viññāṇaṃ gatīsu patiṭṭhaṃ labhati pariṇāyakapariggahito viya rājakumāro rajje,",
  "atk-abh02a:991_3": "upapattinimittaṃ parikappanato viññāṇaṃ paṭisandhiyaṃ anekappakāraṃ nāmarūpaṃ abhinibbatteti māyākāro viya māyaṃ,",
  "atk-abh02a:991_4": "nāmarūpe patiṭṭhitaṃ saḷāyatanaṃ vuddhiṃ virūḷhiṃ vepullaṃ pāpuṇāti subhūmiyaṃ patiṭṭhito vanappagumbo viya,",
  "atk-abh02a:991_5": "āyatanaghaṭṭanato phasso jāyati araṇīsahitābhimaddanato aggi viya,",
  "atk-abh02a:991_6": "phassena phuṭṭhassa vedanā pātubhavati agginā phuṭṭhassa ḍāho viya,",
  "atk-abh02a:991_7": "vedayamānassa taṇhā vaḍḍhati loṇūdakaṃ pivato pipāsā viya,",
  "atk-abh02a:991_8": "tasito bhavesu abhilāsaṃ karoti pipāsito viya pānīye,",
  "atk-abh02a:991_9": "tadassupādānaṃ upādānena bhavaṃ upādiyati āmisalobhena maccho baḷisaṃ viya,",
  "atk-abh02a:991_10": "bhave sati jāti hoti bīje sati aṅkuro viya,",
  "atk-abh02a:991_11": "jātassa avassaṃ jarāmaraṇaṃ uppannassa rukkhassa patanaṃ viya,",
  "atk-abh02a:991_12": "tasmā evaṃ ‘upamāhi’ petaṃ bhavacakkaṃ viññātabbaṃ yathārahaṃ.",
  "atk-abh02a:992_0": "Yasmā ca bhagavatā atthatopi dhammatopi desanātopi paṭivedhatopi gambhīrabhāvaṃ sandhāya “gambhīro cāyaṃ, ānanda,",
  "atk-abh02a:992_1": "paṭiccasamuppādo gambhīrāvabhāso cā”ti vuttaṃ,",
  "atk-abh02a:992_2": "tasmā ‘gambhīrabhedato’petaṃ bhavacakkaṃ viññātabbaṃ yathārahaṃ.",
  "atk-abh02a:993_0": "Tattha yasmā na jātito jarāmaraṇaṃ na hoti,",
  "atk-abh02a:993_1": "na ca jātiṃ vinā aññato hoti,",
  "atk-abh02a:993_2": "itthañca jātito samudāgacchatīti evaṃ jātipaccayasamudāgataṭṭhassa duravabodhanīyato jarāmaraṇassa jātipaccayasambhūtasamudāgataṭṭho gambhīro,",
  "atk-abh02a:993_3": "tathā jātiyā bhavapaccaya…pe…",
  "atk-abh02a:993_4": "saṅkhārānaṃ avijjāpaccayasambhūtasamudāgataṭṭho gambhīro,",
  "atk-abh02a:993_5": "tasmā idaṃ bhavacakkaṃ atthagambhīranti.",
  "atk-abh02a:993_6": "Ayaṃ tāvettha ‘atthagambhīratā’ hetuphalañhi atthoti vuccati,",
  "atk-abh02a:993_7": "yathāha “hetuphale ñāṇaṃ atthapaṭisambhidā”ti.",
  "atk-abh02a:994_0": "Yasmā pana yenākārena yadavatthā ca avijjā tesaṃ tesaṃ saṅkhārānaṃ paccayo hoti,",
  "atk-abh02a:994_1": "tassa duravabodhanīyato avijjāya saṅkhārānaṃ paccayaṭṭho gambhīro,",
  "atk-abh02a:994_2": "tathā saṅkhārānaṃ…pe…",
  "atk-abh02a:994_3": "jātiyā jarāmaraṇassa paccayaṭṭho gambhīro,",
  "atk-abh02a:994_4": "tasmā idaṃ bhavacakkaṃ dhammagambhīranti ayamettha ‘dhammagambhīratā’ hetuno hi dhammoti nāmaṃ,",
  "atk-abh02a:994_5": "yathāha “hetumhi ñāṇaṃ dhammapaṭisambhidā”ti.",
  "atk-abh02a:995_0": "Yasmā cassa tena tena kāraṇena tathā tathā pavattetabbattā desanāpi gambhīrā,",
  "atk-abh02a:995_1": "na tattha sabbaññutañāṇato aññaṃ ñāṇaṃ patiṭṭhaṃ labhati,",
  "atk-abh02a:995_2": "tathā hetaṃ katthaci sutte anulomato,",
  "atk-abh02a:995_3": "katthaci paṭilomato;",
  "atk-abh02a:995_4": "katthaci anulomapaṭilomato,",
  "atk-abh02a:995_5": "katthaci vemajjhato paṭṭhāya anulomato vā paṭilomato vā,",
  "atk-abh02a:995_6": "katthaci tisandhicatusaṅkhepaṃ,",
  "atk-abh02a:995_7": "katthaci dvisandhitisaṅkhepaṃ,",
  "atk-abh02a:995_8": "katthaci ekasandhidvisaṅkhepaṃ desitaṃ,",
  "atk-abh02a:995_9": "tasmā idaṃ bhavacakkaṃ desanāgambhīranti ayaṃ desanāgambhīratā.",
  "atk-abh02a:996_0": "Yasmā panettha yo avijjādīnaṃ sabhāvo,",
  "atk-abh02a:996_1": "yena paṭividdhena avijjādayo dhammā salakkhaṇato paṭividdhā honti,",
  "atk-abh02a:996_2": "so duppariyogāhattā gambhīro,",
  "atk-abh02a:996_3": "tasmā idaṃ bhavacakkaṃ paṭivedhagambhīraṃ.",
  "atk-abh02a:996_4": "Tathā hettha avijjāya aññāṇādassanasaccāsampaṭivedhaṭṭho gambhīro,",
  "atk-abh02a:996_5": "saṅkhārānaṃ abhisaṅkharaṇāyūhanasarāgavirāgaṭṭho,",
  "atk-abh02a:996_6": "viññāṇassa suññataabyāpāraasaṅkantipaṭisandhipātubhāvaṭṭho,",
  "atk-abh02a:996_7": "nāmarūpassa ekuppādavinibbhogāvinibbhoganamanaruppanaṭṭho,",
  "atk-abh02a:996_8": "saḷāyatanassa adhipatilokadvārakhettavisayavisayībhāvaṭṭho,",
  "atk-abh02a:996_9": "phassassa phusanasaṅghaṭṭanasaṅgatisannipātaṭṭho,",
  "atk-abh02a:996_10": "vedanāya ārammaṇarasānubhavanasukhadukkhamajjhattabhāvanijjīvavedayitaṭṭho,",
  "atk-abh02a:996_11": "taṇhāya abhinanditajjhosānasaritālatānadītaṇhāsamuddaduppūraṇaṭṭho,",
  "atk-abh02a:996_12": "upādānassa ādānaggahaṇābhinivesaparāmāsaduratikkamanaṭṭho,",
  "atk-abh02a:996_13": "bhavassa āyūhanābhisaṅkharaṇayonigatiṭhitinivāsesu khipanaṭṭho,",
  "atk-abh02a:996_14": "jātiyā jātisañjātiokkantinibbattipātubhāvaṭṭho,",
  "atk-abh02a:996_15": "jarāmaraṇassa khayavayabhedavipariṇāmaṭṭho gambhīroti ayamettha paṭivedhagambhīratā.",
  "atk-abh02a:997_0": "Yasmā panettha ekattanayo,",
  "atk-abh02a:997_1": "nānattanayo,",
  "atk-abh02a:997_2": "abyāpāranayo,",
  "atk-abh02a:997_3": "evaṃdhammatānayoti cattāro atthanayā honti,",
  "atk-abh02a:997_4": "tasmā ‘nayabhedato’petaṃ bhavacakkaṃ viññātabbaṃ yathārahaṃ.",
  "atk-abh02a:997_5": "Tattha “avijjāpaccayā saṅkhārā,",
  "atk-abh02a:997_6": "saṅkhārapaccayā viññāṇa”nti evaṃ bījassa aṅkurādibhāvena rukkhabhāvappatti viya santānānupacchedo ‘ekattanayo’ nāma;",
  "atk-abh02a:997_7": "yaṃ sammā passanto hetuphalasambandhena pavattamānassa santānassa anupacchedāvabodhato ucchedadiṭṭhiṃ pajahati,",
  "atk-abh02a:997_8": "micchā passanto hetuphalasambandhena pavattamānassa santānānupacchedassa ekattaggahaṇato sassatadiṭṭhiṃ upādiyati.",
  "atk-abh02a:998_0": "Avijjādīnaṃ pana yathāsakalakkhaṇavavatthānaṃ ‘nānattanayo’ nāma;",
  "atk-abh02a:998_1": "yaṃ sammā passanto navanavānaṃ uppādadassanato sassatadiṭṭhiṃ pajahati,",
  "atk-abh02a:998_2": "micchā passanto ekasantānapatitassa bhinnasantānasseva nānattaggahaṇato ucchedadiṭṭhiṃ upādiyati.",
  "atk-abh02a:999_0": "Avijjāya ‘saṅkhārā mayā uppādetabbā’,",
  "atk-abh02a:999_1": "saṅkhārānaṃ vā ‘viññāṇaṃ amhehī’ti evamādibyāpārābhāvo ‘abyāpāranayo’ nāma;",
  "atk-abh02a:999_2": "yaṃ sammā passanto kārakassa abhāvāvabodhato attadiṭṭhiṃ pajahati,",
  "atk-abh02a:999_3": "micchā passanto yo asatipi byāpāre avijjādīnaṃ sabhāvaniyamasiddho hetubhāvo tassa aggahaṇato akiriyadiṭṭhiṃ upādiyati.",
  "atk-abh02a:1000_0": "Avijjādīhi pana kāraṇehi saṅkhārādīnaṃyeva sambhavo khīrādīhi dadhiādīnaṃ viya,",
  "atk-abh02a:1000_1": "na aññesanti ayaṃ ‘evaṃdhammatānayo’ nāma;",
  "atk-abh02a:1000_2": "yaṃ sammā passanto paccayānurūpato phalāvabodhato ahetukadiṭṭhiñca akiriyadiṭṭhiñca pajahati,",
  "atk-abh02a:1000_3": "micchā passanto paccayānurūpaṃ phalappavattiṃ aggahetvā yato kutoci yassa kassaci asambhavaggahaṇato",
  "atk-abh02a:1000_4": "ahetukadiṭṭhiñceva niyatavādañca upādiyatīti evamidaṃ bhavacakkaṃ –",
  "atk-abh02a:1001_0": "Saccappabhavato kiccā, vāraṇā upamāhi ca;",
  "atk-abh02a:1002_0": "Gambhīranayabhedā ca, viññātabbaṃ yathārahaṃ.",
  "atk-abh02a:1003_0": "Idañhi gambhīrato agādhaṃ nānānayaggahaṇato durabhiyānaṃ ñāṇāsinā samādhipavarasilāyaṃ sunisitena –",
  "atk-abh02a:1004_0": "Bhavacakkamapadāletvā,",
  "atk-abh02a:1005_0": "Asanivicakkamiva niccanimmathanaṃ;",
  "atk-abh02a:1006_0": "Saṃsārabhayamatīto,",
  "atk-abh02a:1007_0": "Na koci supinantarepyatthi.",
  "atk-abh02a:1008_0": "Vuttampi cetaṃ bhagavatā –",
  "atk-abh02a:1008_1": "“gambhīro cāyaṃ, ānanda,",
  "atk-abh02a:1008_2": "paṭiccasamuppādo gambhīrāvabhāso ca. Etassa, ānanda,",
  "atk-abh02a:1008_3": "dhammassa ananubodhā appaṭivedhā evamayaṃ pajā tantākulakajātā kulagaṇṭhikajātā muñjapabbajabhūtā apāyaṃ duggatiṃ vinipātaṃ saṃsāraṃ nātivattatī”ti.",
  "atk-abh02a:1008_4": "Tasmā attano vā paresaṃ vā hitāya sukhāya paṭipanno avasesakiccāni pahāya –",
  "atk-abh02a:1009_0": "Gambhīre paccayākāra-ppabhede idha paṇḍito;",
  "atk-abh02a:1010_0": "Yathā gādhaṃ labhetheva-manuyuñje sadā satoti.",
  "atk-abh02a:1011_0": "Suttantabhājanīyavaṇṇanā.",
  "atk-abh02a:1012_0": "2. Abhidhammabhājanīyavaṇṇanā",
  "atk-abh02a:1013_0": "243.",
  "atk-abh02a:1013_1": "Evaṃ mahāpathaviṃ pattharanto viya ākāsaṃ vitthārayanto viya ca sabbadhammesu appaṭihatañāṇo satthā suttantabhājanīye",
  "atk-abh02a:1013_2": "niggaṇṭhiṃ nijjaṭaṃ paccayākāraṃ nānācittavasena dassetvā idāni yasmā na kevalaṃ ayaṃ paccayākāro nānācittesuyeva hoti,",
  "atk-abh02a:1013_3": "ekacittepi hotiyeva,",
  "atk-abh02a:1013_4": "tasmā abhidhammabhājanīyavasena ekacittakkhaṇikaṃ paccayākāraṃ nānappakārato dassetuṃ avijjāpaccayā saṅkhārotiādinā nayena mātikaṃ tāva ṭhapesi.",
  "atk-abh02a:1013_5": "Evaṃ ṭhapitāya pana mātikāya –",
  "atk-abh02a:1014_0": "Avijjādīhi mūlehi, nava mūlapadā nava;",
  "atk-abh02a:1015_0": "Nayā tattha catukkāni, vārabhedañca dīpaye.",
  "atk-abh02a:1016_0": "Tatrāyaṃ dīpanā –",
  "atk-abh02a:1016_1": "ettha hi avijjāsaṅkhāraviññāṇanāmachaṭṭhāyatanaphassavedanātaṇhāupādānappabhedehi avijjādīhi navahi mūlapadehi avijjādiko,",
  "atk-abh02a:1016_2": "saṅkhārādiko,",
  "atk-abh02a:1016_3": "viññāṇādiko, nāmādiko,",
  "atk-abh02a:1016_4": "chaṭṭhāyatanādiko,",
  "atk-abh02a:1016_5": "phassādiko,",
  "atk-abh02a:1016_6": "vedanādiko,",
  "atk-abh02a:1016_7": "taṇhādiko,",
  "atk-abh02a:1016_8": "upādānādikoti ime nava mūlapadā nava nayā honti.",
  "atk-abh02a:1017_0": "Tesu yo tāva ayaṃ avijjādiko nayo,",
  "atk-abh02a:1017_1": "tattha paccayacatukkaṃ,",
  "atk-abh02a:1017_2": "hetucatukkaṃ,",
  "atk-abh02a:1017_3": "sampayuttacatukkaṃ,",
  "atk-abh02a:1017_4": "aññamaññacatukkanti cattāri catukkāni honti.",
  "atk-abh02a:1017_5": "Yathā cettha evaṃ sesesupīti ekekasmiṃ naye catunnaṃ catunnaṃ catukkānaṃ vasena chattiṃsa catukkāni.",
  "atk-abh02a:1017_6": "Tattha ekekena catukkena catunnaṃ catunnaṃ vārānaṃ saṅgahitattā catunnampi catukkānaṃ vasena ekekasmiṃ",
  "atk-abh02a:1017_7": "naye soḷasa soḷasa vārāti catucattālīsādhikaṃ vārasataṃ hotīti veditabbaṃ.",
  "atk-abh02a:1018_0": "1. Paccayacatukkaṃ",
  "atk-abh02a:1019_0": "Tattha yadetaṃ sabbapaṭhame avijjāmūlake naye paccayacatukkaṃ,",
  "atk-abh02a:1019_1": "tasmiṃ paṭhamo nāmarūpaṭṭhāne nāmassa,",
  "atk-abh02a:1019_2": "saḷāyatanaṭṭhāne chaṭṭhāyatanassa ca vuttattā aparipuṇṇaaṅgadvayayutto dvādasaṅgikavāro nāma.",
  "atk-abh02a:1019_3": "Dutiyo nāmarūpaṭṭhāne nāmasseva,",
  "atk-abh02a:1019_4": "saḷāyatanaṭṭhāne ca na kassaci vuttattā aparipuṇṇaekaṅgayutto ekādasaṅgikavāro nāma.",
  "atk-abh02a:1019_5": "Tatiyo saḷāyatanaṭṭhāne chaṭṭhāyatanassa vuttattā paripuṇṇaekaṅgayutto dvādasaṅgikavāro nāma.",
  "atk-abh02a:1019_6": "Catuttho pana paripuṇṇadvādasaṅgikoyeva.",
  "atk-abh02a:1020_0": "Tattha siyā –",
  "atk-abh02a:1020_1": "ayampi chaṭṭhāyatanapaccayā phassoti vuttattā aparipuṇṇekaṅgayuttoyevāti? Na,",
  "atk-abh02a:1020_2": "tassa anaṅgattā.",
  "atk-abh02a:1020_3": "Phassoyeva hettha aṅgaṃ,",
  "atk-abh02a:1020_4": "na chaṭṭhāyatanaṃ.",
  "atk-abh02a:1020_5": "Tasmā tassa anaṅgattā nāyaṃ aparipuṇṇekaṅgayuttoti.",
  "atk-abh02a:1020_6": "Aṭṭhakathāyaṃ pana vuttaṃ –",
  "atk-abh02a:1020_7": "“paṭhamo sabbasaṅgāhikaṭṭhena,",
  "atk-abh02a:1020_8": "dutiyo paccayavisesaṭṭhena,",
  "atk-abh02a:1020_9": "tatiyo gabbhaseyyakasattānaṃ vasena,",
  "atk-abh02a:1020_10": "catuttho opapātikasattānaṃ vasena gahito.",
  "atk-abh02a:1020_11": "Tathā paṭhamo sabbasaṅgāhikaṭṭhena,",
  "atk-abh02a:1020_12": "dutiyo paccayavisesaṭṭhena,",
  "atk-abh02a:1020_13": "tatiyo aparipuṇṇāyatanavasena,",
  "atk-abh02a:1020_14": "catuttho paripuṇṇāyatanavasena gahito.",
  "atk-abh02a:1020_15": "Tathā paṭhamo sabbasaṅgāhikaṭṭhena,",
  "atk-abh02a:1020_16": "dutiyo mahānidānasuttantavasena,",
  "atk-abh02a:1020_17": "tatiyo rūpabhavavasena,",
  "atk-abh02a:1020_18": "catuttho kāmabhavavasena gahito”ti.",
  "atk-abh02a:1021_0": "Tattha paṭhamo imesu dutiyādīsu tīsu vāresu na katthaci na pavisatīti sabbasaṅgāhikoti vutto.",
  "atk-abh02a:1021_1": "Sesānaṃ viseso parato āvibhavissati.",
  "atk-abh02a:1021_2": "Tassāvibhāvatthaṃ –",
  "atk-abh02a:1022_0": "Yaṃ yattha aññathā vuttaṃ, avuttañcāpi yaṃ yahiṃ;",
  "atk-abh02a:1023_0": "Yaṃ yathā paccayo yassa, taṃ sabbamupalakkhaye.",
  "atk-abh02a:1024_0": "Tatrāyaṃ nayo –",
  "atk-abh02a:1024_1": "avisesena tāva catūsupi etesu suttantabhājaniye viya saṅkhārāti avatvā saṅkhāroti vuttaṃ,",
  "atk-abh02a:1024_2": "taṃ kasmāti?",
  "atk-abh02a:1024_3": "Ekacittakkhaṇikattā.",
  "atk-abh02a:1024_4": "Tatra hi nānācittakkhaṇiko paccayākāro vibhatto.",
  "atk-abh02a:1024_5": "Idha ekacittakkhaṇiko āraddho.",
  "atk-abh02a:1024_6": "Ekacittakkhaṇe ca bahū cetanā na santīti saṅkhārāti avatvā saṅkhāroti vuttaṃ.",
  "atk-abh02a:1025_0": "Paṭhamavāre panettha ekacittakkhaṇapariyāpannadhammasaṅgahaṇato sabbaṭṭhānasādhāraṇato ca rūpaṃ chaḍḍetvā “viññāṇapaccayā nāma”ntveva vuttaṃ.",
  "atk-abh02a:1025_1": "Tañhi ekacittakkhaṇapariyāpannaṃ sabbaṭṭhānasādhāraṇañca,",
  "atk-abh02a:1025_2": "na katthaci viññāṇappavattiṭṭhāne na pavattati.",
  "atk-abh02a:1025_3": "Yasmā ca ekacittakkhaṇapariyāpanno ekovettha phasso,",
  "atk-abh02a:1025_4": "tasmā tassānurūpaṃ paccayabhūtaṃ āyatanaṃ gaṇhanto saḷāyatanaṭṭhāne “nāmapaccayā chaṭṭhāyatana”nti ekaṃ manāyatanaṃyeva āha.",
  "atk-abh02a:1025_5": "Tañhi ekassa akusalaphassassa anurūpaṃ paccayabhūtaṃ.",
  "atk-abh02a:1025_6": "Kāmañcetaṃ saṅkhārapaccayā viññāṇanti etthāpi vuttaṃ,",
  "atk-abh02a:1025_7": "hetuphalavisesadassanatthaṃ pana aṅgapuṇṇatthañca puna idha gahitaṃ.",
  "atk-abh02a:1025_8": "Tatra hi etassa visesena saṅkhāro hetu,",
  "atk-abh02a:1025_9": "avisesena nāmaṃ phalaṃ.",
  "atk-abh02a:1025_10": "Idha panassa avisesena nāmaṃ hetu,",
  "atk-abh02a:1025_11": "visesena phasso phalanti.",
  "atk-abh02a:1025_12": "Sokādayo pana yasmā sabbe ekacittakkhaṇe na sambhavanti,",
  "atk-abh02a:1025_13": "sabbasmiñca cittappavattiṭṭhāne ceva citte ca na pavattanti,",
  "atk-abh02a:1025_14": "tasmā na gahitā.",
  "atk-abh02a:1025_15": "Jātijarāmaraṇāni pana acittakkhaṇamattānipi samānāni cittakkhaṇe antogadhattā aṅgaparipūraṇatthaṃ gahitāni.",
  "atk-abh02a:1025_16": "Evaṃ tāvettha ‘yaṃ aññathā vuttaṃ.",
  "atk-abh02a:1025_17": "Yañca avuttaṃ’ taṃ veditabbaṃ.",
  "atk-abh02a:1026_0": "Yaṃ panettha ito paresu vāresu vuttaṃ,",
  "atk-abh02a:1026_1": "tassattho vuttanayeneva veditabbo.",
  "atk-abh02a:1026_2": "Yasmiṃ yasmiṃ pana vāre yo yo viseso āgato,",
  "atk-abh02a:1026_3": "taṃ taṃ tattha tattheva pakāsayissāma.",
  "atk-abh02a:1027_0": "‘Yaṃ yathā paccayo yassā’ti ettha pana saṅkhārassa avijjā sampayuttadhammasādhāraṇehi sahajātaaññamaññanissayasampayuttaatthiavigatapaccayehi",
  "atk-abh02a:1027_1": "chahi hetupaccayena cāti sattadhā paccayo.",
  "atk-abh02a:1027_2": "Tattha yasmā parato hetucatukkādīni tīṇi catukkāni avigatasampayuttaaññamaññapaccayavasena vuttāni,",
  "atk-abh02a:1027_3": "tasmā idha tāni apanetvā avasesānaṃ vasena avijjā saṅkhārassa catudhā paccayoti veditabbo.",
  "atk-abh02a:1028_0": "Saṅkhāro viññāṇassa sādhāraṇehi chahi,",
  "atk-abh02a:1028_1": "kammāhārapaccayehi cāti aṭṭhadhā paccayo.",
  "atk-abh02a:1028_2": "Idha pana teyeva tayo apanetvā pañcadhā.",
  "atk-abh02a:1028_3": "Viññāṇaṃ nāmassa sādhāraṇehi chahi,",
  "atk-abh02a:1028_4": "indriyāhārādhipatīhi cāti navadhā.",
  "atk-abh02a:1028_5": "Idha pana tayo apanetvā chadhā.",
  "atk-abh02a:1028_6": "Nāmaṃ chaṭṭhāyatanassa sādhāraṇehi chahi.",
  "atk-abh02a:1028_7": "Kiñci panettha adhipatipaccayena,",
  "atk-abh02a:1028_8": "kiñci āhārapaccayādīhīti anekadhā.",
  "atk-abh02a:1028_9": "Idha pana teyeva tayo apanetvā tidhā catudhā pañcadhā vā.",
  "atk-abh02a:1028_10": "Chaṭṭhāyatanaṃ phassassa yathā viññāṇaṃ nāmassa.",
  "atk-abh02a:1028_11": "Evaṃ phasso vedanāya sādhāraṇehi chahi āhārapaccayena cāti sattadhā.",
  "atk-abh02a:1028_12": "Idha pana teyeva tayo apanetvā catudhā.",
  "atk-abh02a:1028_13": "Vedanā taṇhāya sādhāraṇehi chahi jhānindriyapaccayehi cāti aṭṭhadhā.",
  "atk-abh02a:1028_14": "Idha pana teyeva tayo apanetvā pañcadhā.",
  "atk-abh02a:1028_15": "Taṇhā upādānassa,",
  "atk-abh02a:1028_16": "yathā avijjā saṅkhārassa.",
  "atk-abh02a:1028_17": "Evaṃ upādānaṃ bhavassa sādhāraṇehi chahi maggapaccayena cāti sattadhā.",
  "atk-abh02a:1028_18": "Idha pana teyeva tayo apanetvā catudhā.",
  "atk-abh02a:1028_19": "Bhavo jātiyā,",
  "atk-abh02a:1028_20": "yasmā jātīti idha saṅkhatalakkhaṇaṃ adhippetaṃ,",
  "atk-abh02a:1028_21": "tasmā pariyāyena upanissayapaccayeneva paccayo.",
  "atk-abh02a:1028_22": "Tathā jāti jarāmaraṇassāti.",
  "atk-abh02a:1029_0": "Ye pana evaṃ vadanti –",
  "atk-abh02a:1029_1": "“imasmiṃ catukke sabbesampi saṅkhārādīnaṃ avijjādayo sahajātapaccayena paccayā honti.",
  "atk-abh02a:1029_2": "Sahajātapaccayavaseneva hi paṭhamavāro āraddho”ti,",
  "atk-abh02a:1029_3": "te bhavādīnaṃ tathā abhāvaṃ sesapaccayānañca sambhavaṃ dassetvā paṭikkhipitabbā.",
  "atk-abh02a:1029_4": "Na hi bhavo jātiyā sahajātapaccayo hoti,",
  "atk-abh02a:1029_5": "na jāti jarāmaraṇassa.",
  "atk-abh02a:1029_6": "Ye cetesaṃ saṅkharādīnaṃ avasesā paccayā vuttā,",
  "atk-abh02a:1029_7": "tepi sambhavantiyeva.",
  "atk-abh02a:1029_8": "Tasmā na sakkā chaḍḍetunti.",
  "atk-abh02a:1029_9": "Evaṃ tāva paṭhamavāre yaṃ yattha aññathā vuttaṃ,",
  "atk-abh02a:1029_10": "avuttañcāpi yaṃ yahiṃ,",
  "atk-abh02a:1029_11": "yañca yathā yassa paccayo hoti,",
  "atk-abh02a:1029_12": "taṃ veditabbaṃ.",
  "atk-abh02a:1029_13": "Dutiyavārādīsupi eseva nayo.",
  "atk-abh02a:1030_0": "Ayaṃ pana viseso –",
  "atk-abh02a:1030_1": "dutiyavāre “nāmapaccayā phasso”ti vatvā saḷāyatanaṭṭhāne na kiñci vuttaṃ,",
  "atk-abh02a:1030_2": "taṃ kimatthanti?",
  "atk-abh02a:1030_3": "Paccayavisesadassanatthañceva mahānidānadesanāsaṅgahatthañca.",
  "atk-abh02a:1030_4": "Phassassa hi na kevalañca chaṭṭhāyatanameva paccayo,",
  "atk-abh02a:1030_5": "vedanākkhandhādayo pana tayo khandhāpi paccayāyeva.",
  "atk-abh02a:1030_6": "Mahānidānasuttante cassa “atthi idappaccayā phassoti iti puṭṭhena satā, ānanda,",
  "atk-abh02a:1030_7": "atthītissa vacanīyaṃ.",
  "atk-abh02a:1030_8": "Kiṃ paccayā phassoti?",
  "atk-abh02a:1030_9": "Iti ce vadeyya,",
  "atk-abh02a:1030_10": "nāmapaccayā phassoti iccassa vacanīya”nti.",
  "atk-abh02a:1030_11": "Evaṃ saḷāyatanaṃ chaḍḍetvā ekādasaṅgiko paṭiccasamuppādo vutto.",
  "atk-abh02a:1030_12": "Tasmā imassa paccayavisesassa dassanatthaṃ imissā ca mahānidānasuttantadesanāya pariggahatthaṃ dutiyavāre",
  "atk-abh02a:1030_13": "“nāmapaccayā phasso”ti vatvā saḷāyatanaṭṭhāne na kiñci vuttanti.",
  "atk-abh02a:1030_14": "Esa tāva dutiyavāre viseso.",
  "atk-abh02a:1031_0": "Tatiyavāre pana “viññāṇapaccayā nāmarūpa”nti suttantabhājanīye āgatameva catutthamaṅgaṃ vuttaṃ,",
  "atk-abh02a:1031_1": "taṃ ekacittakkhaṇikattā paccayākārassa idha ayuttanti ce?",
  "atk-abh02a:1031_2": "Taṃ nāyuttaṃ. Kasmā?",
  "atk-abh02a:1031_3": "Sakakkhaṇe paccayabhāvato.",
  "atk-abh02a:1031_4": "Sacepi hi tattha rūpaṃ cittakkhaṇato uddhaṃ tiṭṭhati,",
  "atk-abh02a:1031_5": "tathāpissa taṃ viññāṇaṃ sakakkhaṇe paccayo hoti. Kathaṃ?",
  "atk-abh02a:1031_6": "Purejātassa tāva cittasamuṭṭhānassa aññassa vā pacchājātapaccayena.",
  "atk-abh02a:1031_7": "Vuttañcetaṃ “pacchājātā cittacetasikā dhammā purejātassa imassa kāyassa pacchājātapaccayena paccayo”ti.",
  "atk-abh02a:1031_8": "Sahajātassa pana cittasamuṭṭhānassa nissayapaccayena paccayo.",
  "atk-abh02a:1031_9": "Yathāha “cittacetasikā dhammā cittasamuṭṭhānānaṃ rūpānaṃ nissayapaccayena paccayo”ti.",
  "atk-abh02a:1032_0": "Yadi evaṃ,",
  "atk-abh02a:1032_1": "purimavāresu kasmā evaṃ na vuttanti?",
  "atk-abh02a:1032_2": "Rūpappavattidesaṃ sandhāya desitattā.",
  "atk-abh02a:1032_3": "Ayañhi paccayākāro rūpappavattidese kāmabhave gabbhaseyyakānañceva aparipuṇṇāyatanaopapātikānañca rūpāvacaradevānañca vasena desito.",
  "atk-abh02a:1032_4": "Tenevettha “nāmarūpapaccayā saḷāyatana”nti avatvā chaṭṭhāyatananti vuttaṃ.",
  "atk-abh02a:1032_5": "Tattha nāmaṃ heṭṭhā vuttanayameva.",
  "atk-abh02a:1032_6": "Rūpaṃ pana hadayarūpaṃ veditabbaṃ.",
  "atk-abh02a:1032_7": "Taṃ panetassa chaṭṭhāyatanassa nissayapaccayena ceva purejātapaccayena cāti dvidhā paccayo hotīti esa tatiyavāre viseso.",
  "atk-abh02a:1033_0": "Catutthavāro pana yonivasena opapātikānaṃ,",
  "atk-abh02a:1033_1": "āyatanavasena paripuṇṇāyatanānaṃ,",
  "atk-abh02a:1033_2": "bhavavasena kāmāvacarasattānaṃ vasena vutto.",
  "atk-abh02a:1033_3": "Tenevettha “nāmarūpapaccayā saḷāyatana”nti vuttaṃ.",
  "atk-abh02a:1033_4": "Tattha nāmaṃ chaṭṭhāyatanassa sahajātādīhi,",
  "atk-abh02a:1033_5": "cakkhāyatanādīnaṃ pacchājātapaccayena.",
  "atk-abh02a:1033_6": "Rūpe hadayarūpaṃ chaṭṭhāyatanassa nissayapaccayapurejātapaccayehi,",
  "atk-abh02a:1033_7": "cattāri mahābhūtāni cakkhāyatanādīnaṃ sahajātanissayaatthiavigatehi.",
  "atk-abh02a:1033_8": "Yasmā panesa ekacittakkhaṇiko paccayākāro,",
  "atk-abh02a:1033_9": "tasmā ettha saḷāyatanapaccayāti avatvā “chaṭṭhāyatanapaccayā phasso”ti vuttoti ayaṃ catutthavāre viseso.",
  "atk-abh02a:1034_0": "Evametesaṃ nānākaraṇaṃ ñatvā puna sabbesveva tesu visesena paṭhamakā dve vārā arūpabhave paccayākāradassanatthaṃ vuttāti veditabbā.",
  "atk-abh02a:1034_1": "Arūpabhavasmiñhi rūpena asammissāni paṭiccasamuppādaṅgāni pavattanti.",
  "atk-abh02a:1034_2": "Tatiyo rūpabhave paccayākāradassanatthaṃ vutto.",
  "atk-abh02a:1034_3": "Rūpabhavasmiñhi satipi rūpasammissatte saḷāyatanaṃ na pavattati.",
  "atk-abh02a:1034_4": "Catuttho kāmabhave paccayākāradassanatthaṃ vutto.",
  "atk-abh02a:1034_5": "Kāmabhavasmiñhi sakalaṃ saḷāyatanaṃ pavattati.",
  "atk-abh02a:1034_6": "Tatiyo vā rūpabhave ceva kāmabhave ca aparipuṇṇāyatanānaṃ akusalappavattikkhaṇaṃ sandhāya vutto.",
  "atk-abh02a:1034_7": "Catuttho vā kāmabhave paripuṇṇāyatanānaṃ.",
  "atk-abh02a:1034_8": "Paṭhamo vā sabbatthagāmitaṃ sandhāya vutto.",
  "atk-abh02a:1034_9": "So hi na katthaci cittappavattidese na pavattati.",
  "atk-abh02a:1034_10": "Dutiyo paccayavisesaṃ sandhāya vutto.",
  "atk-abh02a:1034_11": "Ekādasaṅgikattañhettha phassassa ca nāmapaccayattaṃ paccayaviseso.",
  "atk-abh02a:1034_12": "Tatiyo purimayonidvayaṃ sandhāya vutto.",
  "atk-abh02a:1034_13": "Purimāsu hi dvīsu yonīsu so sambhavati,",
  "atk-abh02a:1034_14": "tattha sadā saḷāyatanassa asambhavato.",
  "atk-abh02a:1034_15": "Catuttho pacchimayonidvayaṃ sandhāya vutto.",
  "atk-abh02a:1034_16": "Pacchimāsu hi so dvīsu yonīsu sambhavati,",
  "atk-abh02a:1034_17": "tattha sadā saḷāyatanassa sambhavatoti.",
  "atk-abh02a:1035_0": "Ettāvatā ca yaṃ vuttaṃ catūsupi vāresu –",
  "atk-abh02a:1036_0": "Yaṃ yattha aññathā vuttaṃ, avuttañcāpi yaṃ yahiṃ;",
  "atk-abh02a:1037_0": "Yaṃ yathā paccayo yassa, taṃ sabbamupalakkhayeti.",
  "atk-abh02a:1038_0": "Gāthāya atthadīpanā katā hoti.",
  "atk-abh02a:1039_0": "Etenevānusārena, sabbametaṃ nayaṃ ito;",
  "atk-abh02a:1040_0": "Viseso yo ca taṃ jaññā, catukkesu paresupi.",
  "atk-abh02a:1041_0": "2. Hetucatukkaṃ",
  "atk-abh02a:1042_0": "244.",
  "atk-abh02a:1042_1": "Tattha yo tāva idha vutto nayo,",
  "atk-abh02a:1042_2": "so sabbattha pākaṭoyeva.",
  "atk-abh02a:1042_3": "Viseso pana evaṃ veditabbo –",
  "atk-abh02a:1042_4": "hetucatukke tāva avijjā hetu assāti avijjāhetuko.",
  "atk-abh02a:1042_5": "Avijjā assa sahavattanato yāvabhaṅgā pavattikā gamikāti vuttaṃ hoti.",
  "atk-abh02a:1042_6": "“Avijjāpaccayā”ti ca ettāvatā sahajātādipaccayavasena sādhāraṇato saṅkhārassa avijjā paccayoti dassetvā,",
  "atk-abh02a:1042_7": "puna “avijjāhetuko”ti eteneva visesato avigatapaccayatā dassitā.",
  "atk-abh02a:1042_8": "Saṅkhārapaccayā viññāṇaṃ saṅkhārahetukantiādīsupi eseva nayo.",
  "atk-abh02a:1043_0": "Kasmā pana bhavādīsu hetukaggahaṇaṃ na katanti?",
  "atk-abh02a:1043_1": "Avigatapaccayaniyamābhāvato abhāvato ca avigatapaccayassa.",
  "atk-abh02a:1043_2": "“Tattha katamo upādānapaccayā bhavo?",
  "atk-abh02a:1043_3": "Ṭhapetvā upādānaṃ vedanākkhandho saññākkhandho saṅkhārakkhandho viññāṇakkhandho –",
  "atk-abh02a:1043_4": "ayaṃ vuccati upādānapaccayā bhavo”ti vacanato upādānapaccayā catunnaṃ khandhānaṃ idha bhavoti nāmaṃ.",
  "atk-abh02a:1043_5": "Saṅkhārakkhandhe ca “jāti dvīhi khandhehi saṅgahitā”tiādivacanato jātijarāmaraṇāni antogadhāni.",
  "atk-abh02a:1044_0": "Tattha yāva upādānaṃ tāva jātijarāmaraṇānaṃ anupalabbhanato upādānaṃ bhavassa na niyamato avigatapaccayo hoti.",
  "atk-abh02a:1044_1": "“Yā tesaṃ tesaṃ dhammānaṃ jātī”ti ādivacanato saṅkhatalakkhaṇesu jātiyā jarāmaraṇasaṅkhātassa bhavassa",
  "atk-abh02a:1044_2": "jātikkhaṇamatteyeva abhāvato avigatapaccayabhāvo na sambhavati.",
  "atk-abh02a:1044_3": "Tathā jātiyā jarāmaraṇakkhaṇe abhāvato.",
  "atk-abh02a:1044_4": "Upanissayapaccayeneva pana bhavo jātiyā.",
  "atk-abh02a:1044_5": "Jāti jarāmaraṇassa paccayoti sabbathāpi avigatapaccayaniyamābhāvato abhāvato ca avigatapaccayassa bhavādīsu hetukaggahaṇaṃ na katanti veditabbaṃ.",
  "atk-abh02a:1045_0": "Keci panāhu –",
  "atk-abh02a:1045_1": "“bhavo duvidhenā”ti vacanato upapattimissako bhavo,",
  "atk-abh02a:1045_2": "na ca upapattibhavassa upādānaṃ avigatapaccayo hotīti “upādānapaccayā bhavo upādānahetuko”ti avatvā “upādānapaccayā bhavo”ti vutto.",
  "atk-abh02a:1045_3": "Idha pacchinnattā paratopi na vuttanti.",
  "atk-abh02a:1045_4": "Taṃ idha upapattimissakassa bhavassa anadhippetattā ayuttaṃ.",
  "atk-abh02a:1045_5": "Arūpakkhandhā hi idha bhavoti āgatā.",
  "atk-abh02a:1046_0": "Bhavapaccayā jātīti ettha ca ṭhapetvā jātijarāmaraṇāni avaseso bhavo jātiyā paccayoti veditabbo. Kasmā?",
  "atk-abh02a:1046_1": "Jātiādīnaṃ jātiyā appaccayattā.",
  "atk-abh02a:1046_2": "Yadi evaṃ,",
  "atk-abh02a:1046_3": "ṭhapetvā jātijarāmaraṇāni bhavo jātiyā paccayoti vattabboti?",
  "atk-abh02a:1046_4": "Āma vattabbo,",
  "atk-abh02a:1046_5": "vattabbapadesābhāvato pana na vutto.",
  "atk-abh02a:1046_6": "Dasamaṅganiddese hi upādānapaccayasambhūto bhavo vattabbo.",
  "atk-abh02a:1046_7": "Ekādasamaṅganiddese jāti vattabbā.",
  "atk-abh02a:1046_8": "Yo pana bhavo jātiyā paccayo,",
  "atk-abh02a:1046_9": "tassa vattabbapadeso natthīti vattabbapadesābhāvato na vutto.",
  "atk-abh02a:1046_10": "Avuttopi pana yuttito gahetabboti.",
  "atk-abh02a:1046_11": "Viññāṇapaccayā nāmarūpantiādīsu ca viññāṇādīnaṃ avigatapaccayabhāvasambhavato viññāṇahetukādivacanaṃ katanti esa hetucatukke viseso.",
  "atk-abh02a:1047_0": "3. Sampayuttacatukkaṃ",
  "atk-abh02a:1048_0": "245.",
  "atk-abh02a:1048_1": "Sampayuttacatukkepi avijjāpaccayāti ettāvatā sahajātādipaccayavasena saṅkhārassa avijjāpaccayataṃ dassetvā",
  "atk-abh02a:1048_2": "puna “avijjāsampayutto”ti sampayuttapaccayatā dassitā.",
  "atk-abh02a:1048_3": "Sesapadesupi eseva nayo.",
  "atk-abh02a:1048_4": "Yasmā pana arūpīnaṃ dhammānaṃ rūpadhammehi sampayogo natthi,",
  "atk-abh02a:1048_5": "tasmā viññāṇapaccayā nāmarūpantiādīsu tatiyacatutthavārapadesu “viññāṇasampayuttaṃ nāma”ntiādinā nayena yaṃ labbhati,",
  "atk-abh02a:1048_6": "tadeva gahitanti esa sampayuttacatukke viseso.",
  "atk-abh02a:1049_0": "4. Aññamaññacatukkaṃ",
  "atk-abh02a:1050_0": "246.",
  "atk-abh02a:1050_1": "Aññamaññacatukkepi avijjāpaccayāti sahajātādipaccayavasena saṅkhārassa avijjāpaccayataṃ dassetvā “saṅkhārapaccayāpi",
  "atk-abh02a:1050_2": "avijjā”ti aññamaññapaccayatā dassitā.",
  "atk-abh02a:1050_3": "Sesapadesupi eseva nayo.",
  "atk-abh02a:1050_4": "Yasmā pana bhavo nippadeso,",
  "atk-abh02a:1050_5": "upādānaṃ sappadesaṃ,",
  "atk-abh02a:1050_6": "sappadesadhammo ca nippadesadhammassa paccayo hoti,",
  "atk-abh02a:1050_7": "na nippadesadhammo sappadesadhammassa,",
  "atk-abh02a:1050_8": "tasmā ettha “bhavapaccayāpi upādāna”nti na vuttaṃ;",
  "atk-abh02a:1050_9": "heṭṭhā vā desanāya pacchinnattā evaṃ na vuttaṃ.",
  "atk-abh02a:1050_10": "Yasmā ca nāmarūpapaccayā saḷāyatanaṃ atthi,",
  "atk-abh02a:1050_11": "saḷāyatanapaccayā ekacittakkhaṇe nāmarūpaṃ natthi,",
  "atk-abh02a:1050_12": "yassa saḷāyatanaṃ aññamaññapaccayo bhaveyya,",
  "atk-abh02a:1050_13": "tasmā catutthavāre “chaṭṭhāyatanapaccayāpi nāmarūpa”nti yaṃ labbhati tadeva gahitanti esa aññamaññacatukke viseso.",
  "atk-abh02a:1051_0": "Avijjāmūlakanayamātikā.",
  "atk-abh02a:1052_0": "Saṅkhārādimūlakanayamātikā",
  "atk-abh02a:1053_0": "247.",
  "atk-abh02a:1053_1": "Idāni saṅkhārapaccayā avijjāti saṅkhāramūlakanayo āraddho.",
  "atk-abh02a:1053_2": "Tatthāpi yathā avijjāmūlake evaṃ cattāri catukkāni soḷasa ca vārā veditabbā.",
  "atk-abh02a:1053_3": "Paṭhamacatukke pana paṭhamavārameva dassetvā desanā saṃkhittā.",
  "atk-abh02a:1053_4": "Yathā cettha evaṃ viññāṇamūlakādīsupi.",
  "atk-abh02a:1053_5": "Tattha sabbesveva tesu saṅkhāramūlakādīsu aṭṭhasu nayesu “saṅkhārapaccayā avijjā”tiādinā nayena sahajātādipaccayavasena",
  "atk-abh02a:1053_6": "avijjāya saṅkhārādipaccayataṃ dassetvā puna “avijjāpaccayā saṅkhārā”tiādinā nayena ekacittakkhaṇepi paccayākāracakkassa",
  "atk-abh02a:1053_7": "pavatti dassitā.",
  "atk-abh02a:1054_0": "Kasmā pana bhavamūlakā jātijarāmaraṇamūlakā vā nayā na vuttā?",
  "atk-abh02a:1054_1": "Kiṃ bhavapaccayā avijjā na hotīti?",
  "atk-abh02a:1054_2": "No na hoti.",
  "atk-abh02a:1054_3": "“Saṅkhārapaccayā avijjā”ti evamādīsu pana vuccamānesu na koci bhavapariyāpanno dhammo avijjāya paccayo na vutto.",
  "atk-abh02a:1054_4": "Tasmā apubbassa aññassa avijjāpaccayassa vattabbassa abhāvato bhavamūlako nayo na vutto.",
  "atk-abh02a:1054_5": "Bhavaggahaṇena ca avijjāpi saṅgahaṃ gacchati.",
  "atk-abh02a:1054_6": "Tasmā “bhavapaccayā avijjā”ti vuccamāne “avijjāpaccayā avijjā”tipi vuttaṃ siyā.",
  "atk-abh02a:1054_7": "Na ca ekacittakkhaṇe avijjā avijjāya paccayo nāma hoti.",
  "atk-abh02a:1054_8": "Tattha pacchinnattāva jātijarāmaraṇamūlakāpi nayā na gahitā.",
  "atk-abh02a:1054_9": "Apica bhave jātijarāmaraṇānipi antogadhāni.",
  "atk-abh02a:1054_10": "Na cetāni ekacittakkhaṇe avijjāya paccayā hontīti bhavamūlakā jātijarāmaraṇamūlakā vā nayā na vuttāti.",
  "atk-abh02a:1055_0": "Mātikāvaṇṇanā.",
  "atk-abh02a:1056_0": "Akusalaniddesavaṇṇanā",
  "atk-abh02a:1057_0": "248- 249.",
  "atk-abh02a:1057_1": "Idāni yathā heṭṭhā cittuppādakaṇḍe kusalattikaṃ ādiṃ katvā nikkhittamātikāya paṭipāṭiyā paṭhamaṃ kusalaṃ bhājitaṃ,",
  "atk-abh02a:1057_2": "tathā idha mātikāya anikkhittattā paṭhamaṃ kusalaṃ anāmasitvā “avijjāpaccayā saṅkhāro”ti akusaladhammavasena",
  "atk-abh02a:1057_3": "mātikāya nikkhittattā nikkhepapaṭipāṭiyāva avijjādīni paṭiccasamuppādaṅgāni bhājetvā dassetuṃ katame",
  "atk-abh02a:1057_4": "dhammā akusalātiādimāha.",
  "atk-abh02a:1057_5": "Tassattho heṭṭhā cittuppādakaṇḍe vuttanayeneva veditabbo.",
  "atk-abh02a:1057_6": "Yasmā pana ekacittakkhaṇe taṇhāya ca kāmupādānassa ca sambhavo natthi,",
  "atk-abh02a:1057_7": "tasmā yaṃ ettha taṇhāpaccayā upādānaṃ labbhati,",
  "atk-abh02a:1057_8": "tadeva dassetuṃ diṭṭhi diṭṭhigatantiādi vuttaṃ.",
  "atk-abh02a:1058_0": "Bhavaniddese ca yasmā upādānaṃ saṅkhārakkhandhe saṅgahaṃ gacchati,",
  "atk-abh02a:1058_1": "tasmā “ṭhapetvā upādānaṃ vedanākkhandho saññākkhandho saṅkhārakkhandho viññāṇakkhandho”ti vuttaṃ.",
  "atk-abh02a:1058_2": "Evañhi vuccamāne upādānassa upādānapaccayattaṃ āpajjeyya.",
  "atk-abh02a:1058_3": "Na ca tadeva tassa paccayo hoti.",
  "atk-abh02a:1058_4": "Jātiādiniddesesu yasmā ete arūpadhammānaṃ jātiādayo,",
  "atk-abh02a:1058_5": "tasmā “khaṇḍiccaṃ, pāliccaṃ,",
  "atk-abh02a:1058_6": "valittacatā, cuti,",
  "atk-abh02a:1058_7": "cavanatā”ti na vuttaṃ.",
  "atk-abh02a:1059_0": "250.",
  "atk-abh02a:1059_1": "Evaṃ paṭhamavāraṃ niṭṭhapetvā puna dutiyavāre yasmiṃ samaye paṭhamavārena paccayākāro dassito,",
  "atk-abh02a:1059_2": "tasmiṃyeva samaye aparenapi nayena paccayākāraṃ dassetuṃ visuṃ samayavavatthānavāraṃ avatvā tasmiṃ samaye",
  "atk-abh02a:1059_3": "avijjāpaccayā saṅkhārotiādināva nayena desanā katā.",
  "atk-abh02a:1059_4": "Tattha ṭhapetvā phassanti idaṃ yasmā phassopi nāmapariyāpanno,",
  "atk-abh02a:1059_5": "tasmā phassassa nāmato nīharaṇatthaṃ vuttaṃ.",
  "atk-abh02a:1060_0": "252.",
  "atk-abh02a:1060_1": "Tatiyavāre yassa cittasamuṭṭhānarūpassa viññāṇaṃ paccayo,",
  "atk-abh02a:1060_2": "tasmiṃ pavattamāne yasmā tenupatthaddhānaṃ cakkhāyatanādīnaṃ upacitattaṃ paññāyati,",
  "atk-abh02a:1060_3": "tasmā cakkhāyatanassa upacayotiādi vuttaṃ.",
  "atk-abh02a:1060_4": "Yasmā ca kammajarūpassapi tasmiṃ samaye vattamānassa viññāṇaṃ pacchājātapaccayena paccayo hoti,",
  "atk-abh02a:1060_5": "tasmāpi evaṃ vuttaṃ.",
  "atk-abh02a:1060_6": "Tattha kiñcāpi kammajaṃ cittasamuṭṭhānanti dveva santatiyo gahitā,",
  "atk-abh02a:1060_7": "itarāpi pana dve santatiyo gahetabbā.",
  "atk-abh02a:1060_8": "Tāsampi hi viññāṇaṃ paccayo hotiyeva.",
  "atk-abh02a:1061_0": "254.",
  "atk-abh02a:1061_1": "Catutthavāre pana yasmā ekacittakkhaṇepi mahābhūtarūpapaccayā cakkhāyatanādīni,",
  "atk-abh02a:1061_2": "hadayarūpapaccayā chaṭṭhāyatanaṃ,",
  "atk-abh02a:1061_3": "nāmapaccayā ca pacchājātasahajātādivasena yathānurūpaṃ sabbānipi pavattanti,",
  "atk-abh02a:1061_4": "tasmā tattha katamaṃ nāmarūpapaccayā saḷāyatanaṃ?",
  "atk-abh02a:1061_5": "Cakkhāyatanantiādi vuttaṃ.",
  "atk-abh02a:1062_0": "256. Dutiyacatukke sabbaṃ uttānameva.",
  "atk-abh02a:1063_0": "264.",
  "atk-abh02a:1063_1": "Tatiyacatukke yassa sampayuttapaccayabhāvo na hoti,",
  "atk-abh02a:1063_2": "yassa ca hoti,",
  "atk-abh02a:1063_3": "taṃ visuṃ visuṃ dassetuṃ idaṃ vuccati viññāṇapaccayā nāmarūpaṃ viññāṇasampayuttaṃ nāmantiādi vuttaṃ.",
  "atk-abh02a:1064_0": "272.",
  "atk-abh02a:1064_1": "Catutthacatukke phassapaccayā nāmaniddese kiñcāpi “ṭhapetvā phassaṃ vedanākkhandho…pe…",
  "atk-abh02a:1064_2": "viññāṇakkhandho –",
  "atk-abh02a:1064_3": "idaṃ vuccati phassapaccayā nāma”nti na vuttaṃ,",
  "atk-abh02a:1064_4": "tathāpi anantarātītapadaniddese “ṭhapetvā phassaṃ vedanākkhandho…pe…",
  "atk-abh02a:1064_5": "viññāṇakkhandho”ti vuttattā avuttampi taṃ vuttameva hoti.",
  "atk-abh02a:1064_6": "Yadeva hi nāmaṃ phassassa paccayo,",
  "atk-abh02a:1064_7": "phassopi tasseva paccayoti.",
  "atk-abh02a:1065_0": "Yathā cāyaṃ catucatukko soḷasavārappabhedo avijjāmūlako paṭhamanayo etasmiṃ paṭhamākusalacitte pakāsito,",
  "atk-abh02a:1065_1": "evaṃ saṅkhāramūlakādayo aṭṭha nayāpi veditabbā.",
  "atk-abh02a:1065_2": "Pāḷi pana saṃkhittā.",
  "atk-abh02a:1065_3": "Evameva tasmiṃ paṭhamākusalacitteyeva nava nayā,",
  "atk-abh02a:1065_4": "chattiṃsa catukkāni,",
  "atk-abh02a:1065_5": "catucattālīsādhikañca vārasataṃ hotīti veditabbaṃ.",
  "atk-abh02a:1066_0": "280.",
  "atk-abh02a:1066_1": "Idāni imināva nayena sesākusalacittesupi paccayākāraṃ dassetuṃ katame dhammā akusalātiādi āraddhaṃ.",
  "atk-abh02a:1066_2": "Tattha yasmā diṭṭhivippayuttesu taṇhāpaccayā upādānaṃ natthi,",
  "atk-abh02a:1066_3": "tasmā upādānaṭṭhāne upādānaṃ viya daḷhanipātinā adhimokkhena padaṃ pūritaṃ.",
  "atk-abh02a:1066_4": "Domanassasahagatesu ca yasmā vedanāpaccayā taṇhāpi natthi,",
  "atk-abh02a:1066_5": "tasmā taṇhāṭṭhāne taṇhā viya balavakilesena paṭighena padaṃ pūritaṃ.",
  "atk-abh02a:1066_6": "Upādānaṭṭhāne adhimokkheneva.",
  "atk-abh02a:1066_7": "Vicikicchāsampayutte pana yasmā sanniṭṭhānābhāvato adhimokkhopi natthi,",
  "atk-abh02a:1066_8": "tasmā taṇhāṭṭhāne balavakilesabhūtāya vicikicchāya padaṃ pūritaṃ.",
  "atk-abh02a:1066_9": "Upādānaṭṭhānaṃ parihīnameva.",
  "atk-abh02a:1066_10": "Uddhaccasampayutte pana yasmā adhimokkho atthi,",
  "atk-abh02a:1066_11": "tasmā taṇhāṭṭhāne balavakilesena uddhaccena padaṃ pūritaṃ.",
  "atk-abh02a:1066_12": "Upādānaṭṭhāne adhimokkheneva.",
  "atk-abh02a:1066_13": "Sabbattheva ca visesamattaṃ dassetvā pāḷi saṃkhittā.",
  "atk-abh02a:1066_14": "Yo cāyaṃ viseso dassito,",
  "atk-abh02a:1066_15": "tattha kevalaṃ adhimokkhaniddesova apubbo.",
  "atk-abh02a:1066_16": "Sesaṃ heṭṭhā āgatameva.",
  "atk-abh02a:1067_0": "Adhimokkhaniddese pana adhimuccanavasena adhimokkho.",
  "atk-abh02a:1067_1": "Adhimuccati vā tena ārammaṇe cittaṃ nibbicikicchatāya sanniṭṭhānaṃ gacchatīti adhimokkho.",
  "atk-abh02a:1067_2": "Adhimuccanākāro adhimuccanā.",
  "atk-abh02a:1067_3": "Tassa cittassa,",
  "atk-abh02a:1067_4": "tasmiṃ vā ārammaṇe adhimuttattāti tadadhimuttatā.",
  "atk-abh02a:1067_5": "Sabbacittesu ca paṭhamacitte vuttanayeneva nayacatukkavārappabhedo veditabbo.",
  "atk-abh02a:1067_6": "Kevalañhi vicikicchāsampayutte upādānamūlakassa nayassa abhāvā aṭṭha nayā,",
  "atk-abh02a:1067_7": "dvattiṃsa catukkāni,",
  "atk-abh02a:1067_8": "aṭṭhavīsādhikañca vārasataṃ hotīti.",
  "atk-abh02a:1068_0": "Akusalaniddesavaṇṇanā.",
  "atk-abh02a:1069_0": "Kusalaniddesavaṇṇanā",
  "atk-abh02a:1070_0": "292.",
  "atk-abh02a:1070_1": "Idāni imināva nayena kusalacittādīsupi paccayākāraṃ dassetuṃ katame dhammā kusalātiādi āraddhaṃ.",
  "atk-abh02a:1070_2": "Yathā pana akusale paṭhamaṃ mātikaṃ nikkhipitvā pacchā niddeso kato,",
  "atk-abh02a:1070_3": "na tathā idha. Kasmā?",
  "atk-abh02a:1070_4": "Appanāvāre nānattasambhavato.",
  "atk-abh02a:1070_5": "Lokiyakusalādīsu hi tesaṃ dhammānaṃ dukkhasaccapariyāpannattā “evametassa kevalassa dukkhakkhandhassā”ti appanā hoti,",
  "atk-abh02a:1070_6": "lokuttarakusalādīsu “evametesaṃ dhammāna”nti.",
  "atk-abh02a:1070_7": "Tasmā ettha sādhāraṇato mātikaṃ ṭhapetuṃ na sakkāti pāṭiyekkaṃ tesaṃ tesaṃ kusalādīnaṃ mātikaṃ uddisitvāva niddeso katoti.",
  "atk-abh02a:1071_0": "Tattha yasmā ekacittakkhaṇe kusalasaṅkhārena saddhiṃ avijjā natthi,",
  "atk-abh02a:1071_1": "tasmā taṃ avatvā,",
  "atk-abh02a:1071_2": "avijjā viya akusalānaṃ,",
  "atk-abh02a:1071_3": "kusalānaṃ mūlato kusalamūlaṃ,",
  "atk-abh02a:1071_4": "taṇhupādānānañca abhāvato taṇhāṭṭhāne taṇhā viya ārammaṇe ajjhogāḷho pasādo,",
  "atk-abh02a:1071_5": "upādānaṭṭhāne upādānaṃ viya daḷhanipātī nāma adhimokkho vutto.",
  "atk-abh02a:1071_6": "Sesaṃ heṭṭhā vuttanayeneva veditabbanti.",
  "atk-abh02a:1072_0": "Kusalaniddesavaṇṇanā.",
  "atk-abh02a:1073_0": "Abyākataniddesavaṇṇanā",
  "atk-abh02a:1074_0": "306.",
  "atk-abh02a:1074_1": "Abyākataṃ heṭṭhā cittuppādakaṇḍe āgatapaṭipāṭiyāva vibhattaṃ.",
  "atk-abh02a:1074_2": "Sabbavāresu ca avijjāmūlakā nayā parihīnā. Kasmā?",
  "atk-abh02a:1074_3": "Avijjāṭṭhāne ṭhapetabbassa abhāvato.",
  "atk-abh02a:1074_4": "Kusalacittesu hi avijjāṭṭhāne ṭhapetabbaṃ kusalamūlaṃ atthi,",
  "atk-abh02a:1074_5": "cakkhuviññāṇādīsu natthi.",
  "atk-abh02a:1074_6": "Sahetukesu pana kiñcāpi atthi,",
  "atk-abh02a:1074_7": "evaṃ santepi idha pacchinnattā tattha na gahitaṃ.",
  "atk-abh02a:1074_8": "Pañcaviññāṇasote sotapatitāva hutvā desanā katāti veditabbā.",
  "atk-abh02a:1075_0": "Visesato panettha cakkhuviññāṇādīsu taṇhāṭṭhānaṃ upādānaṭṭhānañca parihīnaṃ. Kasmā?",
  "atk-abh02a:1075_1": "Taṇhāṭṭhānārahassa balavadhammassa abhāvā adhimokkharahitattā ca.",
  "atk-abh02a:1075_2": "Sesāhetukesu taṇhāṭṭhānameva parihīnaṃ.",
  "atk-abh02a:1075_3": "Sahetukesu pasādasabbhāvato taṇhāṭṭhāne pasādena padaṃ pūritaṃ.",
  "atk-abh02a:1075_4": "Evamettha kusalākusalavipākesu cakkhuviññāṇādīsu saṅkhāraviññāṇanāmachaṭṭhāyatanaphassavedanāmūlakā cha cha,",
  "atk-abh02a:1075_5": "sesāhetukesu adhimokkhamūlakena saddhiṃ satta satta,",
  "atk-abh02a:1075_6": "sahetukesu pasādamūlakena saddhiṃ aṭṭha aṭṭha nayā veditabbā.",
  "atk-abh02a:1076_0": "Tattha cakkhuviññāṇādīsupi catunnampi catukkānaṃ ādivārova vutto.",
  "atk-abh02a:1076_1": "Dutiyavāro paccayavisesaṭṭhena labbhamānopi na vutto.",
  "atk-abh02a:1076_2": "Tatiyacatutthavārā asambhavatoyeva.",
  "atk-abh02a:1076_3": "Rūpamissakā hi te,",
  "atk-abh02a:1076_4": "na ca cakkhuviññāṇādīni rūpaṃ samuṭṭhāpenti.",
  "atk-abh02a:1076_5": "Yathā ca paṭhamacatukke dve vārā labbhanti,",
  "atk-abh02a:1076_6": "evaṃ sesacatukkesupi.",
  "atk-abh02a:1076_7": "Tasmā paṭhamacatukke dutiyavāro,",
  "atk-abh02a:1076_8": "sesacatukkesu ca dve dve vārā avuttāpi vuttāva hontīti veditabbā.",
  "atk-abh02a:1076_9": "Sesāhetukābyākate sabbacatukkesu sabbepi vārā labbhanti.",
  "atk-abh02a:1076_10": "Idha pacchinnattā pana parato na gahitā.",
  "atk-abh02a:1076_11": "Sotapatitāva hutvā desanā katāti.",
  "atk-abh02a:1076_12": "Sesasahetukavipākesupi eseva nayo aññatra arūpāvacaravipākā.",
  "atk-abh02a:1076_13": "Arūpāvacaravipākasmiñhi vāradvayameva labbhatīti.",
  "atk-abh02a:1077_0": "Abyākataniddesavaṇṇanā.",
  "atk-abh02a:1078_0": "Avijjāmūlakakusalaniddesavaṇṇanā",
  "atk-abh02a:1079_0": "334.",
  "atk-abh02a:1079_1": "Idāni aparena pariyāyena ekacittakkhaṇe paccayākāraṃ dassetuṃ puna katame dhammā kusalātiādi āraddhaṃ.",
  "atk-abh02a:1079_2": "Tattha avijjāpaccayāti upanissayapaccayataṃ sandhāya vuttaṃ.",
  "atk-abh02a:1079_3": "Teneva niddesavāre “tattha katamā avijjā”ti avibhajitvā “tattha katamo avijjāpaccayā saṅkhāro”ti vibhattaṃ.",
  "atk-abh02a:1079_4": "Kusalacetanāsaṅkhāto hi saṅkhāroyeva tasmiṃ samaye cittena sahajāto hoti,",
  "atk-abh02a:1079_5": "na avijjā.",
  "atk-abh02a:1080_0": "Tattha lokiyakusalassa heṭṭhā suttantabhājanīye vuttanayeneva avijjā paccayo hoti.",
  "atk-abh02a:1080_1": "Yasmā pana appahīnāvijjo avijjāya pahānatthaṃ lokuttaraṃ bhāveti,",
  "atk-abh02a:1080_2": "tasmā tassāpi samatikkamavasena paccayo hoti.",
  "atk-abh02a:1080_3": "Avijjāvatoyeva hi kusalāyūhanaṃ hoti,",
  "atk-abh02a:1080_4": "na itarassa.",
  "atk-abh02a:1080_5": "Tattha tebhūmakakusale sammohavasenapi samatikkamabhāvanāvasenapi āyūhanaṃ labbhati;",
  "atk-abh02a:1080_6": "lokuttare samucchedabhāvanāvasenāti.",
  "atk-abh02a:1080_7": "Sesaṃ vuttanayameva.",
  "atk-abh02a:1081_0": "Ayaṃ pana viseso –",
  "atk-abh02a:1081_1": "yathā heṭṭhā ekekakusale catunnaṃ catukkānaṃ vasena nava soḷasakā laddhā,",
  "atk-abh02a:1081_2": "tathā idha na labbhanti. Kasmā?",
  "atk-abh02a:1081_3": "Avijjāya avigatasampayuttaaññamaññapaccayābhāvato.",
  "atk-abh02a:1081_4": "Upanissayavasena panettha paṭhamacatukkameva labbhati.",
  "atk-abh02a:1081_5": "Tampi paṭhamavārameva dassetvā saṃkhittaṃ.",
  "atk-abh02a:1081_6": "Nīharitvā pana dassetabbanti.",
  "atk-abh02a:1082_0": "Avijjāmūlakakusalaniddesavaṇṇanā.",
  "atk-abh02a:1083_0": "Kusalamūlakavipākaniddesavaṇṇanā",
  "atk-abh02a:1084_0": "343.",
  "atk-abh02a:1084_1": "Idāni abyākatesupi apareneva nayena paccayākāraṃ dassetuṃ katame dhammā abyākatātiādi āraddhaṃ.",
  "atk-abh02a:1084_2": "Tattha kusalamūlapaccayāti idampi upanissayapaccayataṃ sandhāya vuttaṃ.",
  "atk-abh02a:1084_3": "Kusalavipākassa hi kusalamūlaṃ,",
  "atk-abh02a:1084_4": "akusalavipākassa ca akusalamūlaṃ upanissayapaccayo hoti;",
  "atk-abh02a:1084_5": "nānākkhaṇikakammapaccaye pana vattabbameva natthi.",
  "atk-abh02a:1084_6": "Tasmā esa upanissayapaccayena ceva nānākkhaṇikakammapaccayena ca paccayo hoti.",
  "atk-abh02a:1084_7": "Teneva niddesavāre “tattha katamaṃ kusalamūla”nti avibhajitvā “tattha katamo kusalamūlapaccayā saṅkhāro”ti vibhattaṃ.",
  "atk-abh02a:1084_8": "Akusalavipākepi eseva nayo.",
  "atk-abh02a:1085_0": "Avijjāmūlakakusalaniddese viya ca imasmimpi vipākaniddese paṭhamaṃ paccayacatukkameva labbhati.",
  "atk-abh02a:1085_1": "Tampi paṭhamavāraṃ dassetvā saṃkhittaṃ.",
  "atk-abh02a:1085_2": "Tasmā ekekasmiṃ vipākacitte ekamekasseva catukkassa vasena kusalamūlamūlake akusalamūlamūlake ca naye vārappabhedo veditabbo.",
  "atk-abh02a:1085_3": "Kiriyādhammānaṃ pana yasmā neva avijjā na kusalākusalamūlāni upanissayapaccayataṃ labhanti,",
  "atk-abh02a:1085_4": "tasmā kiriyavasena paccayākāro na vuttoti.",
  "atk-abh02a:1086_0": "Evamesa –",
  "atk-abh02a:1087_0": "Akusalakusalābyākata-dhammesu anekabhedato vatvā;",
  "atk-abh02a:1088_0": "Kusalākusalānaṃ pana, vipāke ca upanissayavasena.",
  "atk-abh02a:1089_0": "Puna ekadhāva vutto, vādippavarena paccayākāro;",
  "atk-abh02a:1090_0": "Dhammappaccayabhede, ñāṇassa pabhedajananatthaṃ.",
  "atk-abh02a:1091_0": "Pariyattisavanacintana-paṭipattikkamavivajjitānañca;",
  "atk-abh02a:1092_0": "Yasmā ñāṇapabhedo, na kadācipi hoti etasmiṃ.",
  "atk-abh02a:1093_0": "Pariyattisavanacintana-paṭipattikkamato sadā dhīro;",
  "atk-abh02a:1094_0": "Tattha kayirā na haññaṃ, karaṇīyataraṃ tato atthīti.",
  "atk-abh02a:1095_0": "Ayaṃ pana paccayākāro suttantaabhidhammabhājanīyavasena dveparivaṭṭameva nīharitvā bhājetvā dassito hoti.",
  "atk-abh02a:1096_0": "Abhidhammabhājanīyavaṇṇanā.",
  "atk-abh02a:1097_0": "Sammohavinodaniyā vibhaṅgaṭṭhakathāya",
  "atk-abh02a:1098_0": "Paṭiccasamuppādavibhaṅgavaṇṇanā niṭṭhitā.",
  "atk-abh02a:1099_0": "7. Satipaṭṭhānavibhaṅgo",
  "atk-abh02a:1100_0": "1. Suttantabhājanīyaṃ uddesavāravaṇṇanā",
  "atk-abh02a:1101_0": "355.",
  "atk-abh02a:1101_1": "Idāni tadanantare satipaṭṭhānavibhaṅge cattāroti gaṇanaparicchedo.",
  "atk-abh02a:1101_2": "Tena na tato heṭṭhā na uddhanti satipaṭṭhānaparicchedaṃ dīpeti.",
  "atk-abh02a:1101_3": "Satipaṭṭhānāti tayo satipaṭṭhānā –",
  "atk-abh02a:1101_4": "satigocaropi,",
  "atk-abh02a:1101_5": "tidhā paṭipannesu sāvakesu satthuno paṭidhānunayavītivattatāpi, satipi.",
  "atk-abh02a:1101_6": "“Catunnaṃ,",
  "atk-abh02a:1101_7": "bhikkhave,",
  "atk-abh02a:1101_8": "satipaṭṭhānānaṃ samudayañca atthaṅgamañca desessāmi.",
  "atk-abh02a:1101_9": "Taṃ suṇātha…pe… ko ca,",
  "atk-abh02a:1101_10": "bhikkhave,",
  "atk-abh02a:1101_11": "kāyassa samudayo?",
  "atk-abh02a:1101_12": "Āhārasamudayā kāyassa samudayo”tiādīsu hi satigocaro satipaṭṭhānanti vuccati.",
  "atk-abh02a:1101_13": "Tathā “kāyo upaṭṭhānaṃ, no sati.",
  "atk-abh02a:1101_14": "Sati upaṭṭhānañceva sati cā”tiādīsu.",
  "atk-abh02a:1101_15": "Tassattho –",
  "atk-abh02a:1101_16": "patiṭṭhāti asminti paṭṭhānaṃ.",
  "atk-abh02a:1101_17": "Kā patiṭṭhāti? Sati.",
  "atk-abh02a:1101_18": "Satiyā paṭṭhānaṃ satipaṭṭhānaṃ,",
  "atk-abh02a:1101_19": "padhānaṃ ṭhānanti vā paṭṭhānaṃ;",
  "atk-abh02a:1101_20": "satiyā paṭṭhānaṃ satipaṭṭhānaṃ hatthiṭṭhānaassaṭṭhānādīni viya.",
  "atk-abh02a:1102_0": "“Tayo satipaṭṭhānā yadariyo sevati,",
  "atk-abh02a:1102_1": "yadariyo sevamāno satthā gaṇaṃ anusāsitumarahatī”ti ettha tidhā paṭipannesu sāvakesu satthuno paṭighānunayavītivattatā satipaṭṭhānanti vuttā.",
  "atk-abh02a:1102_2": "Tassattho –",
  "atk-abh02a:1102_3": "paṭṭhapetabbato paṭṭhānaṃ,",
  "atk-abh02a:1102_4": "pavattayitabbatoti attho.",
  "atk-abh02a:1102_5": "Kena paṭṭhapetabbatoti? Satiyā;",
  "atk-abh02a:1102_6": "satiyā paṭṭhānaṃ satipaṭṭhānaṃ.",
  "atk-abh02a:1102_7": "“Cattāro satipaṭṭhānā bhāvitā bahulīkatā satta bojjhaṅge paripūrentī”tiādīsu pana satiyeva satipaṭṭhānanti vuccati.",
  "atk-abh02a:1102_8": "Tassattho –",
  "atk-abh02a:1102_9": "patiṭṭhātīti paṭṭhānaṃ,",
  "atk-abh02a:1102_10": "upaṭṭhāti okkanditvā pakkhanditvā pavattatīti attho;",
  "atk-abh02a:1102_11": "satiyeva paṭṭhānaṭṭhena satipaṭṭhānaṃ;",
  "atk-abh02a:1102_12": "athavā saraṇaṭṭhena sati,",
  "atk-abh02a:1102_13": "upaṭṭhānaṭṭhena paṭṭhānaṃ.",
  "atk-abh02a:1102_14": "Iti sati ca sā paṭṭhānañcātipi satipaṭṭhānaṃ.",
  "atk-abh02a:1102_15": "Idamidha adhippetaṃ.",
  "atk-abh02a:1102_16": "Yadi evaṃ,",
  "atk-abh02a:1102_17": "kasmā satipaṭṭhānāti bahuvacanaṃ katanti?",
  "atk-abh02a:1102_18": "Satiyā bahuttā;",
  "atk-abh02a:1102_19": "ārammaṇabhedena hi bahukā tā satiyoti.",
  "atk-abh02a:1103_0": "Kasmā pana bhagavatā cattārova satipaṭṭhānā vuttā,",
  "atk-abh02a:1103_1": "anūnā anadhikāti?",
  "atk-abh02a:1103_2": "Veneyyahitattā.",
  "atk-abh02a:1103_3": "Taṇhācaritadiṭṭhicaritasamathayānikavipassanāyānikesu hi mandatikkhavasena dvidhā pavattesu mandassa",
  "atk-abh02a:1103_4": "taṇhācaritassa oḷārikaṃ kāyānupassanāsatipaṭṭhānaṃ visuddhimaggo,",
  "atk-abh02a:1103_5": "tikkhassa sukhumaṃ vedanānupassanāsatipaṭṭhānaṃ.",
  "atk-abh02a:1103_6": "Diṭṭhicaritassapi mandassa nātippabhedagataṃ cittānupassanāsatipaṭṭhānaṃ visuddhimaggo,",
  "atk-abh02a:1103_7": "tikkhassa atippabhedagataṃ dhammānupassanāsatipaṭṭhānaṃ.",
  "atk-abh02a:1103_8": "Samathayānikassa ca mandassa akicchena adhigantabbanimittaṃ paṭhamaṃ satipaṭṭhānaṃ visuddhimaggo,",
  "atk-abh02a:1103_9": "tikkhassa oḷārikārammaṇe asaṇṭhahanato dutiyaṃ.",
  "atk-abh02a:1103_10": "Vipassanāyānikassāpi mandassa nātippabhedagatārammaṇaṃ tatiyaṃ,",
  "atk-abh02a:1103_11": "tikkhassa atippabhedagatārammaṇaṃ catutthaṃ.",
  "atk-abh02a:1103_12": "Iti cattārova vuttā,",
  "atk-abh02a:1103_13": "anūnā anadhikāti.",
  "atk-abh02a:1104_0": "Subhasukhaniccaattabhāvavipallāsappahānatthaṃ vā.",
  "atk-abh02a:1104_1": "Kāyo hi asubho.",
  "atk-abh02a:1104_2": "Tattha subhavipallāsavipallatthā sattā.",
  "atk-abh02a:1104_3": "Tesaṃ tattha asubhabhāvadassanena tassa vipallāsassa pahānatthaṃ paṭhamaṃ satipaṭṭhānaṃ vuttaṃ. Sukhaṃ, niccaṃ,",
  "atk-abh02a:1104_4": "attāti gahitesupi ca vedanādīsu vedanā dukkhā,",
  "atk-abh02a:1104_5": "cittaṃ aniccaṃ,",
  "atk-abh02a:1104_6": "dhammā anattā.",
  "atk-abh02a:1104_7": "Etesu ca sukhaniccaattabhāvavipallāsavipallatthā sattā.",
  "atk-abh02a:1104_8": "Tesaṃ tattha dukkhādibhāvadassanena tesaṃ vipallāsānaṃ pahānatthaṃ sesāni tīṇi vuttānīti.",
  "atk-abh02a:1104_9": "Evaṃ subhasukhaniccaattabhāvavipallāsappahānatthaṃ vā cattārova vuttā anūnā anadhikāti veditabbā.",
  "atk-abh02a:1104_10": "Na kevalañca vipallāsapahānatthameva,",
  "atk-abh02a:1104_11": "atha kho caturoghayogāsavaganthaupādānaagatippahānatthampi catubbidhāhārapariññatthañca cattārova vuttāti veditabbā.",
  "atk-abh02a:1104_12": "Ayaṃ tāva pakaraṇanayo.",
  "atk-abh02a:1105_0": "Aṭṭhakathāyaṃ pana “saraṇavasena ceva ekattasamosaraṇavasena ca ekameva satipaṭṭhānaṃ ārammaṇavasena cattāroti etadeva vuttaṃ.",
  "atk-abh02a:1105_1": "Yathā hi catudvāre nagare pācīnato āgacchantā pācīnadisāya uṭṭhānakaṃ bhaṇḍaṃ gahetvā pācīnadvārena nagarameva pavisanti,",
  "atk-abh02a:1105_2": "dakkhiṇato,",
  "atk-abh02a:1105_3": "pacchimato,",
  "atk-abh02a:1105_4": "uttarato āgacchantā uttaradisāya uṭṭhānakaṃ bhaṇḍaṃ gahetvā uttaradvārena nagarameva pavisanti,",
  "atk-abh02a:1105_5": "evaṃ sampadamidaṃ veditabbaṃ.",
  "atk-abh02a:1105_6": "Nagaraṃ viya hi nibbānamahānagaraṃ,",
  "atk-abh02a:1105_7": "dvāraṃ viya aṭṭhaṅgiko lokuttaramaggo.",
  "atk-abh02a:1105_8": "Pācīnadisādayo viya kāyādayo.",
  "atk-abh02a:1106_0": "Yathā pācīnato āgacchantā pācīnadisāya uṭṭhānakaṃ bhaṇḍaṃ gahetvā pācīnadvārena nagarameva pavisanti,",
  "atk-abh02a:1106_1": "evaṃ kāyānupassanāmukhena āgacchantā cuddasavidhena kāyānupassanaṃ bhāvetvā kāyānupassanābhāvanānubhāvanibbattena",
  "atk-abh02a:1106_2": "ariyamaggena ekaṃ nibbānameva osaranti.",
  "atk-abh02a:1106_3": "Yathā dakkhiṇato āgacchantā dakkhiṇadisāya uṭṭhānakaṃ bhaṇḍaṃ gahetvā dakkhiṇadvārena nagarameva pavisanti,",
  "atk-abh02a:1106_4": "evaṃ vedanānupassanāmukhena āgacchantā navavidhena vedanānupassanaṃ bhāvetvā vedanānupassanābhāvanānubhāvanibbattena",
  "atk-abh02a:1106_5": "ariyamaggena ekaṃ nibbānameva osaranti.",
  "atk-abh02a:1106_6": "Yathā pacchimato āgacchantā pacchimadisāya uṭṭhānakaṃ bhaṇḍaṃ gahetvā pacchimadvārena nagarameva pavisanti,",
  "atk-abh02a:1106_7": "evaṃ cittānupassanāmukhena āgacchantā soḷasavidhena cittānupassanaṃ bhāvetvā cittānupassanābhāvanānubhāvanibbattena",
  "atk-abh02a:1106_8": "ariyamaggena ekaṃ nibbānameva osaranti.",
  "atk-abh02a:1106_9": "Yathā uttarato āgacchantā uttaradisāya uṭṭhānakaṃ bhaṇḍaṃ gahetvā uttaradvārena nagarameva pavisanti,",
  "atk-abh02a:1106_10": "evaṃ dhammānupassanāmukhena āgacchantā pañcavidhena dhammānupassanaṃ bhāvetvā dhammānupassanābhāvanānubhāvanibbattena",
  "atk-abh02a:1106_11": "ariyamaggena ekaṃ nibbānameva osarantīti.",
  "atk-abh02a:1106_12": "Evaṃ saraṇavasena ceva ekattasamosaraṇavasena ca ekameva satipaṭṭhānaṃ ārammaṇavasena cattāroti vuttāti veditabbā.",
  "atk-abh02a:1107_0": "Idha bhikkhūti ettha kiñcāpi bhagavatā devaloke nisīditvā ayaṃ satipaṭṭhānavibhaṅgo kathito,",
  "atk-abh02a:1107_1": "ekabhikkhupi tattha bhagavato santike nisinnako nāma natthi.",
  "atk-abh02a:1107_2": "Evaṃ santepi yasmā ime cattāro satipaṭṭhāne bhikkhū bhāventi,",
  "atk-abh02a:1107_3": "bhikkhugocarā hi ete,",
  "atk-abh02a:1107_4": "tasmā idha bhikkhūti ālapati.",
  "atk-abh02a:1107_5": "Kiṃ panete satipaṭṭhāne bhikkhūyeva bhāventi,",
  "atk-abh02a:1107_6": "na bhikkhunīādayoti?",
  "atk-abh02a:1107_7": "Bhikkhunīādayopi bhāventi.",
  "atk-abh02a:1107_8": "Bhikkhū pana aggaparisā.",
  "atk-abh02a:1107_9": "Iti aggaparisattā idha bhikkhūti ālapati.",
  "atk-abh02a:1107_10": "Paṭipattiyā vā bhikkhubhāvadassanato evamāha.",
  "atk-abh02a:1107_11": "Yo hi imaṃ paṭipattiṃ paṭipajjati,",
  "atk-abh02a:1107_12": "so bhikkhu nāma hoti.",
  "atk-abh02a:1107_13": "Paṭipannako hi devo vā hotu manusso vā,",
  "atk-abh02a:1107_14": "bhikkhūti saṅkhaṃ gacchatiyeva. Yathāha –",
  "atk-abh02a:1108_0": "“Alaṅkato cepi samañcareyya,",
  "atk-abh02a:1109_0": "Santo danto niyato brahmacārī;",
  "atk-abh02a:1110_0": "Sabbesu bhūtesu nidhāya daṇḍaṃ,",
  "atk-abh02a:1111_0": "So brāhmaṇo so samaṇo sa bhikkhū”ti. ;",
  "atk-abh02a:1112_0": "Kāyānupassanāuddesavaṇṇanā",
  "atk-abh02a:1113_0": "Ajjhattanti niyakajjhattaṃ adhippetaṃ.",
  "atk-abh02a:1113_1": "Tasmā ajjhattaṃ kāyeti attano kāyeti attho.",
  "atk-abh02a:1113_2": "Tattha kāyeti rūpakāye.",
  "atk-abh02a:1113_3": "Rūpakāyo hi idha aṅgapaccaṅgānaṃ kesādīnañca dhammānaṃ samūhaṭṭhena,",
  "atk-abh02a:1113_4": "hatthikāyaassakāyarathakāyādayo viya,",
  "atk-abh02a:1113_5": "kāyoti adhippeto.",
  "atk-abh02a:1113_6": "Yathā ca samūhaṭṭhena evaṃ kucchitānaṃ āyaṭṭhena.",
  "atk-abh02a:1113_7": "Kucchitānañhi paramajegucchānaṃ so āyotipi kāyo.",
  "atk-abh02a:1113_8": "Āyoti uppattideso.",
  "atk-abh02a:1113_9": "Tatrāyaṃ vacanattho –",
  "atk-abh02a:1113_10": "āyanti tatoti āyo.",
  "atk-abh02a:1113_11": "Ke āyanti?",
  "atk-abh02a:1113_12": "Kucchitā kesādayo.",
  "atk-abh02a:1113_13": "Iti kucchitānaṃ kesādīnaṃ āyoti kāyo.",
  "atk-abh02a:1114_0": "Kāyānupassīti kāyaṃ anupassanasīlo,",
  "atk-abh02a:1114_1": "kāyaṃ vā anupassamāno kāyeti ca vatvāpi puna kāyānupassīti dutiyaṃ kāyaggahaṇaṃ asammissato vavatthānaghanavinibbhogādidassanatthaṃ",
  "atk-abh02a:1114_2": "katanti veditabbaṃ.",
  "atk-abh02a:1114_3": "Tena na kāye vedanānupassī cittadhammānupassī vā;",
  "atk-abh02a:1114_4": "atha kho kāye kāyānupassī yevāti kāyasaṅkhāte vatthusmiṃ kāyānupassanākārasseva dassanena asammissato vavatthānaṃ dassitaṃ hoti.",
  "atk-abh02a:1114_5": "Tathā na kāye aṅgapaccaṅgavinimuttaekadhammānupassī,",
  "atk-abh02a:1114_6": "nāpi kesalomādivinimuttaitthipurisānupassī.",
  "atk-abh02a:1114_7": "Yopi cettha kesalomādiko bhūtupādāyasamūhasaṅkhāto kāyo,",
  "atk-abh02a:1114_8": "tatthāpi na bhūtupādāyavinimuttaekadhammānupassī;",
  "atk-abh02a:1114_9": "atha kho rathasambhārānupassako viya aṅgapaccaṅgasamūhānupassī,",
  "atk-abh02a:1114_10": "nagarāvayavānupassako viya kesalomādisamūhānupassī,",
  "atk-abh02a:1114_11": "kadalikkhandhapattavaṭṭivinibhuñjako viya rittamuṭṭhiviniveṭhako viya ca bhūtupādāyasamūhānupassīyevāti",
  "atk-abh02a:1114_12": "nānappakārato samūhavasena kāyasaṅkhātassa vatthuno dassanena ghanavinibbhogo dassito hoti.",
  "atk-abh02a:1114_13": "Na hettha yathāvuttasamūhavinimutto kāyo vā itthī vā puriso vā añño vā koci dhammo dissati.",
  "atk-abh02a:1114_14": "Yathāvuttadhammasamūhamatteyeva pana tathā tathā sattā micchābhinivesaṃ karonti.",
  "atk-abh02a:1114_15": "Tenāhu porāṇā –",
  "atk-abh02a:1115_0": "“Yaṃ passati na taṃ diṭṭhaṃ, yaṃ diṭṭhaṃ taṃ na passati;",
  "atk-abh02a:1116_0": "Apassaṃ bajjhate mūḷho, bajjhamāno na muccatī”ti.",
  "atk-abh02a:1117_0": "Ghanavinibbhogādidassanatthanti vuttaṃ.",
  "atk-abh02a:1117_1": "Ādisaddena cettha ayampi attho veditabbo –",
  "atk-abh02a:1117_2": "ayañhi etasmiṃ kāye kāyānupassīyeva,",
  "atk-abh02a:1117_3": "na aññadhammānupassī.",
  "atk-abh02a:1117_4": "Kiṃ vuttaṃ hoti?",
  "atk-abh02a:1117_5": "Yathā anudakabhūtāyapi marīciyā udakānupassino honti,",
  "atk-abh02a:1117_6": "na evaṃ aniccadukkhānattaasubhabhūteyeva imasmiṃ kāye niccasukhaattasubhabhāvānupassī;",
  "atk-abh02a:1117_7": "atha kho kāyānupassī aniccadukkhānattaasubhākārasamūhānupassīyevāti vuttaṃ hoti.",
  "atk-abh02a:1117_8": "Atha vā yvāyaṃ mahāsatipaṭṭhāne “idha,",
  "atk-abh02a:1117_9": "bhikkhave,",
  "atk-abh02a:1117_10": "bhikkhu araññagato vā…pe…",
  "atk-abh02a:1117_11": "so satova assasatī”tiādinā nayena assāsapassāsādicuṇṇakajātaaṭṭhikapariyosāno kāyo vutto,",
  "atk-abh02a:1117_12": "yo ca “idhekacco pathavīkāyaṃ aniccato anupassati,",
  "atk-abh02a:1117_13": "tathā āpokāyaṃ,",
  "atk-abh02a:1117_14": "tejokāyaṃ,",
  "atk-abh02a:1117_15": "vāyokāyaṃ,",
  "atk-abh02a:1117_16": "kesakāyaṃ,",
  "atk-abh02a:1117_17": "lomakāyaṃ,",
  "atk-abh02a:1117_18": "chavikāyaṃ,",
  "atk-abh02a:1117_19": "cammakāyaṃ,",
  "atk-abh02a:1117_20": "maṃsakāyaṃ,",
  "atk-abh02a:1117_21": "rudhirakāyaṃ,",
  "atk-abh02a:1117_22": "nhārukāyaṃ,",
  "atk-abh02a:1117_23": "aṭṭhikāyaṃ,",
  "atk-abh02a:1117_24": "aṭṭhimiñjakāya”nti paṭisambhidāyaṃ kāyo vutto,",
  "atk-abh02a:1117_25": "tassa sabbassa imasmiṃyeva kāye anupassanato kāye kāyānupassīti evampi attho daṭṭhabbo.",
  "atk-abh02a:1118_0": "Atha vā kāye ahanti vā mamanti vā evaṃ gahetabbassa kassaci ananupassanato,",
  "atk-abh02a:1118_1": "tassa tasseva pana kesalomādikassa nānādhammasamūhassa anupassanato kāye kesādidhammasamūhasaṅkhāte kāyānupassīti evamattho daṭṭhabbo.",
  "atk-abh02a:1118_2": "Apica “imasmiṃ kāye aniccato anupassati,",
  "atk-abh02a:1118_3": "no niccato”tiādinā anukkamena paṭisambhidāyaṃ āgatanayassa sabbasseva aniccalakkhaṇādino ākārasamūhasaṅkhātassa",
  "atk-abh02a:1118_4": "kāyassa anupassanatopi kāye kāyānupassīti evampi attho daṭṭhabbo.",
  "atk-abh02a:1119_0": "Tathā hi ayaṃ kāye kāyānupassanāpaṭipadaṃ paṭipanno bhikkhu imaṃ kāyaṃ aniccānupassanādīnaṃ sattannaṃ",
  "atk-abh02a:1119_1": "anupassanānaṃ vasena aniccato anupassati no niccato,",
  "atk-abh02a:1119_2": "dukkhato anupassati no sukhato,",
  "atk-abh02a:1119_3": "anattato anupassati no attato,",
  "atk-abh02a:1119_4": "nibbindati no nandati,",
  "atk-abh02a:1119_5": "virajjati no rajjati,",
  "atk-abh02a:1119_6": "nirodheti no samudeti,",
  "atk-abh02a:1119_7": "paṭinissajjati no ādiyati.",
  "atk-abh02a:1119_8": "So taṃ aniccato anupassanto niccasaññaṃ pajahati,",
  "atk-abh02a:1119_9": "dukkhato anupassanto sukhasaññaṃ pajahati,",
  "atk-abh02a:1119_10": "anattato anupassanto attasaññaṃ pajahati,",
  "atk-abh02a:1119_11": "nibbindanto nandiṃ pajahati,",
  "atk-abh02a:1119_12": "virajjanto rāgaṃ pajahati,",
  "atk-abh02a:1119_13": "nirodhento samudayaṃ pajahati,",
  "atk-abh02a:1119_14": "paṭinissajjanto ādānaṃ pajahatīti veditabbo.",
  "atk-abh02a:1120_0": "Viharatīti catūsu iriyāpathavihāresu aññataravihārasamāyogaparidīpanametaṃ,",
  "atk-abh02a:1120_1": "ekaṃ iriyāpathabādhanaṃ aparena iriyāpathena vicchinditvā apatamānaṃ attabhāvaṃ harati pavattetīti attho.",
  "atk-abh02a:1121_0": "Bahiddhā kāyeti parassa kāye.",
  "atk-abh02a:1121_1": "Ajjhattabahiddhā kāyeti kālena attano kāye,",
  "atk-abh02a:1121_2": "kālena parassa kāye.",
  "atk-abh02a:1121_3": "Paṭhamanayena hi attano kāye kāyapariggaho vutto,",
  "atk-abh02a:1121_4": "dutiyanayena parassa kāye,",
  "atk-abh02a:1121_5": "tatiyanayena kālena attano kālena parassa kāye.",
  "atk-abh02a:1121_6": "Ajjhattabahiddhā pana ghaṭitārammaṇaṃ nāma natthi.",
  "atk-abh02a:1121_7": "Paguṇakammaṭṭhānassa pana aparāparaṃ sañcaraṇakālo ettha kathito.",
  "atk-abh02a:1121_8": "Ātāpīti kāyapariggāhakavīriyasamāyogaparidīpanametaṃ.",
  "atk-abh02a:1121_9": "So hi yasmā tasmiṃ samaye yaṃ taṃ vīriyaṃ tīsu bhavesu kilesānaṃ ātāpanato ātāpoti vuccati,",
  "atk-abh02a:1121_10": "tena samannāgato hoti,",
  "atk-abh02a:1121_11": "tasmā ātāpīti vuccati.",
  "atk-abh02a:1122_0": "Sampajānoti kāyapariggāhakena sampajaññasaṅkhātena ñāṇena samannāgato.",
  "atk-abh02a:1122_1": "Satimāti kāyapariggāhikāya satiyā samannāgato.",
  "atk-abh02a:1122_2": "Ayaṃ pana yasmā satiyā ārammaṇaṃ pariggahetvā paññāya anupassati,",
  "atk-abh02a:1122_3": "na hi sativirahitassa anupassanā nāma atthi,",
  "atk-abh02a:1122_4": "tenevāha –",
  "atk-abh02a:1122_5": "“satiñca khvāhaṃ,",
  "atk-abh02a:1122_6": "bhikkhave,",
  "atk-abh02a:1122_7": "sabbatthikaṃ vadāmī”ti,",
  "atk-abh02a:1122_8": "tasmā ettha “kāye kāyānupassī viharatī”ti ettāvatā kāyānupassanāsatipaṭṭhānakammaṭṭhānaṃ vuttaṃ hoti.",
  "atk-abh02a:1122_9": "Atha vā yasmā anātāpino antosaṅkhepo antarāyakaro hoti,",
  "atk-abh02a:1122_10": "asampajāno upāyapariggahe anupāyaparivajjane ca sammuyhati,",
  "atk-abh02a:1122_11": "muṭṭhassatī upāyāpariccāge anupāyāpariggahe ca asamatthova hoti,",
  "atk-abh02a:1122_12": "tenassa taṃ kammaṭṭhānaṃ na sampajjati;",
  "atk-abh02a:1122_13": "tasmā yesaṃ dhammānaṃ ānubhāvena taṃ sampajjati tesaṃ dassanatthaṃ “ātāpī sampajāno satimā”ti idaṃ vuttanti veditabbaṃ.",
  "atk-abh02a:1123_0": "Iti kāyānupassanāsatipaṭṭhānaṃ sampayogaṅgañca dassetvā idāni pahānaṅgaṃ dassetuṃ vineyya loke abhijjhādomanassanti vuttaṃ.",
  "atk-abh02a:1123_1": "Tattha vineyyāti tadaṅgavinayena vā vikkhambhanavinayena vā vinayitvā.",
  "atk-abh02a:1123_2": "Loketi ettha yvāyaṃ ajjhattādibhedo kāyo pariggahito sveva idha loko nāma.",
  "atk-abh02a:1123_3": "Tasmiṃ loke abhijjhādomanassaṃ vinayitvāti attho.",
  "atk-abh02a:1123_4": "Yasmā panettha abhijjhāgahaṇena kāmacchando,",
  "atk-abh02a:1123_5": "domanassaggahaṇena byāpādo saṅgahaṃ gacchati,",
  "atk-abh02a:1123_6": "tasmā nīvaraṇapariyāpannabalavadhammadvayadassanena nīvaraṇappahānaṃ vuttaṃ hotīti veditabbaṃ.",
  "atk-abh02a:1124_0": "Visesena cettha abhijjhāvinayena kāyasampattimūlakassa anurodhassa,",
  "atk-abh02a:1124_1": "domanassavinayena kāyavipattimūlakassa virodhassa,",
  "atk-abh02a:1124_2": "abhijjhāvinayena ca kāye abhiratiyā,",
  "atk-abh02a:1124_3": "domanassavinayena kāyabhāvanāya anabhiratiyā,",
  "atk-abh02a:1124_4": "abhijjhāvinayena kāye abhūtānaṃ subhasukhabhāvādīnaṃ pakkhepassa,",
  "atk-abh02a:1124_5": "domanassavinayena kāye bhūtānaṃ asubhāsukhabhāvādīnaṃ apanayanassa ca pahānaṃ vuttaṃ.",
  "atk-abh02a:1124_6": "Tena yogāvacarassa yogānubhāvo yogasamatthatā ca dīpitā hoti.",
  "atk-abh02a:1124_7": "Yogānubhāvo hi esa yadidaṃ anurodhavirodhavippamutto,",
  "atk-abh02a:1124_8": "aratiratisaho,",
  "atk-abh02a:1124_9": "abhūtapakkhepabhūtāpanayanavirahito ca hoti.",
  "atk-abh02a:1124_10": "Anurodhavirodhavippamutto cesa aratiratisaho abhūtaṃ apakkhipanto bhūtañca anapanento yogasamattho hotīti.",
  "atk-abh02a:1125_0": "Aparo nayo –",
  "atk-abh02a:1125_1": "“kāye kāyānupassī”ti ettha anupassanāya kammaṭṭhānaṃ vuttaṃ.",
  "atk-abh02a:1125_2": "Viharatīti ettha vuttavihārena kammaṭṭhānikassa kāyapariharaṇaṃ.",
  "atk-abh02a:1125_3": "Ātāpītiādīsu ātāpena sammappadhānaṃ,",
  "atk-abh02a:1125_4": "satisampajaññena sabbatthikakammaṭṭhānaṃ,",
  "atk-abh02a:1125_5": "kammaṭṭhānapariharaṇūpāyo vā;",
  "atk-abh02a:1125_6": "satiyā vā kāyānupassanāvasena paṭiladdhasamatho,",
  "atk-abh02a:1125_7": "sampajaññena vipassanā,",
  "atk-abh02a:1125_8": "abhijjhādomanassavinayena bhāvanāphalaṃ vuttanti veditabbaṃ.",
  "atk-abh02a:1125_9": "Ayaṃ tāva kāyānupassanāsatipaṭṭhānuddesassa atthavaṇṇanā.",
  "atk-abh02a:1126_0": "Vedanānupassanādiuddesavaṇṇanā",
  "atk-abh02a:1127_0": "Vedanānupassanāsatipaṭṭhānuddesādīsupi ajjhattādīni vuttanayeneva veditabbāni.",
  "atk-abh02a:1127_1": "Etesupi hi attano vedanādīsu,",
  "atk-abh02a:1127_2": "parassa vedanādīsu,",
  "atk-abh02a:1127_3": "kālena attano kālena parassa vedanādīsūti tividho pariggaho vutto.",
  "atk-abh02a:1127_4": "Vedanāsu vedanānupassītiādīsu ca vedanādīnaṃ punavacane payojanaṃ kāyānupassanāyaṃ vuttanayeneva veditabbaṃ.",
  "atk-abh02a:1127_5": "Vedanāsu vedanānupassī,",
  "atk-abh02a:1127_6": "citte cittānupassī,",
  "atk-abh02a:1127_7": "dhammesu dhammānupassīti ettha pana vedanāti tisso vedanā.",
  "atk-abh02a:1127_8": "Tā ca lokiyā eva;",
  "atk-abh02a:1127_9": "cittampi lokiyaṃ,",
  "atk-abh02a:1127_10": "tathā dhammā.",
  "atk-abh02a:1127_11": "Tesaṃ vibhāgo niddesavāre pākaṭo bhavissati.",
  "atk-abh02a:1127_12": "Kevalaṃ panidha yathā vedanā anupassitabbā tathā anupassanto “vedanāsu vedanānupassī”ti veditabbo.",
  "atk-abh02a:1127_13": "Esa nayo cittadhammesu.",
  "atk-abh02a:1127_14": "Kathañca vedanā anupassitabbāti?",
  "atk-abh02a:1127_15": "Sukhā tāva vedanā dukkhato,",
  "atk-abh02a:1127_16": "dukkhā sallato,",
  "atk-abh02a:1127_17": "adukkhamasukhā aniccato. Yathāha –",
  "atk-abh02a:1128_0": "“Yo sukhaṃ dukkhato adda, dukkhamaddakkhi sallato;",
  "atk-abh02a:1129_0": "Adukkhamasukhaṃ santaṃ, addakkhi naṃ aniccato;",
  "atk-abh02a:1130_0": "Sa ve sammadaso bhikkhu, upasanto carissatī”ti. ;",
  "atk-abh02a:1131_0": "Sabbā eva cetā dukkhātipi anupassitabbā.",
  "atk-abh02a:1131_1": "Vuttañcetaṃ –",
  "atk-abh02a:1131_2": "“yaṃ kiñci vedayitaṃ taṃ dukkhasminti vadāmī”ti.",
  "atk-abh02a:1131_3": "Sukhadukkhatopi ca anupassitabbā, yathāha –",
  "atk-abh02a:1131_4": "“sukhā kho,",
  "atk-abh02a:1131_5": "āvuso visākha,",
  "atk-abh02a:1131_6": "vedanā ṭhitisukhā,",
  "atk-abh02a:1131_7": "vipariṇāmadukkhā”ti sabbaṃ vitthāretabbaṃ.",
  "atk-abh02a:1131_8": "Apica aniccādisattānupassanāvasenapi anupassitabbā.",
  "atk-abh02a:1131_9": "Sesaṃ niddesavāreyeva pākaṭaṃ bhavissati.",
  "atk-abh02a:1132_0": "Cittadhammesupi cittaṃ tāva ārammaṇādhipatisahajātabhūmikammavipākakiriyādinānattabhedānaṃ aniccādinupassanānaṃ",
  "atk-abh02a:1132_1": "niddesavāre āgatasarāgādibhedānañca vasena anupassitabbaṃ.",
  "atk-abh02a:1132_2": "Dhammā salakkhaṇasāmaññalakkhaṇānaṃ suññatādhammassa aniccādisattānupassanānaṃ niddesavāre āgatasantāsantādibhedānañca vasena anupassitabbā.",
  "atk-abh02a:1132_3": "Sesaṃ vuttanayameva.",
  "atk-abh02a:1132_4": "Kāmañcettha yassa kāyasaṅkhāte loke abhijjhādomanassaṃ pahīnaṃ,",
  "atk-abh02a:1132_5": "tassa vedanādilokesupi taṃ pahīnameva.",
  "atk-abh02a:1132_6": "Nānāpuggalavasena pana nānācittakkhaṇikasatipaṭṭhānabhāvanāvasena ca sabbattha vuttaṃ.",
  "atk-abh02a:1132_7": "Yato vā ekattha pahīnaṃ,",
  "atk-abh02a:1132_8": "sesesupi pahīnaṃ hoti.",
  "atk-abh02a:1132_9": "Tenevassa tattha pahānadassanatthampi evaṃ vuttanti veditabbanti.",
  "atk-abh02a:1133_0": "Uddesavāravaṇṇanā niṭṭhitā.",
  "atk-abh02a:1134_0": "Kāyānupassanāniddesavaṇṇanā",
  "atk-abh02a:1135_0": "356.",
  "atk-abh02a:1135_1": "Idāni seyyathāpi nāma cheko vilīvakārako thūlakilañjasaṇhakilañjacaṅkoṭakapeḷāpuṭādīni upakaraṇāni kattukāmo",
  "atk-abh02a:1135_2": "ekaṃ mahāveḷuṃ labhitvā catudhā chinditvā tato ekekaṃ veḷukhaṇḍaṃ gahetvā phāletvā taṃ taṃ upakaraṇaṃ kareyya,",
  "atk-abh02a:1135_3": "yathā vā pana cheko suvaṇṇakāro nānāvihitaṃ piḷandhanavikatiṃ kattukāmo suparisuddhaṃ suvaṇṇaghaṭikaṃ",
  "atk-abh02a:1135_4": "labhitvā catudhā bhinditvā tato ekekaṃ koṭṭhāsaṃ gahetvā taṃ taṃ piḷandhanaṃ kareyya,",
  "atk-abh02a:1135_5": "evameva bhagavā satipaṭṭhānadesanāya sattānaṃ anekappakāraṃ visesādhigamaṃ kattukāmo ekameva sammāsatiṃ “cattāro satipaṭṭhānā –",
  "atk-abh02a:1135_6": "idha bhikkhu ajjhattaṃ kāye kāyānupassī viharatī”tiādinā nayena ārammaṇavasena catudhā bhinditvā tato",
  "atk-abh02a:1135_7": "ekekaṃ satipaṭṭhānaṃ gahetvā vibhajanto kathañca bhikkhu ajjhattaṃ kāyetiādinā nayena niddesavāraṃ vattumāraddho.",
  "atk-abh02a:1136_0": "Tattha kathañcātiādi vitthāretuṃ kathetukamyatāpucchā.",
  "atk-abh02a:1136_1": "Ayaṃ panettha saṅkhepattho –",
  "atk-abh02a:1136_2": "kena ca ākārena kena pakārena bhikkhu ajjhattaṃ kāye kāyānupassī viharatīti?",
  "atk-abh02a:1136_3": "Sesapucchāvāresupi eseva nayo.",
  "atk-abh02a:1136_4": "Idha bhikkhūti imasmiṃ sāsane bhikkhu.",
  "atk-abh02a:1136_5": "Ayañhettha idha-",
  "atk-abh02a:1136_6": "saddo ajjhattādivasena sabbappakārakāyānupassanānibbattakassa puggalassa sannissayabhūtasāsanaparidīpano aññasāsanassa tathābhāvapaṭisedhano ca.",
  "atk-abh02a:1136_7": "Vuttañhetaṃ – “idheva,",
  "atk-abh02a:1136_8": "bhikkhave,",
  "atk-abh02a:1136_9": "samaṇo…pe…",
  "atk-abh02a:1136_10": "suññā parappavādā samaṇebhi aññehī”ti.",
  "atk-abh02a:1136_11": "Tena vuttaṃ “imasmiṃ sāsane bhikkhū”ti.",
  "atk-abh02a:1137_0": "Ajjhattaṃ kāyanti attano kāyaṃ.",
  "atk-abh02a:1137_1": "Uddhaṃ pādatalāti pādatalato upari.",
  "atk-abh02a:1137_2": "Adho kesamatthakāti kesaggato heṭṭhā.",
  "atk-abh02a:1137_3": "Tacapariyantanti tiriyaṃ tacaparicchinnaṃ.",
  "atk-abh02a:1137_4": "Pūraṃ nānappakārassa asucino paccavekkhatīti nānappakārakesādiasucibharito ayaṃ kāyoti passati. Kathaṃ?",
  "atk-abh02a:1137_5": "Atthi imasmiṃ kāye kesā…pe… muttanti.",
  "atk-abh02a:1137_6": "Tattha atthīti saṃvijjanti.",
  "atk-abh02a:1137_7": "Imasminti yvāyaṃ uddhaṃ pādatalā adho kesamatthakā tiriyaṃ tacapariyanto pūro nānappakārassa asucinoti vuccati tasmiṃ.",
  "atk-abh02a:1137_8": "Kāyeti sarīre.",
  "atk-abh02a:1137_9": "Sarīrañhi asucisañcayato kucchitānaṃ kesādīnañceva cakkhurogādīnañca rogasatānaṃ āyabhūtato kāyoti vuccati.",
  "atk-abh02a:1138_0": "Kesā lomāti ete kesādayo dvattiṃsākārā.",
  "atk-abh02a:1138_1": "Tattha atthi imasmiṃ kāye kesā,",
  "atk-abh02a:1138_2": "atthi imasmiṃ kāye lomāti evaṃ sambandho veditabbo.",
  "atk-abh02a:1138_3": "Imasmiñhi pādatalato paṭṭhāya upari,",
  "atk-abh02a:1138_4": "kesamatthakā paṭṭhāya heṭṭhā,",
  "atk-abh02a:1138_5": "tacato paṭṭhāya tiriyantatoti ettake byāmamatte kaḷevare sabbākārenapi vicinanto na koci kiñci muttaṃ",
  "atk-abh02a:1138_6": "vā maṇiṃ vā veḷuriyaṃ vā agaruṃ vā kuṅkumaṃ vā kappūraṃ vā vāsacuṇṇādiṃ vā aṇumattampi sucibhāvaṃ passati,",
  "atk-abh02a:1138_7": "atha kho paramaduggandhajegucchaṃ assirīkadassanaṃ nānappakāraṃ kesalomādibhedaṃ asuciṃyeva passati.",
  "atk-abh02a:1138_8": "Tena vuttaṃ –",
  "atk-abh02a:1138_9": "atthi imasmiṃ kāye kesā lomā…pe… muttanti.",
  "atk-abh02a:1138_10": "Ayamettha padasambandhato vaṇṇanā.",
  "atk-abh02a:1139_0": "Imaṃ pana kammaṭṭhānaṃ bhāvetvā arahattaṃ pāpuṇitukāmena kulaputtena āditova catubbidhaṃ sīlaṃ sodhetvā suparisuddhasīle patiṭṭhitena,",
  "atk-abh02a:1139_1": "yvāyaṃ dasasu palibodhesu palibodho atthi taṃ upacchinditvā,",
  "atk-abh02a:1139_2": "paṭikkūlamanasikārakammaṭṭhānabhāvanāya paṭhamajjhānaṃ nibbattetvā,",
  "atk-abh02a:1139_3": "jhānaṃ pādakaṃ katvā vipassanaṃ paṭṭhapetvā,",
  "atk-abh02a:1139_4": "arahattaṃ anāgāmiphalādīsu vā aññataraṃ pattassa sabbantimena paricchedena sāṭṭhakathāya pāḷiyā kataparicayassa",
  "atk-abh02a:1139_5": "tantiācariyassāpi kalyāṇamittassa santike uggahetabbaṃ.",
  "atk-abh02a:1139_6": "Visuddhaṃ tathārūpaṃ kalyāṇamittaṃ ekavihāre alabhantena tassa vasanaṭṭhānaṃ gantvā uggahetabbaṃ.",
  "atk-abh02a:1139_7": "Tattha catubbidhasīlavisodhanañceva palibodho ca palibodhupacchedo ca ācariyassa santikaṃ upasaṅkamanavidhānañca",
  "atk-abh02a:1139_8": "sabbampi visuddhimagge vitthārato kathitaṃ.",
  "atk-abh02a:1139_9": "Tasmā taṃ tattha kathitanayeneva veditabbaṃ.",
  "atk-abh02a:1140_0": "Ācariyena pana kammaṭṭhānaṃ kathentena tividhena kathetabbaṃ.",
  "atk-abh02a:1140_1": "Eko bhikkhu pakatiyā uggahitakammaṭṭhāno hoti.",
  "atk-abh02a:1140_2": "Tassa ekaṃ dve nisajjavāre sajjhāyaṃ kāretvā kathetabbaṃ.",
  "atk-abh02a:1140_3": "Eko santike vasitvā uggaṇhitukāmo hoti.",
  "atk-abh02a:1140_4": "Tassa āgatāgatavelāya kathetabbaṃ.",
  "atk-abh02a:1140_5": "Eko uggaṇhitvā aññattha gantukāmo hoti.",
  "atk-abh02a:1140_6": "Tassa nātipapañcaṃ nātisaṅkhepaṃ katvā nijjaṭaṃ niggaṇṭhikaṃ kammaṭṭhānaṃ kathetabbaṃ.",
  "atk-abh02a:1140_7": "Kathentena kiṃ ācikkhitabbanti?",
  "atk-abh02a:1140_8": "Sattadhā uggahakosallaṃ dasadhā ca manasikārakosallaṃ ācikkhitabbaṃ.",
  "atk-abh02a:1141_0": "Tattha vacasā manasā vaṇṇato saṇṭhānato disato okāsato paricchedatoti evaṃ sattadhā uggahakosallaṃ ācikkhitabbaṃ.",
  "atk-abh02a:1141_1": "Imasmiñhi paṭikkūlamanasikārakammaṭṭhāne yopi tipiṭako hoti,",
  "atk-abh02a:1141_2": "tenapi manasikārakāle paṭhamaṃ vācāya sajjhāyo kātabbo.",
  "atk-abh02a:1141_3": "Ekaccassa hi sajjhāyaṃ karontasseva kammaṭṭhānaṃ pākaṭaṃ hoti,",
  "atk-abh02a:1141_4": "malayavāsīmahādevattherassa santike uggahitakammaṭṭhānānaṃ dvinnaṃ therānaṃ viya.",
  "atk-abh02a:1141_5": "Thero kira tehi kammaṭṭhānaṃ yācito ‘cattāro māse imaṃ evaṃ sajjhāyaṃ karothā’ti dvattisākārapāḷiṃ adāsi. Te,",
  "atk-abh02a:1141_6": "kiñcāpi tesaṃ dve tayo nikāyā paguṇā,",
  "atk-abh02a:1141_7": "padakkhiṇaggāhitāya pana cattāro māse dvattiṃsākāraṃ sajjhāyantāva sotāpannā ahesuṃ.",
  "atk-abh02a:1142_0": "Tasmā kammaṭṭhānaṃ kathentena ācariyena antevāsiko vattabbo –",
  "atk-abh02a:1142_1": "‘paṭhamaṃ tāva vācāya sajjhāyaṃ karohī’ti.",
  "atk-abh02a:1142_2": "Karontena ca tacapañcakādīni paricchinditvā anulomapaṭilomavasena sajjhāyo kātabbo.",
  "atk-abh02a:1142_3": "“Kesā lomā nakhā dantā taco”ti hi vatvā puna paṭilomato “taco dantā nakhā lomā kesā”ti vattabbaṃ.",
  "atk-abh02a:1142_4": "Tadanantaraṃ vakkapañcake “maṃsaṃ nhāru aṭṭhi aṭṭhimiñjaṃ vakka”nti vatvā puna paṭilomato “vakkaṃ aṭṭhimiñjaṃ",
  "atk-abh02a:1142_5": "aṭṭhi nhāru maṃsaṃ taco dantā nakhā lomā kesā”ti vattabbaṃ.",
  "atk-abh02a:1142_6": "Tato papphāsapañcake “hadayaṃ yakanaṃ kilomakaṃ pihakaṃ papphāsa”nti vatvā puna paṭilomato “papphāsaṃ",
  "atk-abh02a:1142_7": "pihakaṃ kilomakaṃ yakanaṃ hadayaṃ vakkaṃ aṭṭhimiñjaṃ aṭṭhi nhāru maṃsaṃ taco dantā nakhā lomā kesā”ti",
  "atk-abh02a:1142_8": "vattabbaṃ.",
  "atk-abh02a:1143_0": "Tato imaṃ tantiṃ anāruḷhampi paṭisambhidāmagge āgataṃ matthaluṅgaṃ karīsāvasāne tantiṃ āropetvā imasmiṃ",
  "atk-abh02a:1143_1": "matthaluṅgapañcake “antaṃ antaguṇaṃ udariyaṃ karīsaṃ matthaluṅga”nti vatvā puna paṭilomato “matthaluṅgaṃ",
  "atk-abh02a:1143_2": "karīsaṃ udariyaṃ antaguṇaṃ antaṃ papphāsaṃ pihakaṃ kilomakaṃ yakanaṃ hadayaṃ vakkaṃ aṭṭhimiñjaṃ aṭṭhi",
  "atk-abh02a:1143_3": "nhāru maṃsaṃ taco dantā nakhā lomā kesā”ti vattabbaṃ.",
  "atk-abh02a:1144_0": "Tato medachakke “pittaṃ semhaṃ pubbo lohitaṃ sedo medo”ti vatvā puna paṭilomato “medo sedo lohitaṃ pubbo",
  "atk-abh02a:1144_1": "semhaṃ pittaṃ matthaluṅgaṃ karīsaṃ udariyaṃ antaguṇaṃ antaṃ papphāsaṃ pihakaṃ kilomakaṃ yakanaṃ hadayaṃ",
  "atk-abh02a:1144_2": "vakkaṃ aṭṭhimiñjaṃ aṭṭhi nhāru maṃsaṃ taco dantā nakhā lomā kesā”ti vattabbaṃ.",
  "atk-abh02a:1145_0": "Tato muttachakke “assu vasā kheḷo siṅghāṇikā lasikā mutta”nti vatvā puna paṭilomato “muttaṃ lasikā siṅghāṇikā",
  "atk-abh02a:1145_1": "kheḷo vasā assu medo sedo lohitaṃ pubbo semhaṃ pittaṃ matthaluṅgaṃ karīsaṃ udariyaṃ antaguṇaṃ antaṃ papphāsaṃ",
  "atk-abh02a:1145_2": "pihakaṃ kilomakaṃ yakanaṃ hadayaṃ vakkaṃ aṭṭhimiñjaṃ aṭṭhi nhāru maṃsaṃ taco dantā nakhā lomā kesā”ti",
  "atk-abh02a:1145_3": "evaṃ kālasatampi kālasahassampi kālasatasahassampi vācāya sajjhāyo kātabbo.",
  "atk-abh02a:1145_4": "Vacasā sajjhāyena hi kammaṭṭhānatanti paguṇā hoti;",
  "atk-abh02a:1145_5": "na ito cito ca cittaṃ vidhāvati;",
  "atk-abh02a:1145_6": "koṭṭhāsā pākaṭā honti,",
  "atk-abh02a:1145_7": "hatthasaṅkhalikā viya khāyanti,",
  "atk-abh02a:1145_8": "vatipādapanti viya ca khāyanti.",
  "atk-abh02a:1145_9": "Yathā ca pana vacasā,",
  "atk-abh02a:1145_10": "tatheva manasāpi sajjhāyo kātabbo.",
  "atk-abh02a:1145_11": "Vacasā sajjhāyo hi manasā sajjhāyassa paccayo hoti.",
  "atk-abh02a:1145_12": "Manasā sajjhāyo lakkhaṇapaṭivedhassa paccayo hoti.",
  "atk-abh02a:1145_13": "Lakkhaṇapaṭivedho maggaphalapaṭivedhassa paccayo hoti.",
  "atk-abh02a:1146_0": "‘Vaṇṇato’ti kesādīnaṃ vaṇṇo vavatthapetabbo.",
  "atk-abh02a:1146_1": "‘Saṇṭhānato’ti tesaṃyeva saṇṭhānaṃ vavatthapetabbaṃ.",
  "atk-abh02a:1146_2": "‘Disato’ti imasmiṃ sarīre nābhito uddhaṃ uparimā disā,",
  "atk-abh02a:1146_3": "adho heṭṭhimā disā.",
  "atk-abh02a:1146_4": "Tasmā “ayaṃ koṭṭhāso imissā nāma disāyā”ti disā vavatthapetabbā.",
  "atk-abh02a:1146_5": "‘Okāsato’ti “ayaṃ koṭṭhāso imasmiṃ nāma okāse patiṭṭhito”ti evaṃ tassa tassa okāso vavatthapetabbo.",
  "atk-abh02a:1146_6": "‘Paricchedato’ti sabhāgaparicchedo visabhāgaparicchedoti dve paricchedā.",
  "atk-abh02a:1146_7": "Tattha “ayaṃ koṭṭhāso heṭṭhā ca upari ca tiriyañca iminā nāma paricchinno”ti evaṃ sabhāgaparicchedo veditabbo.",
  "atk-abh02a:1146_8": "“Kesā na lomā,",
  "atk-abh02a:1146_9": "lomāpi na kesā”ti evaṃ amissīkatavasena visabhāgaparicchedo veditabbo.",
  "atk-abh02a:1147_0": "Evaṃ sattadhā uggahakosallaṃ ācikkhantena pana “idaṃ kammaṭṭhānaṃ asukasmiṃ sutte paṭikkūlavasena kathitaṃ,",
  "atk-abh02a:1147_1": "asukasmiṃ dhātuvasenā”ti ñatvā ācikkhitabbaṃ.",
  "atk-abh02a:1147_2": "Idañhi mahāsatipaṭṭhāne paṭikkūlavaseneva kathitaṃ,",
  "atk-abh02a:1147_3": "mahāhatthipadopama -",
  "atk-abh02a:1147_4": "mahārāhulovāda -",
  "atk-abh02a:1147_5": "dhātuvibhaṅgesu dhātuvasena kathitaṃ.",
  "atk-abh02a:1147_6": "Kāyagatāsatisutte pana yassa vaṇṇato upaṭṭhāti,",
  "atk-abh02a:1147_7": "taṃ sandhāya cattāri jhānāni vibhattāni.",
  "atk-abh02a:1147_8": "Tattha dhātuvasena kathitaṃ vipassanākammaṭṭhānaṃ hoti,",
  "atk-abh02a:1147_9": "paṭikkūlavasena kathitaṃ samathakammaṭṭhānaṃ.",
  "atk-abh02a:1147_10": "Tadetaṃ idha samathakammaṭṭhānaṃ avisesato sabbasādhāraṇavasena kathitanti vadantiyevāti.",
  "atk-abh02a:1148_0": "Evaṃ sattadhā uggahakosallaṃ ācikkhitvā “anupubbato,",
  "atk-abh02a:1148_1": "nātisīghato,",
  "atk-abh02a:1148_2": "nātisaṇikato,",
  "atk-abh02a:1148_3": "vikkhepapaṭibāhanato,",
  "atk-abh02a:1148_4": "paṇṇattisamatikkamanato,",
  "atk-abh02a:1148_5": "anupubbamuñcanato, appanāto,",
  "atk-abh02a:1148_6": "tayo ca suttantā”ti evaṃ dasadhā manasikārakosallaṃ ācikkhitabbaṃ.",
  "atk-abh02a:1148_7": "Tattha ‘anupubbato’ti idañhi sajjhāyakaraṇato paṭṭhāya anupaṭipāṭiyā manasikātabbaṃ,",
  "atk-abh02a:1148_8": "na ekantarikāya.",
  "atk-abh02a:1148_9": "Ekantarikāya hi manasikaronto yathā nāma akusalo puriso dvattiṃsapadaṃ nisseṇiṃ ekantarikāya ārohanto kilantakāyo patati,",
  "atk-abh02a:1148_10": "na ārohanaṃ sampādeti;",
  "atk-abh02a:1148_11": "evameva bhāvanāsampattivasena adhigantabbassa assādassa anadhigamā kilantacitto patati,",
  "atk-abh02a:1148_12": "na bhāvanaṃ sampādeti.",
  "atk-abh02a:1149_0": "Anupubbato manasikarontenāpi ca ‘nātisīghato’ manasikātabbaṃ.",
  "atk-abh02a:1149_1": "Atisīghato manasikaroto hi yathā nāma tiyojanaṃ maggaṃ paṭipajjitvā okkamanavissajjanaṃ asallakkhetvā",
  "atk-abh02a:1149_2": "sīghena javena sattakkhattumpi gamanāgamanaṃ karoto purisassa kiñcāpi addhānaṃ parikkhayaṃ gacchati,",
  "atk-abh02a:1149_3": "atha kho pucchitvāva gantabbaṃ hoti;",
  "atk-abh02a:1149_4": "evameva kevalaṃ kammaṭṭhānaṃ pariyosānaṃ pāpuṇāti,",
  "atk-abh02a:1149_5": "avibhūtaṃ pana hoti,",
  "atk-abh02a:1149_6": "na visesaṃ āvahati.",
  "atk-abh02a:1149_7": "Tasmā nātisīghato manasikātabbaṃ.",
  "atk-abh02a:1150_0": "Yathā ca nātisīghato evaṃ ‘nātisaṇikato’pi.",
  "atk-abh02a:1150_1": "Atisaṇikato manasikaroto hi yathā nāma tadaheva tiyojanaṃ maggaṃ gantukāmassa purisassa antarāmagge rukkhapabbatagahanādīsu",
  "atk-abh02a:1150_2": "vilambamānassa maggo parikkhayaṃ na gacchati,",
  "atk-abh02a:1150_3": "dvīhatīhena pariyosāpetabbo hoti;",
  "atk-abh02a:1150_4": "evameva kammaṭṭhānaṃ pariyosānaṃ na gacchati,",
  "atk-abh02a:1150_5": "visesādhigamassa paccayo na hoti.",
  "atk-abh02a:1151_0": "‘Vikkhepapaṭibāhanato’ti kammaṭṭhānaṃ vissajjetvā bahiddhā puthuttārammaṇe cetaso vikkhepo paṭibāhitabbo.",
  "atk-abh02a:1151_1": "Appaṭibāhato hi yathā nāma ekapadikaṃ papātamaggaṃ paṭipannassa purisassa akkamanapadaṃ asallakkhetvā ito cito ca vilokayato padavāro virajjhati,",
  "atk-abh02a:1151_2": "tato sataporise papāte patitabbaṃ hoti;",
  "atk-abh02a:1151_3": "evameva bahiddhā vikkhepe sati kammaṭṭhānaṃ parihāyati,",
  "atk-abh02a:1151_4": "paridhaṃsati.",
  "atk-abh02a:1151_5": "Tasmā vikkhepapaṭibāhanato manasikātabbaṃ.",
  "atk-abh02a:1152_0": "‘Paṇṇattisamatikkamanato’ti yā ayaṃ “kesā lomā”ti ādikā paṇṇatti taṃ atikkamitvā paṭikkūlanti cittaṃ ṭhapetabbaṃ.",
  "atk-abh02a:1152_1": "Yathā hi udakadullabhakāle manussā araññe udapānaṃ disvā tattha tālapaṇṇādikaṃ kiñcideva saññāṇaṃ bandhitvā",
  "atk-abh02a:1152_2": "tena saññāṇena āgantvā nhāyanti ceva pivanti ca,",
  "atk-abh02a:1152_3": "yadā pana tesaṃ abhiṇhasañcārena āgatāgatapadaṃ pākaṭaṃ hoti,",
  "atk-abh02a:1152_4": "tadā saññāṇena kiccaṃ na hoti,",
  "atk-abh02a:1152_5": "icchiticchitakkhaṇe gantvā nhāyanti ceva pivanti ca;",
  "atk-abh02a:1152_6": "evameva pubbabhāge ‘kesā lomā’ti paṇṇattivasena manasikaroto paṭikkūlabhāvo pākaṭo hoti.",
  "atk-abh02a:1152_7": "Atha ‘kesā lomā’ti paṇṇattiṃ samatikkamitvā paṭikkūlabhāveyeva cittaṃ ṭhapetabbaṃ.",
  "atk-abh02a:1153_0": "‘Anupubbamuñcanato’ti yo yo koṭṭhāso na upaṭṭhāti,",
  "atk-abh02a:1153_1": "taṃ taṃ muñcantena anupubbamuñcanato manasikātabbaṃ.",
  "atk-abh02a:1153_2": "Ādikammikassa hi ‘kesā’ti manasikaroto manasikāro gantvā ‘mutta’nti imaṃ pariyosānakoṭṭhāsameva āhacca tiṭṭhati.",
  "atk-abh02a:1153_3": "‘Mutta’nti ca manasikaroto manasikāro gantvā ‘kesā’ti imaṃ ādikoṭṭhāsameva āhacca tiṭṭhati.",
  "atk-abh02a:1153_4": "Athassa manasikaroto keci koṭṭhāsā upaṭṭhahanti,",
  "atk-abh02a:1153_5": "keci na upaṭṭhahanti.",
  "atk-abh02a:1153_6": "Tena ye ye upaṭṭhahanti tesu tesu tāva kammaṃ kātabbaṃ,",
  "atk-abh02a:1153_7": "yāva dvīsu upaṭṭhitesu tesampi eko suṭṭhutaraṃ upaṭṭhahati.",
  "atk-abh02a:1153_8": "Evaṃ upaṭṭhitaṃ pana tameva punappunaṃ manasikarontena appanā uppādetabbā.",
  "atk-abh02a:1154_0": "Tatrāyaṃ upamā –",
  "atk-abh02a:1154_1": "yathā hi dvattiṃsatālake tālavane vasantaṃ makkaṭaṃ gahetukāmo luddo ādimhi ṭhitatālassa paṇṇaṃ sarena vijjhitvā ukkuṭṭhiṃ kareyya;",
  "atk-abh02a:1154_2": "atha so makkaṭo paṭipāṭiyā tasmiṃ tasmiṃ tāle patitvā pariyantatālameva gaccheyya;",
  "atk-abh02a:1154_3": "tatthapi gantvā luddena tatheva kate puna teneva nayena āditālaṃ āgaccheyya;",
  "atk-abh02a:1154_4": "so evaṃ punappunaṃ paṭipāṭiyā gacchanto ukkuṭṭhukkuṭṭhiṭṭhāneyeva uṭṭhahitvā puna anukkamena ekasmiṃ",
  "atk-abh02a:1154_5": "tāle nipatitvā tassa vemajjhe makuḷatālapaṇṇasūciṃ daḷhaṃ gahetvā vijjhiyamānopi na uṭṭhaheyya,",
  "atk-abh02a:1154_6": "evaṃsampadamidaṃ daṭṭhabbaṃ.",
  "atk-abh02a:1155_0": "Tatridaṃ opammasaṃsandanaṃ –",
  "atk-abh02a:1155_1": "yathā hi tālavane dvattiṃsatālā,",
  "atk-abh02a:1155_2": "evaṃ imasmiṃ kāye dvattiṃsa koṭṭhāsā;",
  "atk-abh02a:1155_3": "makkaṭo viya cittaṃ;",
  "atk-abh02a:1155_4": "luddo viya yogāvacaro;",
  "atk-abh02a:1155_5": "makkaṭassa dvattiṃsatālake tālavane nivāso viya yogino cittassa dvattiṃsakoṭṭhāsake kāye ārammaṇavasena anusaṃcaraṇaṃ;",
  "atk-abh02a:1155_6": "luddena ādimhi ṭhitatālassa paṇṇaṃ sarena vijjhitvā ukkuṭṭhiyā katāya makkaṭassa tasmiṃ tasmiṃ tāle patitvā",
  "atk-abh02a:1155_7": "pariyantatālagamanaṃ viya yogino ‘kesā’ti manasikāre āraddhe paṭipāṭiyā gantvā pariyosānakoṭṭhāse eva",
  "atk-abh02a:1155_8": "cittassa saṇṭhānaṃ;",
  "atk-abh02a:1155_9": "puna paccāgamanepi eseva nayo;",
  "atk-abh02a:1155_10": "punappunaṃ paṭipāṭiyā gacchamānassa makkaṭassa ukkuṭṭhukkuṭṭhiṭṭhāne uṭṭhānaṃ viya punappunaṃ manasikaroto",
  "atk-abh02a:1155_11": "kesuci kesuci upaṭṭhitesu anupaṭṭhahante vissajjetvā upaṭṭhitesu parikammakaraṇaṃ;",
  "atk-abh02a:1155_12": "anukkamena ekasmiṃ tāle nipatitvā tassa vemajjhe makuḷatālapaṇṇasūciṃ daḷhaṃ gahetvā vijjhiyamānassāpi",
  "atk-abh02a:1155_13": "anuṭṭhānaṃ viya avasāne dvīsu upaṭṭhitesu yo suṭṭhutaraṃ upaṭṭhāti tameva punappunaṃ manasikaritvā appanāya",
  "atk-abh02a:1155_14": "uppādanaṃ.",
  "atk-abh02a:1156_0": "Aparāpi upamā –",
  "atk-abh02a:1156_1": "yathā nāma piṇḍapātiko bhikkhu dvattiṃsakulaṃ gāmaṃ upanissāya vasanto paṭhamagehe eva dve bhikkhā labhitvā parato ekaṃ vissajjeyya;",
  "atk-abh02a:1156_2": "punadivase tisso labhitvā parato dve vissajjeyya;",
  "atk-abh02a:1156_3": "tatiyadivase ādimhiyeva pattapūraṃ labhitvā āsanasālaṃ gantvā paribhuñjeyya,",
  "atk-abh02a:1156_4": "evaṃsampadamidaṃ daṭṭhabbaṃ.",
  "atk-abh02a:1156_5": "Dvattiṃsakulagāmo viya hi dvattiṃsākāro;",
  "atk-abh02a:1156_6": "piṇḍapātiko viya yogāvacaro;",
  "atk-abh02a:1156_7": "tassa taṃ gāmaṃ upanissāya vāso viya yogino dvattiṃsākāre parikammakaraṇaṃ;",
  "atk-abh02a:1156_8": "paṭhamagehe dve bhikkhā labhitvā parato ekissā vissajjanaṃ viya dutiyadivase tisso labhitvā parato dvinnaṃ",
  "atk-abh02a:1156_9": "vissajjanaṃ viya ca manasikaroto manasikaroto anupaṭṭhahante anupaṭṭhahante vissajjetvā upaṭṭhitesu upaṭṭhitesu",
  "atk-abh02a:1156_10": "yāva koṭṭhāsadvaye parikammakaraṇaṃ;",
  "atk-abh02a:1156_11": "tatiyadivase ādimhiyeva pattapūraṃ labhitvā āsanasālāyaṃ nisīditvā paribhogo viya dvīsu yo suṭṭhutaraṃ",
  "atk-abh02a:1156_12": "upaṭṭhahati tameva punappunaṃ manasikaritvā appanāya uppādanaṃ.",
  "atk-abh02a:1157_0": "‘Appanāto’ti appanākoṭṭhāsato.",
  "atk-abh02a:1157_1": "Kesādīsu ekekasmiṃ koṭṭhāse appanā hotīti veditabbāti ayamettha adhippāyo.",
  "atk-abh02a:1158_0": "‘Tayo ca suttantā’ti adhicittaṃ,",
  "atk-abh02a:1158_1": "sītibhāvo,",
  "atk-abh02a:1158_2": "bojjhaṅgakosallanti ime tayo suttantā vīriyasamādhiyojanatthaṃ veditabbāti ayamettha adhippāyo. Tattha –",
  "atk-abh02a:1159_0": "“Adhicittamanuyuttena,",
  "atk-abh02a:1159_1": "bhikkhave,",
  "atk-abh02a:1159_2": "bhikkhunā tīṇi nimittāni kālena kālaṃ manasikātabbāni…kālena kālaṃ samādhinimittaṃ manasikātabbaṃ,",
  "atk-abh02a:1159_3": "kālena kālaṃ paggahanimittaṃ manasikātabbaṃ,",
  "atk-abh02a:1159_4": "kālena kālaṃ upekkhānimittaṃ manasikātabbaṃ. Sace,",
  "atk-abh02a:1159_5": "bhikkhave,",
  "atk-abh02a:1159_6": "adhicittamanuyutto bhikkhu ekantaṃ samādhinimittaṃyeva manasikareyya,",
  "atk-abh02a:1159_7": "ṭhānaṃ taṃ cittaṃ kosajjāya saṃvatteyya. Sace,",
  "atk-abh02a:1159_8": "bhikkhave,",
  "atk-abh02a:1159_9": "adhicittamanuyutto bhikkhu ekantaṃ paggahanimittaṃyeva manasikareyya,",
  "atk-abh02a:1159_10": "ṭhānaṃ taṃ cittaṃ uddhaccāya saṃvatteyya. Sace,",
  "atk-abh02a:1159_11": "bhikkhave,",
  "atk-abh02a:1159_12": "adhicittamanuyutto bhikkhu ekantaṃ upekkhānimittaṃyeva manasikareyya,",
  "atk-abh02a:1159_13": "ṭhānaṃ taṃ cittaṃ na sammāsamādhiyeyya āsavānaṃ khayāya.",
  "atk-abh02a:1159_14": "Yato ca kho,",
  "atk-abh02a:1159_15": "bhikkhave,",
  "atk-abh02a:1159_16": "adhicittamanuyutto bhikkhu kālena kālaṃ samādhinimittaṃ,",
  "atk-abh02a:1159_17": "paggahanimittaṃ,",
  "atk-abh02a:1159_18": "upekkhānimittaṃ manasikaroti,",
  "atk-abh02a:1159_19": "taṃ hoti cittaṃ mudu ca kammaniyañca pabhassarañca,",
  "atk-abh02a:1159_20": "na ca pabhaṅgu,",
  "atk-abh02a:1159_21": "sammā samādhiyati āsavānaṃ khayāya.",
  "atk-abh02a:1160_0": "“Seyyathāpi,",
  "atk-abh02a:1160_1": "bhikkhave,",
  "atk-abh02a:1160_2": "suvaṇṇakāro vā suvaṇṇakārantevāsī vā ukkaṃ bandhati,",
  "atk-abh02a:1160_3": "ukkaṃ bandhitvā ukkāmukhaṃ ālimpeti,",
  "atk-abh02a:1160_4": "ukkāmukhaṃ ālimpetvā saṇḍāsena jātarūpaṃ gahetvā ukkāmukhe pakkhipeyya,",
  "atk-abh02a:1160_5": "ukkāmukhe pakkhipitvā kālena kālaṃ abhidhamati,",
  "atk-abh02a:1160_6": "kālena kālaṃ udakena paripphoseti,",
  "atk-abh02a:1160_7": "kālena kālaṃ ajjhupekkhati. Sace,",
  "atk-abh02a:1160_8": "bhikkhave,",
  "atk-abh02a:1160_9": "suvaṇṇakāro vā suvaṇṇakārantevāsī vā taṃ jātarūpaṃ ekantaṃ abhidhameyya,",
  "atk-abh02a:1160_10": "ṭhānaṃ taṃ jātarūpaṃ ḍaheyya. Sace,",
  "atk-abh02a:1160_11": "bhikkhave,",
  "atk-abh02a:1160_12": "suvaṇṇakāro vā suvaṇṇakārantevāsī vā taṃ jātarūpaṃ ekantaṃ udakena paripphoseyya,",
  "atk-abh02a:1160_13": "ṭhānaṃ taṃ jātarūpaṃ nibbāyeyya. Sace,",
  "atk-abh02a:1160_14": "bhikkhave,",
  "atk-abh02a:1160_15": "suvaṇṇakāro vā suvaṇṇakārantevāsī vā taṃ jātarūpaṃ ekantaṃ ajjhupekkheyya,",
  "atk-abh02a:1160_16": "ṭhānaṃ taṃ jātarūpaṃ na sammā paripākaṃ gaccheyya.",
  "atk-abh02a:1161_0": "“Yato ca kho,",
  "atk-abh02a:1161_1": "bhikkhave,",
  "atk-abh02a:1161_2": "suvaṇṇakāro vā suvaṇṇakārantevāsī vā taṃ jātarūpaṃ kālena kālaṃ abhidhamati,",
  "atk-abh02a:1161_3": "kālena kālaṃ udakena paripphoseti,",
  "atk-abh02a:1161_4": "kālena kālaṃ ajjhupekkhati,",
  "atk-abh02a:1161_5": "taṃ hoti jātarūpaṃ mudu ca kammaniyañca pabhassarañca,",
  "atk-abh02a:1161_6": "na ca pabhaṅgu,",
  "atk-abh02a:1161_7": "sammā upeti kammāya;",
  "atk-abh02a:1161_8": "yassā yassā ca piḷandhanavikatiyā ākaṅkhati –",
  "atk-abh02a:1161_9": "yadi paṭṭikāya yadi kuṇḍalāya yadi gīveyyakāya yadi suvaṇṇamālāya,",
  "atk-abh02a:1161_10": "tañcassa atthaṃ anubhoti.",
  "atk-abh02a:1162_0": "“Evameva kho,",
  "atk-abh02a:1162_1": "bhikkhave,",
  "atk-abh02a:1162_2": "adhicittamanuyuttena…pe…",
  "atk-abh02a:1162_3": "sammā samādhiyati āsavānaṃ khayāya;",
  "atk-abh02a:1162_4": "yassa yassa ca abhiññāsacchikaraṇīyassa dhammassa cittaṃ abhininnāmeti abhiññā sacchikiriyāya,",
  "atk-abh02a:1162_5": "tatra tatreva sakkhibhabbataṃ pāpuṇāti sati satiāyatane”ti idaṃ suttaṃ adhicittanti veditabbaṃ.",
  "atk-abh02a:1163_0": "“Chahi,",
  "atk-abh02a:1163_1": "bhikkhave,",
  "atk-abh02a:1163_2": "dhammehi samannāgato bhikkhu bhabbo anuttaraṃ sītibhāvaṃ sacchikātuṃ.",
  "atk-abh02a:1163_3": "Katamehi chahi? Idha,",
  "atk-abh02a:1163_4": "bhikkhave,",
  "atk-abh02a:1163_5": "bhikkhu yasmiṃ samaye cittaṃ niggahetabbaṃ tasmiṃ samaye cittaṃ niggaṇhāti,",
  "atk-abh02a:1163_6": "yasmiṃ samaye cittaṃ paggahetabbaṃ tasmiṃ samaye cittaṃ paggaṇhāti,",
  "atk-abh02a:1163_7": "yasmiṃ samaye cittaṃ sampahaṃsitabbaṃ tasmiṃ samaye cittaṃ sampahaṃseti,",
  "atk-abh02a:1163_8": "yasmiṃ samaye cittaṃ ajjhupekkhitabbaṃ tasmiṃ samaye cittaṃ ajjhupekkhati,",
  "atk-abh02a:1163_9": "paṇītādhimuttiko ca hoti nibbānābhirato ca.",
  "atk-abh02a:1163_10": "Imehi kho,",
  "atk-abh02a:1163_11": "bhikkhave,",
  "atk-abh02a:1163_12": "chahi dhammehi samannāgato bhikkhu bhabbo anuttaraṃ sītibhāvaṃ sacchikātu”nti idaṃ suttaṃ sītibhāvoti veditabbaṃ.",
  "atk-abh02a:1164_0": "Bojjhaṅgakosallaṃ pana “evameva kho,",
  "atk-abh02a:1164_1": "bhikkhave,",
  "atk-abh02a:1164_2": "yasmiṃ samaye līnaṃ cittaṃ hoti,",
  "atk-abh02a:1164_3": "akālo tasmiṃ samaye passaddhisambojjhaṅgassa bhāvanāyā”ti saṃyuttamahāvagge bojjhaṅgasaṃyutte āgatameva.",
  "atk-abh02a:1165_0": "Iti idaṃ sattavidhaṃ uggahakosallaṃ suggahitaṃ katvā imañca dasavidhaṃ manasikārakosallaṃ suṭṭhu vavatthapetvā",
  "atk-abh02a:1165_1": "tena yoginā ubhayakosallavasena kammaṭṭhānaṃ sādhukaṃ uggahetabbaṃ.",
  "atk-abh02a:1165_2": "Sace panassa ācariyena saddhiṃ ekavihāreyeva phāsu hoti,",
  "atk-abh02a:1165_3": "evaṃ vitthārena akathāpetvā kammaṭṭhānamanuyuñjantena visesaṃ labhitvā uparūpari kathāpetabbaṃ.",
  "atk-abh02a:1165_4": "Aññattha vasitukāmena yathāvuttena vidhinā vitthārato kathāpetvā punappunaṃ parivattetvā sabbaṃ gaṇṭhiṭṭhānaṃ",
  "atk-abh02a:1165_5": "chinditvā kammaṭṭhānabhāvanāya ananurūpaṃ senāsanaṃ pahāya mahāvāsatādiaṭṭhārasadosavajjite anurūpe vihāre",
  "atk-abh02a:1165_6": "viharantena khuddakapalibodhupacchedaṃ katvā yo tāva rāgacarito hoti,",
  "atk-abh02a:1165_7": "tena yasmā rāgo pahātabbo,",
  "atk-abh02a:1165_8": "tasmā paṭikkūlamanasikāre parikammaṃ kātabbaṃ.",
  "atk-abh02a:1166_0": "Karontena pana kesesu tāva nimittaṃ gahetabbaṃ. Kathaṃ?",
  "atk-abh02a:1166_1": "Ekaṃ vā dve vā kese luñcitvā hatthatale ṭhapetvā vaṇṇo tāva vavatthapetabbo.",
  "atk-abh02a:1166_2": "Chinnaṭṭhānepi kese oloketuṃ vaṭṭati;",
  "atk-abh02a:1166_3": "udakapatte vā yāgupatte vā oloketumpi vaṭṭatiyeva.",
  "atk-abh02a:1166_4": "Kāḷakakāle disvā kāḷakāti manasikātabbā;",
  "atk-abh02a:1166_5": "setakāle setāti.",
  "atk-abh02a:1166_6": "Missakakāle pana ussadavasena manasikātabbā honti.",
  "atk-abh02a:1166_7": "Yathā ca kesesu,",
  "atk-abh02a:1166_8": "evaṃ sakalepi tacapañcake disvāva nimittaṃ gahetabbaṃ.",
  "atk-abh02a:1166_9": "Evaṃ nimittaṃ gahetvā sabbakoṭṭhāsesu vaṇṇasaṇṭhānadisokāsaparicchedavasena vavatthapetvā vaṇṇasaṇṭhānagandhaāsayokāsavasena",
  "atk-abh02a:1166_10": "pañcadhā paṭikkūlato vavatthapetabbā.",
  "atk-abh02a:1167_0": "Tatrāyaṃ sabbakoṭṭhāsesu anupubbakathā –",
  "atk-abh02a:1167_1": "kesā tāva pakativaṇṇena kāḷakā addāriṭṭhakavaṇṇā,",
  "atk-abh02a:1167_2": "saṇṭhānato dīghavaṭṭalikā tulādaṇḍasaṇṭhānā,",
  "atk-abh02a:1167_3": "disato uparimadisāya jātā,",
  "atk-abh02a:1167_4": "okāsato ubhosu passesu kaṇṇacūḷikāhi,",
  "atk-abh02a:1167_5": "purato nalāṭantena,",
  "atk-abh02a:1167_6": "pacchato galavāṭakena paricchinnā.",
  "atk-abh02a:1167_7": "Sīsakaṭāhaveṭhanaṃ allacammaṃ kesānaṃ okāso.",
  "atk-abh02a:1167_8": "Paricchedato kesā sīsaveṭhanacamme vīhaggamattaṃ pavisitvā patiṭṭhitena heṭṭhā attano mūlatalena,",
  "atk-abh02a:1167_9": "upari ākāsena,",
  "atk-abh02a:1167_10": "tiriyaṃ aññamaññena paricchinnā.",
  "atk-abh02a:1167_11": "Dve kesā ekato natthīti ayaṃ sabhāgaparicchedo.",
  "atk-abh02a:1168_0": "‘Kesā na lomā,",
  "atk-abh02a:1168_1": "lomā na kesā’ti evaṃ avasesehi ekatiṃsakoṭṭhāsehi amissīkatā kesā nāma pāṭiyekko koṭṭhāsoti ayaṃ visabhāgaparicchedo.",
  "atk-abh02a:1168_2": "Idaṃ kesānaṃ vaṇṇādito vavatthāpanaṃ.",
  "atk-abh02a:1169_0": "Idaṃ pana tesaṃ vaṇṇādivasena pañcadhā paṭikkūlato vavatthāpanaṃ –",
  "atk-abh02a:1169_1": "kesā ca nāmete vaṇṇatopi paṭikkūlā,",
  "atk-abh02a:1169_2": "saṇṭhānatopi gandhatopi āsayatopi okāsatopi paṭikkūlā.",
  "atk-abh02a:1169_3": "Manuññepi hi yāgupatte vā bhattapatte vā kesavaṇṇaṃ kiñci disvā ‘kesamissakamidaṃ,",
  "atk-abh02a:1169_4": "haratha na’nti jigucchanti.",
  "atk-abh02a:1169_5": "Evaṃ kesā vaṇṇato paṭikkūlā.",
  "atk-abh02a:1169_6": "Rattiṃ bhuñjantāpi kesasaṇṭhānaṃ akkavākaṃ vā makacivākaṃ vā chupitvāpi tatheva jigucchanti.",
  "atk-abh02a:1169_7": "Evaṃ saṇṭhānato paṭikkūlā.",
  "atk-abh02a:1170_0": "Telamakkhanapupphadhūmādisaṅkhāravirahitānañca kesānaṃ gandho paramajeguccho hoti,",
  "atk-abh02a:1170_1": "tato jegucchataro aggimhi pakkhittānaṃ.",
  "atk-abh02a:1170_2": "Kesā hi vaṇṇasaṇṭhānato appaṭikkūlāpi siyuṃ,",
  "atk-abh02a:1170_3": "gandhena pana paṭikkūlāyeva.",
  "atk-abh02a:1170_4": "Yathā hi daharassa kumārassa vaccaṃ vaṇṇato haḷiddivaṇṇaṃ,",
  "atk-abh02a:1170_5": "saṇṭhānatopi haliddipiṇḍasaṇṭhānaṃ;",
  "atk-abh02a:1170_6": "saṅkhāraṭṭhāne chaḍḍitañca uddhumātakakāḷasunakhasarīraṃ vaṇṇato tālapakkavaṇṇaṃ,",
  "atk-abh02a:1170_7": "saṇṭhānato vaṭṭetvā vissaṭṭhamudiṅgasaṇṭhānaṃ,",
  "atk-abh02a:1170_8": "dāṭhāpissa sumanamakuḷasadisāti ubhayampi vaṇṇasaṇṭhānato siyā appaṭikkūlaṃ,",
  "atk-abh02a:1170_9": "gandhena pana paṭikkūlameva;",
  "atk-abh02a:1170_10": "evaṃ kesāpi siyuṃ vaṇṇasaṇṭhānato appaṭikkūlā,",
  "atk-abh02a:1170_11": "gandhena pana paṭikkūlā evāti.",
  "atk-abh02a:1171_0": "Yathā pana asuciṭṭhāne gāmanissandena jātāni sūpeyyapaṇṇāni nāgarikamanussānaṃ jegucchāni honti aparibhogāni,",
  "atk-abh02a:1171_1": "evaṃ kesāpi pubbalohitamuttakarīsapittasemhādinissandena jātattā atijegucchāti idaṃ nesaṃ ‘āsayato’ pāṭikulyaṃ.",
  "atk-abh02a:1171_2": "Ime ca kesā nāma gūtharāsimhi uṭṭhitakaṇṇikaṃ viya ekattiṃsakoṭṭhāsarāsimhi jātā.",
  "atk-abh02a:1171_3": "Te susānasaṅkāraṭṭhānādīsu jātasākaṃ viya,",
  "atk-abh02a:1171_4": "parikhādīsu jātakamalakuvalayādipupphaṃ viya ca asuciṭṭhāne jātattā paramajegucchāti idaṃ tesaṃ ‘okāsato’ pāṭikkūlyaṃ.",
  "atk-abh02a:1172_0": "Yathā ca kesānaṃ,",
  "atk-abh02a:1172_1": "evaṃ sabbakoṭṭhāsānaṃ vaṇṇasaṇṭhānagandhāsayokāsavasena pañcadhā paṭikkūlatā vavatthapetabbā.",
  "atk-abh02a:1172_2": "Vaṇṇasaṇṭhānadisokāsaparicchedavasena pana sabbepi visuṃ visuṃ vavatthapetabbā.",
  "atk-abh02a:1173_0": "Tattha lomā tāva pakativaṇṇato na kesā viya asambhinnakāḷakā,",
  "atk-abh02a:1173_1": "kāḷapiṅgalā pana honti;",
  "atk-abh02a:1173_2": "saṇṭhānato onataggatālamūlasaṇṭhānā;",
  "atk-abh02a:1173_3": "disato dvīsu disāsu jātā;",
  "atk-abh02a:1173_4": "okāsato ṭhapetvā kesānaṃ patiṭṭhitokāsañca hatthapādatalāni ca yebhuyyena avasesasarīraveṭhanacamme jātā;",
  "atk-abh02a:1173_5": "paricchedato sarīraveṭhanacamme likkhāmattaṃ pavisitvā patiṭṭhitena heṭṭhā attano mūlatalena,",
  "atk-abh02a:1173_6": "upari ākāsena,",
  "atk-abh02a:1173_7": "tiriyaṃ aññamaññena paricchinnā.",
  "atk-abh02a:1173_8": "Dve lomā ekato natthi.",
  "atk-abh02a:1173_9": "Ayaṃ tesaṃ sabhāgaparicchedo.",
  "atk-abh02a:1173_10": "Visabhāgaparicchedo pana kesasadisoyeva.",
  "atk-abh02a:1174_0": "Nakhāti vīsatiyā nakhapaṭṭānaṃ nāmaṃ.",
  "atk-abh02a:1174_1": "Te sabbepi vaṇṇato setā;",
  "atk-abh02a:1174_2": "saṇṭhānato macchasakalikasaṇṭhānā;",
  "atk-abh02a:1174_3": "disato pādanakhā heṭṭhimadisāya jātā,",
  "atk-abh02a:1174_4": "hatthanakhā uparimadisāyāti dvīsu disāsu jātā;",
  "atk-abh02a:1174_5": "okāsato aṅgulīnaṃ aggapiṭṭhesu patiṭṭhitā;",
  "atk-abh02a:1174_6": "paricchedato dvīsu disāsu aṅgulikoṭimaṃsehi,",
  "atk-abh02a:1174_7": "anto aṅgulipiṭṭhimaṃsena,",
  "atk-abh02a:1174_8": "bahi ceva agge ca ākāsena,",
  "atk-abh02a:1174_9": "tiriyaṃ aññamaññena paricchinnā.",
  "atk-abh02a:1174_10": "Dve nakhā ekato natthi.",
  "atk-abh02a:1174_11": "Ayaṃ nesaṃ sabhāgaparicchedo.",
  "atk-abh02a:1174_12": "Visabhāgaparicchedo pana kesasadisoyeva.",
  "atk-abh02a:1175_0": "Dantāti paripuṇṇadantassa dvattiṃsa dantaṭṭhikāni.",
  "atk-abh02a:1175_1": "Tepi vaṇṇato setā;",
  "atk-abh02a:1175_2": "saṇṭhānato anekasaṇṭhānā.",
  "atk-abh02a:1175_3": "Tesañhi heṭṭhimāya tāva dantapāḷiyā majjhe cattāro dantā mattikāpiṇḍe paṭipāṭiyā ṭhapitaalābubījasaṇṭhānā.",
  "atk-abh02a:1175_4": "Tesaṃ ubhosu passesu ekeko ekamūlako ekakoṭiko mallikamakuḷasaṇṭhāno.",
  "atk-abh02a:1175_5": "Tato ekeko dvimūlako dvikoṭiko yānakaupatthambhanikasaṇṭhāno.",
  "atk-abh02a:1175_6": "Tato dve dve timūlā tikoṭikā.",
  "atk-abh02a:1175_7": "Tato dve dve catumūlā catukoṭikāti.",
  "atk-abh02a:1175_8": "Uparimapāḷiyāpi eseva nayo.",
  "atk-abh02a:1175_9": "Disato uparimadisāya jātā.",
  "atk-abh02a:1175_10": "Okāsato dvīsu hanukaṭṭhikesu patiṭṭhitā.",
  "atk-abh02a:1175_11": "Paricchedato heṭṭhā hanukaṭṭhike patiṭṭhitena attano mūlatalena,",
  "atk-abh02a:1175_12": "upari ākāsena,",
  "atk-abh02a:1175_13": "tiriyaṃ aññamaññena paricchinnā.",
  "atk-abh02a:1175_14": "Dve dantā ekato natthi.",
  "atk-abh02a:1175_15": "Ayaṃ nesaṃ sabhāgaparicchedo.",
  "atk-abh02a:1175_16": "Visabhāgaparicchedo pana kesasadisoyeva.",
  "atk-abh02a:1176_0": "Tacoti sakalasarīraṃ veṭhetvā ṭhitacammaṃ.",
  "atk-abh02a:1176_1": "Tassa upari kāḷasāmapītādivaṇṇā chavi nāma,",
  "atk-abh02a:1176_2": "yā sakalasarīratopi saṅkaḍḍhiyamānā badaraṭṭhimattā hoti.",
  "atk-abh02a:1176_3": "Taco pana vaṇṇato setoyeva.",
  "atk-abh02a:1176_4": "So cassa setabhāvo aggijālābhighātapaharaṇapahārādīhi viddhaṃsitāya chaviyā pākaṭo hoti.",
  "atk-abh02a:1176_5": "Saṇṭhānato sarīrasaṇṭhānova hoti.",
  "atk-abh02a:1176_6": "Ayamettha saṅkhepo.",
  "atk-abh02a:1177_0": "Vitthārato pana pādaṅgulittaco kosakārakakosasaṇṭhāno.",
  "atk-abh02a:1177_1": "Piṭṭhipādattaco puṭabandhaupāhanasaṇṭhāno.",
  "atk-abh02a:1177_2": "Jaṅghattaco bhattapuṭakatālapaṇṇasaṇṭhāno.",
  "atk-abh02a:1177_3": "Ūruttaco taṇḍulabharitadīghatthavikasaṇṭhāno.",
  "atk-abh02a:1177_4": "Ānisadattaco udakapūritapaṭaparissāvanasaṇṭhāno.",
  "atk-abh02a:1177_5": "Piṭṭhittaco phalakonaddhacammasaṇṭhāno.",
  "atk-abh02a:1177_6": "Kucchittaco vīṇādoṇikonaddhacammasaṇṭhāno.",
  "atk-abh02a:1177_7": "Urattaco yebhuyyena caturassasaṇṭhāno.",
  "atk-abh02a:1177_8": "Ubhayabāhuttaco tūṇīronaddhacammasaṇṭhāno.",
  "atk-abh02a:1177_9": "Piṭṭhihatthattaco khurakosakasaṇṭhāno,",
  "atk-abh02a:1177_10": "phaṇakatthavikasaṇṭhāno vā.",
  "atk-abh02a:1177_11": "Hatthaṅgulittaco kuñcikākosakasaṇṭhāno.",
  "atk-abh02a:1177_12": "Gīvattaco galakañcukasaṇṭhāno.",
  "atk-abh02a:1177_13": "Mukhattaco chiddāvacchiddo kīṭakulāvakasaṇṭhāno.",
  "atk-abh02a:1177_14": "Sīsattaco pattatthavikasaṇṭhānoti.",
  "atk-abh02a:1178_0": "Tacapariggaṇhakena ca yogāvacarena uttaroṭṭhato paṭṭhāya upari mukhaṃ ñāṇaṃ pesetvā paṭhamaṃ tāva mukhaṃ pariyonandhitvā ṭhitacammaṃ vavatthapetabbaṃ.",
  "atk-abh02a:1178_1": "Tato nalāṭaṭṭhicammaṃ.",
  "atk-abh02a:1178_2": "Tato thavikāya pakkhittapattassa ca thavikāya ca antarena hatthamiva sīsaṭṭhikassa ca sīsacammassa ca",
  "atk-abh02a:1178_3": "antarena ñāṇaṃ pesetvā aṭṭhikena saddhiṃ cammassa ekābaddhabhāvaṃ viyojentena sīsacammaṃ vavatthapetabbaṃ.",
  "atk-abh02a:1178_4": "Tato khandhacammaṃ.",
  "atk-abh02a:1178_5": "Tato anulomena paṭilomena ca dakkhiṇahatthacammaṃ.",
  "atk-abh02a:1178_6": "Atha teneva nayena vāmahatthacammaṃ.",
  "atk-abh02a:1178_7": "Tato piṭṭhicammaṃ.",
  "atk-abh02a:1178_8": "Taṃ taṃ vavatthapetvā anulomena ca paṭilomena ca dakkhiṇapādacammaṃ.",
  "atk-abh02a:1178_9": "Atha teneva nayena vāmapādacammaṃ.",
  "atk-abh02a:1178_10": "Tato anukkameneva vatthiudarahadayagīvacammāni vavatthapetabbāni.",
  "atk-abh02a:1178_11": "Atha gīvācammānantaraṃ heṭṭhimahanucammaṃ vavatthapetvā adharoṭṭhapariyosānaṃ pāpetvā niṭṭhapetabbaṃ.",
  "atk-abh02a:1178_12": "Evaṃ oḷārikoḷārikaṃ pariggaṇhantassa sukhumampi pākaṭaṃ hoti.",
  "atk-abh02a:1179_0": "Disato dvīsu disāsu jāto.",
  "atk-abh02a:1179_1": "Okāsato sakalasarīraṃ pariyonandhitvā ṭhito.",
  "atk-abh02a:1179_2": "Paricchedato heṭṭhā patiṭṭhitatalena,",
  "atk-abh02a:1179_3": "upari ākāsena paricchinno.",
  "atk-abh02a:1179_4": "Ayamassa sabhāgaparicchedo.",
  "atk-abh02a:1179_5": "Visabhāgaparicchedo pana kesasadisoyeva.",
  "atk-abh02a:1180_0": "Maṃsanti nava maṃsapesisatāni.",
  "atk-abh02a:1180_1": "Taṃ sabbampi vaṇṇato rattaṃ kiṃsukapupphasadisaṃ;",
  "atk-abh02a:1180_2": "saṇṭhānato jaṅghapiṇḍikamaṃsaṃ tālapaṇṇapuṭabhattasaṇṭhānaṃ,",
  "atk-abh02a:1180_3": "ūrumaṃsaṃ nisadapotakasaṇṭhānaṃ,",
  "atk-abh02a:1180_4": "ānisadamaṃsaṃ uddhanakoṭisaṇṭhānaṃ,",
  "atk-abh02a:1180_5": "piṭṭhimaṃsaṃ tālaguḷapaṭalasaṇṭhānaṃ,",
  "atk-abh02a:1180_6": "phāsukadvayamaṃsaṃ potthalikāya kucchiyaṃ tanumattikālepanasaṇṭhānaṃ,",
  "atk-abh02a:1180_7": "thanamaṃsaṃ vaṭṭetvā avakkhittamattikāpiṇḍasaṇṭhānaṃ,",
  "atk-abh02a:1180_8": "bāhudvayamaṃsaṃ diguṇaṃ katvā ṭhapitaniccammamahāmūsikasaṇṭhānaṃ.",
  "atk-abh02a:1180_9": "Evaṃ oḷārikoḷārikaṃ maṃsaṃ pariggaṇhantassa sukhumampi pākaṭaṃ hoti.",
  "atk-abh02a:1180_10": "Disato dvīsu disāsu jātaṃ.",
  "atk-abh02a:1180_11": "Okāsato sādhikāni tīṇi aṭṭhisatāni anulimpetvā ṭhitaṃ.",
  "atk-abh02a:1180_12": "Paricchedato heṭṭhā aṭṭhisaṅghāte patiṭṭhitatalena,",
  "atk-abh02a:1180_13": "upari tacena,",
  "atk-abh02a:1180_14": "tiriyaṃ aññamaññena paricchinnaṃ.",
  "atk-abh02a:1180_15": "Ayamassa sabhāgaparicchedo.",
  "atk-abh02a:1180_16": "Visabhāgaparicchedo pana kesasadisova.",
  "atk-abh02a:1181_0": "‘Nhārū’ti nava nhārusatāni.",
  "atk-abh02a:1181_1": "Vaṇṇato sabbepi nhārū setā;",
  "atk-abh02a:1181_2": "saṇṭhānato nānāsaṇṭhānā.",
  "atk-abh02a:1181_3": "Etesu hi gīvāya uparibhāgato paṭṭhāya pañca mahānhārū sarīraṃ vinaddhamānā hadayassa purimapassena otiṇṇā,",
  "atk-abh02a:1181_4": "pañca pacchimapassena,",
  "atk-abh02a:1181_5": "pañca dakkhiṇapassena,",
  "atk-abh02a:1181_6": "pañca vāmapassena,",
  "atk-abh02a:1181_7": "dakkhiṇahatthaṃ vinaddhamānāpi hatthassa purimapassena pañca,",
  "atk-abh02a:1181_8": "pacchimapassena pañca,",
  "atk-abh02a:1181_9": "tathā vāmahatthaṃ vinaddhamānāpi.",
  "atk-abh02a:1181_10": "Dakkhiṇapādaṃ vinaddhamānāpi pādassa purimapassena pañca,",
  "atk-abh02a:1181_11": "pacchimapassena pañca,",
  "atk-abh02a:1181_12": "tathā vāmapādaṃ vinaddhamānāpīti.",
  "atk-abh02a:1181_13": "Evaṃ sarīradhārakā nāma saṭṭhi mahānhārū kāyaṃ vinaddhamānā otiṇṇā,",
  "atk-abh02a:1181_14": "ye kaṇḍarātipi vuccanti.",
  "atk-abh02a:1181_15": "Te sabbepi kandalamakuḷasaṇṭhānā.",
  "atk-abh02a:1182_0": "Aññe pana taṃ taṃ padesaṃ ajjhottharitvā ṭhitā tato sukhumatarā suttarajjukasaṇṭhānā.",
  "atk-abh02a:1182_1": "Aññe tato sukhumatarā pūtilatāsaṇṭhānā.",
  "atk-abh02a:1182_2": "Aññe tato sukhumatarā mahāvīṇātantisaṇṭhānā.",
  "atk-abh02a:1182_3": "Aññe thūlasuttakasaṇṭhānā.",
  "atk-abh02a:1182_4": "Hatthapādapiṭṭhiyaṃ nhārū sakuṇapādasaṇṭhānā.",
  "atk-abh02a:1182_5": "Sīsanhārū dārakānaṃ sīsajālakasaṇṭhānā.",
  "atk-abh02a:1182_6": "Piṭṭhinhārū ātape pasāritaallajālasaṇṭhānā.",
  "atk-abh02a:1182_7": "Avasesā taṃtaṃaṅgapaccaṅgānugatā nhārū sarīre paṭimukkajālakañcukasaṇṭhānā.",
  "atk-abh02a:1182_8": "Disato dvīsu disāsu jātā.",
  "atk-abh02a:1182_9": "Okāsato sakalasarīre aṭṭhīni ābandhitvā ṭhitā.",
  "atk-abh02a:1182_10": "Paricchedato heṭṭhā tiṇṇaṃ aṭṭhisatānaṃ upari patiṭṭhitatalehi,",
  "atk-abh02a:1182_11": "upari maṃsacammāni āhacca ṭhitapadesehi,",
  "atk-abh02a:1182_12": "tiriyaṃ aññamaññena paricchinnā.",
  "atk-abh02a:1182_13": "Ayaṃ nesaṃ sabhāgaparicchedo.",
  "atk-abh02a:1182_14": "Visabhāgaparicchedo pana kesasadisoyeva.",
  "atk-abh02a:1183_0": "Aṭṭhīti ṭhapetvā dvattiṃsa dantaṭṭhīni avasesāni catusaṭṭhi hatthaṭṭhīni,",
  "atk-abh02a:1183_1": "catusaṭṭhi pādaṭṭhīni,",
  "atk-abh02a:1183_2": "catusaṭṭhi maṃsanissitāni muduaṭṭhīni,",
  "atk-abh02a:1183_3": "dve paṇhikaṭṭhīni,",
  "atk-abh02a:1183_4": "ekekasmiṃ pāde dve gopphakaṭṭhīni,",
  "atk-abh02a:1183_5": "dve jaṅghaṭṭhīni,",
  "atk-abh02a:1183_6": "dve jaṇṇukaṭṭhīni,",
  "atk-abh02a:1183_7": "dve ūruṭṭhīni,",
  "atk-abh02a:1183_8": "dve kaṭiṭṭhīni,",
  "atk-abh02a:1183_9": "aṭṭhārasa piṭṭhikaṇṭakaṭṭhīni,",
  "atk-abh02a:1183_10": "catuvīsati phāsukaṭṭhīni,",
  "atk-abh02a:1183_11": "cuddasa uraṭṭhīni,",
  "atk-abh02a:1183_12": "ekaṃ hadayaṭṭhi,",
  "atk-abh02a:1183_13": "dve akkhakaṭṭhīni,",
  "atk-abh02a:1183_14": "dve koṭṭhaṭṭhīni,",
  "atk-abh02a:1183_15": "dve bāhaṭṭhīni,",
  "atk-abh02a:1183_16": "dve dve aggabāhaṭṭhīni,",
  "atk-abh02a:1183_17": "satta gīvaṭṭhīni,",
  "atk-abh02a:1183_18": "dve hanukaṭṭhīni,",
  "atk-abh02a:1183_19": "ekaṃ nāsikaṭṭhi,",
  "atk-abh02a:1183_20": "dve akkhiṭṭhīni,",
  "atk-abh02a:1183_21": "dve kaṇṇaṭṭhīni,",
  "atk-abh02a:1183_22": "ekaṃ nalāṭaṭṭhi,",
  "atk-abh02a:1183_23": "ekaṃ muddhaṭṭhi,",
  "atk-abh02a:1183_24": "nava sīsakapālaṭṭhīnīti evaṃ timattāni aṭṭhisatāni.",
  "atk-abh02a:1184_0": "Tāni sabbānipi vaṇṇato setāni,",
  "atk-abh02a:1184_1": "saṇṭhānato nānāsaṇṭhānāni.",
  "atk-abh02a:1184_2": "Tattha hi aggapādaṅguliṭṭhīni katakabījasaṇṭhānāni.",
  "atk-abh02a:1184_3": "Tadanantarāni majjhapabbaṭṭhīni panasaṭṭhisaṇṭhānāni.",
  "atk-abh02a:1184_4": "Mūlapabbaṭṭhīni paṇavasaṇṭhānāni.",
  "atk-abh02a:1184_5": "Piṭṭhipādaṭṭhīni koṭṭhitakandalakandarāsisaṇṭhānāni.",
  "atk-abh02a:1184_6": "Paṇhikaṭṭhi ekaṭṭhitālaphalabījasaṇṭhānaṃ.",
  "atk-abh02a:1184_7": "Gopphakaṭṭhīni bandhakīḷāgoḷakasaṇṭhānāni.",
  "atk-abh02a:1184_8": "Jaṅghaṭṭhīnaṃ gopphakaṭṭhīsu patiṭṭhitaṭṭhānaṃ anapanītatacasindikaḷīrasaṇṭhānaṃ.",
  "atk-abh02a:1184_9": "Khuddakajaṅghaṭṭhikaṃ dhanukadaṇḍasaṇṭhānaṃ,",
  "atk-abh02a:1184_10": "mahantaṃ milātasappapiṭṭhisaṇṭhānaṃ.",
  "atk-abh02a:1184_11": "Jaṇṇukaṭṭhi ekato parikkhīṇapheṇakasaṇṭhānaṃ.",
  "atk-abh02a:1185_0": "Tattha jaṅghaṭṭhikassa patiṭṭhitaṭṭhānaṃ atikhiṇaggagosiṅgasaṇṭhānaṃ.",
  "atk-abh02a:1185_1": "Ūruṭṭhi duttacchitavāsipharasudaṇḍakasaṇṭhānaṃ.",
  "atk-abh02a:1185_2": "Tassa kaṭiṭṭhimhi patiṭṭhitaṭṭhānaṃ kīḷāgoḷakasaṇṭhānaṃ.",
  "atk-abh02a:1185_3": "Tena kaṭiṭṭhino patiṭṭhitaṭṭhānaṃ aggacchinnamahāpunnāgaphalasaṇṭhānaṃ.",
  "atk-abh02a:1185_4": "Kaṭiṭṭhīni dvepi ekābaddhāni hutvā kumbhakārakauddhanasaṇṭhānāni,",
  "atk-abh02a:1185_5": "pāṭiyekkaṃ kammārakūṭayottakasaṇṭhānāni.",
  "atk-abh02a:1185_6": "Koṭiyaṃ ṭhitaānisadaṭṭhi adhomukhaṃ katvā gahitasappaphaṇasaṇṭhānaṃ sattasu ṭhānesu chiddāvachiddaṃ.",
  "atk-abh02a:1185_7": "Piṭṭhikaṇṭakaṭṭhīni abbhantarato uparūpari ṭhapitasīsakapaṭṭaveṭhakasaṇṭhānāni,",
  "atk-abh02a:1185_8": "bāhirato vaṭṭanāvaḷisaṇṭhānāni.",
  "atk-abh02a:1185_9": "Tesaṃ antarantarā kakacadantasadisā dve tayo kaṇṭakā honti.",
  "atk-abh02a:1185_10": "Catuvīsatiyā phāsukaṭṭhīsu aparipuṇṇāni aparipuṇṇāsitasaṇṭhānāni,",
  "atk-abh02a:1185_11": "paripuṇṇāni paripuṇṇāsitasaṇṭhānāni.",
  "atk-abh02a:1185_12": "Sabbānipi odātakukkuṭassa pasāritapakkhasaṇṭhānāni.",
  "atk-abh02a:1186_0": "Cuddasa uraṭṭhīni jiṇṇasandamānikapañjarasaṇṭhānāni.",
  "atk-abh02a:1186_1": "Hadayaṭṭhi dabbiphaṇasaṇṭhānaṃ.",
  "atk-abh02a:1186_2": "Akkhakaṭṭhīni khuddakalohavāsidaṇḍasaṇṭhānāni.",
  "atk-abh02a:1186_3": "Koṭṭhaṭṭhīni ekato parikkhīṇasīhaḷakudālasaṇṭhānāni.",
  "atk-abh02a:1186_4": "Bāhuṭṭhīni ādāsadaṇḍakasaṇṭhānāni.",
  "atk-abh02a:1186_5": "Aggabāhuṭṭhīni yamakatālakandasaṇṭhānāni.",
  "atk-abh02a:1186_6": "Maṇibandhaṭṭhīni ekato allīyāpetvā ṭhapitasīsakapaṭṭaveṭhakasaṇṭhānāni.",
  "atk-abh02a:1186_7": "Piṭṭhihatthaṭṭhīni koṭṭitakandalakandarāsisaṇṭhānāni.",
  "atk-abh02a:1186_8": "Hatthaṅgulīsu mūlapabbaṭṭhīni paṇavasaṇṭhānāni;",
  "atk-abh02a:1186_9": "majjhapabbaṭṭhīni aparipuṇṇapanasaṭṭhisaṇṭhānāni;",
  "atk-abh02a:1186_10": "aggapabbaṭṭhīni katakabījasaṇṭhānāni.",
  "atk-abh02a:1186_11": "Satta gīvaṭṭhīni daṇḍena vijjhitvā paṭipāṭiyā ṭhapitavaṃsakaḷīracakkalikasaṇṭhānāni.",
  "atk-abh02a:1186_12": "Heṭṭhimahanukaṭṭhi kammārānaṃ ayokūṭayottakasaṇṭhānaṃ,",
  "atk-abh02a:1186_13": "uparimaṃ avalekhanasatthakasaṇṭhānaṃ.",
  "atk-abh02a:1187_0": "Akkhikūpanāsākūpaṭṭhīni apanītamiñjataruṇatālaṭṭhisaṇṭhānāni.",
  "atk-abh02a:1187_1": "Nalāṭaṭṭhi adhomukhaṭhapitasaṅkhathālakakapālasaṇṭhānaṃ.",
  "atk-abh02a:1187_2": "Kaṇṇacūḷikaṭṭhīni nhāpitakhurakosakasaṇṭhānāni.",
  "atk-abh02a:1187_3": "Nalāṭakaṇṇacūḷikānaṃ upari paṭṭabandhanokāse aṭṭhi saṅkuṭitaghaṭapuṇṇapaṭalakhaṇḍasaṇṭhānaṃ.",
  "atk-abh02a:1187_4": "Muddhaṭṭhi mukhacchinnavaṅkanāḷikerasaṇṭhānaṃ.",
  "atk-abh02a:1187_5": "Sīsaṭṭhīni sibbetvā ṭhapitajajjaralābukaṭāhasaṇṭhānāni.",
  "atk-abh02a:1188_0": "Disato dvīsu disāsu jātāni.",
  "atk-abh02a:1188_1": "Okāsato avisesena sakalasarīre ṭhitāni.",
  "atk-abh02a:1188_2": "Visesena panettha sīsaṭṭhīni gīvaṭṭhīsu patiṭṭhitāni,",
  "atk-abh02a:1188_3": "gīvaṭṭhīni piṭṭhikaṇṭakaṭṭhīsu,",
  "atk-abh02a:1188_4": "piṭṭhikaṇṭakaṭṭhīni kaṭiṭṭhīsu,",
  "atk-abh02a:1188_5": "kaṭiṭṭhīni ūruṭṭhīsu,",
  "atk-abh02a:1188_6": "ūruṭṭhīni jaṇṇukaṭṭhīsu,",
  "atk-abh02a:1188_7": "jaṇṇukaṭṭhīni jaṅghaṭṭhīsu,",
  "atk-abh02a:1188_8": "jaṅghaṭṭhīni gopphakaṭṭhīsu,",
  "atk-abh02a:1188_9": "gopphakaṭṭhīni piṭṭhipādaṭṭhīsu patiṭṭhitāni.",
  "atk-abh02a:1188_10": "Paricchedato anto aṭṭhimiñjena,",
  "atk-abh02a:1188_11": "upari maṃsena,",
  "atk-abh02a:1188_12": "agge mūle ca aññamaññena paricchinnāni.",
  "atk-abh02a:1188_13": "Ayaṃ nesaṃ sabhāgaparicchedo.",
  "atk-abh02a:1188_14": "Visabhāgaparicchedo pana kesasadisova.",
  "atk-abh02a:1189_0": "Aṭṭhimiñjanti tesaṃ tesaṃ aṭṭhīnaṃ abbhantaragataṃ miñjaṃ.",
  "atk-abh02a:1189_1": "Taṃ vaṇṇato setaṃ.",
  "atk-abh02a:1189_2": "Saṇṭhānato mahantamahantānaṃ aṭṭhīnaṃ abbhantaragataṃ veḷunāḷiyaṃ pakkhittaseditamahāvettaggasaṇṭhānaṃ,",
  "atk-abh02a:1189_3": "khuddānukhuddakānaṃ abbhantaragataṃ veḷuyaṭṭhipabbesu pakkhittaseditatanuvettaggasaṇṭhānaṃ.",
  "atk-abh02a:1189_4": "Disato dvīsu disāsu jātaṃ.",
  "atk-abh02a:1189_5": "Okāsato aṭṭhīnaṃ abbhantare patiṭṭhitaṃ.",
  "atk-abh02a:1189_6": "Paricchedato aṭṭhīnaṃ abbhantaratalehi paricchinnaṃ.",
  "atk-abh02a:1189_7": "Ayamassa sabhāgaparicchedo.",
  "atk-abh02a:1189_8": "Visabhāgaparicchedo pana kesasadisova.",
  "atk-abh02a:1190_0": "Vakkanti ekabandhanā dve maṃsapiṇḍā.",
  "atk-abh02a:1190_1": "Taṃ vaṇṇato mandarattaṃ pāḷibhaddakaṭṭhivaṇṇaṃ.",
  "atk-abh02a:1190_2": "Saṇṭhānato dārakānaṃ yamakakīḷāgoḷakasaṇṭhānaṃ,",
  "atk-abh02a:1190_3": "ekavaṇṭapaṭibaddhaambaphaladvayasaṇṭhānaṃ vā.",
  "atk-abh02a:1190_4": "Disato uparimāya disāya jātaṃ.",
  "atk-abh02a:1190_5": "Okāsato galavāṭakā nikkhantena ekamūlena thokaṃ gantvā dvidhā bhinnena thūlanhārunā vinibaddhaṃ hutvā hadayamaṃsaṃ parikkhipitvā ṭhitaṃ.",
  "atk-abh02a:1190_6": "Paricchedato vakkaṃ vakkabhāgena paricchinnaṃ.",
  "atk-abh02a:1190_7": "Ayamassa sabhāgaparicchedo.",
  "atk-abh02a:1190_8": "Visabhāgaparicchedo pana kesasadisova.",
  "atk-abh02a:1191_0": "Hadayanti hadayamaṃsaṃ.",
  "atk-abh02a:1191_1": "Taṃ vaṇṇato rattaṃ padumapattapiṭṭhivaṇṇaṃ.",
  "atk-abh02a:1191_2": "Saṇṭhānato bāhirapattāni apanetvā adhomukhaṭhapitapadumamakuḷasaṇṭhānaṃ.",
  "atk-abh02a:1191_3": "Bahi maṭṭhaṃ;",
  "atk-abh02a:1191_4": "anto kosātakīphalassa abbhantarasadisaṃ.",
  "atk-abh02a:1191_5": "Paññavantānaṃ thokaṃ vikasitaṃ,",
  "atk-abh02a:1191_6": "mandapaññānaṃ makuḷitameva.",
  "atk-abh02a:1191_7": "Anto cassa punnāgaṭṭhipatiṭṭhānamatto āvāṭako hoti,",
  "atk-abh02a:1191_8": "yattha aḍḍhapasatamattaṃ lohitaṃ saṇṭhāti;",
  "atk-abh02a:1191_9": "yaṃ nissāya manodhātu manoviññāṇadhātu ca vattanti.",
  "atk-abh02a:1191_10": "Taṃ panetaṃ rāgacaritassa rattaṃ hoti,",
  "atk-abh02a:1191_11": "dosacaritassa kāḷakaṃ,",
  "atk-abh02a:1191_12": "mohacaritassa maṃsadhovanudakasadisaṃ,",
  "atk-abh02a:1191_13": "vitakkacaritassa kulatthayūsavaṇṇaṃ,",
  "atk-abh02a:1191_14": "saddhācaritassa kaṇikārapupphavaṇṇaṃ,",
  "atk-abh02a:1191_15": "paññācaritassa acchaṃ vippasannaṃ anāvilaṃ paṇḍaraṃ parisuddhaṃ niddhotajātimaṇi viya jutimantaṃ khāyati.",
  "atk-abh02a:1191_16": "Disato uparimāya disāya jātaṃ.",
  "atk-abh02a:1191_17": "Okāsato sarīrabbhantare dvinnaṃ thanānaṃ majjhe patiṭṭhitaṃ.",
  "atk-abh02a:1191_18": "Paricchedato hadayaṃ hadayabhāgena paricchinnaṃ.",
  "atk-abh02a:1191_19": "Ayamassa sabhāgaparicchedo.",
  "atk-abh02a:1191_20": "Visabhāgaparicchedo pana kesasadisova.",
  "atk-abh02a:1192_0": "Yakananti yamakamaṃsapaṭalaṃ.",
  "atk-abh02a:1192_1": "Taṃ vaṇṇato rattapaṇḍukadhātukaṃ,",
  "atk-abh02a:1192_2": "nātirattakumudassa pattapiṭṭhivaṇṇaṃ.",
  "atk-abh02a:1192_3": "Saṇṭhānato mūle ekaṃ,",
  "atk-abh02a:1192_4": "agge yamakaṃ koviḷārapattasaṇṭhānaṃ.",
  "atk-abh02a:1192_5": "Tañca dandhānaṃ ekameva hoti mahantaṃ,",
  "atk-abh02a:1192_6": "paññavantānaṃ dve vā tīṇi vā khuddakāni.",
  "atk-abh02a:1192_7": "Disato uparimadisāya jātaṃ.",
  "atk-abh02a:1192_8": "Okāsato dvinnaṃ thanānaṃ abbhantare dakkhiṇapassaṃ nissāya ṭhitaṃ.",
  "atk-abh02a:1192_9": "Paricchedato yakanaṃ yakanabhāgena paricchinnaṃ.",
  "atk-abh02a:1192_10": "Ayamassa sabhāgaparicchedo.",
  "atk-abh02a:1192_11": "Visabhāgaparicchedo pana kesasadisova.",
  "atk-abh02a:1193_0": "Kilomakanti paṭicchannāpaṭicchannabhedato duvidhaṃ pariyonahanamaṃsaṃ.",
  "atk-abh02a:1193_1": "Taṃ duvidhampi vaṇṇato setaṃ,",
  "atk-abh02a:1193_2": "dukūlapilotikavaṇṇaṃ.",
  "atk-abh02a:1193_3": "Saṇṭhānato attano okāsasaṇṭhānaṃ.",
  "atk-abh02a:1193_4": "Disato paṭicchannakilomakaṃ uparimāya disāya jātaṃ.",
  "atk-abh02a:1193_5": "Itaraṃ dvīsu disāsu jātaṃ.",
  "atk-abh02a:1193_6": "Okāsato paṭicchannakilomakaṃ hadayañca vakkañca paṭicchādetvā ṭhitaṃ.",
  "atk-abh02a:1193_7": "Apaṭicchannakilomakaṃ sakalasarīre cammassa heṭṭhato maṃsaṃ pariyonaddhitvā ṭhitaṃ.",
  "atk-abh02a:1193_8": "Paricchedato heṭṭhā maṃsena,",
  "atk-abh02a:1193_9": "upari cammena,",
  "atk-abh02a:1193_10": "tiriyaṃ kilomakabhāgena paricchinnaṃ.",
  "atk-abh02a:1193_11": "Ayamassa sabhāgaparicchedo.",
  "atk-abh02a:1193_12": "Visabhāgaparicchedo pana kesasadisova.",
  "atk-abh02a:1194_0": "Pihakanti udarajivhāmaṃsaṃ.",
  "atk-abh02a:1194_1": "Taṃ vaṇṇato nīlaṃ nigguṇḍikapupphavaṇṇaṃ.",
  "atk-abh02a:1194_2": "Saṇṭhānato sattaṅgulappamāṇaṃ abandhanaṃ kāḷavacchakajivhāsaṇṭhānaṃ.",
  "atk-abh02a:1194_3": "Disato uparimāya disāya jātaṃ.",
  "atk-abh02a:1194_4": "Okāsato hadayassa vāmapasse udarapaṭalassa matthakapassaṃ nissāya ṭhitaṃ,",
  "atk-abh02a:1194_5": "yasmiṃ paharaṇappahārena bahi nikkhante sattānaṃ jīvitakkhayo hoti.",
  "atk-abh02a:1194_6": "Paricchedato pihakabhāgena paricchinnaṃ.",
  "atk-abh02a:1194_7": "Ayamassa sabhāgaparicchedo.",
  "atk-abh02a:1194_8": "Visabhāgaparicchedo pana kesasadisova.",
  "atk-abh02a:1195_0": "Papphāsanti dvattiṃsamaṃsakhaṇḍappabhedaṃ papphāsamaṃsaṃ.",
  "atk-abh02a:1195_1": "Taṃ vaṇṇato rattaṃ nātipakkaudumbaraphalavaṇṇaṃ.",
  "atk-abh02a:1195_2": "Saṇṭhānato visamacchinnabahalapūvakhaṇḍasaṇṭhānaṃ.",
  "atk-abh02a:1195_3": "Abbhantare asitapītānaṃ abhāve uggatena kammajatejusmanā abbhāhatattā saṅkhāditapalālapiṇḍamiva nirasaṃ nirojaṃ.",
  "atk-abh02a:1195_4": "Disato uparimāya disāya jātaṃ.",
  "atk-abh02a:1195_5": "Okāsato sarīrabbhantare dvinnaṃ thanānamantare hadayañca yakanañca paṭicchādetvā olambantaṃ ṭhitaṃ.",
  "atk-abh02a:1195_6": "Paricchedato phapphāsabhāgena paricchinnaṃ.",
  "atk-abh02a:1195_7": "Ayamassa sabhāgaparicchedo.",
  "atk-abh02a:1195_8": "Visabhāgaparicchedo pana kesasadisova.",
  "atk-abh02a:1196_0": "Antanti purisassa dvattiṃsa hatthā,",
  "atk-abh02a:1196_1": "itthiyā aṭṭhavīsatihatthā ekavīsatiyā ṭhānesu obhaggā antavaṭṭi.",
  "atk-abh02a:1196_2": "Tadetaṃ vaṇṇato setaṃ sakkharasudhāvaṇṇaṃ.",
  "atk-abh02a:1196_3": "Saṇṭhānato lohitadoṇiyaṃ ābhujitvā ṭhapitasīsacchinnasappasaṇṭhānaṃ.",
  "atk-abh02a:1196_4": "Disato dvīsu disāsu jātaṃ.",
  "atk-abh02a:1196_5": "Okāsato upari galavāṭake heṭṭhā ca karīsamagge vinibandhattā galavāṭakakarīsamaggapariyante sarīrabbhantare ṭhitaṃ.",
  "atk-abh02a:1196_6": "Paricchedato antabhāgena paricchinnaṃ.",
  "atk-abh02a:1196_7": "Ayamassa sabhāgaparicchedo.",
  "atk-abh02a:1196_8": "Visabhāgaparicchedo pana kesasadisova.",
  "atk-abh02a:1197_0": "Antaguṇanti antabhogaṭṭhānesu bandhanaṃ.",
  "atk-abh02a:1197_1": "Taṃ vaṇṇato setaṃ dakasītalikamūlavaṇṇaṃ.",
  "atk-abh02a:1197_2": "Saṇṭhānato dakasītalikamūlasaṇṭhānameva.",
  "atk-abh02a:1197_3": "Disato dvīsu disāsu jātaṃ.",
  "atk-abh02a:1197_4": "Okāsato kudāḷapharasukammādīni karontānaṃ yantākaḍḍhanakāle yantasuttamiva,",
  "atk-abh02a:1197_5": "yantaphalakāni antabhoge ekato agaḷante ābandhitvā pādapuñchanarajjumaṇḍalakassa antarā taṃ sibbetvā",
  "atk-abh02a:1197_6": "ṭhitarajjukā viya ekavīsatiyā ṭhānesu antabhogānaṃ antarā ṭhitaṃ.",
  "atk-abh02a:1197_7": "Paricchedato antaguṇabhāgena paricchinnaṃ.",
  "atk-abh02a:1197_8": "Ayamassa sabhāgaparicchedo.",
  "atk-abh02a:1197_9": "Visabhāgaparicchedo pana kesasadisova.",
  "atk-abh02a:1198_0": "Udariyanti udare bhavaṃ asitapitakhāyitasāyitaṃ.",
  "atk-abh02a:1198_1": "Taṃ vaṇṇato ajjhohaṭāhāravaṇṇaṃ.",
  "atk-abh02a:1198_2": "Saṇṭhānato parissāvane sithilabandhataṇḍulasaṇṭhānaṃ.",
  "atk-abh02a:1198_3": "Disato uparimāya disāya jātaṃ.",
  "atk-abh02a:1198_4": "Okāsato udare ṭhitaṃ.",
  "atk-abh02a:1198_5": "Udaraṃ nāma ubhato nippīḷiyamānassa allasāṭakassa majjhe sañjātaphoṭakasadisaṃ antapaṭalaṃ;",
  "atk-abh02a:1198_6": "bahi maṭṭhaṃ,",
  "atk-abh02a:1198_7": "anto maṃsakasambukapaliveṭhanakiliṭṭhapāvārakapupphakasadisaṃ,",
  "atk-abh02a:1198_8": "kuthitapanasatacassa abbhantarasadisantipi vattuṃ vaṭṭati;",
  "atk-abh02a:1198_9": "yattha takkoṭakā,",
  "atk-abh02a:1198_10": "gaṇḍuppādakā,",
  "atk-abh02a:1198_11": "tālahīrakā,",
  "atk-abh02a:1198_12": "sūcimukhakā,",
  "atk-abh02a:1198_13": "paṭatantasuttakā iccevamādidvattiṃsakulappabhedā kimayo ākulabyākulā saṇḍasaṇḍacārino hutvā nivasanti;",
  "atk-abh02a:1198_14": "ye pānabhojanādimhi avijjamāne ullaṅghitvā viravantā hadayamaṃsaṃ abhihananti,",
  "atk-abh02a:1198_15": "pānabhojanādiajjhoharaṇavelāya ca uddhaṃmukhā hutvā paṭhamajjhohaṭe dve tayo ālope turitaturitā vilumpanti;",
  "atk-abh02a:1198_16": "yaṃ tesaṃ kimīnaṃ sūtigharaṃ,",
  "atk-abh02a:1198_17": "vaccakuṭi,",
  "atk-abh02a:1198_18": "gilānasālā,",
  "atk-abh02a:1198_19": "susānañca hoti.",
  "atk-abh02a:1199_0": "Yattha seyyathāpi nāma caṇḍālagāmadvāre candanikāya nidāghasamaye thūlaphusitake deve vassante udakena",
  "atk-abh02a:1199_1": "vuyhamānaṃ muttakarīsacammaaṭṭhinhārukhaṇḍakheḷasiṅghāṇikalohitappabhuti nānākuṇapajātaṃ nipatitvā kaddamodakāluḷitaṃ",
  "atk-abh02a:1199_2": "dvīhatīhaccayena sañjātakimikulaṃ sūriyātapavegasantāpakuthitaṃ upari pheṇapubbulake muñcantaṃ abhinīlavaṇṇaṃ",
  "atk-abh02a:1199_3": "paramaduggandhajegucchaṃ neva upagantuṃ na daṭṭhuṃ araharūpataṃ āpajjitvā tiṭṭhati,",
  "atk-abh02a:1199_4": "pageva ghāyituṃ vā sāyituṃ vā;",
  "atk-abh02a:1199_5": "evameva nānappakārapānabhojanādidantamusalasañcuṇṇitaṃ jivhāhatthaparivattitakheḷalālāpalibuddhaṃ taṅkhaṇavigatavaṇṇagandharasādisampadaṃ",
  "atk-abh02a:1199_6": "tantavāyakhalisuvānavamathusadisaṃ nipatitvā pittasemhavātapaliveṭhitaṃ hutvā udaraggisantāpavegakuthitaṃ",
  "atk-abh02a:1199_7": "kimikulākulaṃ uparūpari pheṇapubbulakāni muñcantaṃ paramakasambuduggandhajegucchabhāvaṃ āpajjitvā tiṭṭhati;",
  "atk-abh02a:1199_8": "yaṃ sutvāpi pānabhojanādīsu amanuññatā saṇṭhāti,",
  "atk-abh02a:1199_9": "pageva paññācakkhunā avaloketvā,",
  "atk-abh02a:1199_10": "yattha ca patitaṃ pānabhojanādi pañcadhā vibhāgaṃ gacchati –",
  "atk-abh02a:1199_11": "ekaṃ bhāgaṃ pāṇakā khādanti,",
  "atk-abh02a:1199_12": "ekaṃ bhāgaṃ udaraggi jhāpeti,",
  "atk-abh02a:1199_13": "eko bhāgo muttaṃ hoti,",
  "atk-abh02a:1199_14": "eko karīsaṃ,",
  "atk-abh02a:1199_15": "eko rasabhāvaṃ āpajjitvā soṇitamaṃsādīni upabrūhayati.",
  "atk-abh02a:1199_16": "Paricchedato udarapaṭalena ceva udariyabhāgena ca paricchinnaṃ.",
  "atk-abh02a:1199_17": "Ayamassa sabhāgaparicchedo.",
  "atk-abh02a:1199_18": "Visabhāgaparicchedo pana kesasadisova.",
  "atk-abh02a:1200_0": "Karīsanti vaccaṃ.",
  "atk-abh02a:1200_1": "Taṃ vaṇṇato yebhuyyena ajjhohaṭāhāravaṇṇameva hoti.",
  "atk-abh02a:1200_2": "Saṇṭhānato okāsasaṇṭhānaṃ.",
  "atk-abh02a:1200_3": "Disato heṭṭhimāya disāya jātaṃ.",
  "atk-abh02a:1200_4": "Okāsato pakkāsaye ṭhitaṃ.",
  "atk-abh02a:1200_5": "Pakkāsayo nāma heṭṭhā nābhipiṭṭhikaṇṭakamūlānamantare antāvasāne ubbedhena aṭṭhaṅgulamatto veḷunāḷikasadiso,",
  "atk-abh02a:1200_6": "yattha seyyathāpi nāma uparūpari bhūmibhāge patitaṃ vassodakaṃ ogaḷitvā heṭṭhā bhūmibhāgaṃ pūretvā tiṭṭhati;",
  "atk-abh02a:1200_7": "evameva yaṃ kiñci āmāsaye patitaṃ pānabhojanādikaṃ udaragginā pheṇuddehakaṃ pakkaṃ pakkaṃ nisadāya pisitamiva",
  "atk-abh02a:1200_8": "saṇhabhāvaṃ āpajjitvā antabilena ogaḷitvā ogaḷitvā madditvā veḷupabbe pakkhipamānapaṇḍumattikā viya sannicitaṃ",
  "atk-abh02a:1200_9": "hutvā tiṭṭhati.",
  "atk-abh02a:1200_10": "Paricchedato pakkāsayapaṭalena ceva karīsabhāgena ca paricchinnaṃ.",
  "atk-abh02a:1200_11": "Ayamassa sabhāgaparicchedo.",
  "atk-abh02a:1200_12": "Visabhāgaparicchedo pana kesasadisova.",
  "atk-abh02a:1201_0": "Matthaluṅganti sīsakaṭāhabbhantare ṭhitamiñjarāsi.",
  "atk-abh02a:1201_1": "Taṃ vaṇṇato setaṃ ahicchattakapiṇḍikavaṇṇaṃ,",
  "atk-abh02a:1201_2": "dadhibhāvaṃ asampattaduṭṭhakhīravaṇṇantipi vattuṃ vaṭṭati.",
  "atk-abh02a:1201_3": "Saṇṭhānato okāsasaṇṭhānaṃ.",
  "atk-abh02a:1201_4": "Disato uparimāya disāya jātaṃ.",
  "atk-abh02a:1201_5": "Okāsato sīsakaṭāhabbhantare cattāro sibbinimagge nissāya samodhānetvā ṭhapitā cattāro piṭṭhapiṇḍā viya samohitaṃ tiṭṭhati.",
  "atk-abh02a:1201_6": "Paricchedato sīsakaṭāhassa abbhantaratalehi ceva matthaluṅgabhāgena ca paricchinnaṃ.",
  "atk-abh02a:1201_7": "Ayamassa sabhāgaparicchedo.",
  "atk-abh02a:1201_8": "Visabhāgaparicchedo pana kesasadisova.",
  "atk-abh02a:1202_0": "Pittanti dve pittāni –",
  "atk-abh02a:1202_1": "baddhapittañca abaddhapittañca.",
  "atk-abh02a:1202_2": "Tattha baddhapittaṃ vaṇṇato bahalamadhukatelavaṇṇaṃ,",
  "atk-abh02a:1202_3": "abaddhapittaṃ milātaākulitapupphavaṇṇaṃ.",
  "atk-abh02a:1202_4": "Taṃ saṇṭhānato ubhayampi okāsasaṇṭhānaṃ.",
  "atk-abh02a:1202_5": "Disato baddhapittaṃ uparimāya disāya jātaṃ,",
  "atk-abh02a:1202_6": "itaraṃ dvīsu disāsu jātaṃ.",
  "atk-abh02a:1202_7": "Okāsato abaddhapittaṃ ṭhapetvā kesalomadantanakhānaṃ maṃsavinimuttaṭṭhānañceva thaddhasukkhacammañca",
  "atk-abh02a:1202_8": "udakamiva telabinduṃ avasesasarīraṃ byāpetvā ṭhitaṃ,",
  "atk-abh02a:1202_9": "yamhi kupite akkhīni pītakāni honti bhamanti,",
  "atk-abh02a:1202_10": "gattaṃ kampati kaṇḍuyati.",
  "atk-abh02a:1202_11": "Baddhapittaṃ hadayapapphāsānamantare yakanamaṃsaṃ nissāya patiṭṭhite mahākosātakīkosakasadise pittakosake ṭhitaṃ,",
  "atk-abh02a:1202_12": "yamhi kupite sattā ummattakā honti,",
  "atk-abh02a:1202_13": "vipallatthacittā hirottappaṃ chaḍḍetvā akattabbaṃ karonti,",
  "atk-abh02a:1202_14": "abhāsitabbaṃ bhāsanti,",
  "atk-abh02a:1202_15": "acintetabbaṃ cintenti.",
  "atk-abh02a:1202_16": "Paricchedato pittabhāgena paricchinnaṃ.",
  "atk-abh02a:1202_17": "Ayamassa sabhāgaparicchedo.",
  "atk-abh02a:1202_18": "Visabhāgaparicchedo pana kesasadisova.",
  "atk-abh02a:1203_0": "Semhanti sarīrabbhantare ekapattapūrappamāṇaṃ semhaṃ.",
  "atk-abh02a:1203_1": "Taṃ vaṇṇato setaṃ nāgabalapaṇṇarasavaṇṇaṃ.",
  "atk-abh02a:1203_2": "Saṇṭhānato okāsasaṇṭhānaṃ.",
  "atk-abh02a:1203_3": "Disato uparimāya disāya jātaṃ.",
  "atk-abh02a:1203_4": "Okāsato udarapaṭale ṭhitaṃ,",
  "atk-abh02a:1203_5": "yaṃ pānabhojanādīni ajjhoharaṇakāle seyyathāpi nāma udake sevālapaṇakaṃ kaṭṭhe vā kapāle vā patante chijjitvā",
  "atk-abh02a:1203_6": "dvidhā hutvā puna ajjhottharitvā tiṭṭhati,",
  "atk-abh02a:1203_7": "evameva pānabhojanādimhi nipatante chijjitvā dvidhā hutvā puna ajjhottharitvā tiṭṭhati;",
  "atk-abh02a:1203_8": "yamhi ca mandībhūte pakkagaṇḍo viya pūtikukkuṭaṇḍamiva ca udaraṃ paramajegucchaṃ kuṇapagandhaṃ hoti;",
  "atk-abh02a:1203_9": "tato uggatena ca gandhena uddekopi mukhampi duggandhaṃ pūtikuṇapasadisaṃ hoti;",
  "atk-abh02a:1203_10": "so ca puriso ‘apehi,",
  "atk-abh02a:1203_11": "duggandhaṃ vāyasī’ti vattabbataṃ āpajjati;",
  "atk-abh02a:1203_12": "yañca vaḍḍhitvā bahalattamāpannaṃ pidhānaphalakamiva vaccakuṭiyā udarapaṭalassa abbhantareyeva kuṇapagandhaṃ sannirujjhitvā tiṭṭhati.",
  "atk-abh02a:1203_13": "Paricchedato semhabhāgena paricchinnaṃ.",
  "atk-abh02a:1203_14": "Ayamassa sabhāgaparicchedo.",
  "atk-abh02a:1203_15": "Visabhāgaparicchedo pana kesasadisova.",
  "atk-abh02a:1204_0": "Pubboti pūtilohitavasena pavattapubbo.",
  "atk-abh02a:1204_1": "So vaṇṇato paṇḍupalāsavaṇṇo,",
  "atk-abh02a:1204_2": "matakasarīre pana pūtibahalācāmavaṇṇo hoti.",
  "atk-abh02a:1204_3": "Saṇṭhānato okāsasaṇṭhāno.",
  "atk-abh02a:1204_4": "Disato dvīsu disāsu jāto.",
  "atk-abh02a:1204_5": "Okāsato pana pubbassa okāso nāma nibaddho natthi yattha so sannicito tiṭṭheyya;",
  "atk-abh02a:1204_6": "yatra yatra pana khāṇukaṇṭakappaharaṇaggijālādīhi abhihate sarīrappadese lohitaṃ saṇṭhahitvā paccati,",
  "atk-abh02a:1204_7": "gaṇḍapiḷakādayo vā uppajjanti,",
  "atk-abh02a:1204_8": "tatra tatreva tiṭṭhati.",
  "atk-abh02a:1204_9": "Paricchedato pubbabhāgena paricchinno.",
  "atk-abh02a:1204_10": "Ayamassa sabhāgaparicchedo.",
  "atk-abh02a:1204_11": "Visabhāgaparicchedo pana kesasadisova.",
  "atk-abh02a:1205_0": "Lohitanti dve lohitāni –",
  "atk-abh02a:1205_1": "sannicitalohitañca saṃsaraṇalohitañca.",
  "atk-abh02a:1205_2": "Tattha sannicitalohitaṃ vaṇṇato nipakkabahalalākhārasavaṇṇaṃ,",
  "atk-abh02a:1205_3": "saṃsaraṇalohitaṃ acchalākhārasavaṇṇaṃ.",
  "atk-abh02a:1205_4": "Saṇṭhānato ubhayampi okāsasaṇṭhānaṃ.",
  "atk-abh02a:1205_5": "Disato sannicitalohitaṃ uparimāya disāya jātaṃ,",
  "atk-abh02a:1205_6": "itaraṃ dvīsu disāsu jātaṃ.",
  "atk-abh02a:1205_7": "Okāsato saṃsaraṇalohitaṃ,",
  "atk-abh02a:1205_8": "ṭhapetvā kesalomadantanakhānaṃ maṃsavinimmuttaṭṭhānañceva thaddhasukkhacammañca,",
  "atk-abh02a:1205_9": "dhamanijālānusārena sabbaṃ upādinnakasarīraṃ pharitvā ṭhitaṃ;",
  "atk-abh02a:1205_10": "sannicitalohitaṃ yakanaṭṭhānassa heṭṭhābhāgaṃ pūretvā ekapattapūramattaṃ hadayavakkapapphāsānaṃ upari",
  "atk-abh02a:1205_11": "thokaṃ thokaṃ paggharantaṃ vakkahadayayakanapapphāse temayamānaṃ ṭhitaṃ.",
  "atk-abh02a:1205_12": "Tasmiñhi vakkahadayādīni atemente sattā pipāsitā honti.",
  "atk-abh02a:1205_13": "Paricchedato lohitabhāgena paricchinnaṃ.",
  "atk-abh02a:1205_14": "Ayamassa sabhāgaparicchedo.",
  "atk-abh02a:1205_15": "Visabhāgaparicchedo pana kesasadisova.",
  "atk-abh02a:1206_0": "Sedoti lomakūpādīhi paggharaṇakaāpodhātu.",
  "atk-abh02a:1206_1": "So vaṇṇato vippasannatilatelavaṇṇo.",
  "atk-abh02a:1206_2": "Saṇṭhānato okāsasaṇṭhāno.",
  "atk-abh02a:1206_3": "Disato dvīsu disāsu jāto.",
  "atk-abh02a:1206_4": "Okāsato sedassokāso nāma nibaddho natthi,",
  "atk-abh02a:1206_5": "yattha so lohitaṃ viya sadā tiṭṭheyya;",
  "atk-abh02a:1206_6": "yadā pana aggisantāpasūriyasantāpautuvikārādīhi sarīraṃ santappati tadā udakato abbuḷhamattavisamacchinnabhisamūḷālakumudanāḷakalāpo",
  "atk-abh02a:1206_7": "viya sabbakesalomakūpavivarehi paggharati.",
  "atk-abh02a:1206_8": "Tasmā tassa saṇṭhānampi kesalomakūpavivarānaṃyeva vasena veditabbaṃ.",
  "atk-abh02a:1206_9": "Sedapariggaṇhakena ca yoginā kesalomakūpavivare pūretvā ṭhitavaseneva sedo manasikātabbo.",
  "atk-abh02a:1206_10": "Paricchedato sedabhāgena paricchinno.",
  "atk-abh02a:1206_11": "Ayamassa sabhāgaparicchedo.",
  "atk-abh02a:1206_12": "Visabhāgaparicchedo pana kesasadisova.",
  "atk-abh02a:1207_0": "Medoti thinasineho.",
  "atk-abh02a:1207_1": "So vaṇṇato phālitahaliddivaṇṇo.",
  "atk-abh02a:1207_2": "Saṇṭhānato thūlasarīrassa tāva cammamaṃsantare ṭhapitahaliddivaṇṇadukūlapilotikasaṇṭhāno hoti,",
  "atk-abh02a:1207_3": "kisasarīrassa jaṅghamaṃsaṃ ūrumaṃsaṃ piṭṭhikaṇṭakanissitaṃ piṭṭhamaṃsaṃ udaravaṭṭimaṃsanti etāni nissāya",
  "atk-abh02a:1207_4": "diguṇaṃ tiguṇaṃ katvā ṭhapitahaliddivaṇṇadukūlapilotikasaṇṭhāno.",
  "atk-abh02a:1207_5": "Disato dvīsu disāsu jāto.",
  "atk-abh02a:1207_6": "Okāsato thūlassa sakalasarīraṃ pharitvā,",
  "atk-abh02a:1207_7": "kisassa jaṅghamaṃsādīni nissāya ṭhito,",
  "atk-abh02a:1207_8": "yaṃ sinehasaṅkhaṃ gatampi paramajegucchattā neva muddhani telatthāya,",
  "atk-abh02a:1207_9": "na nāsātelādīnaṃ atthāya gaṇhanti.",
  "atk-abh02a:1207_10": "Paricchedato heṭṭhā maṃsena,",
  "atk-abh02a:1207_11": "upari cammena,",
  "atk-abh02a:1207_12": "tiriyaṃ medabhāgena paricchinno.",
  "atk-abh02a:1207_13": "Ayamassa sabhāgaparicchedo.",
  "atk-abh02a:1207_14": "Visabhāgaparicchedo pana kesasadisova.",
  "atk-abh02a:1208_0": "Assūti akkhīhi pagdharaṇakaāpodhātu.",
  "atk-abh02a:1208_1": "Taṃ vaṇṇato vippasannatilatelavaṇṇaṃ.",
  "atk-abh02a:1208_2": "Saṇṭhānato okāsasaṇṭhānaṃ.",
  "atk-abh02a:1208_3": "Disato uparimāya disāya jātaṃ.",
  "atk-abh02a:1208_4": "Okāsato akkhikūpakesu ṭhitaṃ.",
  "atk-abh02a:1208_5": "Na cetaṃ pittakosake pittamiva akkhikūpakesu sadā sannicitaṃ tiṭṭhati;",
  "atk-abh02a:1208_6": "yadā pana sattā somanassajātā mahāhasitaṃ hasanti,",
  "atk-abh02a:1208_7": "domanassajātā rodanti paridevanti tathārūpaṃ visabhāgāhāraṃ āharanti,",
  "atk-abh02a:1208_8": "yadā ca nesaṃ akkhīni dhūmarajapaṃsukādīhi abhihaññanti,",
  "atk-abh02a:1208_9": "tadā etehi somanassadomanassavisabhāgāhārautūhi samuṭṭhahitvā akkhikūpake pūretvā tiṭṭhati vā paggharati vā.",
  "atk-abh02a:1208_10": "Assupariggaṇhakena pana yoginā akkhikūpake pūretvā ṭhitavaseneva pariggaṇhitabbaṃ.",
  "atk-abh02a:1208_11": "Paricchedato assubhāgena paricchinnaṃ.",
  "atk-abh02a:1208_12": "Ayamassa sabhāgaparicchedo.",
  "atk-abh02a:1208_13": "Visabhāgaparicchedo pana kesasadisova.",
  "atk-abh02a:1209_0": "Vasāti vilīnasneho.",
  "atk-abh02a:1209_1": "Sā vaṇṇato nāḷikeratelavaṇṇā,",
  "atk-abh02a:1209_2": "ācāme āsittatelavaṇṇātipi vattuṃ vaṭṭati.",
  "atk-abh02a:1209_3": "Saṇṭhānato nhānakāle pasannaudakassa upari paribbhamantasinehabinduvisaṭasaṇṭhānā.",
  "atk-abh02a:1209_4": "Disato dvīsu disāsu jātā.",
  "atk-abh02a:1209_5": "Okāsato yebhuyyena hatthatalahatthapiṭṭhipādatalapādapiṭṭhināsāpuṭanalāṭaaṃsakūṭesu ṭhitā.",
  "atk-abh02a:1209_6": "Na cesā etesu okāsesu sadā vilīnāva hutvā tiṭṭhati;",
  "atk-abh02a:1209_7": "yadā pana aggisantāpasūriyasantāpautuvisabhāgadhātuvisabhāgehi te padesā usmā jātā honti,",
  "atk-abh02a:1209_8": "tadā tattha nhānakāle pasannaudakūpari sinehabinduvisaṭo viya ito cito ca saṃsarati.",
  "atk-abh02a:1209_9": "Paricchedato vasābhāgena paricchinnā.",
  "atk-abh02a:1209_10": "Ayamassā sabhāgaparicchedo.",
  "atk-abh02a:1209_11": "Visabhāgaparicchedo pana kesasadisova.",
  "atk-abh02a:1210_0": "Kheḷoti antomukhe pheṇamissā āpodhātu.",
  "atk-abh02a:1210_1": "So vaṇṇato seto pheṇavaṇṇo.",
  "atk-abh02a:1210_2": "Saṇṭhānato okāsasaṇṭhāno,",
  "atk-abh02a:1210_3": "pheṇasaṇṭhānatotipi vattuṃ vaṭṭati.",
  "atk-abh02a:1210_4": "Disato uparimāya disāya jāto.",
  "atk-abh02a:1210_5": "Okāsato ubhohi kapolapassehi oruyha jivhāya ṭhito.",
  "atk-abh02a:1210_6": "Na cesa ettha sadā sannicito hutvā tiṭṭhati.",
  "atk-abh02a:1210_7": "Yadā pana sattā tathārūpaṃ āhāraṃ passanti vā saranti vā uṇhatittakaṭukaloṇambilānaṃ vā kiñci mukhe ṭhapenti,",
  "atk-abh02a:1210_8": "yadā vā nesaṃ hadayaṃ ākilāyati,",
  "atk-abh02a:1210_9": "kismiñcideva vā jigucchā uppajjati,",
  "atk-abh02a:1210_10": "tadā kheḷo uppajjitvā ubhohi kapolapassehi oruyha jivhāya saṇṭhāti.",
  "atk-abh02a:1210_11": "Aggajivhāya cesa tanuko hoti,",
  "atk-abh02a:1210_12": "mūlajivhāya bahalo;",
  "atk-abh02a:1210_13": "mukhe pakkhittañca puthukaṃ vā taṇḍulaṃ vā aññaṃ vā kiñci khādanīyaṃ,",
  "atk-abh02a:1210_14": "nadīpuḷine khatakūpakasalilaṃ viya,",
  "atk-abh02a:1210_15": "parikkhayaṃ agacchantova temetuṃ samattho hoti.",
  "atk-abh02a:1210_16": "Paricchedato kheḷabhāgena paricchinno.",
  "atk-abh02a:1210_17": "Ayamassa sabhāgaparicchedo.",
  "atk-abh02a:1210_18": "Visabhāgaparicchedo pana kesasadisova.",
  "atk-abh02a:1211_0": "Siṅghāṇikāti matthaluṅgato paggharaṇakaasuci.",
  "atk-abh02a:1211_1": "Sā vaṇṇato taruṇatālaṭṭhimiñjavaṇṇā.",
  "atk-abh02a:1211_2": "Saṇṭhānato okāsasaṇṭhānā.",
  "atk-abh02a:1211_3": "Disato uparimāya disāya jātā.",
  "atk-abh02a:1211_4": "Okāsato nāsāpuṭe pūretvā ṭhitā.",
  "atk-abh02a:1211_5": "Na cesā ettha sadā sannicitā hutvā tiṭṭhati;",
  "atk-abh02a:1211_6": "atha kho yathā nāma puriso paduminīpattena dadhiṃ bandhitvā heṭṭhā kaṇṭakena vijjheyya,",
  "atk-abh02a:1211_7": "atha tena chiddena dadhimatthu gaḷitvā bahi pateyya,",
  "atk-abh02a:1211_8": "evameva yadā sattā rodanti vā visabhāgāhārautuvasena vā sañjātadhātukkhobhā honti,",
  "atk-abh02a:1211_9": "tadā antosīsato pūtisemhabhāvaṃ āpannaṃ matthaluṅgaṃ gaḷitvā tālumatthakavivarena otaritvā nāsāpuṭe pūretvā tiṭṭhati vā paggharati vā.",
  "atk-abh02a:1211_10": "Siṅghāṇikā pariggaṇhakena pana yoginā nāsāpuṭe pūretvā ṭhitavaseneva pariggaṇhitabbā.",
  "atk-abh02a:1211_11": "Paricchedato siṅghāṇikābhāgena paricchinnā.",
  "atk-abh02a:1211_12": "Ayamassa sabhāgaparicchedo.",
  "atk-abh02a:1211_13": "Visabhāgaparicchedo pana kesasadisova.",
  "atk-abh02a:1212_0": "Lasikāti sarīrasandhīnaṃ abbhantare picchilakuṇapaṃ.",
  "atk-abh02a:1212_1": "Sā vaṇṇato kaṇikāraniyyāsavaṇṇā.",
  "atk-abh02a:1212_2": "Saṇṭhānato okāsasaṇṭhānā.",
  "atk-abh02a:1212_3": "Disato dvīsu disāsu jātā.",
  "atk-abh02a:1212_4": "Okāsato aṭṭhisandhīnaṃ abbhañjanakiccaṃ sādhayamānā asītisatasandhīnaṃ abbhantare ṭhitā.",
  "atk-abh02a:1212_5": "Yassa cesā mandā hoti,",
  "atk-abh02a:1212_6": "tassa uṭṭhahantassa nisīdantassa abhikkamantassa paṭikkamantassa sammiñjantassa pasārentassa aṭṭhikāni kaṭakaṭāyanti,",
  "atk-abh02a:1212_7": "accharāsaddaṃ karonto viya vicarati,",
  "atk-abh02a:1212_8": "ekayojanadviyojanamattampi addhānaṃ gatassa vāyodhātu kuppati,",
  "atk-abh02a:1212_9": "gattāni dukkhanti.",
  "atk-abh02a:1212_10": "Yassa pana bahukā hoti tassa uṭṭhānanisajjādīsu na aṭṭhīni kaṭakaṭāyanti,",
  "atk-abh02a:1212_11": "dīghampi addhānaṃ gatassa na vāyodhātu kuppati,",
  "atk-abh02a:1212_12": "na gattāni dukkhanti.",
  "atk-abh02a:1212_13": "Paricchedato lasikābhāgena paricchinnā.",
  "atk-abh02a:1212_14": "Ayamassa sabhāgaparicchedo.",
  "atk-abh02a:1212_15": "Visabhāgaparicchedo pana kesasadisova.",
  "atk-abh02a:1213_0": "Muttanti vaṇṇato māsakhārodakavaṇṇaṃ.",
  "atk-abh02a:1213_1": "Saṇṭhānato adhomukhaṭhapitaudakakumbhantaragataudakasaṇṭhānaṃ.",
  "atk-abh02a:1213_2": "Disato heṭṭhimāya disāya jātaṃ.",
  "atk-abh02a:1213_3": "Okāsato vatthissa abbhantare ṭhitaṃ.",
  "atk-abh02a:1213_4": "Vatthi nāma vatthipuṭo vuccati,",
  "atk-abh02a:1213_5": "yattha seyyathāpi nāma candanikāya pakkhitte amukhe ravaṇaghaṭe candanikaraso pavisati,",
  "atk-abh02a:1213_6": "na cassa pavisanamaggo paññāyati;",
  "atk-abh02a:1213_7": "evameva sarīrato muttaṃ pavisati,",
  "atk-abh02a:1213_8": "na cassa pavisanamaggo paññāyati,",
  "atk-abh02a:1213_9": "nikkhamanamaggo pana pākaṭo hoti;",
  "atk-abh02a:1213_10": "yamhi ca muttassa bharite ‘passāvaṃ karomā’ti sattānaṃ āyūhanaṃ hoti.",
  "atk-abh02a:1213_11": "Paricchedato vatthiabbhantarena ceva muttabhāgena ca paricchinnaṃ.",
  "atk-abh02a:1213_12": "Ayamassa sabhāgaparicchedo.",
  "atk-abh02a:1213_13": "Visabhāgaparicchedo pana kesasadisova.",
  "atk-abh02a:1214_0": "Evañhi kesādike koṭṭhāse vaṇṇasaṇṭhānadisokāsaparicchedavasena vavatthapetvā anupubbato nātisīghato nātisaṇikatotiādinā",
  "atk-abh02a:1214_1": "nayena vaṇṇasaṇṭhānagandhāsayokāsavasena pañcadhā ‘paṭikkūlā paṭikkūlā’ti manasikaroto paṇṇattisamatikkamavasena,",
  "atk-abh02a:1214_2": "seyyathāpi cakkhumato purisassa dvattiṃsavaṇṇānaṃ kusumānaṃ ekasuttagaṇṭhitaṃ mālaṃ olokentassa sabbapupphāni apubbāpariyamiva pākaṭāni honti,",
  "atk-abh02a:1214_3": "evameva “atthi imasmiṃ kāye kesā”ti imaṃ kāyaṃ olokentassa sabbe te dhammā apubbāpariyamiva pākaṭā honti.",
  "atk-abh02a:1214_4": "Tena vuttaṃ manasikārakosallakathāyaṃ “ādikammikassa hi ‘kesā’ti manasikaroto manasikāro gantvā ‘mutta’nti",
  "atk-abh02a:1214_5": "imaṃ pariyosānakoṭṭhāsameva āhacca tiṭṭhatī”ti.",
  "atk-abh02a:1215_0": "Sace pana bahiddhāpi manasikāraṃ upasaṃharati,",
  "atk-abh02a:1215_1": "athassa evaṃ sabbakoṭṭhāsesu pākaṭībhūtesu āhiṇḍantā manussatiracchānādayo sattākāraṃ vijahitvā koṭṭhāsarāsivaseneva upaṭṭhahanti;",
  "atk-abh02a:1215_2": "tehi ca ajjhohariyamānaṃ pānabhojanādi koṭṭhāsarāsimhi pakkhipiyamānamiva upaṭṭhāti.",
  "atk-abh02a:1215_3": "Athassa anupubbamuñcanādivasena ‘paṭikūlā paṭikūlā’ti punappunaṃ manasikaroto anukkamena appanā uppajjati.",
  "atk-abh02a:1216_0": "Tattha kesādīnaṃ vaṇṇasaṇṭhānadisokāsaparicchedavasena upaṭṭhānaṃ uggahanimittaṃ,",
  "atk-abh02a:1216_1": "sabbākārato paṭikūlavasena upaṭṭhānaṃ paṭibhāganimittaṃ.",
  "atk-abh02a:1216_2": "Taṃ punappunaṃ āvajjentassa manasikarontassa takkāhataṃ vitakkāhataṃ karontassa cattāro khandhā paṭikūlārammaṇā honti,",
  "atk-abh02a:1216_3": "paṭhamajjhānavasena appanā pavattati.",
  "atk-abh02a:1216_4": "Pubbabhāge parikammaupacāracittāni savitakkasavicārāni sappītikāni somanassasahagatāni paṭikūlanimittārammaṇāni;",
  "atk-abh02a:1216_5": "appanāpi savitakkasavicārā sappītikā somanassasahagatāva.",
  "atk-abh02a:1216_6": "Bhūmantarena pana mahaggatā rūpāvacarā honti.",
  "atk-abh02a:1216_7": "Paṭikkūlepi ca etasmiṃ ārammaṇe ānisaṃsadassāvitāya somanassaṃ uppajjati,",
  "atk-abh02a:1216_8": "ekattārammaṇabaleneva vā taṃ uppajjati.",
  "atk-abh02a:1216_9": "Dutiyajjhānādīni panettha na nibbattanti. Kasmā?",
  "atk-abh02a:1216_10": "Oḷārikattā.",
  "atk-abh02a:1216_11": "Idañhi ārammaṇaṃ oḷārikaṃ.",
  "atk-abh02a:1216_12": "Vitakkabalenevettha cittekaggatā jāyati,",
  "atk-abh02a:1216_13": "na vitakkasamatikkamenāti.",
  "atk-abh02a:1216_14": "Ayaṃ tāva samathavasena kammaṭṭhānakathā.",
  "atk-abh02a:1217_0": "Avisesato pana sādhāraṇavasena evaṃ veditabbaṃ –",
  "atk-abh02a:1217_1": "idañhi kammaṭṭhānaṃ bhāvetukāmena kammaṭṭhānaṃ uggahetvā sajjhāyakāle eva kesādīnaṃ vaṇṇanimittasaṇṭhānanimittadisānimittaokāsanimittaparicchedanimittāni",
  "atk-abh02a:1217_2": "vācāya pothetvā pothetvā ekekakoṭṭhāse ‘ayaṃ etaṃsarikkhako’ti tividhena sajjhāyo kātabbo. Kathaṃ?",
  "atk-abh02a:1217_3": "Tacapañcake tāva heṭṭhā vuttanayeneva anulomato pañcāhaṃ,",
  "atk-abh02a:1217_4": "paṭilomato pañcāhaṃ,",
  "atk-abh02a:1217_5": "anulomapaṭilomato pañcāhanti addhamāsaṃ sajjhāyo kātabbo.",
  "atk-abh02a:1217_6": "Tato ācariyassa santikaṃ gantvā vakkapañcakaṃ uggaṇhitvā tatheva addhamāsaṃ sajjhāyo kātabbo.",
  "atk-abh02a:1217_7": "Tato te dasapi koṭṭhāse ekato katvā addhamāsaṃ.",
  "atk-abh02a:1217_8": "Puna papphāsapañcakādīsupi ekekaṃ uggaṇhitvā addhamāsaṃ.",
  "atk-abh02a:1217_9": "Tato te pañcadasapi koṭṭhāse addhamāsaṃ.",
  "atk-abh02a:1217_10": "Matthaluṅgapañcakaṃ addhamāsaṃ.",
  "atk-abh02a:1217_11": "Tato tevīsati koṭṭhāse addhamāsaṃ.",
  "atk-abh02a:1217_12": "Medachakkaṃ addhamāsaṃ.",
  "atk-abh02a:1217_13": "Tato te chabbīsatipi koṭṭhāse ekato katvā addhamāsaṃ.",
  "atk-abh02a:1217_14": "Muttachakkaṃ addhamāsaṃ.",
  "atk-abh02a:1217_15": "Tato sabbepi dvattiṃsa koṭṭhāse ekato katvā addhamāsanti evaṃ cha māse sajjhāyo kātabbo.",
  "atk-abh02a:1218_0": "Tattha –",
  "atk-abh02a:1218_1": "upanissayasampannassa sappaññassa bhikkhuno kammaṭṭhānaṃ uggaṇhantasseva koṭṭhāsā upaṭṭhahanti,",
  "atk-abh02a:1218_2": "ekaccassa na upaṭṭhahanti.",
  "atk-abh02a:1218_3": "Tena ‘na upaṭṭhahantī’ti vīriyaṃ na vissajjetabbaṃ.",
  "atk-abh02a:1218_4": "Yattakā koṭṭhāsā upaṭṭhahanti tattake gahetvā sajjhāyo kātabbo.",
  "atk-abh02a:1218_5": "Evaṃ kammaṭṭhānaṃ kathentena pana neva paññavato na mandapaññassa vasena kathetabbaṃ,",
  "atk-abh02a:1218_6": "majjhimapaññassa vasena kathetabbaṃ.",
  "atk-abh02a:1218_7": "Majjhimapaññassa hi vasena ācariyā chahi māsehi paricchinditvā tantiṃ ṭhapayiṃsu.",
  "atk-abh02a:1218_8": "Yassa pana ettāvatāpi koṭṭhāsā pākaṭā na honti,",
  "atk-abh02a:1218_9": "tena tato parampi sajjhāyo kātabbo eva;",
  "atk-abh02a:1218_10": "no ca kho aparicchinditvā,",
  "atk-abh02a:1218_11": "cha cha māse paricchinditvāva kātabbo.",
  "atk-abh02a:1219_0": "Sajjhāyaṃ karontena vaṇṇo na paccavekkhitabbo,",
  "atk-abh02a:1219_1": "na lakkhaṇaṃ manasikātabbaṃ,",
  "atk-abh02a:1219_2": "koṭṭhāsavaseneva sajjhāyo kātabbo.",
  "atk-abh02a:1219_3": "Ācariyenāpi ‘vaṇṇavasena sajjhāyaṃ karohī’ti niyametvā na kathetabbaṃ.",
  "atk-abh02a:1219_4": "Niyametvā kathite ko dosoti?",
  "atk-abh02a:1219_5": "Sampattiyampi vipattisaññāāpajjanaṃ.",
  "atk-abh02a:1219_6": "Sace hi ācariyena ‘vaṇṇavasena sajjhāyaṃ karohī’ti vutte imassa bhikkhuno tathā karontassa kammaṭṭhānaṃ vaṇṇato na upaṭṭhāti,",
  "atk-abh02a:1219_7": "paṭikūlavasena vā dhātuvasena vā upaṭṭhāti,",
  "atk-abh02a:1219_8": "athesa ‘na idaṃ kammaṭṭhānaṃ vilakkhaṇa’nti saññī hoti,",
  "atk-abh02a:1219_9": "ācariyena kathitameva kappetvā gaṇhāti.",
  "atk-abh02a:1219_10": "‘Paṭikūlavasena sajjhāyaṃ karohī’ti vuttepi sace tassa tathā karontassa paṭikkūlato na upaṭṭhāti,",
  "atk-abh02a:1219_11": "vaṇṇavasena vā dhātuvasena vā upaṭṭhāti,",
  "atk-abh02a:1219_12": "athesa ‘nayidaṃ kammaṭṭhānaṃ vilakkhaṇa’nti saññī hoti,",
  "atk-abh02a:1219_13": "ācariyena kathitameva kappetvā gaṇhāti.",
  "atk-abh02a:1219_14": "‘Dhātuvasena taṃ sajjhāyaṃ karohī’ti vuttepi sace tassa tathā karontassa dhātuto na upaṭṭhāti,",
  "atk-abh02a:1219_15": "vaṇṇavasena vā paṭikūlavasena vā upaṭṭhāti,",
  "atk-abh02a:1219_16": "athesa ‘nayidaṃ kammaṭṭhānaṃ vilakkhaṇa’nti saññī hoti,",
  "atk-abh02a:1219_17": "ācariyena kathitameva kappetvā gaṇhāti.",
  "atk-abh02a:1219_18": "Ayaṃ ācariyena niyametvā kathite doso.",
  "atk-abh02a:1220_0": "Kinti pana vattabbo hotīti?",
  "atk-abh02a:1220_1": "‘Koṭṭhāsavasena sajjhāyaṃ karohī’ti vattabbo. Kathaṃ?",
  "atk-abh02a:1220_2": "‘Kesakoṭṭhāso lomakoṭṭhāsoti sajjhāyaṃ karohī’ti vattabbo.",
  "atk-abh02a:1220_3": "Sace panassa evaṃ koṭṭhāsavasena sajjhāyaṃ karontassa vaṇṇato upaṭṭhāti,",
  "atk-abh02a:1220_4": "athānena ovādācariyassa ācikkhitabbaṃ –",
  "atk-abh02a:1220_5": "‘ahaṃ dvattiṃsākāraṃ koṭṭhāsavasena sajjhāyaṃ karomi;",
  "atk-abh02a:1220_6": "mayhaṃ pana vaṇṇato upaṭṭhātī’ti.",
  "atk-abh02a:1220_7": "Ācariyena ‘kammaṭṭhānaṃ viya akammaṭṭhānaṃ,",
  "atk-abh02a:1220_8": "vilakkhaṇaṃ eta’nti na visaṃvādetabbaṃ. ‘Sādhu,",
  "atk-abh02a:1220_9": "sappurisa,",
  "atk-abh02a:1220_10": "pubbe tayā vaṇṇakasiṇe parikammaṃ katapubbaṃ bhavissati.",
  "atk-abh02a:1220_11": "Etadeva kammaṭṭhānaṃ tuyhaṃ sappāyaṃ.",
  "atk-abh02a:1220_12": "Vaṇṇavaseneva sajjhāyaṃ karohī’ti vattabbo.",
  "atk-abh02a:1220_13": "Tenapi vaṇṇavaseneva sajjhāyo kātabbo.",
  "atk-abh02a:1221_0": "So evaṃ karonto ajjhattaṃ nīlakaṃ pītakaṃ lohitakaṃ odātakanti cattāri vaṇṇakasiṇāni labhati. Kathaṃ?",
  "atk-abh02a:1221_1": "Tassa hi kesalomapittesu ceva akkhīnañca kāḷakaṭṭhāne vaṇṇaṃ ‘nīlaṃ nīla’nti manasikarontassa catukkapañcakajjhānāni uppajjanti;",
  "atk-abh02a:1221_2": "jhānaṃ pādakaṃ katvā vipassanaṃ paṭṭhapetvā arahattaṃ pāpuṇāti.",
  "atk-abh02a:1221_3": "Medasmiṃ pana akkhīnañca pītakaṭṭhāne vaṇṇaṃ ‘pītakaṃ pītaka’nti manasikarontassa catukkapañcakajjhānāni uppajjanti;",
  "atk-abh02a:1221_4": "jhānaṃ pādakaṃ katvā vipassanaṃ paṭṭhapetvā arahattaṃ pāpuṇāti.",
  "atk-abh02a:1221_5": "Maṃsalohitesu pana akkhīnañca rattaṭṭhāne vaṇṇaṃ ‘lohitakaṃ lohitaka’nti manasikarontassa catukkapañcakajjhānāni uppajjanti;",
  "atk-abh02a:1221_6": "jhānaṃ pādakaṃ katvā vipassanaṃ paṭṭhapetvā arahattaṃ pāpuṇāti.",
  "atk-abh02a:1221_7": "Nakhadantacammaaṭṭhīsu pana akkhīnañca paṇḍaraṭṭhāne vaṇṇaṃ ‘odātaṃ odāta’nti manasikarontassa catukkapañcakajjhānāni uppajjanti,",
  "atk-abh02a:1221_8": "jhānaṃ pādakaṃ katvā vipassanaṃ paṭṭhapetvā arahattaṃ pāpuṇāti.",
  "atk-abh02a:1221_9": "Idaṃ vaṇṇavasena abhiniviṭṭhassa bhikkhuno yāva arahattā nigamanaṃ.",
  "atk-abh02a:1222_0": "Aparassa koṭṭhāsavasena sajjhāyaṃ karontassa paṭikūlato upaṭṭhāti.",
  "atk-abh02a:1222_1": "Athānena ovādācariyassa ācikkhitabbaṃ.",
  "atk-abh02a:1222_2": "Ācariyena ‘kammaṭṭhānaṃ viya akammaṭṭhānaṃ,",
  "atk-abh02a:1222_3": "vilakkhaṇaṃ eta’nti na visaṃvādetabbaṃ. ‘Sādhu,",
  "atk-abh02a:1222_4": "sappurisa,",
  "atk-abh02a:1222_5": "pubbe tayā paṭikūlamanasikāre yogo kato bhavissati.",
  "atk-abh02a:1222_6": "Etadeva kammaṭṭhānaṃ tuyhaṃ sappāyaṃ.",
  "atk-abh02a:1222_7": "Paṭikūlavaseneva sajjhāyaṃ karohī’ti vattabbo.",
  "atk-abh02a:1222_8": "Tenapi paṭikūlavasena sajjhāyo kātabbo.",
  "atk-abh02a:1222_9": "Tassa kesā nāma ‘ajaññā duggandhā jegucchā paṭikūlā’ti evaṃ paṭikūlavasena sajjhāyaṃ karontassa paṭikūlārammaṇe paṭhamajjhānaṃ nibbattati.",
  "atk-abh02a:1222_10": "So jhānaṃ pādakaṃ katvā vipassanaṃ paṭṭhapetvā arahattaṃ pāpuṇāti.",
  "atk-abh02a:1222_11": "Idaṃ paṭikūlavasena abhiniviṭṭhassa bhikkhuno yāva arahattā nigamanaṃ.",
  "atk-abh02a:1223_0": "Aparassa koṭṭhāsavasena sajjhāyaṃ karontassa dhātuto upaṭṭhāti.",
  "atk-abh02a:1223_1": "Dhātuto upaṭṭhahantaṃ kīdisaṃ hutvā upaṭṭhātīti?",
  "atk-abh02a:1223_2": "Kesā tāva vammikamatthake jātakunthatiṇakāni viya hutvā upaṭṭhahanti.",
  "atk-abh02a:1223_3": "Lomā purāṇagāmaṭṭhāne jātadabbatiṇakāni viya.",
  "atk-abh02a:1223_4": "Nakhā daṇḍakesu ṭhapitamadhukaphalaṭṭhikosakā viya.",
  "atk-abh02a:1223_5": "Dantā mattikāpiṇḍe pavesetvā ṭhapitaalābubījāni viya.",
  "atk-abh02a:1223_6": "Taco vīṇāpabbake pariyonaddhaallagocammaṃ viya,",
  "atk-abh02a:1223_7": "maṃsaṃ bhittiyaṃ anulittamattikā viya.",
  "atk-abh02a:1223_8": "Nhāru dabbasambhārabaddhavallī viya.",
  "atk-abh02a:1223_9": "Aṭṭhi ussāpetvā ṭhapitabhittidabbasambhāro viya.",
  "atk-abh02a:1223_10": "Aṭṭhimiñjaṃ mahāveḷumhi pakkhittaseditavettaggaṃ viya. Vakkaṃ, hadayaṃ, yakanaṃ,",
  "atk-abh02a:1223_11": "kilomakaṃ, pihakaṃ,",
  "atk-abh02a:1223_12": "papphāsanti ime cha koṭṭhāsā sūnakāragharaṃ viya hutvā upaṭṭhahanti.",
  "atk-abh02a:1223_13": "Dvattiṃsahatthaṃ antaṃ lohitadoṇiyaṃ saṃvellitvā ṭhapitagharasappo viya.",
  "atk-abh02a:1223_14": "Antaguṇaṃ pādapuñchanake sibbitarajjukā viya.",
  "atk-abh02a:1223_15": "Udariyaṃ parissāvane sithilabandhataṇḍulaṃ viya.",
  "atk-abh02a:1223_16": "Karīsaṃ veṇupabbe pakkhittapaṇḍumattikā viya.",
  "atk-abh02a:1223_17": "Matthaluṅgaṃ omadditvā ṭhapitā cattāro taṇḍulapiṭṭhapiṇḍā viya.",
  "atk-abh02a:1223_18": "Dvādasavidhā āpodhātu paṭipāṭiyā ṭhapitesu dvādasasu udakasarāvakesu pūritaudakaṃ viya hutvā upaṭṭhāti.",
  "atk-abh02a:1224_0": "Athānena ovādācariyassa ācikkhitabbaṃ.",
  "atk-abh02a:1224_1": "Ācariyena ‘kammaṭṭhānaṃ viya akammaṭṭhānaṃ,",
  "atk-abh02a:1224_2": "vilakkhaṇaṃ eta’nti na visaṃvādetabbaṃ. ‘Sādhu,",
  "atk-abh02a:1224_3": "sappurisa,",
  "atk-abh02a:1224_4": "pubbe tayā dhātumanasikāre yogo kato bhavissati.",
  "atk-abh02a:1224_5": "Etadeva kammaṭṭhānaṃ tuyhaṃ sappāyaṃ.",
  "atk-abh02a:1224_6": "Dhātuvaseneva sajjhāyaṃ karohī’ti vattabbo.",
  "atk-abh02a:1224_7": "Tenapi dhātuvasena sajjhāyo kātabbo.",
  "atk-abh02a:1225_0": "Tatridaṃ manasikāramukheneva sajjhāyavidhānaṃ –",
  "atk-abh02a:1225_1": "idha bhikkhu ‘kesā sīsaṃ pariyonaddhitvā ṭhitacamme jātā.",
  "atk-abh02a:1225_2": "Te na jānanti ‘mayaṃ sīsaṃ pariyonaddhitvā ṭhitacamme jātā’ti;",
  "atk-abh02a:1225_3": "sīsaṃ pariyonaddhitvā ṭhitacammampi na jānāti ‘kesā mayi jātā’ti;",
  "atk-abh02a:1225_4": "acetanā ete abyākatā suññā thaddhā patthinnā pathavīdhātu esā’ti manasikaroti.",
  "atk-abh02a:1225_5": "‘Lomā sarīraṃ pariyonahanacamme jātā.",
  "atk-abh02a:1225_6": "Te na jānanti ‘mayaṃ sarīraṃ pariyonahanacamme jātā’ti.",
  "atk-abh02a:1225_7": "Sarīraṃ pariyonahanacammampi na jānāti ‘lomā mayi jātā’ti etepi acetanā.",
  "atk-abh02a:1225_8": "Nakhā aṅgulīnaṃ aggesu jātā.",
  "atk-abh02a:1225_9": "Te na jānanti ‘mayaṃ aṅgulīnaṃ aggesu jātā’ti.",
  "atk-abh02a:1225_10": "Aṅgulīnaṃ aggānipi na jānanti ‘nakhā amhesu jātā’ti.",
  "atk-abh02a:1225_11": "Etepi acetanā.",
  "atk-abh02a:1225_12": "Dantā hanukaṭṭhike jātā.",
  "atk-abh02a:1225_13": "Te na jānanti ‘mayaṃ hanukaṭṭhike jātā’ti.",
  "atk-abh02a:1225_14": "Hanukaṭṭhikampi na jānāti ‘dantā mayi jātā’ti.",
  "atk-abh02a:1225_15": "Etepi acetanā.",
  "atk-abh02a:1225_16": "Taco na jānāti ‘sarīraṃ mayā pariyonaddha’nti.",
  "atk-abh02a:1225_17": "Sarīrampi na jānāti ‘ahaṃ tacena pariyonaddha’nti.",
  "atk-abh02a:1225_18": "Ayampi acetano.",
  "atk-abh02a:1225_19": "Maṃsaṃ na jānāti ‘mayā sarīraṃ anulitta’nti.",
  "atk-abh02a:1225_20": "Sarīrampi na jānāti ‘ahaṃ maṃsena anulitta’nti.",
  "atk-abh02a:1225_21": "Idampi acetanaṃ.",
  "atk-abh02a:1225_22": "Nhāru na jānāti ‘ahaṃ aṭṭhipuñjaṃ ābandhitvā ṭhita’nti.",
  "atk-abh02a:1225_23": "Aṭṭhipuñjopi na jānāti ‘nhārujālenāhaṃ ābaddho’ti.",
  "atk-abh02a:1225_24": "Idampi acetanaṃ.",
  "atk-abh02a:1226_0": "Sīsaṭṭhi na jānāti ‘ahaṃ gīvaṭṭhike patiṭṭhita’nti.",
  "atk-abh02a:1226_1": "Gīvaṭṭhikampi na jānāti ‘mayi sīsaṭṭhikaṃ patiṭṭhita’nti.",
  "atk-abh02a:1226_2": "Gīvaṭṭhi na jānāti ‘ahaṃ piṭṭhikaṇṭake ṭhita’nti.",
  "atk-abh02a:1226_3": "Piṭṭhikaṇṭaṭṭhikopi kaṭiṭṭhikaṃ ūruṭṭhikaṃ jaṅghaṭṭhikaṃ gopphakaṭṭhikaṃ na jānāti ‘ahaṃ paṇhikaṭṭhike patiṭṭhita’nti.",
  "atk-abh02a:1226_4": "Paṇhikaṭṭhikampi na jānāti ‘ahaṃ gopphakaṭṭhikaṃ ukkhipitvā ṭhitanti…pe…",
  "atk-abh02a:1226_5": "gīvaṭṭhikaṃ na jānāti ‘ahaṃ sīsaṭṭhikaṃ ukkhipitvā ṭhita’nti.",
  "atk-abh02a:1227_0": "Paṭipāṭiyā aṭṭhīni ṭhitāni koṭiyā,",
  "atk-abh02a:1228_0": "Anekasandhiyamito na kehici;",
  "atk-abh02a:1229_0": "Baddho nahārūhi jarāya codito,",
  "atk-abh02a:1230_0": "Acetano kaṭṭhakaliṅgarūpamo.",
  "atk-abh02a:1231_0": "‘Idampi acetanaṃ.",
  "atk-abh02a:1231_1": "Aṭṭhimiñjaṃ;",
  "atk-abh02a:1231_2": "vakkaṃ…pe…",
  "atk-abh02a:1231_3": "matthaluṅgaṃ acetanaṃ abyākataṃ suññaṃ thaddhaṃ patthinnaṃ pathavīdhātū’ti manasikaroti.",
  "atk-abh02a:1231_4": "‘Pittaṃ semhaṃ…pe…",
  "atk-abh02a:1231_5": "muttaṃ acetanaṃ abyākataṃ suññaṃ yūsagataṃ āpodhātū’ti manasikaroti.",
  "atk-abh02a:1232_0": "Ime dve mahābhūte pariggaṇhantassa udare ussadā tejodhātu pākaṭā hoti,",
  "atk-abh02a:1232_1": "nāsāya ussadā vāyodhātu pākaṭā hoti.",
  "atk-abh02a:1232_2": "Ime cattāro mahābhūte pariggaṇhantassa upādārūpaṃ pākaṭaṃ hoti.",
  "atk-abh02a:1232_3": "Mahābhūtaṃ nāma upādārūpena paricchinnaṃ,",
  "atk-abh02a:1232_4": "upādārūpaṃ mahābhūtena.",
  "atk-abh02a:1232_5": "Yathā ātapo nāma chāyāya paricchinno,",
  "atk-abh02a:1232_6": "chāyā ātapena;",
  "atk-abh02a:1232_7": "evameva mahābhūtaṃ upādārūpena paricchinnaṃ,",
  "atk-abh02a:1232_8": "upādārūpaṃ mahābhūtena.",
  "atk-abh02a:1232_9": "Athassa evaṃ “cattāri mahābhūtāni tevīsati upādārūpāni rūpakkhandho”ti rūpakkhandhaṃ pariggaṇhantassa āyatanadvāravasena arūpino khandhā pākaṭā honti.",
  "atk-abh02a:1232_10": "Iti rūpārūpapariggaho pañcakkhandhā honti,",
  "atk-abh02a:1232_11": "pañcakkhandhā dvādasāyatanāni honti,",
  "atk-abh02a:1232_12": "dvādasāyatanāni aṭṭhārasa dhātuyo hontīti khandhāyatanadhātuvasena yamakatālakandhaṃ phālento viya dve koṭṭhāse katvā nāmarūpaṃ vavatthapeti.",
  "atk-abh02a:1233_0": "So “idaṃ nāmarūpaṃ na ahetu na appaccayā nibbattaṃ,",
  "atk-abh02a:1233_1": "sahetu sappaccayā nibbattaṃ.",
  "atk-abh02a:1233_2": "Ko panassa hetu?",
  "atk-abh02a:1233_3": "Ko pana paccayo”ti upaparikkhanto “avijjāpaccayā taṇhāpaccayā kammapaccayā āhārapaccayā cā”ti tassa paccayaṃ",
  "atk-abh02a:1233_4": "vavatthapetvā “atītepi paccayā ceva paccayasamuppannadhammā ca anāgatepi etarahipi paccayā ceva paccayasamuppannadhammā ca,",
  "atk-abh02a:1233_5": "tato uddhaṃ satto vā puggalo vā natthi,",
  "atk-abh02a:1233_6": "suddhasaṅkhārapuñjo evā”ti –",
  "atk-abh02a:1233_7": "evaṃ tīsu addhāsu kaṅkhaṃ vitarati.",
  "atk-abh02a:1233_8": "Ayaṃ pana vipassanāsaṅkhārasallakkhaṇā ñātapariññā nāma.",
  "atk-abh02a:1234_0": "Evaṃ saṅkhāre sallakkhetvā ṭhitassa pana bhikkhussa dasabalassa sāsane mūlaṃ otiṇṇaṃ nāma hoti,",
  "atk-abh02a:1234_1": "patiṭṭhā laddhā nāma,",
  "atk-abh02a:1234_2": "cūḷasotāpanno nāma hoti niyatagatiko.",
  "atk-abh02a:1234_3": "Tathārūpaṃ pana utusappāyaṃ,",
  "atk-abh02a:1234_4": "puggalasappāyaṃ,",
  "atk-abh02a:1234_5": "bhojanasappāyaṃ,",
  "atk-abh02a:1234_6": "dhammasavaṇasappāyaṃ labhitvā ekāsane ekapallaṅkavaragato tīṇi lakkhaṇāni āropetvā vipassanāpaṭipāṭiyā",
  "atk-abh02a:1234_7": "saṅkhāre sammasanto arahattaṃ gaṇhātīti idaṃ dhātuvasena abhiniviṭṭhassa bhikkhuno yāva arahattā nigamanaṃ.",
  "atk-abh02a:1235_0": "Yassa pana neva vaṇṇato upaṭṭhāti na paṭikūlato na suññato tena ‘na me upaṭṭhātī’ti na kammaṭṭhānaṃ vissajjetvā nisīditabbaṃ,",
  "atk-abh02a:1235_1": "koṭṭhāsamanasikāreyeva pana yogo kātabbo.",
  "atk-abh02a:1235_2": "Porāṇakattherā kira ‘koṭṭhāsamanasikārova pamāṇa’nti āhaṃsu.",
  "atk-abh02a:1235_3": "Iccassa punappunaṃ koṭṭhāsavasena sajjhāyaṃ karontassa koṭṭhāsā paguṇā honti.",
  "atk-abh02a:1235_4": "Kadā pana paguṇā nāma hontīti?",
  "atk-abh02a:1235_5": "Yadā ‘kesā’ti āvajjitamatte manasikāro gantvā ‘matthaluṅga’nti antimakoṭṭhāse patiṭṭhāti,",
  "atk-abh02a:1235_6": "‘matthaluṅga’nti āvajjitamatte manasikāro āgantvā ‘kesā’ti ādikoṭṭhāse patiṭṭhāti.",
  "atk-abh02a:1236_0": "Athassa yathā nāma cakkhumato purisassa dvattiṃsavaṇṇānaṃ pupphānaṃ ekasuttaganthitaṃ mālaṃ olokentassa",
  "atk-abh02a:1236_1": "paṭipāṭiyā vā pana nikhāte dvattiṃsavatipāde paṭikkamitvā olokentassa paṭipāṭiyāva dvattiṃsavaṇṇāni pupphāni",
  "atk-abh02a:1236_2": "vatipādā vā pākaṭā honti,",
  "atk-abh02a:1236_3": "evameva dvattiṃsa koṭṭhāsā upaṭṭhahanti,",
  "atk-abh02a:1236_4": "vicarantā tiracchānagatāpi manussāpi sattāti na upaṭṭhahanti,",
  "atk-abh02a:1236_5": "koṭṭhāsāti upaṭṭhahanti,",
  "atk-abh02a:1236_6": "khādanīyabhojanīyaṃ koṭṭhāsantare pakkhippamānaṃ viya hoti.",
  "atk-abh02a:1237_0": "Koṭṭhāsānaṃ paguṇakālato paṭṭhāya tīsu mukhesu ekena mukhena vimuccissati.",
  "atk-abh02a:1237_1": "Kammaṭṭhānaṃ vaṇṇato vā paṭikūlato vā suññato vā upaṭṭhāti.",
  "atk-abh02a:1237_2": "Yathā nāma pūve pacitukāmā itthī madditvā ṭhapitapiṭṭhato yaṃ yaṃ icchati taṃ taṃ pacati,",
  "atk-abh02a:1237_3": "yathā vā pana same bhūmippadese ṭhapitaṃ udakapūraṃ kumbhaṃ yato yato āvijjhanti tato tatova udakaṃ nikkhamati;",
  "atk-abh02a:1237_4": "evameva koṭṭhāsānaṃ paguṇakālato paṭṭhāya tīsu mukhesu ekena mukhena vimuccissati.",
  "atk-abh02a:1237_5": "Ākaṅkhamānassa vaṇṇato,",
  "atk-abh02a:1237_6": "ākaṅkhamānassa paṭikūlato,",
  "atk-abh02a:1237_7": "ākaṅkhamānassa suññato kammaṭṭhānaṃ upaṭṭhahissatiyeva.",
  "atk-abh02a:1237_8": "Ayaṃ ettako uggahasandhi nāma.",
  "atk-abh02a:1237_9": "Imasmiṃ uggahasandhismiṃ ṭhatvā arahattaṃ pattā bhikkhu gaṇanapathaṃ vītivattā.",
  "atk-abh02a:1238_0": "Yassa pana uggahasandhismiṃ kammaṭṭhānaṃ na upaṭṭhāti,",
  "atk-abh02a:1238_1": "tena kammaṭṭhānaṃ uggahetvā,",
  "atk-abh02a:1238_2": "sace yattha ācariyo vasati,",
  "atk-abh02a:1238_3": "so āvāso sappāyo hoti,",
  "atk-abh02a:1238_4": "iccetaṃ kusalaṃ; no ce,",
  "atk-abh02a:1238_5": "sappāyaṭṭhāne vasitabbaṃ.",
  "atk-abh02a:1238_6": "Vasantena aṭṭhārasa vihāradose vajjetvā pañcaṅgasamannāgate senāsane vasitabbaṃ,",
  "atk-abh02a:1238_7": "sayampi pañcaṅgasamannāgatena bhavitabbaṃ.",
  "atk-abh02a:1238_8": "Tato pacchābhattaṃ piṇḍapātapaṭikkantena rattiṭṭhānaṃ vā divāṭṭhānaṃ vā pavisitvā kammaṭṭhānaṃ manasikātabbaṃ.",
  "atk-abh02a:1239_0": "Kathaṃ?",
  "atk-abh02a:1239_1": "Ādito tāva heṭṭhā vuttanayeneva anupubbato manasikātabbaṃ,",
  "atk-abh02a:1239_2": "na ekantarikā.",
  "atk-abh02a:1239_3": "Anupubbato manasikaronto hi dvattiṃsapadaṃ nisseṇiṃ padapaṭipāṭiyā akkamanto pāsādaṃ āruyha pāsādānisaṃsaṃ",
  "atk-abh02a:1239_4": "anubhavanakapuriso viya ‘kesā lomā’ti paṭipāṭiyā kammaṭṭhānaṃ manasikaronto kammaṭṭhānato ca na parihāyati,",
  "atk-abh02a:1239_5": "pāsādānisaṃsasadise ca nava lokuttaradhamme anubhavati.",
  "atk-abh02a:1239_6": "Anupubbato manasikarontenāpi ca nātisīghato nātisaṇikato manasikātabbaṃ.",
  "atk-abh02a:1239_7": "Atisīghato manasikarontassa hi kiñcāpi kammaṭṭhānaṃ paguṇaṃ hoti,",
  "atk-abh02a:1239_8": "avibhūtaṃ pana hoti.",
  "atk-abh02a:1239_9": "Tattha opammaṃ heṭṭhā vuttameva.",
  "atk-abh02a:1240_0": "Atisaṇikato manasikarontassa kammaṭṭhānaṃ pariyosānaṃ na gacchati,",
  "atk-abh02a:1240_1": "antarāva osakkitabbaṃ hoti.",
  "atk-abh02a:1240_2": "Yathā hi puriso tiyojanaṃ maggaṃ sāyaṃ kacchaṃ bandhitvā paṭipanno nikkhantaṭṭhānato paṭṭhāya sītalacchāyaṃ disvā vissamati,",
  "atk-abh02a:1240_3": "ramaṇīyaṃ vālikatalaṃ disvā piṭṭhiṃ pasāreti,",
  "atk-abh02a:1240_4": "vanapokkharaṇiṃ disvā pānīyaṃ pivati nhāyati,",
  "atk-abh02a:1240_5": "pabbataṃ disvā āruyha pabbatarāmaṇeyyakaṃ passati,",
  "atk-abh02a:1240_6": "taṃ antarāyeva sīho vā byaggho vā dīpi vā hanati,",
  "atk-abh02a:1240_7": "corā vā pana viluppanti ceva hananti ca;",
  "atk-abh02a:1240_8": "evameva atisaṇikaṃ manasikarontassa kammaṭṭhānaṃ pariyosānaṃ na gacchati,",
  "atk-abh02a:1240_9": "antarāva osakkitabbaṃ hoti.",
  "atk-abh02a:1241_0": "Tasmā nātisīghaṃ nātisaṇikaṃ ekadivasaṃ tiṃsavāre manasikātabbaṃ;",
  "atk-abh02a:1241_1": "pātova dasa vāre,",
  "atk-abh02a:1241_2": "majjhanhike dasavāre,",
  "atk-abh02a:1241_3": "sāyanhe dasa vāre sajjhāyo kātabbo,",
  "atk-abh02a:1241_4": "no kātuṃ na vaṭṭati.",
  "atk-abh02a:1241_5": "Yathā hi pātova uṭṭhāya mukhaṃ no dhovituṃ na vaṭṭati,",
  "atk-abh02a:1241_6": "khādanīyaṃ bhojanīyaṃ no khādituṃ no bhuñjituṃ na vaṭṭati;",
  "atk-abh02a:1241_7": "etaṃ pana vaṭṭeyya;",
  "atk-abh02a:1241_8": "idameva ekantena no kātuṃ na vaṭṭati;",
  "atk-abh02a:1241_9": "karonto mahantaṃ atthaṃ gahetvā tiṭṭhati.",
  "atk-abh02a:1241_10": "Yathā hi ekassa purisassa tīṇi khettāni;",
  "atk-abh02a:1241_11": "ekaṃ khettaṃ aṭṭhakumbhaṃ deti,",
  "atk-abh02a:1241_12": "ekaṃ soḷasa,",
  "atk-abh02a:1241_13": "ekaṃ dvattiṃsa;",
  "atk-abh02a:1241_14": "tena tīṇipi khettāni paṭijaggituṃ asakkontena dve chaḍḍetvā ekaṃ dvattiṃsakumbhadāyakameva paṭijaggitabbaṃ;",
  "atk-abh02a:1241_15": "tattheva kasanavapananiddānādīni kātabbāni;",
  "atk-abh02a:1241_16": "tadevassa itaresu dvīsu uṭṭhānakadāyaṃ dassati;",
  "atk-abh02a:1241_17": "evameva sesaṃ mukhadhovanādikammaṃ chaḍḍetvāpi ettheva kammaṃ kātabbaṃ,",
  "atk-abh02a:1241_18": "no kātuṃ na vaṭṭati.",
  "atk-abh02a:1241_19": "Karonto mahantaṃ atthaṃ gaṇhitvā tiṭṭhatīti ettāvatā majjhimā paṭipadā nāma kathitā.",
  "atk-abh02a:1242_0": "Evaṃ paṭipannenāpi vikkhepo paṭibāhitabbo.",
  "atk-abh02a:1242_1": "Kammaṭṭhānañhi vissajjetvā citte bahiddhā vikkhepaṃ gacchante kammaṭṭhānato parihāyati,",
  "atk-abh02a:1242_2": "vaṭṭabhayaṃ samatikkamituṃ na sakkoti.",
  "atk-abh02a:1242_3": "Yathā hi eko puriso sahassuddhāraṃ sādhetvā vaḍḍhiṃ labhitvā addhānaṃ paṭipanno antarāmagge kumbhīlamakaragāharakkhasasamuṭṭhitāya",
  "atk-abh02a:1242_4": "gambhīragirikandarāya upari atthataṃ ekapadikaṃ daṇḍakasetuṃ āruyha gacchanto akkamanapadaṃ vissajjetvā",
  "atk-abh02a:1242_5": "ito cito ca olokento paripatitvā kumbhīlādibhattaṃ hoti,",
  "atk-abh02a:1242_6": "evameva ayampi kammaṭṭhānaṃ vissajjetvā sacitte bahiddhā vikkhepaṃ gacchante kammaṭṭhānato parihāyati,",
  "atk-abh02a:1242_7": "vaṭṭabhayaṃ samatikkamituṃ na sakkoti.",
  "atk-abh02a:1243_0": "Tatridaṃ opammasaṃsandanaṃ –",
  "atk-abh02a:1243_1": "purisassa sahassuddhāraṃ sādhetvā vaḍḍhiṃ laddhakālo viya hi imassa bhikkhuno ācariyasantike kammaṭṭhānassa uggahitakālo;",
  "atk-abh02a:1243_2": "antarā gambhīragirikandarā viya saṃsāro;",
  "atk-abh02a:1243_3": "tassa kumbhīlādīhi daṭṭhakālo viya vaṭṭamūlakāni mahādukkhāni;",
  "atk-abh02a:1243_4": "ekapadikadaṇḍakasetu viya imassa bhikkhuno sajjhāyavīthi;",
  "atk-abh02a:1243_5": "tassa purisassa ekapadikaṃ daṇḍakasetuṃ āruyha akkamanapadaṃ vissajjetvā ito cito ca olokentassa paripatitvā",
  "atk-abh02a:1243_6": "kumbhīlādīnaṃ bhattabhāvaṃ āpannakālo viya imassa bhikkhuno kammaṭṭhānaṃ vissajjetvā bahiddhā vikkhittacittassa",
  "atk-abh02a:1243_7": "kammaṭṭhānato parihāyitvā vaṭṭabhayaṃ samatikkamituṃ asamatthabhāvo veditabbo.",
  "atk-abh02a:1244_0": "Tasmā kesā manasikātabbā.",
  "atk-abh02a:1244_1": "Kese manasikaritvā cittuppādassa bahiddhā vikkhepaṃ paṭibāhitvā suddhacitteneva ‘lomā nakhā dantā taco’ti manasikātabbaṃ.",
  "atk-abh02a:1244_2": "Evaṃ manasikaronto kammaṭṭhānato na parihāyati,",
  "atk-abh02a:1244_3": "vaṭṭabhayaṃ samatikkamati.",
  "atk-abh02a:1244_4": "Opammaṃ panettha tadeva parivattetvā veditabbaṃ.",
  "atk-abh02a:1244_5": "Sahassuddhāraṃ sādhetvā vaḍḍhiṃ labhitvā chekassa purisassa daṇḍakasetuṃ āruyha nivāsanapārupanaṃ saṃvidhāya",
  "atk-abh02a:1244_6": "dhātupatthaddhakāyaṃ katvā sotthinā paratīragamanaṃ viya chekassa bhikkhuno kese manasikaritvā cittuppādassa",
  "atk-abh02a:1244_7": "bahiddhā vikkhepaṃ paṭibāhitvā suddhacitteneva ‘lomā nakhā dantā taco’ti manasikarontassa kammaṭṭhānato",
  "atk-abh02a:1244_8": "aparihāyitvā vaṭṭabhayaṃ samatikkamanaṃ veditabbaṃ.",
  "atk-abh02a:1245_0": "Evaṃ bahiddhā vikkhepaṃ paṭibāhantenāpi heṭṭhā vuttanayeneva paṇṇattiṃ samatikkamanato manasikātabbaṃ.",
  "atk-abh02a:1245_1": "‘Kesā lomā’ti paṇṇattiṃ vissajjetvā ‘paṭikūlaṃ paṭikūla’nti sati ṭhapetabbā.",
  "atk-abh02a:1245_2": "Paṭhamaṃyeva pana paṭikūlato na upaṭṭhāti.",
  "atk-abh02a:1245_3": "Yāva na upaṭṭhāti tāva paṇṇatti na vissajjetabbā.",
  "atk-abh02a:1245_4": "Yadā upaṭṭhāti tadā paṇṇattiṃ vissajjetvā ‘paṭikūla’nti manasikātabbaṃ.",
  "atk-abh02a:1245_5": "Karontena ca heṭṭhā vuttanayeneva pañcahākārehi paṭikūlato manasikātabbā.",
  "atk-abh02a:1245_6": "Tacapañcakasmiñhi vaṇṇasaṇṭhānagandhāsayokāsavaseneva pañcavidhampi pāṭikūlyaṃ labbhati.",
  "atk-abh02a:1245_7": "Sesesupi yaṃ yaṃ labbhati,",
  "atk-abh02a:1245_8": "tassa tassa vasena manasikāro pavattetabbo.",
  "atk-abh02a:1246_0": "Tattha kesādayo pañca koṭṭhāsā subhanimittaṃ rāgaṭṭhāniyaṃ iṭṭhārammaṇanti saṅkhaṃ gatā.",
  "atk-abh02a:1246_1": "Ye keci rajjanakasattā nāma,",
  "atk-abh02a:1246_2": "sabbe te imesu pañcasu koṭṭhāsesu rajjanti.",
  "atk-abh02a:1246_3": "Ayaṃ pana bhikkhu mahājanassa rajjanaṭṭhāne ‘paṭikūla’nti appanaṃ pāpeti.",
  "atk-abh02a:1246_4": "Tattha appanāppattito paṭṭhāya parato akilamantova appanaṃ pāpuṇāti.",
  "atk-abh02a:1247_0": "Tatridaṃ opammaṃ –",
  "atk-abh02a:1247_1": "yathā hi cheko dhanuggaho rājānaṃ ārādhetvā satasahassuṭṭhānakaṃ gāmavaraṃ labhitvā sannaddhapañcāvudho",
  "atk-abh02a:1247_2": "tattha gacchanto antarāmagge dvattiṃsa core disvā tesu pañcacorajeṭṭhake ghāteyya;",
  "atk-abh02a:1247_3": "tesaṃ ghātitakālato paṭṭhāya tesu dve ekamaggaṃ paṭipajjamānā nāma na honti;",
  "atk-abh02a:1247_4": "evaṃsampadamidaṃ daṭṭhabbaṃ.",
  "atk-abh02a:1247_5": "Dhanuggahassa rājānaṃ ārādhetvā gāmavaraṃ laddhakālo viya hi imassa bhikkhuno ācariyasantike kammaṭṭhānaṃ uggahetvā ṭhitakālo;",
  "atk-abh02a:1247_6": "dvattiṃsa corā viya dvattiṃsa koṭṭhāsā;",
  "atk-abh02a:1247_7": "pañca corajeṭṭhakā viya kesādayo pañca;",
  "atk-abh02a:1247_8": "corajeṭṭhakānaṃ ghātitakālo viya imassa bhikkhuno sabbasattānaṃ rajjanaṭṭhāne tacapañcake ‘paṭikūla’nti appanāya pāpitakālo;",
  "atk-abh02a:1247_9": "sesacorānaṃ pāṇippahāreneva palāyitakālo viya sesakoṭṭhāsesu akilamantasseva appanāppatti veditabbā.",
  "atk-abh02a:1248_0": "Evaṃ paṇṇattiṃ samatikkamantena ca anupubbamuñcanato manasikāro pavattetabbo –",
  "atk-abh02a:1248_1": "kese manasikarontena manasikaronteneva kesesu sāpekkhena hutvā lomesu sati pesetabbā.",
  "atk-abh02a:1248_2": "Yāva lomā na upaṭṭhahanti tāva ‘kesā kesā’ti manasikātabbā.",
  "atk-abh02a:1248_3": "Yadā pana lomā upaṭṭhahanti tadā kese vissajjetvā lomesu sati upaṭṭhapetabbā.",
  "atk-abh02a:1248_4": "Evaṃ nakhādīsupi manasikāro pavattetabbo.",
  "atk-abh02a:1249_0": "Tatridaṃ opammaṃ –",
  "atk-abh02a:1249_1": "yathā hi jalūkā gacchamānā yāva purato patiṭṭhaṃ na labhati tāva pacchato naṅguṭṭhena gahitaṭṭhānaṃ na muñcati;",
  "atk-abh02a:1249_2": "yadā pana purato patiṭṭhaṃ labhati tadā naṅguṭṭhaṃ ukkhipitvā mukhena gahitaṭṭhāne ṭhapeti;",
  "atk-abh02a:1249_3": "evameva kese manasikarontena manasikaronteneva kesesu sāpekkhena hutvā lomesu sati pesetabbā.",
  "atk-abh02a:1249_4": "Yāva lomā na upaṭṭhahanti tāva ‘kesā kesā’ti manasikātabbā.",
  "atk-abh02a:1249_5": "Yadā lomā upaṭṭhahanti tadā kese vissajjetvā lomesu sati upaṭṭhapetabbā.",
  "atk-abh02a:1249_6": "Evaṃ nakhādīsupi manasikāro pavattetabbo.",
  "atk-abh02a:1250_0": "Evaṃ pavattentena appanā hotīti vuttamanasikārakosallaṃ sampādetabbaṃ. Kathaṃ?",
  "atk-abh02a:1250_1": "Idañhi appanākammaṭṭhānaṃ manasikarontassa appanaṃ pāpuṇāti;",
  "atk-abh02a:1250_2": "paṭhamaṃyeva tāva na upaṭṭhāti;",
  "atk-abh02a:1250_3": "anamataggasmiñhi saṃsāravaṭṭe ca nānārammaṇesu vaḍḍhitaṃ cittaṃ ‘kesā’ti āvajjitamatte sajjhāyasotānusārena gantvā matthaluṅge patiṭṭhāti.",
  "atk-abh02a:1250_4": "‘Matthaluṅga’nti āvajjitamatte sajjhāyasotānusārena āgantvā kesesu patiṭṭhāti.",
  "atk-abh02a:1250_5": "Manasikarontassa manasikarontassa pana so so koṭṭhāso upaṭṭhāti.",
  "atk-abh02a:1250_6": "Sati samādhināpi tiṭṭhamānā pavattati.",
  "atk-abh02a:1250_7": "Tena yo yo koṭṭhāso adhikataraṃ upaṭṭhāti tattha tattha dviguṇena yogaṃ katvā appanā pāpetabbā.",
  "atk-abh02a:1250_8": "Evaṃ appanāya pāpitakālato paṭṭhāya sesakoṭṭhāsesu akilamanto appanaṃ pāpeti.",
  "atk-abh02a:1250_9": "Tattha tālavanamakkaṭova opammaṃ.",
  "atk-abh02a:1251_0": "Apicettha evampi yojanā veditabbā –",
  "atk-abh02a:1251_1": "dvattiṃsatālakasmiñhi tālavane makkaṭo paṭivasati.",
  "atk-abh02a:1251_2": "Taṃ gahetukāmo luddo koṭiyaṃ ṭhitatālamūle ṭhatvā ukkuṭṭhimakāsi.",
  "atk-abh02a:1251_3": "Mānajātiko makkaṭo taṃ taṃ tālaṃ laṅghitvā pariyantatāle aṭṭhāsi.",
  "atk-abh02a:1251_4": "Luddo tatthapi gantvā ukkuṭṭhimakāsi.",
  "atk-abh02a:1251_5": "Makkaṭo puna tatheva purimatāle patiṭṭhāsi.",
  "atk-abh02a:1251_6": "So aparāparaṃ anubandhiyamāno kilamanto tassa tasseva tālassa mūle ṭhatvā ukkuṭṭhukkuṭṭhikāle uṭṭhahitvā",
  "atk-abh02a:1251_7": "gacchanto gacchanto atikilamanto ekassa tālassa makuḷapaṇṇasūciṃ daḷhaṃ gahetvā dhanukoṭiyā vijjhitvā",
  "atk-abh02a:1251_8": "gaṇhantopi na palāyati.",
  "atk-abh02a:1252_0": "Tattha dvattiṃsa tālā viya dvattiṃsa koṭṭhāsā;",
  "atk-abh02a:1252_1": "makkaṭo viya cittaṃ;",
  "atk-abh02a:1252_2": "luddo viya yogāvacaro;",
  "atk-abh02a:1252_3": "luddena tālamūle ṭhatvā ukkuṭṭhikāle mānajātikassa makkaṭassa palāyitvā pariyantakoṭiyaṃ ṭhitakālo viya",
  "atk-abh02a:1252_4": "anamatagge saṃsāravaṭṭe ca nānārammaṇesu vaḍḍhitacittassa ‘kesā’ti āvajjitamatte sajjhāyasotānusārena",
  "atk-abh02a:1252_5": "gantvā matthaluṅge patiṭṭhānaṃ;",
  "atk-abh02a:1252_6": "pariyantakoṭiyaṃ ṭhatvā ukkuṭṭhe orimakoṭiṃ āgamanakālo viya ‘matthaluṅga’nti āvajjitamatte sajjhāyasotānusārena gantvā kesesu patiṭṭhānaṃ;",
  "atk-abh02a:1252_7": "aparāparaṃ anubandhiyamānassa kilamantassa ukkuṭṭhukkuṭṭhiṭṭhāne uṭṭhānakālo viya manasikarontassa manasikarontassa",
  "atk-abh02a:1252_8": "tasmiṃ tasmiṃ koṭṭhāse upaṭṭhahante satiyā patiṭṭhāya patiṭṭhāya gamanaṃ;",
  "atk-abh02a:1252_9": "dhanukoṭiyā vijjhitvā gaṇhantassāpi apalāyanakālo viya yo koṭṭhāso adhikataraṃ upaṭṭhāti,",
  "atk-abh02a:1252_10": "tasmiṃ dviguṇaṃ manasikāraṃ katvā appanāya pāpanaṃ.",
  "atk-abh02a:1253_0": "Tattha appanāya pāpitakālato paṭṭhāya sesakoṭṭhāsesu akilamantova appanaṃ pāpessati.",
  "atk-abh02a:1253_1": "Tasmā ‘paṭikūlaṃ paṭikūla’nti punappunaṃ āvajjitabbaṃ samannāharitabbaṃ,",
  "atk-abh02a:1253_2": "takkāhataṃ vitakkāhataṃ kātabbaṃ.",
  "atk-abh02a:1253_3": "Evaṃ karontassa cattāro khandhā paṭikūlārammaṇā honti,",
  "atk-abh02a:1253_4": "appanaṃ pāpuṇāti.",
  "atk-abh02a:1253_5": "Pubbabhāgacittāni parikammaupacārasaṅkhātāni savitakkasavicārānīti sabbaṃ heṭṭhā vuttasadisameva.",
  "atk-abh02a:1253_6": "Ekaṃ pana koṭṭhāsaṃ manasikarontassa ekameva paṭhamajjhānaṃ nibbattati.",
  "atk-abh02a:1253_7": "Pāṭiyekkaṃ manasikarontassa dvattiṃsa paṭhamajjhānāni nibbattanti.",
  "atk-abh02a:1253_8": "Hatthe gahitapañhāvatthu pākatikameva.",
  "atk-abh02a:1254_0": "So taṃ nimittanti so bhikkhu taṃ kammaṭṭhānanimittaṃ.",
  "atk-abh02a:1254_1": "Āsevatīti sevati bhajati.",
  "atk-abh02a:1254_2": "Bhāvetīti vaḍḍheti.",
  "atk-abh02a:1254_3": "Bahulīkarotīti punappunaṃ karoti.",
  "atk-abh02a:1254_4": "Svāvatthitaṃ vavatthapetīti suvavatthitaṃ karoti.",
  "atk-abh02a:1254_5": "Bahiddhā kāye cittaṃ upasaṃharatīti evaṃ katvā bahiddhā parassa kāye attano cittaṃ upasaṃharati ṭhapeti peseti.",
  "atk-abh02a:1255_0": "Atthissa kāyeti atthi assa kāye.",
  "atk-abh02a:1255_1": "Ajjhattabahiddhākāye cittaṃ upasaṃharatīti kālena attano kālena paresaṃ kāye cittaṃ upanāmeti.",
  "atk-abh02a:1255_2": "Atthi kāyeti idaṃ yasmā na ekantena attano kāyo nāpi parasseva kāyo adhippeto,",
  "atk-abh02a:1255_3": "tasmā vuttaṃ.",
  "atk-abh02a:1255_4": "Ettha pana attano jīvamānakasarīre ‘paṭikūla’nti parikammaṃ karontassa appanāpi upacārampi jāyati.",
  "atk-abh02a:1255_5": "Parassa jīvamānakasarīre ‘paṭikūla’nti manasikarontassa neva appanā jāyati,",
  "atk-abh02a:1255_6": "na upacāraṃ.",
  "atk-abh02a:1255_7": "Nanu ca dasasu asubhesu ubhayampetaṃ jāyatīti? Āma, jāyati.",
  "atk-abh02a:1255_8": "Tāni hi anupādinnakapakkhe ṭhitāni.",
  "atk-abh02a:1255_9": "Tasmā tattha appanāpi upacārampi jāyati.",
  "atk-abh02a:1255_10": "Idaṃ pana upādinnakapakkhe ṭhitaṃ.",
  "atk-abh02a:1255_11": "Tenevettha ubhayampetaṃ na jāyati.",
  "atk-abh02a:1255_12": "Asubhānupassanāsaṅkhātā pana vipassanābhāvanā hotīti veditabbā.",
  "atk-abh02a:1255_13": "Imasmiṃ pabbe kiṃ kathitanti?",
  "atk-abh02a:1255_14": "Samathavipassanā kathitā.",
  "atk-abh02a:1256_0": "Idānettha evaṃ sabbaṃ manasikārasādhāraṇaṃ pakiṇṇakaṃ veditabbaṃ. Etesañhi –",
  "atk-abh02a:1257_0": "Nimittato lakkhaṇato, dhātuto atha suññato;",
  "atk-abh02a:1258_0": "Khandhādito ca viññeyyo, kesādīnaṃ vinicchayo.",
  "atk-abh02a:1259_0": "Tattha ‘nimittato’ti dvattiṃsākāre saṭṭhisataṃ nimittāni,",
  "atk-abh02a:1259_1": "yesaṃ vasena yogāvacaro dvattiṃsākāraṃ koṭṭhāsato pariggaṇhāti,",
  "atk-abh02a:1259_2": "seyyathidaṃ –",
  "atk-abh02a:1259_3": "kesassa vaṇṇanimittaṃ,",
  "atk-abh02a:1259_4": "saṇṭhānanimittaṃ,",
  "atk-abh02a:1259_5": "disānimittaṃ,",
  "atk-abh02a:1259_6": "okāsanimittaṃ,",
  "atk-abh02a:1259_7": "paricchedanimittanti pañca nimittāni honti.",
  "atk-abh02a:1259_8": "Lomādīsupi eseva nayo.",
  "atk-abh02a:1260_0": "‘Lakkhaṇato’ti dvattiṃsākāre aṭṭhavīsatisataṃ lakkhaṇāni honti,",
  "atk-abh02a:1260_1": "yesaṃ vasena yogāvacaro dvattiṃsākāraṃ lakkhaṇato manasikaroti,",
  "atk-abh02a:1260_2": "seyyathidaṃ –",
  "atk-abh02a:1260_3": "kese thaddhattalakkhaṇaṃ,",
  "atk-abh02a:1260_4": "ābandhattalakkhaṇaṃ,",
  "atk-abh02a:1260_5": "uṇhattalakkhaṇaṃ,",
  "atk-abh02a:1260_6": "vitthambhanalakkhaṇanti cattāri lakkhaṇāni honti.",
  "atk-abh02a:1260_7": "Lomādīsupi eseva nayo.",
  "atk-abh02a:1261_0": "‘Dhātuto’ti dvattiṃsākāre “catudhāturo ayaṃ, bhikkhu,",
  "atk-abh02a:1261_1": "puriso”ti vuttāsu dhātūsu aṭṭhavīsatisataṃ dhātuyo honti,",
  "atk-abh02a:1261_2": "yāsaṃ vasena yogāvacaro dvattiṃsākāraṃ dhātuto pariggaṇhāti,",
  "atk-abh02a:1261_3": "seyyathidaṃ –",
  "atk-abh02a:1261_4": "kese kakkhaḷatā pathavīdhātu,",
  "atk-abh02a:1261_5": "ābandhanatā āpodhātu,",
  "atk-abh02a:1261_6": "uṇhatā tejodhātu,",
  "atk-abh02a:1261_7": "vitthambhanatā vāyodhātūti catasso dhātuyo honti.",
  "atk-abh02a:1261_8": "Lomādīsupi eseva nayo.",
  "atk-abh02a:1262_0": "‘Suññato’ti dvattiṃsākāre channavuti suññatā honti,",
  "atk-abh02a:1262_1": "yāsaṃ vasena yogāvacaro dvattiṃsākāraṃ suññato vipassati,",
  "atk-abh02a:1262_2": "seyyathidaṃ –",
  "atk-abh02a:1262_3": "kesā suññā attena vā attaniyena vā niccena vā dhuvena vā sassatena vā avipariṇāmadhammena vāti.",
  "atk-abh02a:1262_4": "Kese tāva attasuññatā,",
  "atk-abh02a:1262_5": "attaniyasuññatā,",
  "atk-abh02a:1262_6": "niccabhāvasuññatāti tisso suññatā honti.",
  "atk-abh02a:1262_7": "Lomādīsupi eseva nayo.",
  "atk-abh02a:1263_0": "‘Khandhādito’ti dvattiṃsākāre kesādīsu khandhādivasena pariggayhamānesu kesā kati khandhā honti,",
  "atk-abh02a:1263_1": "kati āyatanāni,",
  "atk-abh02a:1263_2": "kati dhātuyo,",
  "atk-abh02a:1263_3": "kati saccāni,",
  "atk-abh02a:1263_4": "kati satipaṭṭhānānītiādinā nayena pettha vinicchayo viññātabbo.",
  "atk-abh02a:1264_0": "357.",
  "atk-abh02a:1264_1": "Evaṃ ajjhattādibhedato tividhena kāyānupassanaṃ vitthārato dassetvā idāni “kāyānupassī viharati ātāpī",
  "atk-abh02a:1264_2": "sampajāno”tiādīni padāni bhājetvā dassetuṃ anupassītiādi āraddhaṃ.",
  "atk-abh02a:1264_3": "Tattha yāya anupassanāya kāyānupassī nāma hoti,",
  "atk-abh02a:1264_4": "taṃ dassetuṃ tattha katamā anupassanā?",
  "atk-abh02a:1264_5": "Yā paññā pajānanātiādi vuttaṃ.",
  "atk-abh02a:1264_6": "Ātāpītiādīsupi eseva nayo.",
  "atk-abh02a:1265_0": "Tattha paññā pajānanātiādīni heṭṭhā cittuppādakaṇḍavaṇṇanāyaṃ vuttanayeneva veditabbāni.",
  "atk-abh02a:1265_1": "Upetotiādīni sabbāni aññamaññavevacanāni.",
  "atk-abh02a:1265_2": "Apica āsevanavasena upeto,",
  "atk-abh02a:1265_3": "bhāvanāvasena suṭṭhu upetoti samupeto.",
  "atk-abh02a:1265_4": "Upāgato samupāgato,",
  "atk-abh02a:1265_5": "upapanno sampannoti imesupi dvīsu dukesu ayameva nayo.",
  "atk-abh02a:1265_6": "Bahulīkāravasena pana samannāgatoti evamettha yojanā veditabbā.",
  "atk-abh02a:1265_7": "Iminā ātāpena upetoti ādīsupi eseva nayo.",
  "atk-abh02a:1266_0": "Viharatīti pade ‘tattha katamo vihāro’ti pucchaṃ akatvā puggalādhiṭṭhānāya desanāya desento iriyatītiādimāha.",
  "atk-abh02a:1266_1": "Tassattho –",
  "atk-abh02a:1266_2": "catunnaṃ iriyāpathānaṃ aññatarasamaṅgībhāvato iriyati.",
  "atk-abh02a:1266_3": "Tehi iriyāpathacatukkehi kāyasakaṭavattanena vattati.",
  "atk-abh02a:1266_4": "Ekaṃ iriyāpathadukkhaṃ aparena iriyāpathena bādhitvā ciraṭṭhitikabhāvena sarīrakkhanato pāleti.",
  "atk-abh02a:1266_5": "Ekasmiṃ iriyāpathe asaṇṭhahitvā sabbiriyāpathavatanato yapeti.",
  "atk-abh02a:1266_6": "Tena tena iriyāpathena tathā tathā kāyassa yāpanato yāpeti.",
  "atk-abh02a:1266_7": "Cirakālavattāpanato carati.",
  "atk-abh02a:1266_8": "Iriyāpathena iriyāpathaṃ vicchinditvā jīvitaharaṇato viharati.",
  "atk-abh02a:1267_0": "362.",
  "atk-abh02a:1267_1": "Sveva kāyo lokoti yasmiṃ kāye kāyānupassī viharati,",
  "atk-abh02a:1267_2": "sveva kāyo lujjanapalujjanaṭṭhena loko.",
  "atk-abh02a:1267_3": "Yasmā panassa kāye pahīyamānaṃ abhijjhādomanassaṃ vedanādīsupi pahīyati eva,",
  "atk-abh02a:1267_4": "tasmā pañcapi upādānakkhandhā lokoti vuttaṃ.",
  "atk-abh02a:1268_0": "Santātiādīsupi nirodhavasena santatāya santā.",
  "atk-abh02a:1268_1": "Bhāvanāya samitattā samitā.",
  "atk-abh02a:1268_2": "Vatthupariññāya appavattivūpasamavasena vūpasantā.",
  "atk-abh02a:1268_3": "Nirodhasaṅkhātaṃ atthaṃ gatāti atthaṅgatā.",
  "atk-abh02a:1268_4": "Punappunaṃ nibbattiyā paṭibāhitattā ativiya atthaṃ gatāti abbhatthaṅgatā.",
  "atk-abh02a:1268_5": "Appitāti vināsitā,",
  "atk-abh02a:1268_6": "appavattiyaṃ ṭhapitātipi attho.",
  "atk-abh02a:1268_7": "Byappitāti suvināsitā,",
  "atk-abh02a:1268_8": "ativiya appavattiyaṃ ṭhapitātipi attho.",
  "atk-abh02a:1268_9": "Yathā puna na anvassavanti evaṃ sositattā sositā.",
  "atk-abh02a:1268_10": "Suṭṭhu sositāti visositā,",
  "atk-abh02a:1268_11": "sukkhāpitāti attho.",
  "atk-abh02a:1268_12": "Vigatantā katāti byantī katā.",
  "atk-abh02a:1268_13": "Ettha ca anupassanāya kammaṭṭhānavihārena kammaṭṭhānikassa kāyapariharaṇaṃ,",
  "atk-abh02a:1268_14": "ātāpena sammappadhānaṃ,",
  "atk-abh02a:1268_15": "satisampajaññena kammaṭṭhānapariharaṇūpāyo;",
  "atk-abh02a:1268_16": "satiyā vā kāyānupassanāvasena paṭiladdho samatho,",
  "atk-abh02a:1268_17": "sampajaññena vipassanā,",
  "atk-abh02a:1268_18": "abhijjhādomanassavinayena bhāvanāphalaṃ vuttanti veditabbaṃ.",
  "atk-abh02a:1269_0": "Kāyānupassanāniddesavaṇṇanā niṭṭhitā.",
  "atk-abh02a:1270_0": "Vedanānupassanāniddesavaṇṇanā",
  "atk-abh02a:1271_0": "363.",
  "atk-abh02a:1271_1": "Vedanānupassanāniddesepi heṭṭhā vuttasadisaṃ vuttanayeneva veditabbaṃ.",
  "atk-abh02a:1271_2": "Sukhaṃ vedanaṃ vedayamānotiādīsu pana sukhaṃ vedananti kāyikaṃ vā cetasikaṃ vā sukhaṃ vedanaṃ vedayamāno",
  "atk-abh02a:1271_3": "‘ahaṃ sukhaṃ vedanaṃ vedayāmī’ti pajānātīti attho.",
  "atk-abh02a:1271_4": "Tattha kāmaṃ uttānaseyyakāpi dārakā thaññapivanādikāle sukhaṃ vedayamānā ‘sukhaṃ vedanaṃ vedayāmā’ti pajānanti,",
  "atk-abh02a:1271_5": "na panetaṃ evarūpaṃ jānanaṃ sandhāya vuttaṃ.",
  "atk-abh02a:1271_6": "Evarūpañhi jānanaṃ sattūpaladdhiṃ nappajahati,",
  "atk-abh02a:1271_7": "sattasaññaṃ na ugghāṭeti,",
  "atk-abh02a:1271_8": "kammaṭṭhānaṃ vā satipaṭṭhānabhāvanā vā na hoti.",
  "atk-abh02a:1271_9": "Imassa pana bhikkhuno jānanaṃ sattūpaladdhiṃ pajahati,",
  "atk-abh02a:1271_10": "sattasaññaṃ ugghāṭeti,",
  "atk-abh02a:1271_11": "kammaṭṭhānañceva satipaṭṭhānabhāvanā ca hoti.",
  "atk-abh02a:1271_12": "‘Idañhi ko vedayati,",
  "atk-abh02a:1271_13": "kassa vedanā,",
  "atk-abh02a:1271_14": "kiṃ kāraṇā vedanā’ti evaṃ sampajānavediyanaṃ sandhāya vuttaṃ.",
  "atk-abh02a:1272_0": "Tattha ko vedayatīti?",
  "atk-abh02a:1272_1": "Na koci satto vā puggalo vā vedayati.",
  "atk-abh02a:1272_2": "Kassa vedanāti?",
  "atk-abh02a:1272_3": "Na kassaci sattassa vā puggalassa vā vedanā.",
  "atk-abh02a:1272_4": "Kiṃ kāraṇā vedanāti?",
  "atk-abh02a:1272_5": "Vatthuārammaṇā ca panesā vedanā.",
  "atk-abh02a:1272_6": "Tasmā esa evaṃ pajānāti –",
  "atk-abh02a:1272_7": "‘taṃ taṃ sukhādīnaṃ vatthuṃ ārammaṇaṃ katvā vedanāva vedayati;",
  "atk-abh02a:1272_8": "taṃ pana vedanāpavattiṃ upādāya ‘ahaṃ vedayāmī’ti vohāramattaṃ hotī’ti.",
  "atk-abh02a:1272_9": "Evaṃ vatthuṃ ārammaṇaṃ katvā vedanāva vedayatīti sallakkhento ‘esa sukhaṃ vedanaṃ vedayāmī’ti pajānātīti veditabbo,",
  "atk-abh02a:1272_10": "cittalapabbate aññataro thero viya.",
  "atk-abh02a:1273_0": "Thero kira aphāsukakāle balavavedanāya nitthunanto aparāparaṃ parivattati.",
  "atk-abh02a:1273_1": "Tameko daharo āha –",
  "atk-abh02a:1273_2": "“kataraṃ vo, bhante,",
  "atk-abh02a:1273_3": "ṭhānaṃ rujatī”ti? “Āvuso,",
  "atk-abh02a:1273_4": "pāṭiyekkaṃ rujanaṭṭhānaṃ nāma natthi;",
  "atk-abh02a:1273_5": "vatthuṃ ārammaṇaṃ katvā vedanāva vedayatī”ti.",
  "atk-abh02a:1273_6": "“Evaṃ jānanakālato paṭṭhāya adhivāsetuṃ vaṭṭati no,",
  "atk-abh02a:1273_7": "bhante”ti.",
  "atk-abh02a:1273_8": "“Adhivāsemi, āvuso”ti.",
  "atk-abh02a:1273_9": "“Adhivāsanā, bhante, seyyo”ti.",
  "atk-abh02a:1273_10": "Thero adhivāsesi.",
  "atk-abh02a:1273_11": "Vāto yāva hadayā phālesi.",
  "atk-abh02a:1273_12": "Mañcake antāni rāsīkatāni ahesuṃ.",
  "atk-abh02a:1273_13": "Thero daharassa dassesi –",
  "atk-abh02a:1273_14": "“vaṭṭatāvuso,",
  "atk-abh02a:1273_15": "ettakā adhivāsanā”ti?",
  "atk-abh02a:1273_16": "Daharo tuṇhī ahosi.",
  "atk-abh02a:1273_17": "Thero vīriyasamādhiṃ yojetvā sahapaṭisambhidāhi arahattaṃ pāpuṇitvā samasīsī hutvā parinibbāyi.",
  "atk-abh02a:1274_0": "Yathā ca sukhaṃ,",
  "atk-abh02a:1274_1": "evaṃ dukkhaṃ…pe…",
  "atk-abh02a:1274_2": "nirāmisaṃ adukkhamasukhaṃ vedanaṃ vedayamāno ‘nirāmisaṃ adukkhamasukhaṃ vedanaṃ vedayāmī”ti pajānāti.",
  "atk-abh02a:1274_3": "Iti bhagavā rūpakammaṭṭhānaṃ kathetvā arūpakammaṭṭhānaṃ kathento vedanāvasena kathesi.",
  "atk-abh02a:1274_4": "Duvidhañhi kammaṭṭhānaṃ –",
  "atk-abh02a:1274_5": "rūpakammaṭṭhānaṃ arūpakammaṭṭhānañca;",
  "atk-abh02a:1274_6": "rūpapariggaho arūpapariggahotipi etadeva vuccati.",
  "atk-abh02a:1274_7": "Tattha bhagavā rūpakammaṭṭhānaṃ kathento saṅkhepamanasikāravasena vā vitthāramanasikāravasena vā catudhātuvavatthānaṃ kathesi.",
  "atk-abh02a:1274_8": "Tadubhayampi visuddhimagge sabbākārato dassitameva.",
  "atk-abh02a:1275_0": "Arūpakammaṭṭhānaṃ pana kathento yebhuyyena vedanāvasena kathesi.",
  "atk-abh02a:1275_1": "Tividho hi arūpakammaṭṭhāne abhiniveso –",
  "atk-abh02a:1275_2": "phassavasena,",
  "atk-abh02a:1275_3": "vedanāvasena,",
  "atk-abh02a:1275_4": "cittavasenāti. Kathaṃ?",
  "atk-abh02a:1275_5": "Ekaccassa hi saṃkhittena vā vitthārena vā pariggahite rūpakammaṭṭhāne tasmiṃ ārammaṇe cittacetasikānaṃ",
  "atk-abh02a:1275_6": "paṭhamābhinipāto taṃ ārammaṇaṃ phusanto uppajjamāno phasso pākaṭo hoti.",
  "atk-abh02a:1275_7": "Ekaccassa taṃ ārammaṇaṃ anubhavantī uppajjamānā vedanā pākaṭā hoti.",
  "atk-abh02a:1275_8": "Ekaccassa taṃ ārammaṇaṃ pariggahetvā vijānantaṃ uppajjamānaṃ viññāṇaṃ pākaṭaṃ hoti.",
  "atk-abh02a:1276_0": "Tattha yassa phasso pākaṭo hoti,",
  "atk-abh02a:1276_1": "sopi ‘na kevalaṃ phassova uppajjati;",
  "atk-abh02a:1276_2": "tena saddhiṃ tadevārammaṇaṃ anubhavamānā vedanāpi uppajjati,",
  "atk-abh02a:1276_3": "sañjānamānā saññāpi,",
  "atk-abh02a:1276_4": "cetayamānā cetanāpi,",
  "atk-abh02a:1276_5": "vijānanamānaṃ viññāṇampi uppajjatī’ti phassapañcamakeyeva pariggaṇhāti.",
  "atk-abh02a:1276_6": "Yassa vedanā pākaṭā hoti,",
  "atk-abh02a:1276_7": "sopi ‘na kevalaṃ vedanāva uppajjati;",
  "atk-abh02a:1276_8": "tāya saddhiṃ tadevārammaṇaṃ phusamāno phassopi uppajjati,",
  "atk-abh02a:1276_9": "sañjānanamānā saññāpi,",
  "atk-abh02a:1276_10": "cetayamānā cetanāpi,",
  "atk-abh02a:1276_11": "vijānanamānaṃ viññāṇampi uppajjatī’ti phassapañcamakeyeva pariggaṇhāti.",
  "atk-abh02a:1276_12": "Yassa viññāṇaṃ pākaṭaṃ hoti,",
  "atk-abh02a:1276_13": "sopi ‘na kevalaṃ viññāṇameva uppajjati;",
  "atk-abh02a:1276_14": "tena saddhiṃ tadevārammaṇaṃ phusamāno phassopi uppajjati,",
  "atk-abh02a:1276_15": "anubhavamānā vedanāpi,",
  "atk-abh02a:1276_16": "sañjānanamānā saññāpi,",
  "atk-abh02a:1276_17": "cetayamānā cetanāpi uppajjatī’ti phassapañcamakeyeva pariggaṇhāti.",
  "atk-abh02a:1277_0": "So ‘ime phassapañcamakā dhammā kiṃnissitā’ti upadhārento ‘vatthunissitā’ti pajānāti.",
  "atk-abh02a:1277_1": "Vatthu nāma karajakāyo;",
  "atk-abh02a:1277_2": "yaṃ sandhāya vuttaṃ “idañca pana me viññāṇaṃ etthasitaṃ,",
  "atk-abh02a:1277_3": "etthapaṭibaddha”nti.",
  "atk-abh02a:1277_4": "So atthato bhūtāni ceva upādārūpāni ca.",
  "atk-abh02a:1277_5": "Evamettha vatthu rūpaṃ,",
  "atk-abh02a:1277_6": "phassapañcamakā nāmanti nāmarūpameva passati.",
  "atk-abh02a:1277_7": "Rūpañcettha rūpakkhandho,",
  "atk-abh02a:1277_8": "nāmaṃ cattāro arūpino khandhāti pañcakkhandhamattaṃ hoti.",
  "atk-abh02a:1277_9": "Nāmarūpavinimuttā hi pañcakkhandhā pañcakkhandhavinimuttaṃ vā nāmarūpaṃ natthi.",
  "atk-abh02a:1278_0": "So ‘ime pañcakkhandhā kiṃhetukā’ti upaparikkhanto ‘avijjādihetukā’ti passati;",
  "atk-abh02a:1278_1": "tato paccayo ceva paccayuppannañca idaṃ;",
  "atk-abh02a:1278_2": "añño satto vā puggalo vā natthi;",
  "atk-abh02a:1278_3": "suddhasaṅkhārapuñjamattamevāti sappaccayanāmarūpavasenava tilakkhaṇaṃ āropetvā vipassanāpaṭipāṭiyā ‘aniccaṃ dukkhaṃ anattā’ti sammasanto vicarati.",
  "atk-abh02a:1278_4": "So ‘ajja ajjā’ti paṭivedhaṃ ākaṅkhamāno tathārūpe divase utusappāyaṃ,",
  "atk-abh02a:1278_5": "puggalasappāyaṃ,",
  "atk-abh02a:1278_6": "bhojanasappāyaṃ,",
  "atk-abh02a:1278_7": "dhammasavanasappāyaṃ vā labhitvā ekapallaṅkena nisinnova vipassanaṃ matthakaṃ pāpetvā arahatte patiṭṭhāti.",
  "atk-abh02a:1278_8": "Evaṃ imesaṃ tiṇṇampi janānaṃ yāva arahattā kammaṭṭhānaṃ kathitaṃ hoti.",
  "atk-abh02a:1279_0": "Idha pana bhagavā arūpakammaṭṭhānaṃ kathento vedanāvasena kathesi.",
  "atk-abh02a:1279_1": "Phassavasena vā hi viññāṇavasena vā kathiyamānaṃ na pākaṭaṃ hoti,",
  "atk-abh02a:1279_2": "andhakāraṃ viya khāyati.",
  "atk-abh02a:1279_3": "Vedanāvasena pana pākaṭaṃ hoti. Kasmā?",
  "atk-abh02a:1279_4": "Vedanānaṃ uppattipākaṭatāya.",
  "atk-abh02a:1279_5": "Sukhadukkhavedanānañhi uppatti pākaṭā.",
  "atk-abh02a:1279_6": "Yadā sukhaṃ uppajjati,",
  "atk-abh02a:1279_7": "sakalasarīraṃ khobhentaṃ maddantaṃ pharamānaṃ abhisandayamānaṃ satadhotasappiṃ khādāpayantaṃ viya,",
  "atk-abh02a:1279_8": "satapākatelaṃ makkhāpayamānaṃ viya,",
  "atk-abh02a:1279_9": "udakaghaṭasahassena pariḷāhaṃ nibbāpayamānaṃ viya,",
  "atk-abh02a:1279_10": "‘aho sukhaṃ! Aho sukhanti’! Vācaṃ nicchārayamānameva uppajjati.",
  "atk-abh02a:1279_11": "Yadā dukkhaṃ uppajjati,",
  "atk-abh02a:1279_12": "sakalasarīraṃ khobhentaṃ maddantaṃ pharamānaṃ abhisandayamānaṃ tattaphālaṃ pavesentaṃ viya,",
  "atk-abh02a:1279_13": "vilīnatambalohena āsiñcantaṃ viya,",
  "atk-abh02a:1279_14": "sukkhatiṇavanappatimhi araññe dāruukkākalāpaṃ pakkhipamānaṃ viya ‘aho dukkhaṃ! Aho dukkhanti!’ Vippalāpayamānameva uppajjati.",
  "atk-abh02a:1279_15": "Iti sukhadukkhavedanānaṃ uppatti pākaṭā hoti.",
  "atk-abh02a:1280_0": "Adukkhamasukhā pana duddīpanā andhakārā avibhūtā.",
  "atk-abh02a:1280_1": "Sā sukhadukkhānaṃ apagame sātāsātapaṭikkhepavasena majjhattākārabhūtā adukkhamasukhā vedanāti nayato gaṇhantassa pākaṭā hoti.",
  "atk-abh02a:1280_2": "Yathā kiṃ?",
  "atk-abh02a:1280_3": "Antarā piṭṭhipāsāṇaṃ āruhitvā palāyantassa migassa anupathaṃ gacchanto migaluddako piṭṭhipāsāṇassa orabhāge",
  "atk-abh02a:1280_4": "aparabhāgepi padaṃ disvā majjhe apassantopi ‘ito āruḷho,",
  "atk-abh02a:1280_5": "ito oruḷho,",
  "atk-abh02a:1280_6": "majjhe piṭṭhipāsāṇe iminā padesena gato bhavissatī’ti nayato jānāti.",
  "atk-abh02a:1280_7": "Evaṃ āruḷhaṭṭhāne padaṃ viya hi sukhāya vedanāya uppatti pākaṭā hoti;",
  "atk-abh02a:1280_8": "oruḷhaṭṭhāne padaṃ viya dukkhāya vedanāya uppatti pākaṭā hoti.",
  "atk-abh02a:1280_9": "‘Ito āruḷho,",
  "atk-abh02a:1280_10": "ito oruḷho,",
  "atk-abh02a:1280_11": "majjhe evaṃ gato’ti nayato gahaṇaṃ viya sukhadukkhānaṃ apagame sātāsātapaṭikkhepavasena majjhattākārabhūtā",
  "atk-abh02a:1280_12": "adukkhamasukhā vedanāti nayato gaṇhantassa pākaṭā hoti.",
  "atk-abh02a:1281_0": "Evaṃ bhagavā paṭhamaṃ rūpakammaṭṭhānaṃ kathetvā pacchā arūpakammaṭṭhānaṃ kathento vedanāvasena vinivattetvā dassesi;",
  "atk-abh02a:1281_1": "na kevalañca idheva evaṃ dasseti,",
  "atk-abh02a:1281_2": "dīghanikāyamhi mahānidāne,",
  "atk-abh02a:1281_3": "sakkapañhe,",
  "atk-abh02a:1281_4": "mahāsatipaṭṭhāne,",
  "atk-abh02a:1281_5": "majjhimanikāyamhi satipaṭṭhāne ca cūḷataṇhāsaṅkhaye,",
  "atk-abh02a:1281_6": "mahātaṇhāsaṅkhaye,",
  "atk-abh02a:1281_7": "cūḷavedalle,",
  "atk-abh02a:1281_8": "mahāvedalle,",
  "atk-abh02a:1281_9": "raṭṭhapālasutte,",
  "atk-abh02a:1281_10": "māgaṇḍiyasutte,",
  "atk-abh02a:1281_11": "dhātuvibhaṅge,",
  "atk-abh02a:1281_12": "āneñjasappāye,",
  "atk-abh02a:1281_13": "saṃyuttanikāyamhi cūḷanidānasutte,",
  "atk-abh02a:1281_14": "rukkhopame,",
  "atk-abh02a:1281_15": "parivīmaṃsanasutte,",
  "atk-abh02a:1281_16": "sakale vedanāsaṃyutteti evaṃ anekesu suttesu paṭhamaṃ rūpakammaṭṭhānaṃ kathetvā pacchā arūpakammaṭṭhānaṃ vedanāvasena vinivattetvā dassesi.",
  "atk-abh02a:1281_17": "Yathā ca tesu tesu,",
  "atk-abh02a:1281_18": "evaṃ imasmimpi satipaṭṭhānavibhaṅge paṭhamaṃ rūpakammaṭṭhānaṃ kathetvā pacchā arūpakammaṭṭhānaṃ vedanāvasena vinivattetvā dassesi.",
  "atk-abh02a:1282_0": "Tattha sukhaṃ vedanantiādīsu ayaṃ aparopi pajānanapariyāyo –",
  "atk-abh02a:1282_1": "sukhaṃ vedanaṃ vedayāmīti pajānātīti sukhavedanākkhaṇe dukkhāya vedanāya abhāvato sukhaṃ vedanaṃ vedayamāno ‘sukhaṃ vedanaṃ vedayāmī’ti pajānāti.",
  "atk-abh02a:1282_2": "Tena yā pubbe bhūtapubbā dukkhā vedanā,",
  "atk-abh02a:1282_3": "tassā idāni abhāvato imissā ca sukhāya ito paṭhamaṃ abhāvato vedanā nāma aniccā addhuvā vipariṇāmadhammāti itiha tattha sampajāno hoti.",
  "atk-abh02a:1282_4": "Vuttampi cetaṃ bhagavatā –",
  "atk-abh02a:1283_0": "“Yasmiṃ,",
  "atk-abh02a:1283_1": "aggivessana,",
  "atk-abh02a:1283_2": "samaye sukhaṃ vedanaṃ vedeti,",
  "atk-abh02a:1283_3": "neva tasmiṃ samaye dukkhaṃ vedanaṃ vedeti,",
  "atk-abh02a:1283_4": "na adukkhamasukhaṃ vedanaṃ vedeti,",
  "atk-abh02a:1283_5": "sukhaṃyeva tasmiṃ samaye vedanaṃ vedeti. Yasmiṃ,",
  "atk-abh02a:1283_6": "aggivessana,",
  "atk-abh02a:1283_7": "samaye dukkhaṃ…pe…",
  "atk-abh02a:1283_8": "adukkhamasukhaṃ vedanaṃ vedeti,",
  "atk-abh02a:1283_9": "neva tasmiṃ samaye sukhaṃ vedanaṃ vedeti,",
  "atk-abh02a:1283_10": "na dukkhaṃ vedanaṃ vedeti,",
  "atk-abh02a:1283_11": "adukkhamasukhaṃyeva tasmiṃ samaye vedanaṃ vedeti.",
  "atk-abh02a:1283_12": "Sukhāpi kho,",
  "atk-abh02a:1283_13": "aggivessana,",
  "atk-abh02a:1283_14": "vedanā aniccā saṅkhatā paṭiccasamuppannā khayadhammā vayadhammā virāgadhammā nirodhadhammā.",
  "atk-abh02a:1283_15": "Dukkhāpi kho…pe…",
  "atk-abh02a:1283_16": "adukkhamasukhāpi kho,",
  "atk-abh02a:1283_17": "aggivessana,",
  "atk-abh02a:1283_18": "vedanā aniccā saṅkhatā…pe…",
  "atk-abh02a:1283_19": "nirodhadhammā.",
  "atk-abh02a:1283_20": "Evaṃ passaṃ,",
  "atk-abh02a:1283_21": "aggivessana,",
  "atk-abh02a:1283_22": "sutavā ariyasāvako sukhāyapi vedanāya nibbindati,",
  "atk-abh02a:1283_23": "dukkhāyapi vedanāya nibbindati,",
  "atk-abh02a:1283_24": "adukkhamasukhāyapi vedanāya nibbindati,",
  "atk-abh02a:1283_25": "nibbindaṃ virajjati,",
  "atk-abh02a:1283_26": "virāgā vimuccati,",
  "atk-abh02a:1283_27": "vimuttasmiṃ vimuttamiti ñāṇaṃ hoti;",
  "atk-abh02a:1283_28": "‘khīṇā jāti,",
  "atk-abh02a:1283_29": "vusitaṃ brahmacariyaṃ,",
  "atk-abh02a:1283_30": "kataṃ karaṇīyaṃ,",
  "atk-abh02a:1283_31": "nāparaṃ itthattāyā’ti pajānātī”ti.",
  "atk-abh02a:1284_0": "Sāmisaṃ vā sukhantiādīsu sāmisā sukhā nāma pañcakāmaguṇāmisanissitā cha gehassitasomanassavedanā;",
  "atk-abh02a:1284_1": "nirāmisā sukhā nāma cha nekkhammassitasomanassavedanā;",
  "atk-abh02a:1284_2": "sāmisā dukkhā nāma cha gehassitadomanassavedanā;",
  "atk-abh02a:1284_3": "nirāmisā dukkhā nāma cha nekkhammassitadomanassavedanā;",
  "atk-abh02a:1284_4": "sāmisā adukkhamasukhā nāma cha gehasitaupekkhāvedanā;",
  "atk-abh02a:1284_5": "nirāmisā adukkhamasukhā nāma cha nekkhammassitaupekkhāvedanā.",
  "atk-abh02a:1284_6": "Tāsaṃ vibhāgo uparipaṇṇāse pāḷiyaṃ āgatoyeva.",
  "atk-abh02a:1284_7": "So taṃ nimittanti so taṃ vedanānimittaṃ.",
  "atk-abh02a:1284_8": "Bahiddhā vedanāsūti parapuggalassa vedanāsu.",
  "atk-abh02a:1284_9": "Sukhaṃ vedanaṃ vedayamānanti parapuggalaṃ sukhavedanaṃ vedayamānaṃ.",
  "atk-abh02a:1284_10": "Ajjhattabahiddhāti kālena attano kālena parassa vedanāsu cittaṃ upasaṃharati.",
  "atk-abh02a:1284_11": "Imasmiṃ vāre yasmā neva attā,",
  "atk-abh02a:1284_12": "na paro niyamito;",
  "atk-abh02a:1284_13": "tasmā vedanāpariggahamattameva dassetuṃ “idha bhikkhu sukhaṃ vedanaṃ sukhā vedanā”tiādi vuttaṃ.",
  "atk-abh02a:1284_14": "Sesamettha uttānameva.",
  "atk-abh02a:1284_15": "Imasmiṃ pana pabbe suddhavipassanāva kathitāti.",
  "atk-abh02a:1285_0": "Vedanānupassanāniddesavaṇṇanā niṭṭhitā.",
  "atk-abh02a:1286_0": "Cittānupassanāniddesavaṇṇanā",
  "atk-abh02a:1287_0": "365.",
  "atk-abh02a:1287_1": "Cittānupassanāniddesepi heṭṭhā vuttasadisaṃ vuttanayeneva veditabbaṃ.",
  "atk-abh02a:1287_2": "Sarāgaṃ vā cittantiādīsu pana sarāganti aṭṭhavidhaṃ lobhasahagataṃ.",
  "atk-abh02a:1287_3": "Vītarāganti lokiyakusalābyākataṃ.",
  "atk-abh02a:1287_4": "Idaṃ pana yasmā sammasanaṃ na dhammasamodhānaṃ,",
  "atk-abh02a:1287_5": "tasmā idha ekapadepi lokuttaraṃ na labbhati.",
  "atk-abh02a:1287_6": "Yasmā pahānekaṭṭhavasena rāgādīhi saha vattanti pahīyanti,",
  "atk-abh02a:1287_7": "tasmā dvīsu padesu nippariyāyena na labbhantīti na gahitāni.",
  "atk-abh02a:1287_8": "Sesāni cattāri akusalacittāni neva purimapadaṃ,",
  "atk-abh02a:1287_9": "na pacchimapadaṃ bhajanti.",
  "atk-abh02a:1287_10": "Sadosanti duvidhaṃ domanassasahagataṃ.",
  "atk-abh02a:1287_11": "Vītadosanti lokiyakusalābyākataṃ.",
  "atk-abh02a:1287_12": "Sesāni dasa akusalacittāni neva purimapadaṃ,",
  "atk-abh02a:1287_13": "na pacchimapadaṃ bhajanti.",
  "atk-abh02a:1287_14": "Samohanti vicikicchāsahagatañceva uddhaccasahagatañcāti duvidhaṃ.",
  "atk-abh02a:1287_15": "Yasmā pana moho sabbākusalesu uppajjati,",
  "atk-abh02a:1287_16": "tasmā sesānipi idha vaṭṭanti eva.",
  "atk-abh02a:1287_17": "Imasmiṃ yeva hi duke dvādasākusalacittāni pariyādiṇṇānīti.",
  "atk-abh02a:1287_18": "Vītamohanti lokiyakusalābyākataṃ.",
  "atk-abh02a:1287_19": "Saṃkhittanti thinamiddhānupatitaṃ.",
  "atk-abh02a:1287_20": "Etañhi saṅkuṭitacittaṃ nāma.",
  "atk-abh02a:1287_21": "Vikkhittanti uddhaccasahagataṃ.",
  "atk-abh02a:1287_22": "Etañhi pasaṭacittaṃ nāma.",
  "atk-abh02a:1288_0": "Mahaggatanti rūpāvacaraṃ arūpāvacarañca.",
  "atk-abh02a:1288_1": "Amahaggatanti kāmāvacaraṃ.",
  "atk-abh02a:1288_2": "Sauttaranti kāmāvacaraṃ.",
  "atk-abh02a:1288_3": "Anuttaranti rūpāvacarañca arūpāvacarañca.",
  "atk-abh02a:1288_4": "Tatrāpi sauttaraṃ rūpāvacaraṃ,",
  "atk-abh02a:1288_5": "anuttaraṃ arūpāvacarameva.",
  "atk-abh02a:1288_6": "Samāhitanti yassa appanāsamādhi upacārasamādhi vā atthi.",
  "atk-abh02a:1288_7": "Asamāhitanti ubhayasamādhivirahitaṃ.",
  "atk-abh02a:1288_8": "Vimuttanti tadaṅgavikkhambhanavimuttīhi vinimuttaṃ.",
  "atk-abh02a:1288_9": "Avimuttanti ubhayavimuttirahitaṃ;",
  "atk-abh02a:1288_10": "samucchedapaṭippassaddhinissaraṇavimuttīnaṃ pana idha okāsova natthi.",
  "atk-abh02a:1288_11": "Sarāgamassa cittanti sarāgaṃ assa cittaṃ.",
  "atk-abh02a:1288_12": "Sesaṃ heṭṭhā vuttanayattā uttānatthameva.",
  "atk-abh02a:1288_13": "Imasmimpi pabbe suddhavipassanāva kathitāti.",
  "atk-abh02a:1289_0": "Cittānupassanāniddesavaṇṇanā niṭṭhitā.",
  "atk-abh02a:1290_0": "Dhammānupassanāniddesavaṇṇanā",
  "atk-abh02a:1291_0": "Nīvaraṇapabbavaṇṇanā",
  "atk-abh02a:1292_0": "367.",
  "atk-abh02a:1292_1": "Ettāvatā yasmā kāyānupassanāya rūpakkhandhapariggahova kathito,",
  "atk-abh02a:1292_2": "vedanānupassanāya vedanākkhandhapariggahova cittānupassanāya viññāṇakkhandhapariggahova tasmā idāni sampayuttadhammasīsena",
  "atk-abh02a:1292_3": "saññāsaṅkhārakkhandhapariggahampi kathetuṃ dhammānupassanaṃ dassento kathañca bhikkhūtiādimāha.",
  "atk-abh02a:1292_4": "Tattha santanti abhiṇhasamudācāravasena saṃvijjamānaṃ.",
  "atk-abh02a:1292_5": "Asantanti asamudācāravasena vā pahīnattā vā avijjamānaṃ.",
  "atk-abh02a:1292_6": "Yathā cāti yena kāraṇena kāmacchandassa uppādo hoti.",
  "atk-abh02a:1292_7": "Tañca pajānātīti tañca kāraṇaṃ pajānāti.",
  "atk-abh02a:1292_8": "Iminā nayena sabbapadesu attho veditabbo.",
  "atk-abh02a:1293_0": "Tattha subhanimitte ayonisomanasikārena kāmacchandassa uppādo hoti.",
  "atk-abh02a:1293_1": "Subhanimittaṃ nāma subhampi subhanimittaṃ,",
  "atk-abh02a:1293_2": "subhārammaṇampi subhanimittaṃ.",
  "atk-abh02a:1293_3": "Ayonisomanasikāro nāma anupāyamanasikāro uppathamanasikāro,",
  "atk-abh02a:1293_4": "anicce niccanti vā dukkhe sukhanti vā anattani attāti vā asubhe subhanti vā manasikāro.",
  "atk-abh02a:1293_5": "Taṃ tattha bahulaṃ pavattayato kāmacchando uppajjati.",
  "atk-abh02a:1293_6": "Tenāha bhagavā –",
  "atk-abh02a:1294_0": "“Atthi,",
  "atk-abh02a:1294_1": "bhikkhave,",
  "atk-abh02a:1294_2": "subhanimittaṃ.",
  "atk-abh02a:1294_3": "Tattha ayonisomanasikārabahulīkāro –",
  "atk-abh02a:1294_4": "ayamāhāro anuppannassa vā kāmacchandassa uppādāya,",
  "atk-abh02a:1294_5": "uppannassa vā kāmacchandassa bhiyyobhāvāya vepullāyā”ti.",
  "atk-abh02a:1295_0": "Asubhanimitte pana yonisomanasikārenassa pahānaṃ hoti.",
  "atk-abh02a:1295_1": "Asubhanimittaṃ nāma asubhampi asubhanimittaṃ,",
  "atk-abh02a:1295_2": "asubhārammaṇampi asubhanimittaṃ.",
  "atk-abh02a:1295_3": "Yonisomanasikāro nāma upāyamanasikāro pathamanasikāro,",
  "atk-abh02a:1295_4": "anicce aniccanti vā dukkhe dukkhanti vā anattani anattāti vā asubhe asubhanti vā manasikāro.",
  "atk-abh02a:1295_5": "Taṃ tattha bahulaṃ pavattayato kāmacchando pahīyati.",
  "atk-abh02a:1295_6": "Tenāha bhagavā –",
  "atk-abh02a:1296_0": "“Atthi,",
  "atk-abh02a:1296_1": "bhikkhave,",
  "atk-abh02a:1296_2": "asubhanimittaṃ.",
  "atk-abh02a:1296_3": "Tattha yonisomanasikārabahulīkāro ayamanāhāro anuppannassa vā kāmacchandassa uppādāya,",
  "atk-abh02a:1296_4": "uppannassa vā kāmacchandassa bhiyyobhāvāya,",
  "atk-abh02a:1296_5": "vepullāyā”ti.",
  "atk-abh02a:1297_0": "Apica cha dhammā kāmacchandassa pahānāya saṃvattanti –",
  "atk-abh02a:1297_1": "asubhanimittassa uggaho,",
  "atk-abh02a:1297_2": "asubhabhāvanānuyogo,",
  "atk-abh02a:1297_3": "indriyesu guttadvāratā,",
  "atk-abh02a:1297_4": "bhojane mattaññutā,",
  "atk-abh02a:1297_5": "kalyāṇamittatā,",
  "atk-abh02a:1297_6": "sappāyakathāti.",
  "atk-abh02a:1297_7": "Dasavidhañhi asubhanimittaṃ uggaṇhantassāpi kāmacchando pahīyati,",
  "atk-abh02a:1297_8": "bhāventassāpi;",
  "atk-abh02a:1297_9": "indriyesu pihitadvārassāpi;",
  "atk-abh02a:1297_10": "catunnaṃ pañcannaṃ ālopānaṃ okāse sati udakaṃ pivitvā yāpanasīlatāya bhojane mattaññunopi.",
  "atk-abh02a:1297_11": "Tena vuttaṃ –",
  "atk-abh02a:1298_0": "“Cattāro pañca ālope, abhutvā udakaṃ pive;",
  "atk-abh02a:1299_0": "Alaṃ phāsuvihārāya, pahitattassa bhikkhuno”ti. ;",
  "atk-abh02a:1300_0": "Asubhakammikatissattherasadise asubhabhāvanārate kalyāṇamitte sevantassāpi kāmacchando pahīyati;",
  "atk-abh02a:1300_1": "ṭhānanisajjādīsu dasaasubhanissitasappāyakathāyapi pahīyati.",
  "atk-abh02a:1300_2": "Tena vuttaṃ “cha dhammā kāmacchandassa pahānāya saṃvattantī”ti.",
  "atk-abh02a:1300_3": "Imehi pana chahi dhammehi pahīnassa kāmacchandassa arahattamaggena āyatiṃ anuppādo hotīti pajānāti.",
  "atk-abh02a:1301_0": "Paṭighanimitte ayonisomanasikārena pana byāpādassa uppādo hoti.",
  "atk-abh02a:1301_1": "Tattha paṭighampi paṭighanimittaṃ nāma;",
  "atk-abh02a:1301_2": "paṭighārammaṇampi paṭighanimittaṃ.",
  "atk-abh02a:1301_3": "Ayonisomanasikāro sabbattha ekalakkhaṇova.",
  "atk-abh02a:1301_4": "Taṃ tasmiṃ nimitte bahulaṃ pavattayato byāpādo uppajjati.",
  "atk-abh02a:1301_5": "Tenāha bhagavā –",
  "atk-abh02a:1302_0": "“Atthi,",
  "atk-abh02a:1302_1": "bhikkhave,",
  "atk-abh02a:1302_2": "paṭighanimittaṃ.",
  "atk-abh02a:1302_3": "Tattha ayonisomanasikārabahulīkāro –",
  "atk-abh02a:1302_4": "ayamāhāro anuppannassa vā byāpādassa uppādāya,",
  "atk-abh02a:1302_5": "uppannassa vā byāpādassa bhiyyobhāvāya vepullāyā”ti.",
  "atk-abh02a:1303_0": "Mettāya pana cetovimuttiyā yonisomanasikārenassa pahānaṃ hoti.",
  "atk-abh02a:1303_1": "Tattha mettāti vutte appanāpi upacāropi vaṭṭati;",
  "atk-abh02a:1303_2": "cetovimuttīti appanāva.",
  "atk-abh02a:1303_3": "Yonisomanasikāro vuttalakkhaṇova.",
  "atk-abh02a:1303_4": "Taṃ tattha bahulaṃ pavattayato byāpādo pahīyati.",
  "atk-abh02a:1303_5": "Tenāha bhagavā –",
  "atk-abh02a:1304_0": "“Atthi,",
  "atk-abh02a:1304_1": "bhikkhave,",
  "atk-abh02a:1304_2": "mettācetovimutti.",
  "atk-abh02a:1304_3": "Tattha yonisomanasikārabahulīkāro –",
  "atk-abh02a:1304_4": "ayamāhāro anuppannassa vā byāpādassa uppādāya,",
  "atk-abh02a:1304_5": "uppannassa vā byāpādassa bhiyyobhāvāya,",
  "atk-abh02a:1304_6": "vepullāyā”ti.",
  "atk-abh02a:1305_0": "Apica cha dhammā byāpādassa pahānāya saṃvattanti –",
  "atk-abh02a:1305_1": "mettānimittassa uggaho,",
  "atk-abh02a:1305_2": "mettābhāvanānuyogo,",
  "atk-abh02a:1305_3": "kammassakatāpaccavekkhaṇā,",
  "atk-abh02a:1305_4": "paṭisaṅkhānabahulīkatā,",
  "atk-abh02a:1305_5": "kalyāṇamittatā,",
  "atk-abh02a:1305_6": "sappāyakathāti.",
  "atk-abh02a:1305_7": "Odissakānodissakadisāpharaṇānañhi aññataravasena mettaṃ uggaṇhantassāpi byāpādo pahīyati.",
  "atk-abh02a:1305_8": "Odhiso anodhiso disāpharaṇavasena mettaṃ bhāventassāpi.",
  "atk-abh02a:1305_9": "‘Tvaṃ etassa kuddho kiṃ karissasi,",
  "atk-abh02a:1305_10": "kimassa sīlādīni vināsetuṃ sakkhissasi?",
  "atk-abh02a:1305_11": "Nanu tvaṃ attano kammena āgantvā attano kammeneva gamissasi?",
  "atk-abh02a:1305_12": "Parassa kujjhanaṃ nāma vītaccitaṅgāratattaayosalākagūthādīni gahetvā parassa paharitukāmatāsadisaṃ hoti.",
  "atk-abh02a:1305_13": "Esopi tava kuddho kiṃ karissati?",
  "atk-abh02a:1305_14": "Kiṃ te sīlādīni vināsetuṃ sakkhissati?",
  "atk-abh02a:1305_15": "Esa attano kammenāgantvā attano kammeneva gamissati;",
  "atk-abh02a:1305_16": "appaṭicchitapaheṇakaṃ viya paṭivātakhittarajomuṭṭhi viya ca etassevesa kodho matthake patissatī’ti.",
  "atk-abh02a:1305_17": "Evaṃ attano ca parassa ca kammassakataṃ paccavekkhatopi,",
  "atk-abh02a:1305_18": "ubhayakammassakataṃ paccavekkhitvā paṭisaṅkhāne ṭhitassāpi,",
  "atk-abh02a:1305_19": "assaguttattherasadise mettābhāvanārate kalyāṇamitte sevantassāpi byāpādo pahīyati;",
  "atk-abh02a:1305_20": "ṭhānanisajjādīsu mettānissitasappāyakathāyapi pahīyati.",
  "atk-abh02a:1305_21": "Tena vuttaṃ “cha dhammā byāpādassa pahānāya saṃvattantī”ti.",
  "atk-abh02a:1305_22": "Imehi pana chahi dhammehi pahīnassa byāpādassa anāgāmimaggena āyatiṃ anuppādo hotīti pajānāti.",
  "atk-abh02a:1306_0": "Aratītiādīsu ayonisomanasikārena thinamiddhassa uppādo hoti.",
  "atk-abh02a:1306_1": "Arati nāma ukkaṇṭhitatā.",
  "atk-abh02a:1306_2": "Tandī nāma kāyālasiyatā.",
  "atk-abh02a:1306_3": "Vijambhikā nāma kāyavināmanā.",
  "atk-abh02a:1306_4": "Bhattasammado nāma bhattamucchā bhattapariḷāho.",
  "atk-abh02a:1306_5": "Cetaso līnattaṃ nāma cittassa līnākāro.",
  "atk-abh02a:1306_6": "Imesu aratiādīsu ayonisomanasikāraṃ bahulaṃ pavattayato thinamiddhaṃ uppajjati.",
  "atk-abh02a:1306_7": "Tenāha bhagavā –",
  "atk-abh02a:1307_0": "“Atthi,",
  "atk-abh02a:1307_1": "bhikkhave,",
  "atk-abh02a:1307_2": "arati tandī vijambhikā bhattasammado cetaso ca līnattaṃ.",
  "atk-abh02a:1307_3": "Tattha ayonisomanasikārabahulīkāro –",
  "atk-abh02a:1307_4": "ayamāhāro anuppannassa vā thinamiddhassa uppādāya,",
  "atk-abh02a:1307_5": "uppannassa vā thinamiddhassa bhiyyobhāvāya vepullāyā”ti.",
  "atk-abh02a:1308_0": "Ārambhadhātuādīsu pana yonisomanasikārenassa pahānaṃ hoti.",
  "atk-abh02a:1308_1": "Ārambhadhātu nāma paṭhamārambhavīriyaṃ.",
  "atk-abh02a:1308_2": "Nikkamadhātu nāma kosajjato nikkhantattā tato balavataraṃ.",
  "atk-abh02a:1308_3": "Parakkamadhātu nāma paraṃ paraṃ ṭhānaṃ akkamanato tatopi balavataraṃ.",
  "atk-abh02a:1308_4": "Imasmiṃ tippabhede vīriye yonisomanasikāraṃ bahulaṃ pavattayato thinamiddhaṃ pahīyati.",
  "atk-abh02a:1308_5": "Tenāha bhagavā –",
  "atk-abh02a:1309_0": "“Atthi,",
  "atk-abh02a:1309_1": "bhikkhave,",
  "atk-abh02a:1309_2": "ārambhadhātu,",
  "atk-abh02a:1309_3": "nikkamadhātu,",
  "atk-abh02a:1309_4": "parakkamadhātu.",
  "atk-abh02a:1309_5": "Tattha yonisomanasikārabahulīkāro –",
  "atk-abh02a:1309_6": "ayamanāhāro anuppannassa vā thinamiddhassa uppādāya,",
  "atk-abh02a:1309_7": "uppannassa vā thinamiddhassa bhiyyobhāvāya,",
  "atk-abh02a:1309_8": "vepullāyā”ti.",
  "atk-abh02a:1310_0": "Apica cha dhammā thinamiddhassa pahānāya saṃvattanti –",
  "atk-abh02a:1310_1": "atibhojane nimittaggāho,",
  "atk-abh02a:1310_2": "iriyāpathasamparivattanatā,",
  "atk-abh02a:1310_3": "ālokasaññāmanasikāro,",
  "atk-abh02a:1310_4": "abbhokāsavāso,",
  "atk-abh02a:1310_5": "kalyāṇamittatā,",
  "atk-abh02a:1310_6": "sappāyakathāti.",
  "atk-abh02a:1310_7": "Āharahatthaka bhuttavamitaka tatravaṭṭaka alaṃsāṭaka kākamāsakabhojanaṃ bhuñjitvā rattiṭṭhānadivāṭṭhāne",
  "atk-abh02a:1310_8": "nisinnassa hi samaṇadhammaṃ karoto thinamiddhaṃ mahāhatthī viya ottharantaṃ āgacchati.",
  "atk-abh02a:1310_9": "Catupañcaālopaokāsaṃ pana ṭhapetvā pānīyaṃ pivitvā yāpanasīlassa bhikkhuno taṃ na hotīti atibhojane nimittaṃ gaṇhantassāpi thinamiddhaṃ pahīyati.",
  "atk-abh02a:1310_10": "Yasmiṃ iriyāpathe thinamiddhaṃ okkamati tato aññaṃ parivattentassāpi,",
  "atk-abh02a:1310_11": "rattiṃ candālokadīpālokaukkāloke divā sūriyālokaṃ manasikarontassāpi,",
  "atk-abh02a:1310_12": "abbhokāse vasantassāpi,",
  "atk-abh02a:1310_13": "mahākassapattherasadise pahīnathinamiddhe kalyāṇamitte sevantassāpi thinamiddhaṃ pahīyati;",
  "atk-abh02a:1310_14": "ṭhānanisajjādīsu dhutaṅganissitasappāyakathāyapi pahīyati.",
  "atk-abh02a:1310_15": "Tena vuttaṃ “cha dhammā thinamiddhassa pahānāya saṃvattantī”ti.",
  "atk-abh02a:1310_16": "Imehi pana chahi dhammehi pahīnassa thinamiddhassa arahattamaggena āyatiṃ anuppādo hotīti pajānāti.",
  "atk-abh02a:1311_0": "Cetaso avūpasame ayonisomanasikārena uddhaccakukkuccassa uppādo hoti.",
  "atk-abh02a:1311_1": "Avūpasamo nāma avūpasantākāro;",
  "atk-abh02a:1311_2": "uddhaccakukkuccamevetaṃ atthato.",
  "atk-abh02a:1311_3": "Tattha ayonisomanasikāraṃ bahulaṃ pavattayato uddhaccakukkuccaṃ uppajjati.",
  "atk-abh02a:1311_4": "Tenāha bhagavā –",
  "atk-abh02a:1312_0": "“Atthi,",
  "atk-abh02a:1312_1": "bhikkhave,",
  "atk-abh02a:1312_2": "cetaso avūpasamo.",
  "atk-abh02a:1312_3": "Tattha ayonisomanasikārabahulīkāro –",
  "atk-abh02a:1312_4": "ayamāhāro anuppannassa vā uddhaccakukkuccassa uppādāya,",
  "atk-abh02a:1312_5": "uppannassa vā uddhaccakukkuccassa bhiyyobhāvāya vepullāyā”ti.",
  "atk-abh02a:1313_0": "Samādhisaṅkhāte pana cetaso vūpasame yonisomanasikārenassa pahānaṃ hoti. Tenāha bhagavā –",
  "atk-abh02a:1314_0": "“Atthi,",
  "atk-abh02a:1314_1": "bhikkhave,",
  "atk-abh02a:1314_2": "cetaso vūpasamo.",
  "atk-abh02a:1314_3": "Tattha yonisomanasikārabahulīkāro –",
  "atk-abh02a:1314_4": "ayamanāhāro anuppannassa vā uddhaccakukkuccassa uppādāya,",
  "atk-abh02a:1314_5": "uppannassa vā uddhaccakukkuccassa bhiyyobhāvāya,",
  "atk-abh02a:1314_6": "vepullāyā”ti.",
  "atk-abh02a:1315_0": "Apica cha dhammā uddhaccakukkuccassa pahānāya saṃvattanti –",
  "atk-abh02a:1315_1": "bahussutatā,",
  "atk-abh02a:1315_2": "paripucchakatā,",
  "atk-abh02a:1315_3": "vinaye pakataññutā,",
  "atk-abh02a:1315_4": "vuḍḍhasevitā,",
  "atk-abh02a:1315_5": "kalyāṇamittatā,",
  "atk-abh02a:1315_6": "sappāyakathāti.",
  "atk-abh02a:1315_7": "Bāhusaccenapi hi ekaṃ vā dve vā tayo vā cattāro vā pañca vā nikāye pāḷivasena ca atthavasena ca uggaṇhantassāpi uddhaccakukkuccaṃ pahīyati.",
  "atk-abh02a:1315_8": "Kappiyākappiyaparipucchābahulassāpi,",
  "atk-abh02a:1315_9": "vinayapaññattiyaṃ ciṇṇavasībhāvatāya pakataññunopi,",
  "atk-abh02a:1315_10": "vuḍḍhe mahallakatthere upasaṅkamantassāpi,",
  "atk-abh02a:1315_11": "upālittherasadise vinayadhare kalyāṇamitte sevantassapi uddhaccakukkuccaṃ pahīyati;",
  "atk-abh02a:1315_12": "ṭhānanisajjādīsu kappiyākappiyanissitasappāyakathāyapi pahīyati.",
  "atk-abh02a:1315_13": "Tena vuttaṃ “cha dhammā uddhaccakukkuccassa pahānāya saṃvattantī”ti.",
  "atk-abh02a:1315_14": "Imehi pana chahi dhammehi pahīne uddhaccakukkucce uddhaccassa arahattamaggena kukkuccassa anāgāmimaggena āyatiṃ anuppādo hotīti pajānāti.",
  "atk-abh02a:1316_0": "Vicikicchāṭhānīyesu dhammesu ayonisomanasikārena vicikicchāya uppādo hoti.",
  "atk-abh02a:1316_1": "Vicikicchāṭhānīyā dhammā nāma punappunaṃ vicikicchāya kāraṇattā vicikicchāva.",
  "atk-abh02a:1316_2": "Tattha ayonisomanasikāraṃ bahulaṃ pavattayato vicikicchā uppajjati.",
  "atk-abh02a:1316_3": "Tenāha bhagavā –",
  "atk-abh02a:1317_0": "“Atthi,",
  "atk-abh02a:1317_1": "bhikkhave,",
  "atk-abh02a:1317_2": "vicikicchāṭhānīyā dhammā.",
  "atk-abh02a:1317_3": "Tattha ayonisomanasikārabahulīkāro –",
  "atk-abh02a:1317_4": "ayamāhāro anuppannāya vā vicikicchāya uppādāya,",
  "atk-abh02a:1317_5": "uppannāya vā vicikicchāya bhiyyobhāvāya vepullāyā”ti.",
  "atk-abh02a:1318_0": "Kusalādidhammesu yonisomanasikārena panassā pahānaṃ hoti. Tenāha bhagavā –",
  "atk-abh02a:1319_0": "“Atthi,",
  "atk-abh02a:1319_1": "bhikkhave,",
  "atk-abh02a:1319_2": "kusalākusalā dhammā,",
  "atk-abh02a:1319_3": "sāvajjānavajjā dhammā,",
  "atk-abh02a:1319_4": "hīnappaṇītā dhammā,",
  "atk-abh02a:1319_5": "kaṇhasukkasappaṭibhāgā dhammā.",
  "atk-abh02a:1319_6": "Tattha yonisomanasikārabahulīkāro –",
  "atk-abh02a:1319_7": "ayamanāhāro anuppannāya vā vicikicchāya uppādāya,",
  "atk-abh02a:1319_8": "uppannāya vā vicikicchāya bhiyyobhāvāya,",
  "atk-abh02a:1319_9": "vepullāyā”ti.",
  "atk-abh02a:1320_0": "Apica cha dhammā vicikicchāya pahānāya saṃvattanti –",
  "atk-abh02a:1320_1": "bahussutatā,",
  "atk-abh02a:1320_2": "paripucchakatā,",
  "atk-abh02a:1320_3": "vinaye pakataññutā,",
  "atk-abh02a:1320_4": "adhimokkhabahulatā,",
  "atk-abh02a:1320_5": "kalyāṇamittatā,",
  "atk-abh02a:1320_6": "sappāyakathāti.",
  "atk-abh02a:1320_7": "Bāhusaccenapi hi ekaṃ vā…pe…",
  "atk-abh02a:1320_8": "pañca vā nikāye pāḷivasena ca atthavasena ca uggaṇhantassāpi vicikicchā pahīyati.",
  "atk-abh02a:1320_9": "Tīṇi ratanāni ārabbha paripucchābahulassāpi,",
  "atk-abh02a:1320_10": "vinaye ciṇṇavasībhāvassāpi,",
  "atk-abh02a:1320_11": "tīsu ratanesu okappaniyasaddhāsaṅkhātaadhimokkhabahulassāpi,",
  "atk-abh02a:1320_12": "saddhādhimutte vakkalittherasadise kalyāṇamitte sevantassāpi vicikicchā pahīyati.",
  "atk-abh02a:1320_13": "Ṭhānanissajjādīsu tiṇṇaṃ ratanānaṃ guṇanissitasappāyakathāyapi pahīyati.",
  "atk-abh02a:1320_14": "Tena vuttaṃ “cha dhammā vicikicchāya pahānāya saṃvattantī”ti.",
  "atk-abh02a:1320_15": "Imehi pana chahi dhammehi pahīnāya vicikicchāya sotāpattimaggena āyatiṃ anuppādo hotīti pajānāti.",
  "atk-abh02a:1321_0": "Nīvaraṇapabbavaṇṇanā.",
  "atk-abh02a:1322_0": "Bojjhaṅgapabbavaṇṇanā",
  "atk-abh02a:1323_0": "Bojjhaṅgapabbe santanti paṭilābhavasena vijjamānaṃ.",
  "atk-abh02a:1323_1": "Asantanti appaṭilābhavasena avijjamānaṃ.",
  "atk-abh02a:1323_2": "Yathā ca anuppannassātiādīsu pana satisambojjhaṅgassa tāva –",
  "atk-abh02a:1324_0": "“Atthi,",
  "atk-abh02a:1324_1": "bhikkhave,",
  "atk-abh02a:1324_2": "satisambojjhaṅgaṭṭhānīyā dhammā.",
  "atk-abh02a:1324_3": "Tattha yonisomanasikārabahulīkāro –",
  "atk-abh02a:1324_4": "ayamāhāro anuppannassa vā satisambojjhaṅgassa uppādāya,",
  "atk-abh02a:1324_5": "uppannassa vā satisambojjhaṅgassa bhiyyobhāvāya vepullāya bhāvanāya pāripūriyā saṃvattatī”ti –",
  "atk-abh02a:1324_6": "evaṃ uppādo hoti.",
  "atk-abh02a:1324_7": "Tattha satiyeva satisambojjhaṅgaṭṭhānīyā dhammā.",
  "atk-abh02a:1324_8": "Yonisomanasikāro vuttalakkhaṇoyeva.",
  "atk-abh02a:1324_9": "Taṃ tattha bahulaṃ pavattayato satisambojjhaṅgo uppajjati.",
  "atk-abh02a:1325_0": "Apica cattāro dhammā satisambojjhaṅgassa uppādāya saṃvattanti –",
  "atk-abh02a:1325_1": "satisampajaññaṃ,",
  "atk-abh02a:1325_2": "muṭṭhassatipuggalaparivajjanatā,",
  "atk-abh02a:1325_3": "upaṭṭhitassatipuggalasevanatā,",
  "atk-abh02a:1325_4": "tadadhimuttatāti.",
  "atk-abh02a:1325_5": "Abhikkantādīsu hi sattasu ṭhānesu satisampajaññena,",
  "atk-abh02a:1325_6": "bhattanikkhittakākasadise muṭṭhassatipuggale parivajjanena,",
  "atk-abh02a:1325_7": "tissadattattheraabhayattherasadise upaṭṭhitassatipuggale sevanena,",
  "atk-abh02a:1325_8": "ṭhānanisajjādīsu satisamuṭṭhāpanatthaṃ ninnapoṇapabbhāracittatāya ca satisambojjhaṅgo uppajjati.",
  "atk-abh02a:1325_9": "Evaṃ catūhi kāraṇehi uppannassa panassa arahattamaggena bhāvanāpāripūri hotīti pajānāti.",
  "atk-abh02a:1326_0": "Dhammavicayasambojjhaṅgassa pana –",
  "atk-abh02a:1327_0": "“Atthi,",
  "atk-abh02a:1327_1": "bhikkhave,",
  "atk-abh02a:1327_2": "kusalākusalā dhammā…pe…",
  "atk-abh02a:1327_3": "kaṇhasukkasappaṭibhāgā dhammā.",
  "atk-abh02a:1327_4": "Tattha yonisomanasikārabahulīkāro –",
  "atk-abh02a:1327_5": "ayamāhāro anuppannassa vā dhammavicayasambojjhaṅgassa uppādāya,",
  "atk-abh02a:1327_6": "uppannassa vā dhammavicayasambojjhaṅgassa bhiyyobhāvāya vepullāya bhāvanāya pāripūriyā saṃvattatī”ti –",
  "atk-abh02a:1328_0": "Evaṃ uppādo hoti.",
  "atk-abh02a:1329_0": "Apica satta dhammā dhammavicayasambojjhaṅgassa uppādāya saṃvattanti –",
  "atk-abh02a:1329_1": "paripucchakatā,",
  "atk-abh02a:1329_2": "vatthuvisadakiriyā,",
  "atk-abh02a:1329_3": "indriyasamattapaṭipādanā,",
  "atk-abh02a:1329_4": "duppaññapuggalaparivajjanā,",
  "atk-abh02a:1329_5": "paññavantapuggalasevanā,",
  "atk-abh02a:1329_6": "gambhīrañāṇacariyapaccavekkhaṇā,",
  "atk-abh02a:1329_7": "tadadhimuttatāti.",
  "atk-abh02a:1329_8": "Tattha paripucchakatāti khandhadhātuāyatanaindriyabalabojjhaṅgamaggaṅgajhānasamathavipassanānaṃ atthasannissitaparipucchābahulatā.",
  "atk-abh02a:1329_9": "Vatthuvisadakiriyāti ajjhattikabāhirānaṃ vatthūnaṃ visadabhāvakaraṇaṃ.",
  "atk-abh02a:1329_10": "Yadā hissa kesanakhalomāni dīghāni honti,",
  "atk-abh02a:1329_11": "sarīraṃ vā ussannadosañceva sedamalamakkhitañca,",
  "atk-abh02a:1329_12": "tadā ajjhattikaṃ vatthu avisadaṃ hoti aparisuddhaṃ.",
  "atk-abh02a:1329_13": "Yadā pana cīvaraṃ jiṇṇaṃ kiliṭṭhaṃ duggandhaṃ hoti,",
  "atk-abh02a:1329_14": "senāsanaṃ vā uklāpaṃ,",
  "atk-abh02a:1329_15": "tadā bāhiraṃ vatthu avisadaṃ hoti aparisuddhaṃ.",
  "atk-abh02a:1329_16": "Tasmā kesādichedanena uddhaṃvirecanaadhovirecanādīhi sarīrasallahukabhāvakaraṇena,",
  "atk-abh02a:1329_17": "ucchādananhāpanena ca ajjhattikavatthu visadaṃ kātabbaṃ.",
  "atk-abh02a:1329_18": "Sūcikammadhovanarajanaparibhaṇḍakaraṇādīhi bāhiravatthu visadaṃ kātabbaṃ.",
  "atk-abh02a:1329_19": "Etasmiñhi ajjhattikabāhiravatthumhi avisade uppannesu cittacetasikesu ñāṇampi avisadaṃ hoti aparisuddhaṃ;",
  "atk-abh02a:1329_20": "aparisuddhāni dīpakapallakavaṭṭitelāni nissāya uppannadīpasikhāya obhāso viya.",
  "atk-abh02a:1329_21": "Visade pana ajjhattikabāhiravatthumhi uppannesu cittacetasikesu ñāṇampi visadaṃ hoti parisuddhāni dīpakapallakavaṭṭitelāni",
  "atk-abh02a:1329_22": "nissāya uppannadīpasikhāya obhāso viya.",
  "atk-abh02a:1329_23": "Tena vuttaṃ “vatthuvisadakiriyā dhammavicayasambojjhaṅgassa uppādāya saṃvattatī”ti.",
  "atk-abh02a:1330_0": "Indriyasamattapaṭipādanā nāma saddhādīnaṃ indriyānaṃ samabhāvakaraṇaṃ.",
  "atk-abh02a:1330_1": "Sace hissa saddhindriyaṃ balavaṃ hoti,",
  "atk-abh02a:1330_2": "itarāni mandāni,",
  "atk-abh02a:1330_3": "tato vīriyindriyaṃ paggahakiccaṃ,",
  "atk-abh02a:1330_4": "satindriyaṃ upaṭṭhānakiccaṃ,",
  "atk-abh02a:1330_5": "samādhindriyaṃ avikkhepakiccaṃ,",
  "atk-abh02a:1330_6": "paññindriyaṃ dassanakiccaṃ kātuṃ na sakkoti.",
  "atk-abh02a:1330_7": "Tasmā taṃ dhammasabhāvapaccavekkhaṇena vā yathā vā manasikaroto balavaṃ jātaṃ,",
  "atk-abh02a:1330_8": "tathā amanasikārena hāpetabbaṃ.",
  "atk-abh02a:1330_9": "Vakkalittheravatthu cettha nidassanaṃ.",
  "atk-abh02a:1330_10": "Sace pana vīriyindriyaṃ balavaṃ hoti,",
  "atk-abh02a:1330_11": "atha neva saddhindriyaṃ adhimokkhakiccaṃ kātuṃ sakkoti,",
  "atk-abh02a:1330_12": "na itarāni itarakiccabhedaṃ.",
  "atk-abh02a:1330_13": "Tasmā taṃ passaddhādibhāvanāya hāpetabbaṃ.",
  "atk-abh02a:1330_14": "Tatrāpi soṇattheravatthu dassetabbaṃ.",
  "atk-abh02a:1330_15": "Evaṃ sesesupi ekassa balavabhāve sati itaresaṃ attano kiccesu asamatthatā veditabbā.",
  "atk-abh02a:1331_0": "Visesato panettha saddhāpaññānaṃ samādhivīriyānañca samataṃ pasaṃsanti.",
  "atk-abh02a:1331_1": "Balavasaddho hi mandapañño muddhappasanno hoti,",
  "atk-abh02a:1331_2": "avatthusmiṃ pasīdati.",
  "atk-abh02a:1331_3": "Balavapañño mandasaddho kerāṭikapakkhaṃ bhajati,",
  "atk-abh02a:1331_4": "bhesajjasamuṭṭhito viya rogo atekiccho hoti ‘cittuppādamatteneva kusalaṃ hotī’ti atidhāvitvā dānādīni puññāni akaronto niraye uppajjati.",
  "atk-abh02a:1331_5": "Ubhinnaṃ pana samatāya vatthusmiṃyeva pasīdati.",
  "atk-abh02a:1331_6": "Balavasamādhiṃ pana mandavīriyaṃ,",
  "atk-abh02a:1331_7": "samādhissa kosajjapakkhattā,",
  "atk-abh02a:1331_8": "kosajjaṃ adhibhavati.",
  "atk-abh02a:1331_9": "Balavavīriyaṃ mandasamādhiṃ,",
  "atk-abh02a:1331_10": "vīriyassa uddhaccapakkhattā,",
  "atk-abh02a:1331_11": "uddhaccaṃ adhibhavati.",
  "atk-abh02a:1331_12": "Samādhi pana vīriyena saṃyojito kosajje patituṃ na labhati.",
  "atk-abh02a:1331_13": "Vīriyaṃ samādhinā saṃyojitaṃ uddhacce patituṃ na labhati.",
  "atk-abh02a:1331_14": "Tasmā tadubhayampi samaṃ kātabbaṃ.",
  "atk-abh02a:1331_15": "Ubhayasamatāya hi appanā hoti.",
  "atk-abh02a:1331_16": "Apica samādhikammikassa balavatīpi saddhā vaṭṭati.",
  "atk-abh02a:1331_17": "Evaṃ so saddahanto okappento appanaṃ pāpuṇissati.",
  "atk-abh02a:1332_0": "Samādhipaññāsu pana samādhikammikassa ekaggatā balavatī vaṭṭati.",
  "atk-abh02a:1332_1": "Evañhi so appanaṃ pāpuṇāti.",
  "atk-abh02a:1332_2": "Vipassanākammikassa paññā balavatī vaṭṭati.",
  "atk-abh02a:1332_3": "Evañhi so lakkhaṇapaṭivedhaṃ pāpuṇāti.",
  "atk-abh02a:1332_4": "Ubhinnaṃ pana samatāya appanā hotiyeva.",
  "atk-abh02a:1332_5": "Sati pana sabbattha balavatī vaṭṭati.",
  "atk-abh02a:1332_6": "Sati hi cittaṃ uddhaccapakkhikānaṃ saddhāvīriyapaññānaṃ vasena uddhaccapātato,",
  "atk-abh02a:1332_7": "kosajjapakkhikena ca samādhinā kosajjapātato rakkhati. Tasmā sā,",
  "atk-abh02a:1332_8": "loṇadhūpanaṃ viya sabbabyañjanesu,",
  "atk-abh02a:1332_9": "sabbakammikaamacco viya ca sabbarājakiccesu,",
  "atk-abh02a:1332_10": "sabbattha icchitabbā.",
  "atk-abh02a:1332_11": "Tenāha “sati ca pana sabbatthikā vuttā bhagavatā.",
  "atk-abh02a:1332_12": "Kiṃ kāraṇā?",
  "atk-abh02a:1332_13": "Cittañhi satipaṭisaraṇaṃ,",
  "atk-abh02a:1332_14": "ārakkhapaccupaṭṭhānā ca sati;",
  "atk-abh02a:1332_15": "na vinā satiyā cittassa paggahaniggaho hotī”ti.",
  "atk-abh02a:1333_0": "Duppaññapuggalaparivajjanā nāma khandhādibhede anogāḷhapaññānaṃ dummedhapuggalānaṃ ārakā parivajjanaṃ.",
  "atk-abh02a:1333_1": "Paññavantapuggalasevanā nāma samapaññāsalakkhaṇapariggāhikāya udayabbayapaññāya samannāgatapuggalasevanā.",
  "atk-abh02a:1333_2": "Gambhīrañāṇacariyapaccavekkhaṇā nāma gambhīresu khandhādīsu pavattāya gambhīrapaññāya pabhedapaccavekkhaṇā.",
  "atk-abh02a:1333_3": "Tadadhimuttatā nāma ṭhānanisajjādīsu dhammavicayasambojjhaṅgasamuṭṭhāpanatthaṃ ninnapoṇapabbhāracittatā.",
  "atk-abh02a:1333_4": "Evaṃ uppannassa panassa arahattamaggena bhāvanāpāripūri hotīti pajānāti.",
  "atk-abh02a:1334_0": "Vīriyasambojjhaṅgassa –",
  "atk-abh02a:1335_0": "“Atthi,",
  "atk-abh02a:1335_1": "bhikkhave,",
  "atk-abh02a:1335_2": "ārambhadhātu nikkamadhātu parakkamadhātu.",
  "atk-abh02a:1335_3": "Tattha yonisomanasikārabahulīkāro –",
  "atk-abh02a:1335_4": "ayamāhāro anuppannassa vā vīriyasambojjhaṅgassa uppādāya,",
  "atk-abh02a:1335_5": "uppannassa vā vīriyasambojjhaṅgassa bhiyyobhāvāya vepullāya bhāvanāya pāripūriyā saṃvattatī”ti –",
  "atk-abh02a:1336_0": "Evaṃ uppādo hoti.",
  "atk-abh02a:1337_0": "Apica ekādasa dhammā vīriyasambojjhaṅgassa uppādāya saṃvattanti –",
  "atk-abh02a:1337_1": "apāyabhayapaccavekkhaṇatā,",
  "atk-abh02a:1337_2": "ānisaṃsadassāvitā,",
  "atk-abh02a:1337_3": "gamanavīthipaccavekkhaṇatā,",
  "atk-abh02a:1337_4": "piṇḍapātāpacāyanatā,",
  "atk-abh02a:1337_5": "dāyajjamahattapaccavekkhaṇatā,",
  "atk-abh02a:1337_6": "satthumahattapaccavekkhaṇatā,",
  "atk-abh02a:1337_7": "jātimahattapaccavekkhaṇatā,",
  "atk-abh02a:1337_8": "sabrahmacārimahattapaccavekkhaṇatā,",
  "atk-abh02a:1337_9": "kusītapuggalaparivajjanatā,",
  "atk-abh02a:1337_10": "āraddhavīriyapuggalasevanatā,",
  "atk-abh02a:1337_11": "tadadhimuttatāti.",
  "atk-abh02a:1338_0": "Tattha nirayesu pañcavidhabandhanakammakāraṇato paṭṭhāya mahādukkhaṃ anubhavanakālepi,",
  "atk-abh02a:1338_1": "tiracchānayoniyaṃ jālakkhipakumīnādīhi gahitakālepi,",
  "atk-abh02a:1338_2": "pācanakaṇṭakādippahārāvitunnassa pana sakaṭavahanādikālepi,",
  "atk-abh02a:1338_3": "pettivisaye anekānipi vassasahassāni ekaṃ buddhantarampi khuppipāsāhi āturībhūtakālepi,",
  "atk-abh02a:1338_4": "kālakañjikaasuresu saṭṭhihatthaasītihatthappamāṇena aṭṭhicammamatteneva attabhāvena vātātapādidukkhānubhavanakālepi",
  "atk-abh02a:1338_5": "na sakkā vīriyasambojjhaṅgaṃ uppādetuṃ.",
  "atk-abh02a:1338_6": "‘Ayameva te, bhikkhu,",
  "atk-abh02a:1338_7": "kālo vīriyakaraṇāyā’ti evaṃ apāyabhayaṃ paccavekkhantassāpi vīriyasambojjhaṅgo uppajjati.",
  "atk-abh02a:1338_8": "‘Na sakkā kusītena nava lokuttaradhammā laddhuṃ;",
  "atk-abh02a:1338_9": "āraddhavīriyeneva sakkā;",
  "atk-abh02a:1338_10": "ayamānisaṃso vīriyassā’ti evaṃ ānisaṃsadassāvinopi uppajjati.",
  "atk-abh02a:1338_11": "‘Sabbabuddhapaccekabuddhamahāsāvakeheva te gatamaggo gantabbo;",
  "atk-abh02a:1338_12": "so ca na sakkā kusītena gantu’nti evaṃ gamanavīthiṃ paccavekkhantassāpi uppajjati.",
  "atk-abh02a:1338_13": "‘Ye taṃ piṇḍapātādīhi upaṭṭhahanti,",
  "atk-abh02a:1338_14": "ime te manussā neva ñātakā,",
  "atk-abh02a:1338_15": "na dāsakammakarā,",
  "atk-abh02a:1338_16": "nāpi taṃ nissāya ‘jīvissāmā’ti te paṇītāni piṇḍapātādīni denti;",
  "atk-abh02a:1338_17": "atha kho attano kārānaṃ mahapphalataṃ paccāsiṃsamānā denti.",
  "atk-abh02a:1338_18": "Satthārāpi ‘ayaṃ ime paccaye paribhuñjitvā kāyadaḷhībahulo sukhaṃ viharissatī’ti na evañca sampassatā tuyhaṃ paccayā anuññatā;",
  "atk-abh02a:1338_19": "atha kho ‘ayaṃ ime paribhuñjamāno samaṇadhammaṃ katvā vaṭṭadukkhato muccissatī’ti te paccayā anuññātā.",
  "atk-abh02a:1338_20": "So dāni tvaṃ kusīto viharanto na taṃ piṇḍapātaṃ apacāyissasi.",
  "atk-abh02a:1338_21": "Āraddhavīriyasseva hi piṇḍapātāpacāyanaṃ nāma hotī’ti evaṃ piṇḍapātāpacāyanaṃ paccavekkhantassāpi uppajjati,",
  "atk-abh02a:1338_22": "mahāmittattherassa viya.",
  "atk-abh02a:1339_0": "Thero kira kassakaleṇe nāma paṭivasati.",
  "atk-abh02a:1339_1": "Tassa ca gocaragāme ekā mahāupāsikā theraṃ puttaṃ katvā paṭijaggati.",
  "atk-abh02a:1339_2": "Sā ekadivasaṃ araññaṃ gacchantī dhītaraṃ āha – “amma,",
  "atk-abh02a:1339_3": "asukasmiṃ ṭhāne purāṇataṇḍulā,",
  "atk-abh02a:1339_4": "asukasmiṃ khīraṃ,",
  "atk-abh02a:1339_5": "asukasmiṃ sappi,",
  "atk-abh02a:1339_6": "asukasmiṃ phāṇitaṃ.",
  "atk-abh02a:1339_7": "Tava bhātikassa ayyamittassa āgatakāle bhattaṃ pacitvā khīrasappiphāṇitehi saddhiṃ dehi,",
  "atk-abh02a:1339_8": "tvañca bhuñjeyyāsī”ti.",
  "atk-abh02a:1339_9": "“Tvaṃ pana kiṃ bhuñjissasi, ammā”ti?",
  "atk-abh02a:1339_10": "“Ahaṃ pana hiyyo pakkaṃ pārivāsikabhattaṃ kañjiyena bhuttamhī”ti.",
  "atk-abh02a:1339_11": "“Divā kiṃ bhuñjissasi, ammā”ti?",
  "atk-abh02a:1339_12": "“Sākapaṇṇaṃ pakkhipitvā kaṇataṇḍulehi ambilayāguṃ pacitvā ṭhapehi, ammā”ti.",
  "atk-abh02a:1340_0": "Thero cīvaraṃ pārupitvā pattaṃ nīharantova taṃ saddaṃ sutvā attānaṃ ovadi –",
  "atk-abh02a:1340_1": "‘mahāupāsikā kira kañjiyena pārivāsikabhattaṃ bhuñji;",
  "atk-abh02a:1340_2": "divāpi kaṇapaṇṇambilayāguṃ bhuñjissati;",
  "atk-abh02a:1340_3": "tuyhaṃ atthāya pana purāṇataṇḍulādīni ācikkhati.",
  "atk-abh02a:1340_4": "Taṃ nissāya kho panesā neva khettaṃ,",
  "atk-abh02a:1340_5": "na vatthuṃ,",
  "atk-abh02a:1340_6": "na bhattaṃ,",
  "atk-abh02a:1340_7": "na vatthaṃ paccāsīsati;",
  "atk-abh02a:1340_8": "tisso pana sampattiyo patthayamānā deti.",
  "atk-abh02a:1340_9": "Tvaṃ etissā tā sampattiyo dātuṃ sakkhissasi,",
  "atk-abh02a:1340_10": "na sakkhissasīti?",
  "atk-abh02a:1340_11": "Ayaṃ kho pana piṇḍapāto tayā sarāgena sadosena samohena na sakkā bhuñjitu’nti pattaṃ thavikāya pakkhipitvā",
  "atk-abh02a:1340_12": "gaṇṭhikaṃ muñcitvā nivattitvā kassakaleṇameva gantvā pattaṃ heṭṭhāmañce cīvaraṃ cīvaravaṃse ṭhapetvā",
  "atk-abh02a:1340_13": "‘arahattaṃ apāpuṇitvā na nikkhamissāmī’ti vīriyaṃ adhiṭṭhahitvā nisīdi.",
  "atk-abh02a:1340_14": "Dīgharattaṃ appamatto hutvā nivutthabhikkhu vipassanaṃ vaḍḍhetvā purebhattameva arahattaṃ patvā vikasamānamiva",
  "atk-abh02a:1340_15": "padumaṃ mahākhīṇāsavo sitaṃ karontova nisīdi.",
  "atk-abh02a:1340_16": "Leṇadvāre rukkhamhi adhivatthā devatā –",
  "atk-abh02a:1341_0": "“Namo te purisājañña, namo te purisuttama;",
  "atk-abh02a:1342_0": "Yassa te āsavā khīṇā, dakkhiṇeyyosi mārisā”ti.",
  "atk-abh02a:1343_0": "Udānaṃ udānetvā – ‘bhante,",
  "atk-abh02a:1343_1": "piṇḍāya paviṭṭhānaṃ tumhādisānaṃ arahantānaṃ bhikkhaṃ datvā mahallakitthiyo dukkhā muccissantī’ti āha.",
  "atk-abh02a:1344_0": "Thero uṭṭhahitvā dvāraṃ vivaritvā kālaṃ olokento ‘pātoyevā’ti ñatvā pattacīvaramādāya gāmaṃ pāvisi.",
  "atk-abh02a:1344_1": "Dārikāpi bhattaṃ sampādetvā ‘idāni me bhātā āgamissati,",
  "atk-abh02a:1344_2": "idāni me bhātā āgamissatīti dvāraṃ vivaritvā olokayamānā nisīdi. Sā,",
  "atk-abh02a:1344_3": "there gharadvāraṃ sampatte,",
  "atk-abh02a:1344_4": "pattaṃ gahetvā sappiphāṇitayojitassa khīrapiṇḍapātassa pūretvā hatthe ṭhapesi.",
  "atk-abh02a:1344_5": "Thero ‘sukhaṃ hotū’ti anumodanaṃ katvā pakkāmi.",
  "atk-abh02a:1344_6": "Sāpi taṃ olokayamānā aṭṭhāsi.",
  "atk-abh02a:1345_0": "Therassa hi tadā ativiya parisuddho chavivaṇṇo ahosi,",
  "atk-abh02a:1345_1": "vippasannāni indriyāni,",
  "atk-abh02a:1345_2": "mukhaṃ bandhanā muttatālapakkaṃ viya ativiya virocittha.",
  "atk-abh02a:1345_3": "Mahāupāsikā araññā āgantvā – “kiṃ, amma,",
  "atk-abh02a:1345_4": "bhātiko te āgato”ti pucchi.",
  "atk-abh02a:1345_5": "Sā sabbaṃ taṃ pavattiṃ ārocesi.",
  "atk-abh02a:1345_6": "Upāsikā ‘ajja me puttassa pabbajitakiccaṃ matthakaṃ patta’nti ñatvā “abhiramati te, amma,",
  "atk-abh02a:1345_7": "bhātā buddhasāsane,",
  "atk-abh02a:1345_8": "na ukkaṇṭhatī”ti āha.",
  "atk-abh02a:1346_0": "Mahantaṃ kho panetaṃ satthu dāyajjaṃ yadidaṃ satta ariyadhanāni nāma.",
  "atk-abh02a:1346_1": "Taṃ na sakkā kusītena gahetuṃ.",
  "atk-abh02a:1346_2": "Yathā hi vippaṭipannaṃ puttaṃ mātāpitaro ‘ayaṃ amhākaṃ aputto’ti paribāhiraṃ karonti;",
  "atk-abh02a:1346_3": "so tesaṃ accayena dāyajjaṃ na labhati;",
  "atk-abh02a:1346_4": "evaṃ kusītopi idaṃ ariyadhanadāyajjaṃ na labhati,",
  "atk-abh02a:1346_5": "āraddhavīriyova labhatīti dāyajjamahattaṃ paccavekkhatopi uppajjati.",
  "atk-abh02a:1346_6": "‘Mahā kho pana te satthā.",
  "atk-abh02a:1346_7": "Satthuno hi te mātukucchismiṃ paṭisandhigaṇhanakālepi abhinikkhamanepi abhisambodhiyampi dhammacakkapavattanayamakapāṭihāriyadevorohanaāyusaṅkhāravossajjanesupi",
  "atk-abh02a:1346_8": "parinibbānakālepi dasasahassilokadhātu kampittha.",
  "atk-abh02a:1346_9": "Yuttaṃ nu te evarūpassa satthuno sāsane pabbajitvā kusītena bhavitu’nti evaṃ satthumahattaṃ paccavekkhatopi uppajjati.",
  "atk-abh02a:1347_0": "‘Jātiyāpi tvaṃ idāni na lāmakajātikosi;",
  "atk-abh02a:1347_1": "asambhinnāya mahāsammatapaveṇiyā āgate okkākarājavaṃse jāto;",
  "atk-abh02a:1347_2": "sirisuddhodanamahārājassa ca mahāmāyādeviyā ca nattā;",
  "atk-abh02a:1347_3": "rāhulabhaddassa kaniṭṭho.",
  "atk-abh02a:1347_4": "Tayā nāma evarūpena jinaputtena hutvā na yuttaṃ kusītena viharitu’nti evaṃ jātimahattaṃ paccavekkhatopi uppajjati.",
  "atk-abh02a:1347_5": "‘Sāriputtamoggallānā ceva asītimahāsāvakā ca vīriyeneva lokuttaradhammaṃ paṭivijjhiṃsu.",
  "atk-abh02a:1347_6": "Tvaṃ etesaṃ sabrahmacārīnaṃ maggaṃ paṭipajjasi,",
  "atk-abh02a:1347_7": "nappaṭipajjasī’ti evaṃ sabrahmacārimahattaṃ paccavekkhatopi uppajjati.",
  "atk-abh02a:1348_0": "Kucchiṃ pūretvā ṭhitaajagarasadise vissaṭṭhakāyikacetasikavīriye kusītapuggale parivajjentassāpi āraddhavīriye",
  "atk-abh02a:1348_1": "pahitatte puggale sevantassāpi ṭhānanisajjādīsu viriyuppādanatthaṃ ninnapoṇapabbhāracittassāpi uppajjati.",
  "atk-abh02a:1348_2": "Evaṃ uppannassa panassa arahattamaggena bhāvanāpāripūri hotīti pajānāti.",
  "atk-abh02a:1349_0": "Pītisambojjhaṅgassa –",
  "atk-abh02a:1350_0": "“Atthi,",
  "atk-abh02a:1350_1": "bhikkhave,",
  "atk-abh02a:1350_2": "pītisambojjhaṅgaṭṭhānīyā dhammā.",
  "atk-abh02a:1350_3": "Tattha yonisomanasikārabahulīkāro –",
  "atk-abh02a:1350_4": "ayamāhāro anuppannassa vā pītisambojjhaṅgassa uppādāya,",
  "atk-abh02a:1350_5": "uppannassa vā pītisambojjhaṅgassa bhiyyobhāvāya vepullāya bhāvanāya pāripūriyā saṃvattatī”ti –",
  "atk-abh02a:1351_0": "Evaṃ uppādo hoti.",
  "atk-abh02a:1351_1": "Tattha pītiyeva pītisambojjhaṅgaṭṭhānīyā dhammā nāma.",
  "atk-abh02a:1351_2": "Tassā uppādakamanasikāro yonisomanasikāro nāma.",
  "atk-abh02a:1352_0": "Apica ekādasa dhammā pītisambojjhaṅgassa uppādāya saṃvattanti –",
  "atk-abh02a:1352_1": "buddhānussati,",
  "atk-abh02a:1352_2": "dhammasaṅghasīlacāgadevatānussati,",
  "atk-abh02a:1352_3": "upasamānussati,",
  "atk-abh02a:1352_4": "lūkhapuggalaparivajjanatā,",
  "atk-abh02a:1352_5": "siniddhapuggalasevanatā,",
  "atk-abh02a:1352_6": "pasādanīyasuttantapaccavekkhaṇatā,",
  "atk-abh02a:1352_7": "tadadhimuttatāti.",
  "atk-abh02a:1353_0": "Buddhaguṇe anussarantassāpi hi yāva upacārā sakalasarīraṃ pharamāno pītisambojjhaṅgo uppajjati;",
  "atk-abh02a:1353_1": "dhammasaṅghaguṇe anussarantassāpi,",
  "atk-abh02a:1353_2": "dīgharattaṃ akkhaṇḍaṃ katvā rakkhitaṃ catupārisuddhisīlaṃ paccavekkhantassāpi,",
  "atk-abh02a:1353_3": "gihino dasasīlaṃ pañcasīlaṃ paccavekkhantassāpi,",
  "atk-abh02a:1353_4": "dubbhikkhabhayādīsu paṇītaṃ bhojanaṃ sabrahmacārīnaṃ datvā ‘evaṃ nāma adamhā’ti cāgaṃ paccavekkhantassāpi,",
  "atk-abh02a:1353_5": "gihinopi evarūpe kāle sīlavantānaṃ dinnadānaṃ paccavekkhantassāpi,",
  "atk-abh02a:1353_6": "yehi guṇehi samannāgatā devatā devattaṃ pattā tathārūpānaṃ guṇānaṃ attani atthitaṃ paccavekkhantassāpi,",
  "atk-abh02a:1353_7": "samāpattiyā vikkhambhite kilese saṭṭhipi sattatipi vassāni na samudācarantīti paccavekkhantassāpi,",
  "atk-abh02a:1353_8": "cetiyadassanabodhidassanatheradassanesu asakkaccakiriyāya saṃsūcitalūkhabhāve buddhādīsu pasādasinehābhāvena",
  "atk-abh02a:1353_9": "gadrabhapiṭṭhe rajasadise lūkhapuggale parivajjentassāpi,",
  "atk-abh02a:1353_10": "buddhādīsu pasādabahule muducitte siniddhapuggale sevantassāpi,",
  "atk-abh02a:1353_11": "ratanattayaguṇaparidīpake pasādanīyasuttante paccavekkhantassāpi,",
  "atk-abh02a:1353_12": "ṭhānanisajjādīsu pītiuppādanatthaṃ ninnapoṇapabbhāracittassāpi uppajjati.",
  "atk-abh02a:1353_13": "Evaṃ uppannassa panassa arahattamaggena bhāvanāpāripūri hotīti pajānāti.",
  "atk-abh02a:1354_0": "Passaddhisambojjhaṅgassa –",
  "atk-abh02a:1355_0": "“Atthi,",
  "atk-abh02a:1355_1": "bhikkhave,",
  "atk-abh02a:1355_2": "kāyapassaddhi cittapassaddhi.",
  "atk-abh02a:1355_3": "Tattha yonisomanasikārabahulīkāro –",
  "atk-abh02a:1355_4": "ayamāhāro anuppannassa vā passaddhisambojjhaṅgassa uppādāya,",
  "atk-abh02a:1355_5": "uppannassa vā passaddhisambojjhaṅgassa bhiyyobhāvāya vepullāya bhāvanāya pāripūriyā saṃvattatī”ti –",
  "atk-abh02a:1356_0": "Evaṃ uppādo hoti.",
  "atk-abh02a:1356_1": "Apica satta dhammā passaddhisambojjhaṅgassa uppādāya saṃvattanti –",
  "atk-abh02a:1356_2": "paṇītabhojanasevanatā,",
  "atk-abh02a:1356_3": "utusukhasevanatā,",
  "atk-abh02a:1356_4": "iriyāpathasukhasevanatā,",
  "atk-abh02a:1356_5": "majjhattapayogatā,",
  "atk-abh02a:1356_6": "sāraddhakāyapuggalaparivajjanatā,",
  "atk-abh02a:1356_7": "passaddhikāyapuggalasevanatā,",
  "atk-abh02a:1356_8": "tadadhimuttatāti.",
  "atk-abh02a:1356_9": "Paṇītañhi siniddhaṃ sappāyabhojanaṃ bhuñjantassāpi,",
  "atk-abh02a:1356_10": "sītuṇhesu utūsu ṭhānādīsu ca iriyāpathesu sappāyaṃ utuñca iriyāpathañca sevantassāpi passaddhi uppajjati.",
  "atk-abh02a:1356_11": "Yo pana mahāpurisajātiko sabbautuiriyāpathakkhamova hoti,",
  "atk-abh02a:1356_12": "na taṃ sandhāyetaṃ vuttaṃ.",
  "atk-abh02a:1356_13": "Yassa sabhāgavisabhāgatā atthi,",
  "atk-abh02a:1356_14": "tasseva visabhāge utuiriyāpathe vajjetvā sabhāge sevantassāpi uppajjati.",
  "atk-abh02a:1356_15": "Majjhattapayogo vuccati attano ca parassa ca kammassakatapaccavekkhaṇā;",
  "atk-abh02a:1356_16": "iminā majjhattapayogena uppajjati.",
  "atk-abh02a:1356_17": "Yo leḍḍudaṇḍādīhi paraṃ viheṭhayamānova vicarati,",
  "atk-abh02a:1356_18": "evarūpaṃ sāraddhakāyaṃ puggalaṃ parivajjentassāpi,",
  "atk-abh02a:1356_19": "saṃyatapādapāṇiṃ passaddhakāyaṃ puggalaṃ sevantassāpi,",
  "atk-abh02a:1356_20": "ṭhānanisajjādīsu passaddhiuppādanatthāya ninnapoṇapabbhāracittassāpi uppajjati.",
  "atk-abh02a:1356_21": "Evaṃ uppannassa panassa arahattamaggena bhāvanāpāripūri hotīti pajānāti.",
  "atk-abh02a:1357_0": "Samādhisambojjhaṅgassa –",
  "atk-abh02a:1358_0": "“Atthi,",
  "atk-abh02a:1358_1": "bhikkhave,",
  "atk-abh02a:1358_2": "samathanimittaṃ abyagganimittaṃ.",
  "atk-abh02a:1358_3": "Tattha yonisomanasikārabahulīkāro –",
  "atk-abh02a:1358_4": "ayamāhāro anuppannassa vā samādhisambojjhaṅgassa uppādāya,",
  "atk-abh02a:1358_5": "uppannassa vā samādhisambojjhaṅgassa bhiyyobhāvāya vepullāya bhāvanāya pāripūriyā saṃvattatī”ti –",
  "atk-abh02a:1359_0": "Evaṃ uppādo hoti. Tattha samathova samathanimittaṃ, avikkhepaṭṭhena ca abyagganimittanti.",
  "atk-abh02a:1360_0": "Apica ekādasa dhammā samādhisambojjhaṅgassa uppādāya saṃvattanti –",
  "atk-abh02a:1360_1": "vatthuvisadakiriyatā,",
  "atk-abh02a:1360_2": "indriyasamattapaṭipādanatā,",
  "atk-abh02a:1360_3": "nimittakusalatā,",
  "atk-abh02a:1360_4": "samaye cittassa paggaṇhanatā,",
  "atk-abh02a:1360_5": "samaye cittassa niggahaṇanatā,",
  "atk-abh02a:1360_6": "samaye sampahaṃsanatā,",
  "atk-abh02a:1360_7": "samaye ajjhupekkhaṇatā,",
  "atk-abh02a:1360_8": "asamāhitapuggalaparivajjanatā,",
  "atk-abh02a:1360_9": "samāhitapuggalasevanatā,",
  "atk-abh02a:1360_10": "jhānavimokkhapaccavekkhaṇatā,",
  "atk-abh02a:1360_11": "tadadhimuttatāti.",
  "atk-abh02a:1360_12": "Tattha vatthuvisadakiriyatā ca indriyasamattapaṭipādanatā ca vuttanayeneva veditabbā.",
  "atk-abh02a:1361_0": "Nimittakusalatā nāma kasiṇanimittassa uggahaṇakusalatā.",
  "atk-abh02a:1361_1": "Samaye cittassa paggahaṇanatāti yasmiṃ samaye atisithilavīriyatādīhi līnaṃ cittaṃ hoti,",
  "atk-abh02a:1361_2": "tasmiṃ samaye dhammavicayavīriyapītisambojjhaṅgasamuṭṭhāpanena tassa paggaṇhanaṃ.",
  "atk-abh02a:1361_3": "Samaye cittassa niggahaṇanatāti yasmiṃ samaye accāraddhavīriyatādīhi uddhaṭaṃ cittaṃ hoti,",
  "atk-abh02a:1361_4": "tasmiṃ samaye passaddhisamādhiupekkhāsambojjhaṅgasamuṭṭhāpanena tassa niggaṇhanaṃ.",
  "atk-abh02a:1361_5": "Samaye sampahaṃsanatāti yasmiṃ samaye cittaṃ paññāpayogamandatāya vā upasamasukhānadhigamena vā nirassādaṃ hoti,",
  "atk-abh02a:1361_6": "tasmiṃ samaye aṭṭhasaṃvegavatthupaccavekkhaṇena saṃvejeti.",
  "atk-abh02a:1361_7": "Aṭṭha saṃvegavatthūni nāma jātijarābyādhimaraṇāni cattāri,",
  "atk-abh02a:1361_8": "apāyadukkhaṃ pañcamaṃ,",
  "atk-abh02a:1361_9": "atīte vaṭṭamūlakaṃ dukkhaṃ,",
  "atk-abh02a:1361_10": "anāgate vaṭṭamūlakaṃ dukkhaṃ,",
  "atk-abh02a:1361_11": "paccuppanne āhārapariyeṭṭhimūlakaṃ dukkhanti.",
  "atk-abh02a:1361_12": "Ratanattayaguṇānussaraṇena ca pasādaṃ janeti.",
  "atk-abh02a:1361_13": "Ayaṃ vuccati samaye sampahaṃsanatāti.",
  "atk-abh02a:1362_0": "Samaye ajjhupekkhanatā nāma yasmiṃ samaye sammāpaṭipattiṃ āgamma alīnaṃ anuddhaṭaṃ anirassādaṃ ārammaṇe",
  "atk-abh02a:1362_1": "samappavattaṃ samathavīthipaṭipannaṃ cittaṃ hoti,",
  "atk-abh02a:1362_2": "tadāyaṃ paggahaniggahasampahaṃsanesu na byāpāraṃ āpajjati sārathī viya samappavattesu assesu.",
  "atk-abh02a:1362_3": "Ayaṃ vuccati samaye ajjhupekkhanatāti.",
  "atk-abh02a:1362_4": "Asamāhitapuggalaparivajjanatā nāma upacāraṃ vā appanaṃ vā appattānaṃ vikkhittacittānaṃ puggalānaṃ ārakā parivajjanaṃ.",
  "atk-abh02a:1362_5": "Samāhitapuggalasevanatā nāma upacārena vā appanāya vā samāhitacittānaṃ sevanā bhajanā payirupāsanā.",
  "atk-abh02a:1362_6": "Tadadhimuttatā nāma ṭhānanisajjādīsu samādhiuppādanatthaṃyeva ninnapoṇapabbhāracittatā.",
  "atk-abh02a:1362_7": "Evañhi paṭipajjato esa uppajjati.",
  "atk-abh02a:1362_8": "Evaṃ uppannassa panassa arahattamaggena bhāvanāpāripūri hotīti pajānāti.",
  "atk-abh02a:1363_0": "Upekkhāsambojjhaṅgassa –",
  "atk-abh02a:1364_0": "“Atthi,",
  "atk-abh02a:1364_1": "bhikkhave,",
  "atk-abh02a:1364_2": "upekkhāsambojjhaṅgaṭṭhānīyā dhammā.",
  "atk-abh02a:1364_3": "Tattha yonisomanasikārabahulīkāro –",
  "atk-abh02a:1364_4": "ayamāhāro anuppannassa vā upekkhāsambojjhaṅgassa uppādāya,",
  "atk-abh02a:1364_5": "uppannassa vā upekkhāsambojjhaṅgassa bhiyyobhāvāya vepullāya bhāvanāya pāripūriyā saṃvattatī”ti –",
  "atk-abh02a:1365_0": "Evaṃ uppādo hoti.",
  "atk-abh02a:1365_1": "Tattha upekkhāva upekkhāsambojjhaṅgaṭṭhānīyā dhammā nāma.",
  "atk-abh02a:1365_2": "Apica pañca dhammā upekkhāsambojjhaṅgassa uppādāya saṃvattanti –",
  "atk-abh02a:1365_3": "sattamajjhattatā,",
  "atk-abh02a:1365_4": "saṅkhāramajjhattatā,",
  "atk-abh02a:1365_5": "sattasaṅkhārakelāyanapuggalaparivajjanatā,",
  "atk-abh02a:1365_6": "sattasaṅkhāramajjhattapuggalasevanatā,",
  "atk-abh02a:1365_7": "tadadhimuttatāti.",
  "atk-abh02a:1366_0": "Tattha dvīhākārehi sattamajjhattataṃ samuṭṭhāpeti –",
  "atk-abh02a:1366_1": "‘tvaṃ attano kammena āgantvā attanova kammena gamissasi.",
  "atk-abh02a:1366_2": "Esopi attano kammena āgantvā attanova kammena gamissati.",
  "atk-abh02a:1366_3": "Tvaṃ kaṃ kelāyasī’ti evaṃ kammassakatapaccavekkhaṇena ca ‘paramatthato sattoyeva natthi.",
  "atk-abh02a:1366_4": "So tvaṃ kaṃ kelāyasī’ti evaṃ nissattapaccavekkhaṇena ca.",
  "atk-abh02a:1366_5": "Dvīhevākārehi saṅkhāramajjhattataṃ samuṭṭhāpeti –",
  "atk-abh02a:1366_6": "‘idaṃ cīvaraṃ anupubbena vaṇṇavikārañceva jiṇṇabhāvañca upagantvā pādapuñchanacoḷakaṃ hutvā yaṭṭhikoṭiyā chaḍḍanīyaṃ bhavissati.",
  "atk-abh02a:1366_7": "Sace panassa sāmiko bhaveyya,",
  "atk-abh02a:1366_8": "nāssa evaṃ vinassituṃ dadeyyā’ti evaṃ assāmikabhāvapaccavekkhaṇena ca.",
  "atk-abh02a:1366_9": "‘Anaddhaniyaṃ idaṃ tāvakālika’nti evaṃ tāvakālikabhāvapaccavekkhaṇena ca.",
  "atk-abh02a:1366_10": "Yathā ca cīvare,",
  "atk-abh02a:1366_11": "evaṃ pattādīsupi yojanā kātabbā.",
  "atk-abh02a:1367_0": "Sattasaṅkhārakelāyanapuggalaparivajjanatāti ettha yo puggalo gihī vā attano puttadhītādike,",
  "atk-abh02a:1367_1": "pabbajito vā attano antevāsikasamānupajjhāyakādike mamāyati,",
  "atk-abh02a:1367_2": "sahattheneva nesaṃ kesacchedanasūcikammacīvaradhovanarajanapattapacanādīni karoti,",
  "atk-abh02a:1367_3": "muhuttampi apassanto ‘asuko sāmaṇero kuhiṃ?",
  "atk-abh02a:1367_4": "Asuko daharo kuhi’nti?",
  "atk-abh02a:1367_5": "Bhantamigo viya ito cito ca āloketi;",
  "atk-abh02a:1367_6": "aññena kesacchedanādīnaṃ atthāya ‘muhuttaṃ tāva asukaṃ pesethā’ti yāciyamānopi ‘amhepi taṃ attano kammaṃ na kārema,",
  "atk-abh02a:1367_7": "tumhe naṃ gahetvā kilamessathā’ti na deti –",
  "atk-abh02a:1367_8": "ayaṃ sattakelāyano nāma.",
  "atk-abh02a:1368_0": "Yo pana cīvarapattathālakakattarayaṭṭhiādīni mamāyati,",
  "atk-abh02a:1368_1": "aññassa hatthena parāmasitumpi na deti,",
  "atk-abh02a:1368_2": "tāvakālikaṃ yācitopi ‘mayampi imaṃ mamāyantā na paribhuñjāma,",
  "atk-abh02a:1368_3": "tumhākaṃ kiṃ dassāmā’ti vadati –",
  "atk-abh02a:1368_4": "ayaṃ saṅkhārakelāyano nāma.",
  "atk-abh02a:1368_5": "Yo pana tesu dvīsupi vatthūsu majjhatto udāsīno –",
  "atk-abh02a:1368_6": "ayaṃ sattasaṅkhāramajjhatto nāma.",
  "atk-abh02a:1368_7": "Iti ayaṃ upekkhāsambojjhaṅgo evarūpe sattasaṅkhārakelāyanapuggale ārakā parivajjentassāpi,",
  "atk-abh02a:1368_8": "sattasaṅkhāramajjhattapuggale sevantassāpi,",
  "atk-abh02a:1368_9": "ṭhānanisajjādīsu taduppādanatthaṃ ninnapoṇapabbhāracittassāpi uppajjati.",
  "atk-abh02a:1368_10": "Evaṃ uppannassa panassa arahattamaggena bhāvanāpāripūri hotīti pajānāti.",
  "atk-abh02a:1368_11": "Sesaṃ sabbattha uttānatthamevāti.",
  "atk-abh02a:1369_0": "Bojjhaṅgapabbavaṇṇanā.",
  "atk-abh02a:1370_0": "Imesupi dvīsu pabbesu suddhavipassanāva kathitā.",
  "atk-abh02a:1370_1": "Iti ime cattāro satipaṭṭhānā pubbabhāge nānācittesu labbhanti.",
  "atk-abh02a:1370_2": "Aññeneva hi cittena kāyaṃ pariggaṇhāti,",
  "atk-abh02a:1370_3": "aññena vedanaṃ,",
  "atk-abh02a:1370_4": "aññena cittaṃ,",
  "atk-abh02a:1370_5": "aññena dhamme pariggaṇhāti;",
  "atk-abh02a:1370_6": "lokuttaramaggakkhaṇe pana ekacitteyeva labbhanti.",
  "atk-abh02a:1370_7": "Ādito hi kāyaṃ pariggaṇhitvā āgatassa vipassanāsampayuttā sati kāyānupassanā nāma.",
  "atk-abh02a:1370_8": "Tāya satiyā samannāgato puggalo kāyānupassī nāma.",
  "atk-abh02a:1370_9": "Vipassanaṃ ussukkāpetvā ariyamaggaṃ pattassa maggakkhaṇe maggasampayuttā sati kāyanupassanā nāma.",
  "atk-abh02a:1370_10": "Tāya satiyā samannāgato puggalo kāyānupassī nāma.",
  "atk-abh02a:1370_11": "Vedanaṃ pariggaṇhitvā….",
  "atk-abh02a:1370_12": "Cittaṃ pariggaṇhitvā….",
  "atk-abh02a:1370_13": "Dhamme pariggaṇhitvā āgatassa vipassanāsampayuttā sati dhammānupassanā nāma.",
  "atk-abh02a:1370_14": "Tāya satiyā samannāgato puggalo dhammānupassī nāma.",
  "atk-abh02a:1370_15": "Vipassanaṃ ussukkāpetvā ariyamaggaṃ pattassa maggakkhaṇe maggasampayuttā sati dhammānupassanā nāma.",
  "atk-abh02a:1370_16": "Tāya satiyā samannāgato puggalo dhammānupassī nāma.",
  "atk-abh02a:1370_17": "Evaṃ tāva desanā puggale tiṭṭhati.",
  "atk-abh02a:1370_18": "Kāye pana ‘subha’nti vipallāsappahānā kāyapariggāhikā sati maggena samijjhatīti kāyānupassanā nāma.",
  "atk-abh02a:1370_19": "Vedanāya ‘sukha’nti vipallāsappahānā vedanāpariggāhikā sati maggena samijjhatīti vedanānupassanā nāma.",
  "atk-abh02a:1370_20": "Citte ‘nicca’nti vipallāsappahānā cittapariggāhikā sati maggena samijjhatīti cittānupassanā nāma.",
  "atk-abh02a:1370_21": "Dhammesu ‘attā’ti vipallāsappahānā dhammapariggāhikā sati maggena samijjhatīti dhammānupassanā nāma.",
  "atk-abh02a:1370_22": "Iti ekāva maggasampayuttā sati catukiccasādhanaṭṭhena cattāri nāmāni labhati.",
  "atk-abh02a:1370_23": "Tena vuttaṃ –",
  "atk-abh02a:1370_24": "‘lokuttaramaggakkhaṇe pana ekacitteyeva labbhantī’ti.",
  "atk-abh02a:1371_0": "Suttantabhājanīyavaṇṇanā.",
  "atk-abh02a:1372_0": "2. Abhidhammabhājanīyavaṇṇanā",
  "atk-abh02a:1373_0": "374.",
  "atk-abh02a:1373_1": "Abhidhammabhājanīye lokuttarasatipaṭṭhānavasena desanāya āraddhattā yathā kāyādiārammaṇesu lokiyasatipaṭṭhānesu tanti ṭhapitā,",
  "atk-abh02a:1373_2": "evaṃ aṭṭhapetvā sabbānipi kāyānupassādīni satipaṭṭhānāni dhammasaṅgaṇiyaṃ vibhattassa desanānayassa mukhamattameva dassentena niddiṭṭhāni.",
  "atk-abh02a:1374_0": "Tattha nayabhedo veditabbo. Kathaṃ?",
  "atk-abh02a:1374_1": "Kāyānupassanāya tāva sotāpattimagge jhānābhinivese suddhikapaṭipadā,",
  "atk-abh02a:1374_2": "suddhikasuññatā,",
  "atk-abh02a:1374_3": "suññatapaṭipadā,",
  "atk-abh02a:1374_4": "suddhikaappaṇihitaṃ,",
  "atk-abh02a:1374_5": "appaṇihitapaṭipadāti imesu pañcasu ṭhānesu dvinnaṃ dvinnaṃ catukkapañcakanayānaṃ vasena dasa nayā honti.",
  "atk-abh02a:1374_6": "Evaṃ sesesupīti vīsatiyā abhinivesesu dve nayasatāni.",
  "atk-abh02a:1374_7": "Tāni catūhi adhipatīhi catuguṇitāni aṭṭha.",
  "atk-abh02a:1374_8": "Iti suddhikāni dve sādhipatīni aṭṭhāti sabbampi nayasahassaṃ hoti.",
  "atk-abh02a:1374_9": "Tathā vedanānupassanādīsu suddhikasatipaṭṭhāne cāti sotāpattimagge pañca nayasahassāni.",
  "atk-abh02a:1374_10": "Yathā ca sotāpattimagge,",
  "atk-abh02a:1374_11": "evaṃ sesamaggesupīti kusale vīsati nayasahassāni;",
  "atk-abh02a:1374_12": "suññatāpaṇihitānimittādibhedesu pana tato tiguṇe vipāke saṭṭhi nayasahassānīti.",
  "atk-abh02a:1374_13": "Evameva sakiccasādhakānañceva saṃsiddhikakiccānañca kusalavipākasatipaṭṭhānānaṃ niddesavasena duvidho",
  "atk-abh02a:1374_14": "kāyānupassanādivasena ca suddhikavasena ca kusale pañcannaṃ vipāke pañcannanti dasannaṃ niddesavārānaṃ",
  "atk-abh02a:1374_15": "vasena dasappabhedo asītinayasahassapatimaṇḍito abhidhammabhājanīyaniddeso.",
  "atk-abh02a:1375_0": "3. Pañhāpucchakavaṇṇanā",
  "atk-abh02a:1376_0": "386.",
  "atk-abh02a:1376_1": "Pañhāpucchake pāḷianusāreneva satipaṭṭhānānaṃ kusalādibhāvo veditabbo.",
  "atk-abh02a:1376_2": "Ārammaṇattikesu pana sabbānipi etāni appamāṇaṃ nibbānaṃ ārabbha pavattanato appamāṇārammaṇāneva,",
  "atk-abh02a:1376_3": "na maggārammaṇāni;",
  "atk-abh02a:1376_4": "sahajātahetuvasena pana maggahetukāni;",
  "atk-abh02a:1376_5": "vīriyaṃ vā vīmaṃsaṃ vā jeṭṭhakaṃ katvā maggabhāvanākāle maggādhipatīni;",
  "atk-abh02a:1376_6": "chandacittajeṭṭhakāya maggabhāvanāya navattabbāni maggādhipatīnīti phalakālepi navattabbāneva;",
  "atk-abh02a:1376_7": "atītādīsu ekārammaṇabhāvenapi navattabbāni;",
  "atk-abh02a:1376_8": "nibbānassa pana bahiddhādhammattā bahiddhārammaṇāni nāma hontīti.",
  "atk-abh02a:1376_9": "Evametasmiṃ pañhāpucchake nibbattitalokuttarāneva satipaṭṭhānāni kathitāni.",
  "atk-abh02a:1376_10": "Sammāsambuddhena hi suttantabhājanīyasmiṃyeva lokiyalokuttaramissakā satipaṭṭhānā kathitā;",
  "atk-abh02a:1376_11": "abhidhammabhājanīyapañhāpucchakesu pana lokuttarāyevāti.",
  "atk-abh02a:1376_12": "Evamayaṃ satipaṭṭhānavibhaṅgopi teparivaṭṭaṃ nīharitvā bhājetvā dassitoti.",
  "atk-abh02a:1377_0": "Sammohavinodaniyā vibhaṅgaṭṭhakathāya",
  "atk-abh02a:1378_0": "Satipaṭṭhānavibhaṅgavaṇṇanā niṭṭhitā.",
  "atk-abh02a:1379_0": "8. Sammappadhānavibhaṅgo",
  "atk-abh02a:1380_0": "1. Suttantabhājanīyavaṇṇanā",
  "atk-abh02a:1381_0": "390.",
  "atk-abh02a:1381_1": "Idāni tadanantare sammappadhānavibhaṅge cattāroti gaṇanaparicchedo.",
  "atk-abh02a:1381_2": "Tena na tato heṭṭhā na uddhanti sammappadhānaparicchedaṃ dīpeti.",
  "atk-abh02a:1381_3": "Sammappadhānāti kāraṇappadhānā upāyappadhānā yonisopadhānā.",
  "atk-abh02a:1381_4": "Idha bhikkhūti imasmiṃ sāsane paṭipannako bhikkhu.",
  "atk-abh02a:1381_5": "Anuppannānanti anibbattānaṃ.",
  "atk-abh02a:1381_6": "Pāpakānanti lāmakānaṃ.",
  "atk-abh02a:1381_7": "Akusalānaṃ dhammānanti akosallasambhūtānaṃ dhammānaṃ.",
  "atk-abh02a:1381_8": "Anuppādāyāti na uppādanatthāya.",
  "atk-abh02a:1381_9": "Chandaṃ janetīti kattukamyatāsaṅkhātaṃ kusalacchandaṃ janeti uppādeti.",
  "atk-abh02a:1381_10": "Vāyamatīti payogaṃ parakkamaṃ karoti.",
  "atk-abh02a:1381_11": "Vīriyaṃ ārabhatīti kāyikacetasikaṃ vīriyaṃ karoti.",
  "atk-abh02a:1381_12": "Cittaṃ paggaṇhātīti teneva sahajātavīriyena cittaṃ ukkhipati.",
  "atk-abh02a:1381_13": "Padahatīti padhānavīriyaṃ karoti.",
  "atk-abh02a:1381_14": "Paṭipāṭiyā panetāni cattāripi padāni āsevanābhāvanābahulīkammasātaccakiriyāhi yojetabbāni.",
  "atk-abh02a:1382_0": "Uppannānaṃ pāpakānanti anuppannanti avattabbataṃ āpannānaṃ pāpadhammānaṃ.",
  "atk-abh02a:1382_1": "Pahānāyāti pajahanatthāya.",
  "atk-abh02a:1382_2": "Anuppannānaṃ kusalānaṃ dhammānanti anibbattānaṃ kosallasambhūtānaṃ dhammānaṃ.",
  "atk-abh02a:1382_3": "Uppādāyāti uppādanatthāya.",
  "atk-abh02a:1382_4": "Uppannānanti nibbattānaṃ.",
  "atk-abh02a:1382_5": "Ṭhitiyāti ṭhitatthāya.",
  "atk-abh02a:1382_6": "Asammosāyāti anassanatthaṃ.",
  "atk-abh02a:1382_7": "Bhiyyobhāvāyāti punappunaṃ bhāvāya.",
  "atk-abh02a:1382_8": "Vepullāyāti vipulabhāvāya.",
  "atk-abh02a:1382_9": "Bhāvanāyāti vaḍḍhiyā.",
  "atk-abh02a:1382_10": "Pāripūriyāti paripūraṇatthāya.",
  "atk-abh02a:1382_11": "Ayaṃ tāva catunnaṃ sammappadhānānaṃ uddesavāravasena ekapadiko atthuddhāro.",
  "atk-abh02a:1383_0": "391.",
  "atk-abh02a:1383_1": "Idāni paṭipāṭiyā tāni padāni bhājetvā dassetuṃ kathañca bhikkhu anuppannānantiādinā nayena niddesavāro āraddho.",
  "atk-abh02a:1383_2": "Tattha yaṃ heṭṭhā dhammasaṅgahe āgatasadisaṃ,",
  "atk-abh02a:1383_3": "taṃ tassa vaṇṇanāyaṃ vuttanayeneva veditabbaṃ.",
  "atk-abh02a:1383_4": "Yaṃ pana tasmiṃ anāgataṃ,",
  "atk-abh02a:1383_5": "tattha chandaniddese tāva yo chandoti yo chandaniyavasena chando.",
  "atk-abh02a:1383_6": "Chandikatāti chandikabhāvo,",
  "atk-abh02a:1383_7": "chandakaraṇākāro vā.",
  "atk-abh02a:1383_8": "Kattukamyatāti kattukāmatā.",
  "atk-abh02a:1383_9": "Kusaloti cheko.",
  "atk-abh02a:1383_10": "Dhammacchandoti sabhāvacchando.",
  "atk-abh02a:1383_11": "Ayañhi chando nāma taṇhāchando,",
  "atk-abh02a:1383_12": "diṭṭhichando,",
  "atk-abh02a:1383_13": "vīriyachando,",
  "atk-abh02a:1383_14": "dhammacchandoti bahuvidho nānappakārako.",
  "atk-abh02a:1383_15": "Tesu dhammacchandoti imasmiṃ ṭhāne kattukamyatākusaladhammacchando adhippeto.",
  "atk-abh02a:1384_0": "Imaṃ chandaṃ janetīti chandaṃ kurumānova chandaṃ janeti nāma.",
  "atk-abh02a:1384_1": "Sañjanetīti upasaggena padaṃ vaḍḍhitaṃ.",
  "atk-abh02a:1384_2": "Uṭṭhapetīti chandaṃ kurumānova taṃ uṭṭhapeti nāma.",
  "atk-abh02a:1384_3": "Samuṭṭhapetīti upasaggena padaṃ vaḍḍhitaṃ.",
  "atk-abh02a:1384_4": "Nibbattetīti chandaṃ kurumānova taṃ nibbatteti nāma.",
  "atk-abh02a:1384_5": "Abhinibbattetīti upasaggena padaṃ vaḍḍhitaṃ.",
  "atk-abh02a:1384_6": "Apica chandaṃ karontova chandaṃ janeti nāma.",
  "atk-abh02a:1384_7": "Tameva satataṃ karonto sañjaneti nāma.",
  "atk-abh02a:1384_8": "Kenacideva antarāyena patitaṃ puna ukkhipanto uṭṭhapeti nāma.",
  "atk-abh02a:1384_9": "Pabandhaṭṭhitiṃ pāpento samuṭṭhapeti nāma.",
  "atk-abh02a:1384_10": "Taṃ pākaṭaṃ karonto nibbatteti nāma.",
  "atk-abh02a:1384_11": "Anosakkanatāya alīnavuttitāya anolīnavuttitāya abhimukhabhāvena nibbattento abhinibbatteti nāma.",
  "atk-abh02a:1385_0": "394.",
  "atk-abh02a:1385_1": "Vīriyaniddese vīriyaṃ karontova vīriyaṃ ārabhati nāma.",
  "atk-abh02a:1385_2": "Dutiyapadaṃ upasaggena vaḍḍhitaṃ.",
  "atk-abh02a:1385_3": "Vīriyaṃ karontoyeva ca āsevati bhāveti nāma.",
  "atk-abh02a:1385_4": "Punappunaṃ karonto vahulīkaroti.",
  "atk-abh02a:1385_5": "Āditova karonto ārabhati.",
  "atk-abh02a:1385_6": "Punappunaṃ karonto samārabhati.",
  "atk-abh02a:1385_7": "Bhāvanāvasena bhajanto āsevati.",
  "atk-abh02a:1385_8": "Vaḍḍhento bhāveti.",
  "atk-abh02a:1385_9": "Sabbakiccesu tadeva bahulīkaronto bahulīkarotīti veditabbo.",
  "atk-abh02a:1386_0": "395.",
  "atk-abh02a:1386_1": "Cittapaggahaniddese vīriyapaggahena yojento cittaṃ paggaṇhāti,",
  "atk-abh02a:1386_2": "ukkhipatīti attho.",
  "atk-abh02a:1386_3": "Punappunaṃ paggaṇhanto sampaggaṇhāti.",
  "atk-abh02a:1386_4": "Evaṃ sampaggahitaṃ yathā na patati tathā naṃ vīriyupatthambhena upatthambhento upatthambheti.",
  "atk-abh02a:1386_5": "Upatthambhitampi thirabhāvatthāya punappunaṃ upatthambhento paccupatthambheti nāma.",
  "atk-abh02a:1387_0": "406.",
  "atk-abh02a:1387_1": "Ṭhitiyātipadassa niddese sabbesampi asammosādīnaṃ ṭhitivevacanabhāvaṃ dassetuṃ yā ṭhiti so asammosotiādi vuttaṃ.",
  "atk-abh02a:1387_2": "Ettha hi heṭṭhimaṃ heṭṭhimaṃ padaṃ uparimassa uparimassa padassa attho,",
  "atk-abh02a:1387_3": "uparimaṃ uparimaṃ padaṃ heṭṭhimassa heṭṭhimassa atthotipi vattuṃ vaṭṭati.",
  "atk-abh02a:1387_4": "Sesaṃ sabbattha uttānatthamevāti.",
  "atk-abh02a:1387_5": "Ayaṃ tāva pāḷivaṇṇanā.",
  "atk-abh02a:1388_0": "Ayaṃ panettha vinicchayakathā.",
  "atk-abh02a:1388_1": "Ayañhi sammappadhānakathā nāma duvidhā –",
  "atk-abh02a:1388_2": "lokiyā lokuttarā ca.",
  "atk-abh02a:1388_3": "Tattha lokiyā sabbapubbabhāge hoti.",
  "atk-abh02a:1388_4": "Sā kassapasaṃyuttapariyāyena lokiyamaggakkhaṇe veditabbā.",
  "atk-abh02a:1388_5": "Vuttañhi tattha –",
  "atk-abh02a:1389_0": "“Cattāro me, āvuso, sammappadhānā. Katame cattāro?",
  "atk-abh02a:1390_0": "Idhāvuso,",
  "atk-abh02a:1390_1": "bhikkhu ‘anuppannā me pāpakā akusalā dhammā uppajjamānā anatthāya saṃvatteyyu’nti ātappaṃ karoti;",
  "atk-abh02a:1390_2": "‘uppannā me pāpakā akusalā dhammā appahīyamānā anatthāya saṃvatteyyu’nti ātappaṃ karoti;",
  "atk-abh02a:1390_3": "‘anuppannā me kusalā dhammā anuppajjamānā anatthāya saṃvatteyyu’nti ātappaṃ karoti.",
  "atk-abh02a:1390_4": "‘Uppannā me kusalā dhammā nirujjhamānā anatthāya saṃvatteyyu’nti ātappaṃ karotī”ti.",
  "atk-abh02a:1391_0": "Ettha ca ‘anuppannā me kusalā dhammā’ti samathavipassanā ceva maggo ca.",
  "atk-abh02a:1391_1": "Uppannā kusalā nāma samathavipassanāva.",
  "atk-abh02a:1391_2": "Maggo pana sakiṃ uppajjitvā nirujjhamāno anatthāya saṃvattanako nāma natthi.",
  "atk-abh02a:1391_3": "So hi phalassa paccayaṃ datvāva nirujjhati.",
  "atk-abh02a:1391_4": "Purimasmiṃ vā samathavipassanāva gahetabbāti vuttaṃ,",
  "atk-abh02a:1391_5": "taṃ pana na yuttaṃ.",
  "atk-abh02a:1392_0": "Tattha “uppannā samathavipassanā nirujjhamānā anatthāya saṃvattantī”ti atthassa āvibhāvatthaṃ idaṃ vatthu –",
  "atk-abh02a:1392_1": "eko kira khīṇāsavatthero ‘mahācetiyañca mahābodhiñca vandissāmī’ti samāpattilābhinā bhaṇḍagāhakasāmaṇerena",
  "atk-abh02a:1392_2": "saddhiṃ janapadato mahāvihāraṃ āgantvā vihārapariveṇaṃ pāvisi;",
  "atk-abh02a:1392_3": "sāyanhasamaye mahābhikkhusaṅghe cetiyaṃ vandamāne cetiyaṃ vandanatthāya na nikkhami. Kasmā?",
  "atk-abh02a:1392_4": "Khīṇāsavānañhi tīsu ratanesu mahantaṃ gāravaṃ hoti.",
  "atk-abh02a:1392_5": "Tasmā bhikkhusaṅghe vanditvā paṭikkante manussānaṃ sāyamāsabhuttavelāya sāmaṇerampi ajānāpetvā ‘cetiyaṃ vandissāmī’ti ekakova nikkhami.",
  "atk-abh02a:1392_6": "Sāmaṇero ‘kiṃ nu kho thero avelāya ekakova gacchati,",
  "atk-abh02a:1392_7": "jānissāmī’ti upajjhāyassa padānupadikova nikkhami.",
  "atk-abh02a:1392_8": "Thero anāvajjanena tassa āgamanaṃ ajānanto dakkhiṇadvārena mahācetiyaṅgaṇaṃ āruḷho.",
  "atk-abh02a:1392_9": "Sāmaṇeropi anupadaṃyeva āruḷho.",
  "atk-abh02a:1393_0": "Mahāthero mahācetiyaṃ ulloketvā buddhārammaṇaṃ pītiṃ gahetvā sabbaṃ cetaso samannāharitvā haṭṭhapahaṭṭho mahācetiyaṃ vandati.",
  "atk-abh02a:1393_1": "Sāmaṇero therassa vandanākāraṃ disvā ‘upajjhāyo me ativiya pasannacitto vandati;",
  "atk-abh02a:1393_2": "kiṃ nu kho pupphāni labhitvā pūjaṃ kareyyā’ti cintesi.",
  "atk-abh02a:1393_3": "There vanditvā uṭṭhāya sirasi añjaliṃ ṭhapetvā mahācetiyaṃ ulloketvā ṭhite sāmaṇero ukkāsitvā attano āgatabhāvaṃ jānāpesi.",
  "atk-abh02a:1393_4": "Thero parivattetvā olokento “kadā āgatosī”ti pucchi.",
  "atk-abh02a:1393_5": "“Tumhākaṃ cetiyaṃ vandanakāle, bhante;",
  "atk-abh02a:1393_6": "ativiya pasannā cetiyaṃ vandittha;",
  "atk-abh02a:1393_7": "kinnu kho pupphāni labhitvā pūjeyyāthā”ti? “Āma, sāmaṇera,",
  "atk-abh02a:1393_8": "imasmiṃ cetiye viya aññatra ettakaṃ dhātunidhānaṃ nāma natthi.",
  "atk-abh02a:1393_9": "Evarūpaṃ asadisaṃ mahāthūpaṃ pupphāni labhitvā ko na pūjeyyā”ti? “Tena hi, bhante,",
  "atk-abh02a:1393_10": "adhivāsetha,",
  "atk-abh02a:1393_11": "āharissāmī”ti tāvadeva jhānaṃ samāpajjitvā iddhiyā himavantaṃ gantvā vaṇṇagandhasampannāni pupphāni gahetvā",
  "atk-abh02a:1393_12": "parissāvanaṃ pūretvā mahāthere dakkhiṇamukhato pacchimamukhe asampatteyeva āgantvā pupphaparissāvanaṃ",
  "atk-abh02a:1393_13": "hatthe ṭhapetvā “pūjetha bhante”ti āha.",
  "atk-abh02a:1393_14": "Thero “atimandāni no, sāmaṇera,",
  "atk-abh02a:1393_15": "pupphānī”ti āha.",
  "atk-abh02a:1393_16": "“Gacchatha, bhante,",
  "atk-abh02a:1393_17": "bhagavato guṇe āvajjetvā pūjethā”ti.",
  "atk-abh02a:1394_0": "Thero pacchimamukhanissitena sopānena āruyha kucchivedikābhūmiyaṃ pupphapūjaṃ kātuṃ āraddho.",
  "atk-abh02a:1394_1": "Vedikābhūmi paripuṇṇā;",
  "atk-abh02a:1394_2": "pupphāni patitvā dutiyabhūmiyaṃ jaṇṇuppamāṇena odhinā pūrayiṃsu.",
  "atk-abh02a:1394_3": "Tato otaritvā pādapiṭṭhikapantiṃ pūjesi;",
  "atk-abh02a:1394_4": "sāpi paripūri;",
  "atk-abh02a:1394_5": "paripuṇṇabhāvaṃ ñatvā heṭṭhimatale vikiranto agamāsi;",
  "atk-abh02a:1394_6": "sabbaṃ cetiyaṅgaṇaṃ paripūri;",
  "atk-abh02a:1394_7": "tasmiṃ paripuṇṇe “sāmaṇera,",
  "atk-abh02a:1394_8": "pupphāni na khīyantī”ti āha.",
  "atk-abh02a:1394_9": "“Parissāvanaṃ, bhante,",
  "atk-abh02a:1394_10": "adhomukhaṃ karothā”ti.",
  "atk-abh02a:1394_11": "Adhomukhaṃ katvā cālesi.",
  "atk-abh02a:1394_12": "Tadā pupphāni khīṇāni.",
  "atk-abh02a:1394_13": "Thero parissāvanaṃ sāmaṇerassa datvā saddhiṃ hatthipākārena cetiyaṃ tikkhattuṃ padakkhiṇaṃ katvā catūsu ṭhānesu vanditvā pariveṇaṃ gacchanto cintesi –",
  "atk-abh02a:1394_14": "‘yāva mahiddhiko vatāyaṃ sāmaṇero;",
  "atk-abh02a:1394_15": "sakkhissati nu kho imaṃ iddhānubhāvaṃ rakkhitunti?",
  "atk-abh02a:1394_16": "Tato ‘na sakkhissatī’ti disvā sāmaṇeraṃ āha –",
  "atk-abh02a:1394_17": "“sāmaṇera,",
  "atk-abh02a:1394_18": "tvaṃ idāni mahiddhiko;",
  "atk-abh02a:1394_19": "evarūpaṃ pana iddhiṃ nāsetvā pacchimakāle kāṇapesakāriyā hatthena madditaṃkañjiyaṃ pivissasī”ti.",
  "atk-abh02a:1394_20": "Daharakabhāvassa nāmesa doso yaṃ so upajjhāyassa kathāya saṃvejetvā ‘kammaṭṭhānaṃ me, bhante,",
  "atk-abh02a:1394_21": "ācikkhathā’ti na yāci;",
  "atk-abh02a:1394_22": "‘amhākaṃ upajjhāyo kiṃ vadatī’ti taṃ pana asuṇanto viya agamāsi.",
  "atk-abh02a:1395_0": "Thero mahācetiyañca mahābodhiñca vanditvā sāmaṇeraṃ pattacīvaraṃ gāhāpetvā anupubbena kuṭeḷitissamahāvihāraṃ agamāsi.",
  "atk-abh02a:1395_1": "Sāmaṇero upajjhāyassa padānupadiko hutvā bhikkhācāraṃ na gacchati.",
  "atk-abh02a:1395_2": "“Kataraṃ gāmaṃ pavisatha,",
  "atk-abh02a:1395_3": "bhante”ti pucchitvā pana ‘idāni me upajjhāyo gāmadvāraṃ sampatto bhavissatī’ti ñatvā attano ca upajjhāyassa",
  "atk-abh02a:1395_4": "ca pattacīvaraṃ gahetvā ākāsenāgantvā therassa pattacīvaraṃ datvā piṇḍāya pavisati.",
  "atk-abh02a:1395_5": "Thero sabbakālaṃ ovadati –",
  "atk-abh02a:1395_6": "“sāmaṇera,",
  "atk-abh02a:1395_7": "mā evamakāsi;",
  "atk-abh02a:1395_8": "puthujjaniddhi nāma calā anibaddhā;",
  "atk-abh02a:1395_9": "asappāyaṃ rūpādiārammaṇaṃ labhitvā appamattakeneva bhijjati;",
  "atk-abh02a:1395_10": "santāya samāpattiyā parihīnā brahmacariyavāse santhambhituṃ na sakkontī”ti.",
  "atk-abh02a:1395_11": "Sāmaṇero ‘kiṃ katheti mayhaṃ upajjhāyo’ti sotuṃ na icchati,",
  "atk-abh02a:1395_12": "tatheva karoti.",
  "atk-abh02a:1395_13": "Thero anupubbena cetiyavandanaṃ karonto kammupendavihāraṃ nāma gato.",
  "atk-abh02a:1395_14": "Tattha vasantepi there sāmaṇero tatheva karoti.",
  "atk-abh02a:1396_0": "Athekadivasaṃ ekā pesakāradhītā abhirūpā paṭhamavaye ṭhitā kammupendagāmato nikkhamitvā padumassaraṃ oruyha gāyamānā pupphāni bhañjati.",
  "atk-abh02a:1396_1": "Tasmiṃ samaye sāmaṇero padumassaramatthakena gacchati gacchanto pana,",
  "atk-abh02a:1396_2": "sakkaralasikāya kāṇamakkhikā viya,",
  "atk-abh02a:1396_3": "tassā gītasadde bajjhi;",
  "atk-abh02a:1396_4": "tāvadeva iddhi antarahitā,",
  "atk-abh02a:1396_5": "chinnapakkho kāko viya ahosi.",
  "atk-abh02a:1396_6": "Santasamāpattibalena pana tattheva udakapiṭṭhe apatitvā simbalitūlaṃ viya patamānaṃ anupubbena padumassaratīre aṭṭhāsi.",
  "atk-abh02a:1396_7": "So vegena gantvā upajjhāyassa pattacīvaraṃ datvā nivatti.",
  "atk-abh02a:1396_8": "Mahāthero ‘pagevetaṃ mayā diṭṭhaṃ,",
  "atk-abh02a:1396_9": "nivāriyamānopi na nivattissatī’ti kiñci avatvā piṇḍāya pāvisi.",
  "atk-abh02a:1397_0": "Sāmaṇero gantvā padumassaratīre aṭṭhāsi tassā paccuttaraṇaṃ āgamayamāno.",
  "atk-abh02a:1397_1": "Sāpi sāmaṇeraṃ ākāsena gacchantañca punāgantvā ṭhitañca disvā ‘addhā esa maṃ nissāya ukkaṇṭhito’ti ñatvā ‘paṭikkama sāmaṇerā’ti āha.",
  "atk-abh02a:1397_2": "Sopi paṭipakkami.",
  "atk-abh02a:1397_3": "Itarā paccuttaritvā sāṭakaṃ nivāsetvā taṃ upasaṅkamitvā ‘kiṃ,",
  "atk-abh02a:1397_4": "bhante’ti pucchi.",
  "atk-abh02a:1397_5": "So tamatthaṃ ārocesi.",
  "atk-abh02a:1397_6": "Sā bahūhi kāraṇehi gharāvāse ādīnavaṃ brahmacariyavāse ānisaṃsañca dassetvā ovadamānāpi tassa ukkaṇṭhaṃ",
  "atk-abh02a:1397_7": "vinodetuṃ asakkontī ‘ayaṃ mama kāraṇā evarūpāya iddhiyā parihīno;",
  "atk-abh02a:1397_8": "na dāni yuttaṃ pariccajitu’nti.",
  "atk-abh02a:1397_9": "‘Idheva tiṭṭhā’ti vatvā gharaṃ gantvā mātāpitūnaṃ taṃ pavattiṃ ārocesi.",
  "atk-abh02a:1397_10": "Tepi āgantvā nānappakāraṃ ovadamānā vacanaṃ aggaṇhantaṃ āhaṃsu –",
  "atk-abh02a:1397_11": "“tvaṃ amhe uccākulāti mā sallakkhesi.",
  "atk-abh02a:1397_12": "Mayaṃ pesakārā.",
  "atk-abh02a:1397_13": "Sakkhissasi pesakārakammaṃ kātu”nti?",
  "atk-abh02a:1397_14": "Sāmaṇero āha – “upāsaka,",
  "atk-abh02a:1397_15": "gihībhūto nāma pesakārakammaṃ vā kareyya naḷakārakammaṃ vā,",
  "atk-abh02a:1397_16": "kiṃ iminā,",
  "atk-abh02a:1397_17": "mā sāṭakamatte lobhaṃ karothā”ti.",
  "atk-abh02a:1397_18": "Pesakārako udare baddhasāṭakaṃ datvā gharaṃ netvā dhītaraṃ adāsi.",
  "atk-abh02a:1398_0": "So pesakārakammaṃ uggaṇhitvā pesakārehi saddhiṃ sālāya kammaṃ karoti.",
  "atk-abh02a:1398_1": "Aññesaṃ itthiyo pātova bhattaṃ sampādetvā āhariṃsu.",
  "atk-abh02a:1398_2": "Tassa bhariyā na tāva āgacchati.",
  "atk-abh02a:1398_3": "So itaresu kammaṃ vissajjetvā bhuñjamānesu tasaraṃ vaṭṭento nisīdi.",
  "atk-abh02a:1398_4": "Sā pacchā āgamāsi.",
  "atk-abh02a:1398_5": "Atha naṃ so ‘aticirena āgatāsī’ti tajjesi.",
  "atk-abh02a:1398_6": "Mātugāmo ca nāma api cakkavattirājānaṃ attani paṭibaddhacittaṃ ñatvā dāsaṃ viya sallakkheti.",
  "atk-abh02a:1398_7": "Tasmā sā evamāha –",
  "atk-abh02a:1398_8": "“aññesaṃ ghare dārupaṇṇaloṇādīni sannihitāni;",
  "atk-abh02a:1398_9": "bāhirato āharitvā dāyakā pesakārakāpi atthi.",
  "atk-abh02a:1398_10": "Ahaṃ pana ekikā;",
  "atk-abh02a:1398_11": "tvampi ‘mayhaṃ ghare idaṃ atthi,",
  "atk-abh02a:1398_12": "idaṃ natthī’ti na jānāsi.",
  "atk-abh02a:1398_13": "Sace icchasi bhuñja,",
  "atk-abh02a:1398_14": "no ce icchasi mā bhuñjā”ti.",
  "atk-abh02a:1398_15": "So ‘na kevalaṃ ussūre bhattaṃ āharasi,",
  "atk-abh02a:1398_16": "vācāyapi maṃ ghaṭṭesī’ti kujjhitvā aññaṃ paharaṇaṃ apassanto tameva tasaradaṇḍakaṃ tasarato luñcitvā khipi.",
  "atk-abh02a:1398_17": "Sā taṃ āgacchantaṃ disvā īsakaṃ parivatti.",
  "atk-abh02a:1398_18": "Tasaradaṇḍakassa ca koṭi nāma tikhiṇā hoti.",
  "atk-abh02a:1398_19": "Sā tassā parivattamānāya akkhikoṭiyaṃ pavisitvā aṭṭhāsi.",
  "atk-abh02a:1398_20": "Sā ubhohi hatthehi vegena akkhiṃ aggahesi.",
  "atk-abh02a:1398_21": "Bhinnaṭṭhānato lohitaṃ paggharati.",
  "atk-abh02a:1399_0": "So tasmiṃ kāle upajjhāyassa vacanaṃ anussari ‘idaṃ sandhāya maṃ upajjhāyo “anāgate kāle kāṇapesakāriyā hatthena madditaṃ kañjiyaṃ pivissasī”ti āha.",
  "atk-abh02a:1399_1": "Idaṃ therena diṭṭhaṃ bhavissati.",
  "atk-abh02a:1399_2": "Aho dīghadassī ayyo’ti mahāsaddena rodituṃ ārabhi.",
  "atk-abh02a:1399_3": "Tamenaṃ aññe “alaṃ, āvuso, mā rodi;",
  "atk-abh02a:1399_4": "akkhi nāma bhinnaṃ na sakkā rodanena paṭipākatikaṃ kātu”nti āhaṃsu.",
  "atk-abh02a:1399_5": "So “nāhaṃ etamatthaṃ rodāmi;",
  "atk-abh02a:1399_6": "apica kho idaṃ sandhāya rodāmī”ti sabbaṃ pavattiṃ paṭipāṭiyā kathesi.",
  "atk-abh02a:1399_7": "Evaṃ uppannā samathavipassanā nirujjhamānā anatthāya saṃvattanti.",
  "atk-abh02a:1400_0": "Aparampi vatthu –",
  "atk-abh02a:1400_1": "tiṃsamattā bhikkhū kalyāṇiyaṃ mahācetiyaṃ vanditvā aṭavimaggena mahāmaggaṃ otaramānā antarāmagge jhāmakkhette",
  "atk-abh02a:1400_2": "kammaṃ katvā āgacchantaṃ ekaṃ manussaṃ addasaṃsu.",
  "atk-abh02a:1400_3": "Tassa sarīraṃ masimakkhitaṃ hoti,",
  "atk-abh02a:1400_4": "masimakkhitameva ca ekaṃ kāsāvaṃ kacchaṃ pīḷetvā nivatthaṃ.",
  "atk-abh02a:1400_5": "Olokiyamāno jhāmakhāṇuko viya khāyati.",
  "atk-abh02a:1400_6": "So divasabhāge kammaṃ katvā upaḍḍhajhāyamānānaṃ dārūnaṃ kalāpaṃ ukkhipitvā piṭṭhiyaṃ vippakiṇṇehi kesehi",
  "atk-abh02a:1400_7": "kummaggena āgantvā bhikkhūnaṃ sammukhe aṭṭhāsi.",
  "atk-abh02a:1400_8": "Sāmaṇerā disvā aññamaññaṃ olokayamānā “āvuso,",
  "atk-abh02a:1400_9": "tuyhaṃ pitā,",
  "atk-abh02a:1400_10": "tuyhaṃ mahāpitā,",
  "atk-abh02a:1400_11": "tuyhaṃ mātulo”ti hasamānā gantvā “ko nāmosi tvaṃ,",
  "atk-abh02a:1400_12": "upāsakā”ti nāmaṃ pucchiṃsu.",
  "atk-abh02a:1400_13": "So nāmaṃ pucchito vippaṭisārī hutvā dārukalāpaṃ chaḍḍetvā vatthaṃ saṃvidhāya nivāsetvā mahāthere vanditvā “tiṭṭhatha tāva,",
  "atk-abh02a:1400_14": "bhante”ti āha.",
  "atk-abh02a:1400_15": "Mahātherā aṭṭhaṃsu.",
  "atk-abh02a:1401_0": "Daharasāmaṇerā āgantvā mahātherānaṃ sammukhāpi parihāsaṃ karonti.",
  "atk-abh02a:1401_1": "Upāsako āha – “bhante,",
  "atk-abh02a:1401_2": "tumhe maṃ passitvā parihasatha;",
  "atk-abh02a:1401_3": "ettakeneva matthakaṃ pattamhāti sallakkhetha.",
  "atk-abh02a:1401_4": "Ahampi pubbe tumhādisova samaṇo ahosiṃ.",
  "atk-abh02a:1401_5": "Tumhākaṃ pana cittekaggatāmattampi natthi.",
  "atk-abh02a:1401_6": "Ahaṃ imasmiṃ sāsane mahiddhiko mahānubhāvo ahosiṃ;",
  "atk-abh02a:1401_7": "ākāsaṃ gahetvā pathaviṃ karomi,",
  "atk-abh02a:1401_8": "pathaviṃ ākāsaṃ;",
  "atk-abh02a:1401_9": "dūraṃ gaṇhitvā santikaṃ karomi,",
  "atk-abh02a:1401_10": "santikaṃ dūraṃ;",
  "atk-abh02a:1401_11": "cakkavāḷasahassaṃ khaṇena vinivijjhāmi.",
  "atk-abh02a:1401_12": "Hatthe me passatha;",
  "atk-abh02a:1401_13": "idāni pana makkaṭahatthasadisā.",
  "atk-abh02a:1401_14": "Ahaṃ imeheva hatthehi idha nisinnova candimasūriye parāmasiṃ.",
  "atk-abh02a:1401_15": "Imesaṃyeva pādānaṃ candimasūriye pādakathalikaṃ katvā nisīdiṃ.",
  "atk-abh02a:1401_16": "Evarūpā me iddhi pamādena antarahitā.",
  "atk-abh02a:1401_17": "Tumhe mā pamajjittha.",
  "atk-abh02a:1401_18": "Pamādena hi evarūpaṃ byasanaṃ pāpuṇanti.",
  "atk-abh02a:1401_19": "Appamattā viharantā jātijarāmaraṇassa antaṃ karonti.",
  "atk-abh02a:1401_20": "Tasmā tumhe maññeva ārammaṇaṃ karitvā appamattā hotha,",
  "atk-abh02a:1401_21": "bhante”ti tajjetvā ovādamadāsi.",
  "atk-abh02a:1401_22": "Te tassa kathentasseva saṃvegaṃ āpajjitvā vipassamānā tiṃsa janā tattheva arahattaṃ pāpuṇiṃsūti.",
  "atk-abh02a:1401_23": "Evampi uppannā samathavipassanā nirujjhamānā anatthāya saṃvattantīti veditabbā.",
  "atk-abh02a:1401_24": "Ayaṃ tāva lokiyasammappadhānakathāya vinicchayo.",
  "atk-abh02a:1402_0": "Lokuttaramaggakkhaṇe panetaṃ ekameva vīriyaṃ catukiccasādhanavasena cattāri nāmāni labhati.",
  "atk-abh02a:1402_1": "Tattha anuppannānanti asamudācāravasena vā ananubhūtārammaṇavasena vā anuppannānaṃ;",
  "atk-abh02a:1402_2": "aññathā hi anamatagge saṃsāre anuppannā pāpakā akusalā dhammā nāma natthi.",
  "atk-abh02a:1402_3": "Anuppannā pana uppajjamānāpi eteyeva uppajjanti,",
  "atk-abh02a:1402_4": "pahīyamānāpi eteyeva pahīyanti.",
  "atk-abh02a:1403_0": "Tattha ekaccassa vattavasena kilesā na samudācaranti.",
  "atk-abh02a:1403_1": "Ekaccassa ganthadhutaṅgasamādhivipassanā navakammikānaṃ aññataravasena. Kathaṃ?",
  "atk-abh02a:1403_2": "Ekacco hi vattasampanno hoti.",
  "atk-abh02a:1403_3": "Tassa dvāsītikhuddakavattāni,",
  "atk-abh02a:1403_4": "cuddasa mahāvattāni,",
  "atk-abh02a:1403_5": "cetiyaṅgaṇabodhiyaṅgaṇapānīyamāḷauposathāgāraāgantukagamikavattāni ca karontasseva kilesā okāsaṃ na labhanti;",
  "atk-abh02a:1403_6": "aparabhāge panassa vattaṃ vissajjetvā bhinnavattassa vicarato ayonisomanasikārañceva sativossaggañca āgamma uppajjanti.",
  "atk-abh02a:1403_7": "Evaṃ asamudācāravasena anuppannā uppajjanti nāma.",
  "atk-abh02a:1404_0": "Ekacco ganthayutto hoti;",
  "atk-abh02a:1404_1": "ekampi nikāyaṃ gaṇhāti, dvepi, tayopi,",
  "atk-abh02a:1404_2": "cattāropi, pañcapi.",
  "atk-abh02a:1404_3": "Tasseva tepiṭakaṃ buddhavacanaṃ atthavasena pāḷivasena anusandhivasena pubbāparavasena gaṇhantassa sajjhāyantassa",
  "atk-abh02a:1404_4": "cintentassa vācentassa desentassa pakāsentassa kilesā okāsaṃ na labhanti;",
  "atk-abh02a:1404_5": "aparabhāge panassa ganthakammaṃ pahāya kusītassa vicarato ayonisomanasikārasativossagge āgamma uppajjanti.",
  "atk-abh02a:1404_6": "Evampi asamudācāravasena anuppannā uppajjanti nāma.",
  "atk-abh02a:1405_0": "Ekacco pana dhutaṅgadharo hoti,",
  "atk-abh02a:1405_1": "terasa dhutaṅgaguṇe samādāya vattati.",
  "atk-abh02a:1405_2": "Tassa dhutaṅgaguṇe pariharantassa kilesā okāsaṃ na labhanti;",
  "atk-abh02a:1405_3": "aparabhāge panassa dhutaṅgāni vissajjetvā bāhullāya āvaṭṭassa vicarato ayonisomanasikārasativossagge āgamma uppajjanti.",
  "atk-abh02a:1405_4": "Evampi asamudācāravasena anuppannā uppajjanti nāma.",
  "atk-abh02a:1406_0": "Ekacco pana aṭṭhasu samāpattīsu ciṇṇavasī hoti.",
  "atk-abh02a:1406_1": "Tassa paṭhamajjhānādīsu āvajjanavasīādīnaṃ vasena viharantassa kilesā okāsaṃ na labhanti;",
  "atk-abh02a:1406_2": "aparabhāge panassa parihīnajjhānassa vā vissaṭṭhajjhānassa vā bhassādīsu anuyuttassa viharato ayonisomanasikārasativossagge āgamma uppajjanti.",
  "atk-abh02a:1406_3": "Evampi asamudācāravasena anuppannā kilesā uppajjanti nāma.",
  "atk-abh02a:1407_0": "Ekacco pana vipassako hoti;",
  "atk-abh02a:1407_1": "sattasu vā vipassanāsu aṭṭhārasasu vā mahāvipassanāsu kammaṃ karonto viharati.",
  "atk-abh02a:1407_2": "Tassevaṃ viharato kilesā okāsaṃ na labhanti;",
  "atk-abh02a:1407_3": "aparabhāge panassa vipassanākammaṃ pahāya kāyadaḷhībahulassa viharato ayonisomanasikārasativossagge āgamma uppajjanti.",
  "atk-abh02a:1407_4": "Evampi asamudācāravasena anuppannā kilesā uppajjanti nāma.",
  "atk-abh02a:1408_0": "Ekacco pana navakammiko hoti,",
  "atk-abh02a:1408_1": "uposathāgārabhojanasālādīni karoti.",
  "atk-abh02a:1408_2": "Tassa tesaṃ upakaraṇāni cintentassa kilesā okāsaṃ na labhanti;",
  "atk-abh02a:1408_3": "aparabhāge panassa navakamme niṭṭhite vā vissaṭṭhe vā ayonisomanasikārasativossagge āgamma uppajjanti.",
  "atk-abh02a:1408_4": "Evampi asamudācāravasena anuppannā kilesā uppajjanti nāma.",
  "atk-abh02a:1409_0": "Ekacco pana brahmalokā āgato suddhasatto hoti.",
  "atk-abh02a:1409_1": "Tassa anāsevanāya kilesā okāsaṃ na labhanti;",
  "atk-abh02a:1409_2": "aparabhāge panassa laddhāsevanassa ayonisomanasikārasativossagge āgamma uppajjanti.",
  "atk-abh02a:1409_3": "Evampi asamudācāravasena anuppannā kilesā uppajjanti nāma.",
  "atk-abh02a:1409_4": "Evaṃ tāva asamucāravasena anuppannatā veditabbā.",
  "atk-abh02a:1410_0": "Kathaṃ ananubhūtārammaṇavasena?",
  "atk-abh02a:1410_1": "Idhekacco ananubhūtapubbaṃ manāpiyādibhedaṃ ārammaṇaṃ labhati.",
  "atk-abh02a:1410_2": "Tassa tattha ayonisomanasikārasativossagge āgamma rāgādayo kilesā uppajjanti.",
  "atk-abh02a:1410_3": "Evaṃ ananubhūtārammaṇavasena anuppannā uppajjanti nāma.",
  "atk-abh02a:1410_4": "Lokuttaramaggakkhaṇe pana ekameva vīriyaṃ.",
  "atk-abh02a:1411_0": "Ye ca evaṃ anuppannā uppajjeyyuṃ,",
  "atk-abh02a:1411_1": "te yathā neva uppajjanti,",
  "atk-abh02a:1411_2": "evaṃ nesaṃ anuppādakiccaṃ uppannānañca pahānakiccaṃ sādheti.",
  "atk-abh02a:1411_3": "Tasmā uppannānaṃ pāpakānanti ettha pana catubbidhaṃ uppannaṃ –",
  "atk-abh02a:1411_4": "vattamānuppannaṃ,",
  "atk-abh02a:1411_5": "bhutvā vigatuppannaṃ,",
  "atk-abh02a:1411_6": "okāsakatuppannaṃ,",
  "atk-abh02a:1411_7": "bhūmiladdhuppannanti.",
  "atk-abh02a:1411_8": "Tattha ye kilesā vijjamānā uppādādisamaṅgino –",
  "atk-abh02a:1411_9": "idaṃ vattamānuppannaṃ nāma.",
  "atk-abh02a:1411_10": "Kamme pana javite ārammaṇarasaṃ anubhavitvā niruddhavipāko bhutvā vigataṃ nāma.",
  "atk-abh02a:1411_11": "Kammaṃ uppajjitvā niruddhaṃ bhutvā vigataṃ nāma.",
  "atk-abh02a:1411_12": "Tadubhayampi bhutvā vigatuppannanti saṅkhaṃ gacchati.",
  "atk-abh02a:1411_13": "Kusalākusalakammaṃ aññassa kammassa vipākaṃ paṭibāhitvā attano vipākassa okāsaṃ karoti.",
  "atk-abh02a:1411_14": "Evaṃ kate okāse vipāko uppajjamāno okāsakaraṇato paṭṭhāya uppannoti vuccati.",
  "atk-abh02a:1411_15": "Idaṃ okāsakatuppannaṃ nāma.",
  "atk-abh02a:1412_0": "Pañcakkhandhā pana vipassanāya bhūmi nāma.",
  "atk-abh02a:1412_1": "Te atītādibhedā honti.",
  "atk-abh02a:1412_2": "Tesu anusayitakilesā pana atītā vā anāgatā vā paccuppannā vāti na vattabbā.",
  "atk-abh02a:1412_3": "Atītakkhandhesu anusayitāpi hi appahīnāva honti.",
  "atk-abh02a:1412_4": "Anāgatakkhandhesu,",
  "atk-abh02a:1412_5": "paccuppannakkhandhesu anusayitāpi appahīnāva honti.",
  "atk-abh02a:1412_6": "Idaṃ bhūmiladdhuppannaṃ nāma.",
  "atk-abh02a:1412_7": "Tenāhu porāṇā –",
  "atk-abh02a:1412_8": "“tāsu tāsu bhūmīsu asamugghātitā kilesā bhūmiladdhuppannāti saṅkhaṃ gacchantī”ti.",
  "atk-abh02a:1413_0": "Aparampi catubbidhaṃ uppannaṃ –",
  "atk-abh02a:1413_1": "samudācāruppannaṃ,",
  "atk-abh02a:1413_2": "ārammaṇādhigahituppannaṃ,",
  "atk-abh02a:1413_3": "avikkhambhituppannaṃ,",
  "atk-abh02a:1413_4": "asamugdhātituppannanti.",
  "atk-abh02a:1413_5": "Tattha sampati vattamānaṃyeva ‘samudācāruppannaṃ’ nāma.",
  "atk-abh02a:1413_6": "Sakiṃ cakkhūni ummīletvā ārammaṇe nimitte gahite anussaritānussaritakkhaṇe kilesā nuppajjissantīti na vattabbā. Kasmā?",
  "atk-abh02a:1413_7": "Ārammaṇassa adhigahitattā.",
  "atk-abh02a:1413_8": "Yathā kiṃ?",
  "atk-abh02a:1413_9": "Yathā khīrarukkhassa kuṭhāriyā āhatāhataṭṭhāne khīraṃ na nikkhamissatīti na vattabbaṃ, evaṃ.",
  "atk-abh02a:1413_10": "Idaṃ ‘ārammaṇādhigahituppannaṃ’ nāma.",
  "atk-abh02a:1413_11": "Samāpattiyā avikkhambhitakilesā pana imasmiṃ nāma ṭhāne nuppajjissantīti na vattabbā. Kasmā?",
  "atk-abh02a:1413_12": "Avikkhambhitattā.",
  "atk-abh02a:1413_13": "Yathā kiṃ?",
  "atk-abh02a:1413_14": "Yathā sace khīrarukkhaṃ kuṭhāriyā āhaneyyuṃ,",
  "atk-abh02a:1413_15": "‘imasmiṃ nāma ṭhāne khīraṃ na nikkhameyyā’ti na vattabbaṃ, evaṃ.",
  "atk-abh02a:1413_16": "Idaṃ ‘avikkhambhituppannaṃ’ nāma.",
  "atk-abh02a:1413_17": "Maggena asamugghātitakilesā pana bhavagge nibbattassāpi nuppajjissantīti purimanayeneva vitthāretabbaṃ.",
  "atk-abh02a:1413_18": "Idaṃ ‘asamugghātituppannaṃ’ nāma.",
  "atk-abh02a:1414_0": "Imesu uppannesu vattamānuppannaṃ,",
  "atk-abh02a:1414_1": "bhutvāvigatuppannaṃ,",
  "atk-abh02a:1414_2": "okāsakatuppannaṃ,",
  "atk-abh02a:1414_3": "samudācāruppannanti catubbidhaṃ uppannaṃ na maggavajjhaṃ;",
  "atk-abh02a:1414_4": "bhūmiladdhuppannaṃ,",
  "atk-abh02a:1414_5": "ārammaṇādhiggahituppannaṃ,",
  "atk-abh02a:1414_6": "avikkhambhituppannaṃ,",
  "atk-abh02a:1414_7": "asamugghātituppannanti catubbidhaṃ maggavajjhaṃ.",
  "atk-abh02a:1414_8": "Maggo hi uppajjamāno ete kilese pajahati.",
  "atk-abh02a:1414_9": "So ye kilese pajahati,",
  "atk-abh02a:1414_10": "te atītā vā anāgatā vā paccuppannā vāti na vattabbā.",
  "atk-abh02a:1414_11": "Vuttampi cetaṃ –",
  "atk-abh02a:1415_0": "“Hañci atīte kilese pajahati,",
  "atk-abh02a:1415_1": "tena hi khīṇaṃ khepeti,",
  "atk-abh02a:1415_2": "niruddhaṃ nirodheti,",
  "atk-abh02a:1415_3": "vigataṃ vigameti,",
  "atk-abh02a:1415_4": "atthaṅgataṃ atthaṃ gameti,",
  "atk-abh02a:1415_5": "atītaṃ yaṃ natthi taṃ pajahati.",
  "atk-abh02a:1415_6": "Hañci anāgate kilese pajahati,",
  "atk-abh02a:1415_7": "tena hi ajātaṃ pajahati,",
  "atk-abh02a:1415_8": "anibbattaṃ anuppannaṃ apātubhūtaṃ pajahati,",
  "atk-abh02a:1415_9": "anāgataṃ yaṃ natthi taṃ pajahati.",
  "atk-abh02a:1415_10": "Hañci paccuppanne kilese pajahati,",
  "atk-abh02a:1415_11": "tena hi ratto rāgaṃ pajahati,",
  "atk-abh02a:1415_12": "duṭṭho dosaṃ,",
  "atk-abh02a:1415_13": "mūḷho mohaṃ,",
  "atk-abh02a:1415_14": "vinibaddho mānaṃ,",
  "atk-abh02a:1415_15": "parāmaṭṭho diṭṭhiṃ,",
  "atk-abh02a:1415_16": "vikkhepagato uddhaccaṃ,",
  "atk-abh02a:1415_17": "aniṭṭhaṅgato vicikicchaṃ,",
  "atk-abh02a:1415_18": "thāmagato anusayaṃ pajahati;",
  "atk-abh02a:1415_19": "kaṇhasukkadhammā yuganaddhā samameva vattanti;",
  "atk-abh02a:1415_20": "saṃkilesikā maggabhāvanā hoti…pe…",
  "atk-abh02a:1415_21": "tena hi natthi maggabhāvanā,",
  "atk-abh02a:1415_22": "natthi phalasacchikiriyā,",
  "atk-abh02a:1415_23": "natthi kilesappahānaṃ,",
  "atk-abh02a:1415_24": "natthi dhammābhisamayo’ti.",
  "atk-abh02a:1415_25": "‘Atthi maggabhāvanā…pe…",
  "atk-abh02a:1415_26": "atthi dhammābhisamayo’ti.",
  "atk-abh02a:1415_27": "Yathā kathaṃ viya?",
  "atk-abh02a:1415_28": "Seyyathāpi taruṇo rukkho…pe…",
  "atk-abh02a:1415_29": "apātubhūtāneva na pātubhavanti”ti.",
  "atk-abh02a:1416_0": "Iti pāḷiyaṃ ajātaphalarukkho āgato;",
  "atk-abh02a:1416_1": "jātaphalarukkhena pana dīpetabbaṃ.",
  "atk-abh02a:1416_2": "Yathā hi saphalo taruṇaambarukkho.",
  "atk-abh02a:1416_3": "Tassa phalāni manussā paribhuñjeyyuṃ,",
  "atk-abh02a:1416_4": "sesāni pātetvā pacchiyo pūreyyuṃ.",
  "atk-abh02a:1416_5": "Athañño puriso taṃ pharasunā chindeyya.",
  "atk-abh02a:1416_6": "Tenassa neva atītāni phalāni nāsitāni honti,",
  "atk-abh02a:1416_7": "na anāgatapaccuppannāni ca nāsitāni;",
  "atk-abh02a:1416_8": "atītāni hi manussehi paribhuttāni,",
  "atk-abh02a:1416_9": "anāgatāni anibbattāni na sakkā nāsetuṃ.",
  "atk-abh02a:1416_10": "Yasmiṃ pana samaye so chinno tadā phalāniyeva natthīti paccuppannānipi anāsitāni.",
  "atk-abh02a:1416_11": "Sace pana rukkho acchinno assa,",
  "atk-abh02a:1416_12": "athassa pathavīrasañca āporasañca āgamma yāni phalāni nibbatteyyuṃ,",
  "atk-abh02a:1416_13": "tāni nāsitāni honti.",
  "atk-abh02a:1416_14": "Tāni hi ajātāneva na jāyanti,",
  "atk-abh02a:1416_15": "anibbattāneva na nibbattanti,",
  "atk-abh02a:1416_16": "apātubhūtāneva na pātubhavanti.",
  "atk-abh02a:1416_17": "Evameva maggo nāpi atītādibhede kilese pajahati,",
  "atk-abh02a:1416_18": "nāpi na pajahati.",
  "atk-abh02a:1416_19": "Yesañhi kilesānaṃ maggena khandhesu apariññātesu uppatti siyā,",
  "atk-abh02a:1416_20": "maggena uppajjitvā khandhānaṃ pariññātattā te kilesā ajātāva na jāyanti,",
  "atk-abh02a:1416_21": "anibbattāva na nibbattanti,",
  "atk-abh02a:1416_22": "apātubhūtāva na pātubhavanti.",
  "atk-abh02a:1416_23": "Taruṇaputtāya itthiyā puna avijāyanatthaṃ byādhitānaṃ rogavūpasamatthaṃ pītabhesajjehi cāpi ayamattho vibhāvetabbo.",
  "atk-abh02a:1416_24": "Evaṃ maggo ye kilese pajahati,",
  "atk-abh02a:1416_25": "te atītā vā anāgatā vā paccuppannā vāti na vattabbā.",
  "atk-abh02a:1416_26": "Na ca maggo kilese na pajahati.",
  "atk-abh02a:1416_27": "Ye pana maggo kilese pajahati,",
  "atk-abh02a:1416_28": "te sandhāya ‘uppannānaṃ pāpakāna’ntiādi vuttaṃ.",
  "atk-abh02a:1417_0": "Na kevalañca maggo kileseyeva pajahati,",
  "atk-abh02a:1417_1": "kilesānaṃ pana appahīnattā ye uppajjeyyuṃ upādinnakkhandhā,",
  "atk-abh02a:1417_2": "tepi pajahatiyeva.",
  "atk-abh02a:1417_3": "Vuttampi cetaṃ “sotāpattimaggañāṇena abhisaṅkhāraviññāṇassa nirodhena satta bhave ṭhapetvā anamatagge",
  "atk-abh02a:1417_4": "saṃsāre ye uppajjeyyuṃ nāmañca rūpañca etthete nirujjhantī”ti vitthāro.",
  "atk-abh02a:1417_5": "Iti maggo upādinnato anupādinnato ca vuṭṭhāti.",
  "atk-abh02a:1417_6": "Bhavavasena pana sotāpattimaggo apāyabhavato vuṭṭhāti.",
  "atk-abh02a:1417_7": "Sakadāgāmimaggo sugatibhavekadesato;",
  "atk-abh02a:1417_8": "anāgāmimaggo sugatikāmabhavato;",
  "atk-abh02a:1417_9": "vuṭṭhāti arahattamaggo rūpārūpabhavato vuṭṭhāti,",
  "atk-abh02a:1417_10": "sabbabhavehi vuṭṭhātiyevātipi vadanti.",
  "atk-abh02a:1418_0": "Atha maggakkhaṇe kathaṃ anuppannānaṃ uppādāya bhāvanā hoti?",
  "atk-abh02a:1418_1": "Kathaṃ vā uppannānaṃ ṭhitiyāti?",
  "atk-abh02a:1418_2": "Maggappavattiyā eva.",
  "atk-abh02a:1418_3": "Maggo hi pavattamāno pubbe anuppannapubbattā anuppanno nāma vuccati.",
  "atk-abh02a:1418_4": "Anāgatapubbañhi ṭhānaṃ gantvā ananubhūtapubbaṃ vā ārammaṇaṃ anubhavitvā vattāro bhavanti –",
  "atk-abh02a:1418_5": "‘anāgataṭṭhānaṃ āgatamha,",
  "atk-abh02a:1418_6": "ananubhūtaṃ ārammaṇaṃ anubhavāmā’ti.",
  "atk-abh02a:1418_7": "Yā cassa pavatti,",
  "atk-abh02a:1418_8": "ayameva ṭhiti nāmāti ṭhitiyā bhāvetīti vattuṃ vaṭṭati.",
  "atk-abh02a:1418_9": "Evametassa bhikkhuno idaṃ lokuttaramaggakkhaṇe vīriyaṃ “anuppannānaṃ pāpakānaṃ akusalānaṃ dhammānaṃ anuppādāyā”tiādīni cattāri nāmāni labhati.",
  "atk-abh02a:1418_10": "Ayaṃ lokuttaramaggakkhaṇe sammappadhānakathā.",
  "atk-abh02a:1418_11": "Evamettha lokiyalokuttaramissakā sammappadhānā niddiṭṭhāti.",
  "atk-abh02a:1419_0": "Suttantabhājanīyavaṇṇanā.",
  "atk-abh02a:1420_0": "2. Abhidhammabhājanīyavaṇṇanā",
  "atk-abh02a:1421_0": "408.",
  "atk-abh02a:1421_1": "Abhidhammabhājanīye sabbānipi sammappadhānāni dhammasaṅgaṇiyaṃ vibhattassa desanānayassa mukhamattameva dassentena niddiṭṭhāni.",
  "atk-abh02a:1421_2": "Tattha nayabhedo veditabbo. Kathaṃ?",
  "atk-abh02a:1421_3": "Paṭhamasammappadhāne tāva sotāpattimagge jhānābhinivese suddhikapaṭipadā,",
  "atk-abh02a:1421_4": "suddhikasuññatā,",
  "atk-abh02a:1421_5": "suññatapaṭipadā,",
  "atk-abh02a:1421_6": "suddhikaappaṇihitā,",
  "atk-abh02a:1421_7": "appaṇihitapaṭipadāti imesu pañcasu ṭhānesu dvinnaṃ dvinnaṃ catukkapañcakanayānaṃ vasena dasa nayā honti.",
  "atk-abh02a:1421_8": "Evaṃ sesesupīti vīsatiyā abhinivesesu dve nayasatāni.",
  "atk-abh02a:1421_9": "Tāni catūhi adhipatīhi catugguṇitāni aṭṭha.",
  "atk-abh02a:1421_10": "Iti suddhikāni dve sādhipatīni aṭṭhāti sabbampi nayasahassaṃ hoti.",
  "atk-abh02a:1421_11": "Tathādutiyasammappadhānādīsu suddhikasammappadhāne cāti sotāpattimagge pañcanayasahassāni.",
  "atk-abh02a:1421_12": "Yathā ca sotāpattimagge,",
  "atk-abh02a:1421_13": "evaṃ sesamaggesupīti kusalavaseneva vīsati nayasahassāni.",
  "atk-abh02a:1421_14": "Vipāke pana sammappadhānehi kattabbakiccaṃ natthīti vipākavāro na gahitoti.",
  "atk-abh02a:1421_15": "Sammappadhānāni panettha nibbattitalokuttarāneva kathitānīti veditabbāni.",
  "atk-abh02a:1422_0": "Abhidhammabhājanīyavaṇṇanā.",
  "atk-abh02a:1423_0": "3. Pañhāpucchakavaṇṇanā",
  "atk-abh02a:1424_0": "427.",
  "atk-abh02a:1424_1": "Pañhāpucchake pāḷianusāreneva sammappadhānānaṃ kusalādibhāvo veditabbo.",
  "atk-abh02a:1424_2": "Ārammaṇattikesu pana sabbānipi etāni appamāṇaṃ nibbānaṃ ārabbha pavattito appamāṇārammaṇāneva,",
  "atk-abh02a:1424_3": "na maggārammaṇāni;",
  "atk-abh02a:1424_4": "sahajātahetuvasena pana maggahetukāni;",
  "atk-abh02a:1424_5": "vīmaṃsaṃ jeṭṭhakaṃ katvā maggabhāvanākāle maggādhipatīni;",
  "atk-abh02a:1424_6": "chandacittajeṭṭhikāya maggabhāvanāya na vattabbāni maggādhipatīnīti;",
  "atk-abh02a:1424_7": "vīriyajeṭṭhikāya pana aññassa vīriyassa abhāvā na vattabbāni maggādhipatīnīti vā na maggādhipatīnīti vā;",
  "atk-abh02a:1424_8": "atītādīsu ekārammaṇabhāvenapi na vattabbāni;",
  "atk-abh02a:1424_9": "nibbānassa pana bahiddhādhammattā bahiddhārammaṇāni nāma hontīti.",
  "atk-abh02a:1424_10": "Evametasmiṃ pañhāpucchake nibbattitalokuttarāneva sammappadhānāni kathitāni.",
  "atk-abh02a:1424_11": "Sammāsambuddhena hi suttantabhājanīyasmiṃyeva lokiyalokuttaramissakā sammappadhānā kathitā;",
  "atk-abh02a:1424_12": "abhidhammabhājanīyapañhāpucchakesu pana lokuttarāyevāti.",
  "atk-abh02a:1424_13": "Evamayaṃ sammappadhānavibhaṅgopi teparivaṭṭaṃ nīharitvāva bhājetvā dassitoti.",
  "atk-abh02a:1425_0": "Sammohavinodaniyā vibhaṅgaṭṭhakathāya",
  "atk-abh02a:1426_0": "Sammappadhānavibhaṅgavaṇṇanā niṭṭhitā.",
  "atk-abh02a:1427_0": "9. Iddhipādavibhaṅgo",
  "atk-abh02a:1428_0": "1. Suttantabhājanīyavaṇṇanā",
  "atk-abh02a:1429_0": "431.",
  "atk-abh02a:1429_1": "Idāni tadanantare iddhipādavibhaṅge cattāroti gaṇanaparicchedo.",
  "atk-abh02a:1429_2": "Iddhipādāti ettha ijjhatīti iddhi,",
  "atk-abh02a:1429_3": "samijjhati nipphajjatīti attho.",
  "atk-abh02a:1429_4": "Ijjhanti vā etāya sattā iddhā vuddhā ukkaṃsagatā hontītipi iddhi.",
  "atk-abh02a:1429_5": "Paṭhamenatthena iddhi eva pādo iddhipādo,",
  "atk-abh02a:1429_6": "iddhikoṭṭhāsoti attho.",
  "atk-abh02a:1429_7": "Dutiyenatthena iddhiyā pādoti iddhipādo;",
  "atk-abh02a:1429_8": "pādoti patiṭṭhā,",
  "atk-abh02a:1429_9": "adhigamupāyoti attho.",
  "atk-abh02a:1429_10": "Tena hi yasmā uparūparivisesasaṅkhātaṃ iddhiṃ pajjanti pāpuṇanti,",
  "atk-abh02a:1429_11": "tasmā pādoti vuccati.",
  "atk-abh02a:1429_12": "Evaṃ tāva “cattāro iddhipādā”ti ettha attho veditabbo.",
  "atk-abh02a:1430_0": "Idāni te bhājetvā dassetuṃ idha bhikkhūtiādi āraddhaṃ.",
  "atk-abh02a:1430_1": "Tattha idha bhikkhūti imasmiṃ sāsane bhikkhu.",
  "atk-abh02a:1430_2": "Chandasamādhipadhānasaṅkhārasamannāgatanti ettha chandahetuko chandādhiko vā samādhi chandasamādhi.",
  "atk-abh02a:1430_3": "Kattukamyatāchandaṃ adhipatiṃ karitvā paṭiladdhasamādhissetaṃ adhivacanaṃ.",
  "atk-abh02a:1430_4": "Padhānabhūtā saṅkhārā padhānasaṅkhārā.",
  "atk-abh02a:1430_5": "Catukiccasādhakassa sammappadhānavīriyassetaṃ adhivacanaṃ.",
  "atk-abh02a:1430_6": "Samannāgatanti chandasamādhinā ca padhānasaṅkhārehi ca upetaṃ.",
  "atk-abh02a:1430_7": "Iddhipādanti nipphattipariyāyena vā ijjhanakaṭṭhena ijjhanti etāya sattā iddhā vuddhā ukkaṃsagatā hontīti",
  "atk-abh02a:1430_8": "iminā vā pariyāyena iddhīti saṅkhaṃ gatānaṃ upacārajjhānādikusalacittasampayuttānaṃ chandasamādhipadhānasaṅkhārānaṃ",
  "atk-abh02a:1430_9": "adhiṭṭhānaṭṭhena pādabhūtaṃ sesacittacetasikarāsinti attho.",
  "atk-abh02a:1430_10": "Yañhi parato “iddhipādoti tathābhūtassa vedanākkhandho…pe…",
  "atk-abh02a:1430_11": "viññāṇakkhandho”ti vuttaṃ,",
  "atk-abh02a:1430_12": "taṃ iminā atthena yujjati.",
  "atk-abh02a:1430_13": "Iminā nayena sesesupi attho veditabbo.",
  "atk-abh02a:1430_14": "Yatheva hi chandaṃ adhipatiṃ karitvā paṭiladdhasamādhi chandasamādhīti vutto,",
  "atk-abh02a:1430_15": "evaṃ vīriyaṃ…pe… cittaṃ.",
  "atk-abh02a:1430_16": "Vīmaṃsaṃ adhipatiṃ karitvā paṭiladdhasamādhi vīmaṃsasamādhīti vuccati.",
  "atk-abh02a:1431_0": "Idāni chandasamādhiādīni padāni bhājetvā dassetuṃ kathañca bhikkhūtiādi āraddhaṃ.",
  "atk-abh02a:1431_1": "Tattha chandañce bhikkhu adhipatiṃ karitvāti yadi bhikkhu chandaṃ adhipatiṃ chandaṃ jeṭṭhakaṃ chandaṃ",
  "atk-abh02a:1431_2": "dhuraṃ chandaṃ pubbaṅgamaṃ katvā samādhiṃ paṭilabhati nibbatteti,",
  "atk-abh02a:1431_3": "evaṃ nibbattito ayaṃ samādhi chandasamādhi nāma vuccatīti attho.",
  "atk-abh02a:1431_4": "Vīriyañcetiādīsupi eseva nayo.",
  "atk-abh02a:1431_5": "Ime vuccanti padhānasaṅkhārāti ettāvatā chandiddhipādaṃ bhāvayamānassa bhikkhuno padhānābhisaṅkhārasaṅkhātacatukiccasādhakaṃ vīriyaṃ kathitaṃ.",
  "atk-abh02a:1431_6": "Tadekajjhaṃ abhisaññūhitvāti taṃ sabbaṃ ekato rāsiṃ katvāti attho.",
  "atk-abh02a:1431_7": "Saṅkhyaṃ gacchatīti etaṃ vohāraṃ gacchatīti veditabbanti attho.",
  "atk-abh02a:1432_0": "433.",
  "atk-abh02a:1432_1": "Idāni “chandasamādhipadhānasaṅkhāro”ti etasmiṃ padasamūhe chandādidhamme bhājetvā dassetuṃ tattha katamo chandotiādi āraddhaṃ.",
  "atk-abh02a:1432_2": "Taṃ uttānatthameva.",
  "atk-abh02a:1433_0": "Upeto hotīti iddhipādasaṅkhāto dhammarāsi upeto hoti.",
  "atk-abh02a:1433_1": "Tesaṃ dhammānanti tesaṃ sampayuttānaṃ chandādidhammānaṃ.",
  "atk-abh02a:1433_2": "Iddhi samiddhītiādīni sabbāni nipphattivevacanāneva.",
  "atk-abh02a:1433_3": "Evaṃ santepi ijjhanakaṭṭhena iddhi.",
  "atk-abh02a:1433_4": "Sampuṇṇā iddhi samiddhi;",
  "atk-abh02a:1433_5": "upasaggena vā padaṃ vaḍḍhitaṃ.",
  "atk-abh02a:1433_6": "Ijjhanākāro ijjhanā.",
  "atk-abh02a:1433_7": "Samijjhanāti upasaggena padaṃ vaḍḍhitaṃ.",
  "atk-abh02a:1433_8": "Attano santāne pātubhāvavasena labhanaṃ lābho.",
  "atk-abh02a:1433_9": "Parihīnānampi vīriyārambhavasena puna lābho paṭilābho;",
  "atk-abh02a:1433_10": "upasaggena vā padaṃ vaḍḍhitaṃ.",
  "atk-abh02a:1433_11": "Pattīti adhigamo.",
  "atk-abh02a:1433_12": "Aparihānavasena sammā pattīti sampatti.",
  "atk-abh02a:1433_13": "Phusanāti paṭilābhaphusanā.",
  "atk-abh02a:1433_14": "Sacchikiriyāti paṭilābhasacchikiriyāva.",
  "atk-abh02a:1433_15": "Upasampadāti paṭilābhaupasampadā evāti veditabbā.",
  "atk-abh02a:1434_0": "Tayābhūtassāti tena ākārena bhūtassa;",
  "atk-abh02a:1434_1": "te chandādidhamme paṭilabhitvā ṭhitassāti attho.",
  "atk-abh02a:1434_2": "Vedanākkhandhotiādīhi chandādayo anto katvā cattāropi khandhā kathitā.",
  "atk-abh02a:1434_3": "Te dhammeti te cattāro arūpakkhandhe;",
  "atk-abh02a:1434_4": "chandādayo vā tayo dhammetipi vuttaṃ.",
  "atk-abh02a:1434_5": "Āsevatītiādīni vuttatthāneva.",
  "atk-abh02a:1434_6": "Sesaiddhipādaniddesesupi imināva nayena attho veditabbo.",
  "atk-abh02a:1435_0": "Ettāvatā kiṃ kathitanti?",
  "atk-abh02a:1435_1": "Catunnaṃ bhikkhūnaṃ matthakappattaṃ kammaṭṭhānaṃ kathitaṃ.",
  "atk-abh02a:1435_2": "Eko hi bhikkhu chandaṃ avassayati;",
  "atk-abh02a:1435_3": "kattukamyatākusaladhammacchandena atthanipphattiyaṃ sati ‘ahaṃ lokuttaradhammaṃ nibbattessāmi,",
  "atk-abh02a:1435_4": "natthi mayhaṃ etassa nibbattane bhāro’ti chandaṃ jeṭṭhakaṃ chandaṃ dhuraṃ chandaṃ pubbaṅgamaṃ katvā lokuttaradhammaṃ nibbatteti.",
  "atk-abh02a:1435_5": "Eko vīriyaṃ avassayati.",
  "atk-abh02a:1435_6": "Eko cittaṃ,",
  "atk-abh02a:1435_7": "eko paññaṃ avassayati.",
  "atk-abh02a:1435_8": "Paññāya atthanipphattiyaṃ sati ‘ahaṃ lokuttaradhammaṃ nibbattessāmi,",
  "atk-abh02a:1435_9": "natthi mayhaṃ etassa nibbattane bhāro’ti paññaṃ jeṭṭhakaṃ paññaṃ dhuraṃ paññaṃ pubbaṅgamaṃ katvā lokuttaradhammaṃ nibbatteti.",
  "atk-abh02a:1436_0": "Kathaṃ?",
  "atk-abh02a:1436_1": "Yathā hi catūsu amaccaputtesu ṭhānantaraṃ patthetvā vicarantesu eko upaṭṭhānaṃ avassayi,",
  "atk-abh02a:1436_2": "eko sūrabhāvaṃ,",
  "atk-abh02a:1436_3": "eko jātiṃ,",
  "atk-abh02a:1436_4": "eko mantaṃ. Kathaṃ?",
  "atk-abh02a:1436_5": "Tesu hi paṭhamo ‘upaṭṭhāne appamādakāritāya atthanipphattiyā sati labbhamānaṃ lacchāmetaṃ ṭhānantara’nti upaṭṭhānaṃ avassayi.",
  "atk-abh02a:1436_6": "Dutiyo ‘upaṭṭhāne appamattopi ekacco saṅgāme paccupaṭṭhite saṇṭhātuṃ na sakkoti;",
  "atk-abh02a:1436_7": "avassaṃ kho pana rañño paccanto kuppissati;",
  "atk-abh02a:1436_8": "tasmiṃ kuppite rathadhure kammaṃ katvā rājānaṃ ārādhetvā āharāpessāmetaṃ ṭhānantara’nti sūrabhāvaṃ avassayi.",
  "atk-abh02a:1436_9": "Tatiyo ‘sūrabhāvepi sati ekacco hīnajātiko hoti;",
  "atk-abh02a:1436_10": "jātiṃ sodhetvā ṭhānantaraṃ dadantā mayhaṃ dassantī’ti jātiṃ avassayi.",
  "atk-abh02a:1436_11": "Catuttho ‘jātimāpi eko amantanīyo hoti;",
  "atk-abh02a:1436_12": "mantena kattabbakicce uppanne āharāpessāmetaṃ ṭhānantara’nti mantaṃ avassayi.",
  "atk-abh02a:1436_13": "Te sabbepi attano attano avassayabalena ṭhānantarāni pāpuṇiṃsu.",
  "atk-abh02a:1437_0": "Tattha upaṭṭhāne appamatto hutvā ṭhānantaraṃ patto viya chandaṃ avassāya kattukamyatākusaladhammacchandena",
  "atk-abh02a:1437_1": "atthanibbattiyaṃ sati ‘ahaṃ lokuttaradhammaṃ nibbattessāmi,",
  "atk-abh02a:1437_2": "natthi mayhaṃ etassa nibbattane bhāro’ti chandaṃ jeṭṭhakaṃ chandaṃ dhuraṃ chandaṃ pubbaṅgamaṃ katvā lokuttaradhammanibbattako daṭṭhabbo,",
  "atk-abh02a:1437_3": "raṭṭhapālatthero viya.",
  "atk-abh02a:1437_4": "So hi āyasmā chandaṃ dhuraṃ katvā lokuttaradhammaṃ nibbattesi.",
  "atk-abh02a:1437_5": "Sūrabhāvena rājānaṃ ārādhetvā ṭhānantaraṃ patto viya vīriyaṃ jeṭṭhakaṃ vīriyaṃ dhuraṃ vīriyaṃ pubbaṅgamaṃ katvā lokuttaradhammanibbattako daṭṭhabbo,",
  "atk-abh02a:1437_6": "soṇatthero viya.",
  "atk-abh02a:1437_7": "So hi āyasmā vīriyaṃ dhuraṃ katvā lokuttaradhammaṃ nibbattesi.",
  "atk-abh02a:1438_0": "Jātisampattiyā ṭhānantaraṃ patto viya cittaṃ jeṭṭhakaṃ cittaṃ dhuraṃ cittaṃ pubbaṅgamaṃ katvā lokuttaradhammanibbattako daṭṭhabbo,",
  "atk-abh02a:1438_1": "sambhūtatthero viya.",
  "atk-abh02a:1438_2": "So hi āyasmā cittaṃ dhuraṃ katvā lokuttaradhammaṃ nibbattesi.",
  "atk-abh02a:1438_3": "Mantaṃ avassāya ṭhānantarappatto viya vīmaṃsaṃ jeṭṭhakaṃ vīmaṃsaṃ dhuraṃ vīmaṃsaṃ pubbaṅgamaṃ katvā lokuttaradhammanibbattako daṭṭhabbo,",
  "atk-abh02a:1438_4": "thero mogharājā viya.",
  "atk-abh02a:1438_5": "So hi āyasmā vīmaṃsaṃ dhuraṃ katvā lokuttaradhammaṃ nibbattesi.",
  "atk-abh02a:1439_0": "Ettha ca tayo chandasamādhipadhānasaṅkhārasaṅkhātā dhammā iddhīpi honti iddhipādāpi.",
  "atk-abh02a:1439_1": "Sesā pana sampayuttakā cattāro khandhā iddhipādāyeva.",
  "atk-abh02a:1439_2": "Vīriyacittavīmaṃsasamādhipadhānasaṅkhārasaṅkhātāpi tayo dhammā iddhīpi honti iddhipādāpi.",
  "atk-abh02a:1439_3": "Sesā pana sampayuttakā cattāro khandhā iddhipādāyeva.",
  "atk-abh02a:1439_4": "Ayaṃ tāva abhedato kathā.",
  "atk-abh02a:1440_0": "Bhedato pana ‘chando’ iddhi nāma.",
  "atk-abh02a:1440_1": "Chandadhurena bhāvitā cattāro khandhā chandiddhipādo nāma.",
  "atk-abh02a:1440_2": "Samādhi padhānasaṅkhāroti dve dhammā saṅkhārakkhandhavasena chandiddhipāde pavisanti;",
  "atk-abh02a:1440_3": "pāde paviṭṭhātipi vattuṃ vaṭṭatiyeva.",
  "atk-abh02a:1440_4": "Tattheva ‘samādhi’ iddhi nāma.",
  "atk-abh02a:1440_5": "Samādhidhurena bhāvitā cattāro khandhā samādhiddhipādo nāma.",
  "atk-abh02a:1440_6": "Chando padhānasaṅkhāroti dve dhammā saṅkhārakkhandhavasena samādhiddhipāde pavisanti;",
  "atk-abh02a:1440_7": "pāde paviṭṭhātipi vattuṃ vaṭṭati eva.",
  "atk-abh02a:1440_8": "Tattheva ‘padhānasaṅkhāro’ iddhi nāma.",
  "atk-abh02a:1440_9": "Padhānasaṅkhārabhāvitā cattāro khandhā padhānasaṅkhāriddhipādo nāma.",
  "atk-abh02a:1440_10": "Chando samādhīti dve dhammā saṅkhārakkhandhavasena padhānasaṅkhāriddhipāde pavisanti;",
  "atk-abh02a:1440_11": "pāde paviṭṭhātipi vattuṃ vaṭṭati eva.",
  "atk-abh02a:1440_12": "Tattheva ‘vīriyaṃ’ iddhi nāma,",
  "atk-abh02a:1440_13": "‘cittaṃ’ iddhi nāma,",
  "atk-abh02a:1440_14": "‘vīmaṃsā’ iddhi nāma…pe…",
  "atk-abh02a:1440_15": "pāde paviṭṭhātipi vattuṃ vaṭṭati eva.",
  "atk-abh02a:1440_16": "Ayaṃ bhedato kathā nāma.",
  "atk-abh02a:1441_0": "Ettha pana abhinavaṃ natthi;",
  "atk-abh02a:1441_1": "gahitameva vibhūtadhātukaṃ kataṃ. Kathaṃ? Chando, samādhi,",
  "atk-abh02a:1441_2": "padhānasaṅkhāroti ime tayo dhammā iddhīpi honti iddhipādāpi.",
  "atk-abh02a:1441_3": "Sesā sampayuttakā cattāro khandhā iddhipādāyeva.",
  "atk-abh02a:1441_4": "Ime hi tayo dhammā ijjhamānā sampayuttakehi catūhi khandhehi saddhiṃyeva ijjhanti, na vinā.",
  "atk-abh02a:1441_5": "Sampayuttakā pana cattāro khandhā ijjhanakaṭṭhena iddhi nāma honti,",
  "atk-abh02a:1441_6": "patiṭṭhānaṭṭhena pādo nāma.",
  "atk-abh02a:1441_7": "‘Iddhī’ti vā ‘iddhipādo’ti vā na aññassa kassaci adhivacanaṃ,",
  "atk-abh02a:1441_8": "sampayuttakānaṃ catunnaṃ khandhānaṃyeva adhivacanaṃ. Vīriyaṃ, cittaṃ,",
  "atk-abh02a:1441_9": "vīmaṃsāsamādhipadhānasaṅkhāroti tayo dhammā…pe…",
  "atk-abh02a:1441_10": "catunnaṃ khandhānaṃyeva adhivacanaṃ.",
  "atk-abh02a:1442_0": "Apica pubbabhāgo pubbabhāgo iddhipādo nāma;",
  "atk-abh02a:1442_1": "paṭilābho paṭilābho iddhi nāmāti veditabbo.",
  "atk-abh02a:1442_2": "Ayamattho upacārena vā vipassanāya vā dīpetabbo.",
  "atk-abh02a:1442_3": "Paṭhamajjhānaparikammañhi iddhipādo nāma,",
  "atk-abh02a:1442_4": "paṭhamajjhānaṃ iddhi nāma.",
  "atk-abh02a:1442_5": "Dutiyatatiyacatutthaākāsānañcāyatana,",
  "atk-abh02a:1442_6": "viññāṇañcāyatanaākiñcaññāyatananevasaññānāsaññāyatanaparikammaṃ iddhipādo nāma,",
  "atk-abh02a:1442_7": "nevasaññānāsaññāyatanaṃ iddhi nāma.",
  "atk-abh02a:1442_8": "Sotāpattimaggassa vipassanā iddhipādo nāma,",
  "atk-abh02a:1442_9": "sotāpattimaggo iddhi nāma.",
  "atk-abh02a:1442_10": "Sakadāgāmi, anāgāmi,",
  "atk-abh02a:1442_11": "arahattamaggassa vipassanā iddhipādo nāma,",
  "atk-abh02a:1442_12": "arahattamaggo iddhi nāma.",
  "atk-abh02a:1442_13": "Paṭilābhenāpi dīpetuṃ vaṭṭatiyeva.",
  "atk-abh02a:1442_14": "Paṭhamajjhānañhi iddhipādo nāma,",
  "atk-abh02a:1442_15": "dutiyajjhānaṃ iddhi nāma;",
  "atk-abh02a:1442_16": "dutiyajjhānaṃ iddhipādo nāma,",
  "atk-abh02a:1442_17": "tatiyajjhānaṃ iddhi nāma…pe…",
  "atk-abh02a:1442_18": "anāgāmimaggo iddhipādo nāma,",
  "atk-abh02a:1442_19": "arahattamaggo iddhi nāma.",
  "atk-abh02a:1443_0": "Kenaṭṭhena iddhi?",
  "atk-abh02a:1443_1": "Kenaṭṭhena pādoti?",
  "atk-abh02a:1443_2": "Ijjhanakaṭṭheneva iddhi.",
  "atk-abh02a:1443_3": "Patiṭṭhānaṭṭheneva pādo.",
  "atk-abh02a:1443_4": "Evamidhāpi iddhīti vā pādoti vā na aññassa kassaci adhivacanaṃ,",
  "atk-abh02a:1443_5": "sampayuttakānaṃ catunnaṃ khandhānaṃyeva adhivacananti.",
  "atk-abh02a:1443_6": "Evaṃ vutte pana idamāhaṃsu –",
  "atk-abh02a:1443_7": "catunnaṃ khandhānameva adhivacanaṃ bhaveyya,",
  "atk-abh02a:1443_8": "yadi satthā parato uttaracūḷabhājanīyaṃ nāma na āhareyya.",
  "atk-abh02a:1443_9": "Uttaracūḷabhājanīye pana “chandoyeva chandiddhipādo,",
  "atk-abh02a:1443_10": "vīriyameva,",
  "atk-abh02a:1443_11": "cittameva,",
  "atk-abh02a:1443_12": "vīmaṃsāva vīmaṃsiddhipādo”ti kathitaṃ.",
  "atk-abh02a:1443_13": "Keci pana “iddhi nāma anipphannā,",
  "atk-abh02a:1443_14": "iddhipādo nipphanno”ti vadiṃsu.",
  "atk-abh02a:1443_15": "Tesaṃ vacanaṃ paṭikkhipitvā iddhīpi iddhipādopi ‘nipphanno tilakkhaṇabbhāhato’ti sanniṭṭhānaṃ kataṃ.",
  "atk-abh02a:1443_16": "Iti imasmiṃ suttantabhājanīye lokiyalokuttaramissakā iddhipādā kathitāti.",
  "atk-abh02a:1444_0": "Suttantabhājanīyavaṇṇanā.",
  "atk-abh02a:1445_0": "2. Abhidhammabhājanīyavaṇṇanā",
  "atk-abh02a:1446_0": "444.",
  "atk-abh02a:1446_1": "Abhidhammabhājanīyaṃ uttānatthameva.",
  "atk-abh02a:1446_2": "Nayā panettha gaṇetabbā.",
  "atk-abh02a:1446_3": "“Chandasamādhipadhānasaṅkhārasamannāgataṃ iddhipādaṃ bhāvetī”ti vuttaṭṭhānasmiñhi lokuttarāni cattāri nayasahassāni vibhattāni.",
  "atk-abh02a:1446_4": "Vīriyasamādhiādīsupi eseva nayo.",
  "atk-abh02a:1446_5": "Tathā uttaracūḷabhājanīye chandiddhipāde cattāri nayasahassāni vibhattāni,",
  "atk-abh02a:1446_6": "vīriyacittavīmaṃsiddhipāde cattāri cattārīti sabbānipi aṭṭhannaṃ catukkānaṃ vasena dvattiṃsa nayasahassāni vibhattāni.",
  "atk-abh02a:1446_7": "Evametaṃ nibbattitalokuttarānaṃyeva iddhipādānaṃ vasena dvattiṃsanayasahassappaṭimaṇḍitaṃ abhidhammabhājanīyaṃ kathitanti veditabbaṃ.",
  "atk-abh02a:1447_0": "3. Pañhāpucchakavaṇṇanā",
  "atk-abh02a:1448_0": "462.",
  "atk-abh02a:1448_1": "Pañhāpucchake pāḷianusāreneva iddhipādānaṃ kusalādibhāvo veditabbo.",
  "atk-abh02a:1448_2": "Ārammaṇattikesu pana sabbepete appamāṇaṃ nibbānaṃ ārabbha pavattito appamāṇārammaṇā eva,",
  "atk-abh02a:1448_3": "na maggārammaṇā;",
  "atk-abh02a:1448_4": "sahajātahetuvasena pana maggahetukā,",
  "atk-abh02a:1448_5": "na maggādhipatino.",
  "atk-abh02a:1448_6": "Cattāro hi adhipatayo aññamaññaṃ garuṃ na karonti. Kasmā?",
  "atk-abh02a:1448_7": "Sayaṃ jeṭṭhakattā.",
  "atk-abh02a:1448_8": "Yathā hi samajātikā samavayā samathāmā samasippā cattāro rājaputtā attano attano jeṭṭhakatāya aññamaññassa apacitiṃ na karonti,",
  "atk-abh02a:1448_9": "evamimepi cattāro adhipatayo pāṭiyekkaṃ pāṭiyekkaṃ jeṭṭhakadhammatāya aññamaññaṃ garuṃ na karontīti ekanteneva na maggādhipatino.",
  "atk-abh02a:1448_10": "Atītādīsu ekārammaṇabhāvepi na vattabbā.",
  "atk-abh02a:1448_11": "Nibbānassa pana bahiddhādhammattā bahiddhārammaṇā nāma hontīti.",
  "atk-abh02a:1448_12": "Evametasmiṃ pañhāpucchake nibbattitalokuttarāva iddhipādā kathitā.",
  "atk-abh02a:1448_13": "Sammāsambuddhena hi suttantabhājanīyasmiṃyeva lokiyalokuttaramissakā iddhipādā kathitā,",
  "atk-abh02a:1448_14": "abhidhammabhājanīyapañhāpucchakesu pana lokuttarāyevāti.",
  "atk-abh02a:1448_15": "Evamayaṃ iddhipādavibhaṅgopi teparivaṭṭaṃ nīharitvāva dassitoti.",
  "atk-abh02a:1449_0": "Sammohavinodaniyā vibhaṅgaṭṭhakathāya",
  "atk-abh02a:1450_0": "Iddhipādavibhaṅgavaṇṇanā niṭṭhitā.",
  "atk-abh02a:1451_0": "10. Bojjhaṅgavibhaṅgo",
  "atk-abh02a:1452_0": "1. Suttantabhājanīyavaṇṇanā",
  "atk-abh02a:1453_0": "466.",
  "atk-abh02a:1453_1": "Idāni tadanantare bojjhaṅgavibhaṅge sattāti gaṇanaparicchedo.",
  "atk-abh02a:1453_2": "Bojjhaṅgāti bodhiyā bodhissa vā aṅgāti bojjhaṅgā.",
  "atk-abh02a:1453_3": "Idaṃ vuttaṃ hoti –",
  "atk-abh02a:1453_4": "yā esā dhammasāmaggī yāya lokuttaramaggakkhaṇe uppajjamānāya līnuddhaccapatiṭṭhānāyūhanakāmasukhattakilamathānuyogaucchedasassatābhinivesādīnaṃ",
  "atk-abh02a:1453_5": "anekesaṃ upaddavānaṃ paṭipakkhabhūtāya satidhammavicayavīriyapītipassaddhisamādhiupekkhāsaṅkhātāya dhammasāmaggiyā",
  "atk-abh02a:1453_6": "ariyasāvako bujjhatīti katvā bodhīti vuccati,",
  "atk-abh02a:1453_7": "bujjhati kilesasantānaniddāya uṭṭhahati,",
  "atk-abh02a:1453_8": "cattāri vā ariyasaccāni paṭivijjhati,",
  "atk-abh02a:1453_9": "nibbānameva vā sacchikaroti,",
  "atk-abh02a:1453_10": "tassā dhammasāmaggīsaṅkhātāya bodhiyā aṅgātipi bojjhaṅgā,",
  "atk-abh02a:1453_11": "jhānaṅgamaggaṅgādīni viya.",
  "atk-abh02a:1453_12": "Yo panesa yathāvuttappakārāya etāya dhammasāmaggiyā bujjhatīti katvā ariyasāvako bodhīti vuccati,",
  "atk-abh02a:1453_13": "tassa bodhissa aṅgātipi bojjhaṅgā,",
  "atk-abh02a:1453_14": "senaṅgarathaṅgādayo viya.",
  "atk-abh02a:1453_15": "Tenāhu aṭṭhakathācariyā –",
  "atk-abh02a:1453_16": "“bujjhanakassa puggalassa aṅgāti vā bojjhaṅgā”ti.",
  "atk-abh02a:1454_0": "Apica “bojjhaṅgāti kenaṭṭhena bojjhaṅgā?",
  "atk-abh02a:1454_1": "Bodhāya saṃvattantīti bojjhaṅgā,",
  "atk-abh02a:1454_2": "bujjhantīti bojjhaṅgā,",
  "atk-abh02a:1454_3": "anubujjhantīti bojjhaṅgā,",
  "atk-abh02a:1454_4": "paṭibujjhantīti bojjhaṅgā,",
  "atk-abh02a:1454_5": "sambujjhantīti bojjhaṅgā”ti iminā paṭisambhidānayenāpi bojjhaṅgattho veditabbo.",
  "atk-abh02a:1455_0": "Satisambojjhaṅgotiādīsu pasattho sundaro ca bojjhaṅgo sambojjhaṅgo,",
  "atk-abh02a:1455_1": "satiyeva sambojjhaṅgo satisambojjhaṅgo.",
  "atk-abh02a:1455_2": "Tattha upaṭṭhānalakkhaṇo satisambojjhaṅgo,",
  "atk-abh02a:1455_3": "pavicayalakkhaṇo dhammavicayasambojjhaṅgo,",
  "atk-abh02a:1455_4": "paggahalakkhaṇo vīriyasambojjhaṅgo,",
  "atk-abh02a:1455_5": "pharaṇalakkhaṇo pītisambojjhaṅgo,",
  "atk-abh02a:1455_6": "upasamalakkhaṇo passaddhisambojjhaṅgo,",
  "atk-abh02a:1455_7": "avikkhepalakkhaṇo samādhisambojjhaṅgo,",
  "atk-abh02a:1455_8": "paṭisaṅkhānalakkhaṇo upekkhāsambojjhaṅgo.",
  "atk-abh02a:1455_9": "Tesu “satiñca khvāhaṃ,",
  "atk-abh02a:1455_10": "bhikkhave,",
  "atk-abh02a:1455_11": "sabbatthikaṃ vadāmī”ti vacanato sabbesaṃ bojjhaṅgānaṃ upakārakattā satisambojjhaṅgo paṭhamaṃ vutto.",
  "atk-abh02a:1455_12": "Tato paraṃ “so tathā sato viharanto taṃ dhammaṃ paññāya pavicinatī”tiādinā nayena evaṃ anukkameneva nikkhepapayojanaṃ pāḷiyaṃ āgatameva.",
  "atk-abh02a:1456_0": "Kasmā panete satteva vuttā,",
  "atk-abh02a:1456_1": "anūnā anadhikāti?",
  "atk-abh02a:1456_2": "Līnuddhaccapaṭipakkhato sabbatthikato ca.",
  "atk-abh02a:1456_3": "Ettha hi tayo bojjhaṅgā līnassa paṭipakkhā, yathāha –",
  "atk-abh02a:1456_4": "“yasmiñca kho,",
  "atk-abh02a:1456_5": "bhikkhave,",
  "atk-abh02a:1456_6": "samaye līnaṃ cittaṃ hoti,",
  "atk-abh02a:1456_7": "kālo tasmiṃ samaye dhammavicayasambojjhaṅgassa bhāvanāya,",
  "atk-abh02a:1456_8": "kālo vīriyasambojjhaṅgassa bhāvanāya,",
  "atk-abh02a:1456_9": "kālo pītisambojjhaṅgassa bhāvanāyā”ti.",
  "atk-abh02a:1456_10": "Tayo uddhaccassa paṭipakkhā, yathāha –",
  "atk-abh02a:1456_11": "“yasmiñca kho,",
  "atk-abh02a:1456_12": "bhikkhave,",
  "atk-abh02a:1456_13": "samaye uddhataṃ cittaṃ hoti,",
  "atk-abh02a:1456_14": "kālo tasmiṃ samaye passaddhisambojjhaṅgassa bhāvanāya,",
  "atk-abh02a:1456_15": "kālo samādhisambojjhaṅgassa bhāvanāya,",
  "atk-abh02a:1456_16": "kālo upekkhāsambojjhaṅgassa bhāvanāyā”ti.",
  "atk-abh02a:1456_17": "Eko panettha loṇadhūpanaṃ viya sabbabyañjanesu,",
  "atk-abh02a:1456_18": "sabbakammikaamacco viya ca sabbesu rājakiccesu,",
  "atk-abh02a:1456_19": "sabbabojjhaṅgesu icchitabbato sabbatthiko, yathāha –",
  "atk-abh02a:1456_20": "“satiñca khvāhaṃ,",
  "atk-abh02a:1456_21": "bhikkhave,",
  "atk-abh02a:1456_22": "sabbatthikaṃ vadāmī”ti.",
  "atk-abh02a:1456_23": "“Sabbatthaka”ntipi pāḷi.",
  "atk-abh02a:1456_24": "Dvinnampi sabbattha icchitabbanti attho.",
  "atk-abh02a:1456_25": "Evaṃ līnuddhaccapaṭipakkhato sabbatthikato ca satteva vuttāti veditabbā.",
  "atk-abh02a:1457_0": "467.",
  "atk-abh02a:1457_1": "Idāni nesaṃ ekasmiṃyevārammaṇe attano attano kiccavasena nānākaraṇaṃ dassetuṃ tattha katamo satisambojjhaṅgotiādi āraddhaṃ.",
  "atk-abh02a:1457_2": "Tattha idha bhikkhūti imasmiṃ sāsane bhikkhu.",
  "atk-abh02a:1457_3": "Satimā hotīti paññāya paññavā,",
  "atk-abh02a:1457_4": "yasena yasavā,",
  "atk-abh02a:1457_5": "dhanena dhanavā viya satiyā satimā hoti,",
  "atk-abh02a:1457_6": "satisampannoti attho.",
  "atk-abh02a:1457_7": "Paramenāti uttamena;",
  "atk-abh02a:1457_8": "tañhi paramatthasaccassa nibbānassa ceva maggassa ca anulomato paramaṃ nāma hoti uttamaṃ seṭṭhaṃ.",
  "atk-abh02a:1457_9": "Satinepakkenāti nepakkaṃ vuccati paññā;",
  "atk-abh02a:1457_10": "satiyā ceva nepakkena cāti attho.",
  "atk-abh02a:1458_0": "Kasmā pana imasmiṃ satibhājanīye paññā saṅgahitāti?",
  "atk-abh02a:1458_1": "Satiyā balavabhāvadīpanatthaṃ.",
  "atk-abh02a:1458_2": "Sati hi paññāya saddhimpi uppajjati vināpi,",
  "atk-abh02a:1458_3": "paññāya saddhiṃ uppajjamānā balavatī hoti,",
  "atk-abh02a:1458_4": "vinā uppajjamānā dubbalā.",
  "atk-abh02a:1458_5": "Tenassā balavabhāvadīpanatthaṃ paññā saṅgahitā.",
  "atk-abh02a:1458_6": "Yathā hi dvīsu disāsu dve rājamahāmattā tiṭṭheyyuṃ;",
  "atk-abh02a:1458_7": "tesu eko rājaputtaṃ gahetvā tiṭṭheyya,",
  "atk-abh02a:1458_8": "eko attano dhammatāya ekakova tesu rājaputtaṃ gahetvā ṭhito attanopi tejena rājaputtassapi tejena tejavā hoti;",
  "atk-abh02a:1458_9": "attano dhammatāya ṭhito na tena samatejo hoti;",
  "atk-abh02a:1458_10": "evameva rājaputtaṃ gahetvā ṭhitamahāmatto viya paññāya saddhiṃ uppannā sati,",
  "atk-abh02a:1458_11": "attano dhammatāya ṭhito viya vinā paññāya uppannā.",
  "atk-abh02a:1458_12": "Tattha yathā rājaputtaṃ gahetvā ṭhito attanopi tejena rājaputtassapi tejena tejavā hoti,",
  "atk-abh02a:1458_13": "evaṃ paññāya saddhiṃ uppannā sati balavatī hoti;",
  "atk-abh02a:1458_14": "yathā attano dhammatāya ṭhito na tena samatejo hoti,",
  "atk-abh02a:1458_15": "evaṃ vinā paññāya uppannā dubbalā hotīti balavabhāvadīpanatthaṃ paññā gahitāti.",
  "atk-abh02a:1459_0": "Cirakatampīti attano vā parassa vā kāyena cirakataṃ vattaṃ vā kasiṇamaṇḍalaṃ vā kasiṇaparikammaṃ vā.",
  "atk-abh02a:1459_1": "Cirabhāsitampīti attanā vā parena vā vācāya cirabhāsitaṃ bahukampi,",
  "atk-abh02a:1459_2": "vattasīse ṭhatvā dhammakathaṃ vā kammaṭṭhānavinicchayaṃ vā,",
  "atk-abh02a:1459_3": "vimuttāyatanasīse vā ṭhatvā dhammakathameva.",
  "atk-abh02a:1459_4": "Saritā hotīti taṃ kāyaviññattiṃ vacīviññattiñca samuṭṭhāpetvā pavattaṃ arūpadhammakoṭṭhāsaṃ ‘evaṃ uppajjitvā evaṃ niruddho’ti saritā hoti.",
  "atk-abh02a:1459_5": "Anussaritāti punappunaṃ saritā.",
  "atk-abh02a:1459_6": "Ayaṃ vuccati satisambojjhaṅgoti ayaṃ evaṃ uppannā sesabojjhaṅgasamuṭṭhāpikā vipassanāsampayuttā sati satisambojjhaṅgo nāma kathīyati.",
  "atk-abh02a:1460_0": "So tathā sato viharantoti so bhikkhu tenākārena uppannāya satiyā sato hutvā viharanto.",
  "atk-abh02a:1460_1": "Taṃ dhammanti taṃ cirakataṃ cirabhāsitaṃ heṭṭhā vuttappakāraṃ dhammaṃ.",
  "atk-abh02a:1460_2": "Paññāya pavicinatīti paññāya ‘aniccaṃ dukkhaṃ anattā’ti pavicinati.",
  "atk-abh02a:1460_3": "Pavicaratīti ‘aniccaṃ dukkhaṃ anattā’ti tattha paññaṃ carāpento pavicarati.",
  "atk-abh02a:1460_4": "Parivīmaṃsaṃ āpajjatīti olokanaṃ gavesanaṃ āpajjati.",
  "atk-abh02a:1460_5": "Ayaṃ vuccatīti idaṃ vuttappakāraṃ bojjhaṅgasamuṭṭhāpakaṃ vipassanāñāṇaṃ dhammavicayasambojjhaṅgo nāma vuccati.",
  "atk-abh02a:1461_0": "Tassa taṃ dhammanti tassa bhikkhuno taṃ heṭṭhā vuttappakāraṃ dhammaṃ.",
  "atk-abh02a:1461_1": "Āraddhaṃ hotīti paripuṇṇaṃ hoti paggahitaṃ.",
  "atk-abh02a:1461_2": "Asallīnanti āraddhattāyeva asallīnaṃ.",
  "atk-abh02a:1461_3": "Ayaṃ vuccatīti idaṃ bojjhaṅgasamuṭṭhāpakaṃ vipassanāsampayuttaṃ vīriyaṃ vīriyasambojjhaṅgo nāma vuccati.",
  "atk-abh02a:1462_0": "Nirāmisāti kāmāmisalokāmisavaṭṭāmisānaṃ abhāvena nirāmisā parisuddhā.",
  "atk-abh02a:1462_1": "Ayaṃ vuccatīti ayaṃ bojjhaṅgasamuṭṭhāpikā vipassanāsampayuttā pīti pītisambojjhaṅgo nāma vuccati.",
  "atk-abh02a:1463_0": "Pītimanassāti pītisampayuttacittassa.",
  "atk-abh02a:1463_1": "Kāyopi passambhatīti khandhattayasaṅkhāto nāmakāyo kilesadarathapaṭippassaddhiyā passambhati.",
  "atk-abh02a:1463_2": "Cittampīti viññāṇakkhandhopi tatheva passambhati.",
  "atk-abh02a:1463_3": "Ayaṃ vuccatīti ayaṃ bojjhaṅgasamuṭṭhāpikā vipassanāsampayuttā passaddhi passaddhisambojjhaṅgo nāma vuccati.",
  "atk-abh02a:1464_0": "Passaddhakāyassa sukhinoti passaddhakāyatāya uppannasukhena sukhitassa.",
  "atk-abh02a:1464_1": "Samādhiyatīti sammā ādhiyati,",
  "atk-abh02a:1464_2": "niccalaṃ hutvā ārammaṇe ṭhapīyati,",
  "atk-abh02a:1464_3": "appanāppattaṃ viya hoti.",
  "atk-abh02a:1464_4": "Ayaṃ vuccatīti ayaṃ bojjhaṅgasamuṭṭhāpikā vipassanāsampayuttā cittekaggatā samādhisambojjhaṅgo nāma vuccati.",
  "atk-abh02a:1465_0": "Tathā samāhitanti tena appanāppattena viya samādhinā samāhitaṃ.",
  "atk-abh02a:1465_1": "Sādhukaṃ ajjhupekkhitā hotīti suṭṭhu ajjhupekkhitā hoti;",
  "atk-abh02a:1465_2": "tesaṃ dhammānaṃ pahānavaḍḍhane abyāvaṭo hutvā ajjhupekkhati.",
  "atk-abh02a:1465_3": "Ayaṃ vuccatīti ayaṃ channaṃ bojjhaṅgānaṃ anosakkanaanativattanabhāvasādhako majjhattākāro upekkhāsambojjhaṅgo nāma vuccati.",
  "atk-abh02a:1466_0": "Ettāvatā kiṃ kathitaṃ nāma hoti?",
  "atk-abh02a:1466_1": "Apubbaṃ acarimaṃ ekacittakkhaṇe nānārasalakkhaṇā pubbabhāgavipassanā bojjhaṅgā kathitā hontīti.",
  "atk-abh02a:1467_0": "Paṭhamo nayo.",
  "atk-abh02a:1468_0": "468- 469.",
  "atk-abh02a:1468_1": "Idāni yena pariyāyena satta bojjhaṅgā cuddasa honti,",
  "atk-abh02a:1468_2": "tassa pakāsanatthaṃ dutiyanayaṃ dassento puna satta bojjhaṅgātiādimāha.",
  "atk-abh02a:1468_3": "Tatrāyaṃ anupubbapadavaṇṇanā –",
  "atk-abh02a:1468_4": "ajjhattaṃ dhammesu satīti ajjhattikasaṅkhāre pariggaṇhantassa uppannā sati.",
  "atk-abh02a:1468_5": "Bahiddhā dhammesu satīti bahiddhāsaṅkhāre pariggaṇhantassa uppannā sati.",
  "atk-abh02a:1468_6": "Yadapīti yāpi.",
  "atk-abh02a:1468_7": "Tadapīti sāpi.",
  "atk-abh02a:1468_8": "Abhiññāyāti abhiññeyyadhamme abhijānanatthāya.",
  "atk-abh02a:1468_9": "Sambodhāyāti sambodhi vuccati maggo,",
  "atk-abh02a:1468_10": "maggatthāyāti attho.",
  "atk-abh02a:1468_11": "Nibbānāyāti vānaṃ vuccati taṇhā;",
  "atk-abh02a:1468_12": "sā tattha natthīti nibbānaṃ,",
  "atk-abh02a:1468_13": "tadatthāya,",
  "atk-abh02a:1468_14": "asaṅkhatāya amatadhātuyā sacchikiriyatthāya saṃvattatīti attho.",
  "atk-abh02a:1468_15": "Dhammavicayasambojjhaṅgepi eseva nayo.",
  "atk-abh02a:1469_0": "Kāyikaṃ vīriyanti caṅkamaṃ adhiṭṭhahantassa uppannavīriyaṃ.",
  "atk-abh02a:1469_1": "Cetasikaṃ vīriyanti “na tāvāhaṃ imaṃ pallaṅkaṃ bhindissāmi yāva me na anupādāya āsavehi cittaṃ vimuccissatī”ti evaṃ kāyapayogaṃ vinā uppannavīriyaṃ.",
  "atk-abh02a:1469_2": "Kāyapassaddhīti tiṇṇaṃ khandhānaṃ darathapassaddhi.",
  "atk-abh02a:1469_3": "Cittapassaddhīti viññāṇakkhandhassa darathapassaddhi.",
  "atk-abh02a:1469_4": "Upekkhāsambojjhaṅge satisambojjhaṅgasadisova vinicchayo.",
  "atk-abh02a:1469_5": "Imasmiṃ naye satta bojjhaṅgā lokiyalokuttaramissakā kathitā.",
  "atk-abh02a:1470_0": "Porāṇakattherā pana ‘ettakena pākaṭaṃ na hotī’ti vibhajitvā dassesuṃ.",
  "atk-abh02a:1470_1": "Etesu hi ajjhattadhammesu sati pavicayo upekkhāti ime tayo attano khandhārammaṇattā lokiyāva honti.",
  "atk-abh02a:1470_2": "Tathā maggaṃ appattaṃ kāyikavīriyaṃ.",
  "atk-abh02a:1470_3": "Avitakkaavicārā pana pītisamādhiyo lokuttarā honti.",
  "atk-abh02a:1470_4": "Sesā lokiyalokuttaramissakāti.",
  "atk-abh02a:1471_0": "Tattha ajjhattaṃ tāva dhammesu satipavicayaupekkhā ajjhattārammaṇā,",
  "atk-abh02a:1471_1": "lokuttarā pana bahiddhārammaṇāti tesaṃ lokuttarabhāvo mā yujjittha.",
  "atk-abh02a:1471_2": "Caṅkamappayogena nibbattavīriyampi lokiyanti vadanto na kilamati.",
  "atk-abh02a:1471_3": "Avitakkaavicārā pana pītisamādhiyo kadā lokuttarā hontīti?",
  "atk-abh02a:1471_4": "Kāmāvacare tāva pītisambojjhaṅgo labbhati,",
  "atk-abh02a:1471_5": "avitakkaavicārā pīti na labbhati.",
  "atk-abh02a:1471_6": "Rūpāvacare avitakkaavicārā pīti labbhati,",
  "atk-abh02a:1471_7": "pītisambojjhaṅgo pana na labbhati.",
  "atk-abh02a:1471_8": "Arūpāvacare sabbena sabbaṃ na labbhati.",
  "atk-abh02a:1471_9": "Ettha pana alabbhamānakaṃ upādāya labbhamānakāpi paṭikkhittā.",
  "atk-abh02a:1471_10": "Evamayaṃ avitakkaavicāro pītisambojjhaṅgo kāmāvacaratopi nikkhanto rūpāvacaratopi arūpāvacaratopīti nibbattitalokuttaro yevāti kathito.",
  "atk-abh02a:1472_0": "Tathā kāmāvacare samādhisambojjhaṅgo labbhati,",
  "atk-abh02a:1472_1": "avitakkaavicāro pana samādhi na labbhati.",
  "atk-abh02a:1472_2": "Rūpāvacaraarūpāvacaresu avitakkaavicāro samādhi labbhati,",
  "atk-abh02a:1472_3": "samādhisambojjhaṅgo pana na labbhati.",
  "atk-abh02a:1472_4": "Ettha pana alabbhamānakaṃ upādāya labbhamānakopi paṭikkhitto.",
  "atk-abh02a:1472_5": "Evamayaṃ avitakkaavicāro samādhi kāmāvacaratopi nikkhanto rūpāvacaratopi arūpāvacaratopīti nibbattitalokuttaro yevāti kathito.",
  "atk-abh02a:1473_0": "Apica lokiyaṃ gahetvā lokuttaro kātabbo;",
  "atk-abh02a:1473_1": "lokuttaraṃ gahetvā lokiyo kātabbo.",
  "atk-abh02a:1473_2": "Ajjhattadhammesu hi satipavicayaupekkhānaṃ lokuttarabhāvanākālopi atthi.",
  "atk-abh02a:1473_3": "Tatridaṃ suttaṃ –",
  "atk-abh02a:1473_4": "“ajjhattavimokkhaṃ khvāhaṃ, āvuso,",
  "atk-abh02a:1473_5": "sabbupādānakkhayaṃ vadāmi;",
  "atk-abh02a:1473_6": "evamassime āsavā nānusentī”ti iminā suttena lokuttarā honti.",
  "atk-abh02a:1473_7": "Yadā pana caṅkamapayogena nibbatte kāyikavīriye anupasanteyeva vipassanā maggena ghaṭīyati,",
  "atk-abh02a:1473_8": "tadā taṃ lokuttaraṃ hoti.",
  "atk-abh02a:1473_9": "Ye pana therā “kasiṇajjhāne,",
  "atk-abh02a:1473_10": "ānāpānajjhāne,",
  "atk-abh02a:1473_11": "brahmavihārajjhāne ca bojjhaṅgo uddharanto na vāretabbo”ti vadanti,",
  "atk-abh02a:1473_12": "tesaṃ vāde avitakkaavicārā pītisamādhisambojjhaṅgā lokiyā hontīti.",
  "atk-abh02a:1474_0": "Dutiyo nayo.",
  "atk-abh02a:1475_0": "470- 471.",
  "atk-abh02a:1475_1": "Idāni bojjhaṅgānaṃ bhāvanāvasena pavattaṃ tatiyanayaṃ dassento puna satta bojjhaṅgātiādimāha.",
  "atk-abh02a:1475_2": "Tatthāpi ayaṃ anupubbapadavaṇṇanā –",
  "atk-abh02a:1475_3": "bhāvetīti vaḍḍheti;",
  "atk-abh02a:1475_4": "attano santāne punappunaṃ janeti abhinibbatteti.",
  "atk-abh02a:1475_5": "Vivekanissitanti viveke nissitaṃ.",
  "atk-abh02a:1475_6": "Vivekoti vivittatā.",
  "atk-abh02a:1475_7": "So cāyaṃ tadaṅgaviveko,",
  "atk-abh02a:1475_8": "vikkhambhanasamucchedapaṭippassaddhinissaraṇavivekoti pañcavidho.",
  "atk-abh02a:1475_9": "Tattha tadaṅgaviveko nāma vipassanā.",
  "atk-abh02a:1475_10": "Vikkhambhanaviveko nāma aṭṭha samāpattiyo.",
  "atk-abh02a:1475_11": "Samucchedaviveko nāma maggo.",
  "atk-abh02a:1475_12": "Paṭippassaddhiviveko nāma phalaṃ.",
  "atk-abh02a:1475_13": "Nissaraṇaviveko nāma sabbanimittanissaṭaṃ nibbānaṃ.",
  "atk-abh02a:1475_14": "Evametasmiṃ pañcavidhe viveke nissitaṃ vivekanissitanti tadaṅgavivekanissitaṃ samucchedavivekanissitaṃ",
  "atk-abh02a:1475_15": "nissaraṇavivekanissitañca satisambojjhaṅgaṃ bhāvetīti ayamattho veditabbo.",
  "atk-abh02a:1476_0": "Tathā hi ayaṃ satisambojjhaṅgabhāvanānuyogamanuyutto yogī vipassanākkhaṇe kiccato tadaṅgavivekanissitaṃ,",
  "atk-abh02a:1476_1": "ajjhāsayato nissaraṇavivekanissitaṃ,",
  "atk-abh02a:1476_2": "maggakāle pana kiccato samucchedavivekanissitaṃ,",
  "atk-abh02a:1476_3": "ārammaṇato nissaraṇavivekanissitaṃ,",
  "atk-abh02a:1476_4": "satisambojjhaṅgaṃ bhāveti.",
  "atk-abh02a:1476_5": "Pañcavivekanissitampīti eke.",
  "atk-abh02a:1476_6": "Te hi na kevalaṃ balavavipassanāmaggaphalakkhaṇesu eva bojjhaṅgaṃ uddharanti,",
  "atk-abh02a:1476_7": "vipassanāpādakakasiṇajjhānaānāpānāsubhabrahmavihārajjhānesupi uddharanti,",
  "atk-abh02a:1476_8": "na ca paṭisiddhā aṭṭhakathācariyehi.",
  "atk-abh02a:1476_9": "Tasmā tesaṃ matena etesaṃ jhānānaṃ pavattikkhaṇe kiccato eva vikkhambhanavivekanissitaṃ.",
  "atk-abh02a:1476_10": "Yathā ca vipassanākkhaṇe “ajjhāsayato nissaraṇavivekanissita”nti vuttaṃ,",
  "atk-abh02a:1476_11": "evaṃ “paṭippassaddhivivekanissitampi bhāvetī”ti vattuṃ vaṭṭati.",
  "atk-abh02a:1476_12": "Esa nayo virāganissitādīsu.",
  "atk-abh02a:1476_13": "Vivekatthā eva hi virāgādayo.",
  "atk-abh02a:1477_0": "Kevalañcettha vossaggo duvidho –",
  "atk-abh02a:1477_1": "pariccāgavossaggo ca pakkhandanavossaggo cāti.",
  "atk-abh02a:1477_2": "Tattha ‘pariccāgavossaggo’ti vipassanākkhaṇe ca tadaṅgavasena maggakkhaṇe ca samucchedavasena kilesappahānaṃ.",
  "atk-abh02a:1477_3": "‘Pakkhandanavossaggo’ti vipassanākkhaṇe tanninnabhāvena,",
  "atk-abh02a:1477_4": "maggakkhaṇe pana ārammaṇakaraṇena nibbānapakkhandanaṃ.",
  "atk-abh02a:1477_5": "Tadubhayampi imasmiṃ lokiyalokuttaramissake atthavaṇṇanānaye vaṭṭati.",
  "atk-abh02a:1477_6": "Tathā hi ayaṃ sati sambojjhaṅgo yathāvuttena pakārena kilese pariccajati,",
  "atk-abh02a:1477_7": "nibbānañca pakkhandati.",
  "atk-abh02a:1478_0": "Vossaggapariṇāminti iminā pana sakalena vacanena vossaggatthaṃ pariṇamantaṃ pariṇatañca,",
  "atk-abh02a:1478_1": "paripaccantaṃ paripakkañcāti idaṃ vuttaṃ hoti.",
  "atk-abh02a:1478_2": "Ayañhi bojjhaṅgabhāvanamanuyutto bhikkhu yathā satisambojjhaṅgo kilesapariccāgavossaggatthaṃ nibbānapakkhandanavossaggatthañca paripaccati,",
  "atk-abh02a:1478_3": "yathā ca paripakko hoti,",
  "atk-abh02a:1478_4": "tathā naṃ bhāvetīti.",
  "atk-abh02a:1478_5": "Esa nayo sesabojjhaṅgesupi.",
  "atk-abh02a:1478_6": "Imasmimpi naye lokiyalokuttaramissakā bojjhaṅgā kathitāti.",
  "atk-abh02a:1479_0": "Suttantabhājanīyavaṇṇanā.",
  "atk-abh02a:1480_0": "2. Abhidhammabhājanīyavaṇṇanā",
  "atk-abh02a:1481_0": "472.",
  "atk-abh02a:1481_1": "Abhidhammabhājanīye sattapi bojjhaṅge ekato pucchitvā vissajjanassa ca pāṭiyekkaṃ pucchitvā vissajjanassa ca vasena dve nayā.",
  "atk-abh02a:1481_2": "Tesaṃ atthavaṇṇanā heṭṭhā vuttanayeneva veditabbā.",
  "atk-abh02a:1482_0": "Upekkhāsambojjhaṅganiddese pana upekkhanavasena upekkhā.",
  "atk-abh02a:1482_1": "Upekkhanākāro upekkhanā.",
  "atk-abh02a:1482_2": "Upekkhitabbayutte samappavatte dhamme ikkhati,",
  "atk-abh02a:1482_3": "na codetīti upekkhā.",
  "atk-abh02a:1482_4": "Puggalaṃ upekkhāpetīti upekkhanā.",
  "atk-abh02a:1482_5": "Bojjhaṅgabhāvappattiyā lokiyaupekkhanāya adhikā upekkhanā ajjhupekkhanā.",
  "atk-abh02a:1482_6": "Abyāpārāpajjanena majjhattabhāvo majjhattatā.",
  "atk-abh02a:1482_7": "Sā pana cittassa,",
  "atk-abh02a:1482_8": "na sattassāti dīpetuṃ majjhattatā cittassāti vuttanti.",
  "atk-abh02a:1482_9": "Ayamettha anupubbapadavaṇṇanā.",
  "atk-abh02a:1483_0": "Nayā panettha gaṇetabbā –",
  "atk-abh02a:1483_1": "sattannampi hi bojjhaṅgānaṃ ekato pucchitvā vissajjane ekekamagge nayasahassaṃ nayasahassanti cattāri nayasahassāni vibhattāni.",
  "atk-abh02a:1483_2": "Pāṭiyekkaṃ pucchitvā vissajjane ekekabojjhaṅgavasena cattāri cattārīti satta catukkā aṭṭhavīsati.",
  "atk-abh02a:1483_3": "Tāni purimehi catūhi saddhiṃ dvattiṃsāti sabbānipi abhidhammabhājanīye dvattiṃsa nayasahassāni vibhattāni kusalāneva.",
  "atk-abh02a:1483_4": "Yasmā pana phalakkhaṇepi bojjhaṅgā labbhanti,",
  "atk-abh02a:1483_5": "kusalahetukāni ca sāmaññaphalāni,",
  "atk-abh02a:1483_6": "tasmā tesupi bojjhaṅgadassanatthaṃ kusalaniddesapubbaṅgamāya eva tantiyā vipākanayo āraddho.",
  "atk-abh02a:1483_7": "Sopi ekato pucchitvā vissajjanassa ca,",
  "atk-abh02a:1483_8": "pāṭiyekkaṃ pucchitvā vissajjanassa ca vasena duvidho hoti.",
  "atk-abh02a:1483_9": "Sesamettha heṭṭhā vuttanayeneva veditabbaṃ.",
  "atk-abh02a:1483_10": "Vipāke pana kusalato tiguṇā nayā kātabbāti.",
  "atk-abh02a:1484_0": "Abhidhammabhājanīyavaṇṇanā.",
  "atk-abh02a:1485_0": "3. Pañhāpucchakavaṇṇanā",
  "atk-abh02a:1486_0": "482.",
  "atk-abh02a:1486_1": "Pañhāpucchake pāḷianusāreneva bojjhaṅgānaṃ kusalādibhāvo veditabbo.",
  "atk-abh02a:1486_2": "Ārammaṇattikesu pana sabbepete appamāṇaṃ nibbānaṃ ārabbha pavattito appamāṇārammaṇā eva,",
  "atk-abh02a:1486_3": "na maggārammaṇā.",
  "atk-abh02a:1486_4": "Sahajātahetuvasena panettha kusalā maggahetukā,",
  "atk-abh02a:1486_5": "vīriyaṃ vā vīmaṃsaṃ vā jeṭṭhakaṃ katvā maggabhāvanākāle maggādhipatino,",
  "atk-abh02a:1486_6": "chandacittajeṭṭhikāya maggabhāvanāya na vattabbā maggādhipatinoti,",
  "atk-abh02a:1486_7": "phalakālepi na vattabbā eva.",
  "atk-abh02a:1487_0": "Atītādīsu ekārammaṇabhāvenapi na vattabbā,",
  "atk-abh02a:1487_1": "nibbānassa pana bahiddhādhammattā bahiddhārammaṇā nāma hontīti.",
  "atk-abh02a:1487_2": "Evametasmiṃ pañhāpucchakepi nibbattitalokuttarāva bojjhaṅgā kathitā.",
  "atk-abh02a:1487_3": "Sammāsambuddhena hi suttantabhājanīyasseva paṭhamanayasmiṃ lokiyā,",
  "atk-abh02a:1487_4": "dutiyatatiyesu lokiyalokuttaramissakā bojjhaṅgā kathitā.",
  "atk-abh02a:1487_5": "Abhidhammabhājanīyassa pana catūsupi nayesu imasmiñca pañhāpucchake lokuttarāyevāti evamayaṃ bojjhaṅgavibhaṅgopi",
  "atk-abh02a:1487_6": "teparivaṭṭaṃ nīharitvāva bhājetvā dassitoti.",
  "atk-abh02a:1488_0": "Sammohavinodaniyā vibhaṅgaṭṭhakathāya",
  "atk-abh02a:1489_0": "Bojjhaṅgavibhaṅgavaṇṇanā niṭṭhitā.",
  "atk-abh02a:1490_0": "11. Maggaṅgavibhaṅgo",
  "atk-abh02a:1491_0": "1. Suttantabhājanīyavaṇṇanā",
  "atk-abh02a:1492_0": "486.",
  "atk-abh02a:1492_1": "Idāni tadanantare maggavibhaṅge ariyo aṭṭhaṅgiko maggotiādi sabbaṃ saccavibhaṅge dukkhanirodhagāminīpaṭipadāniddese vuttanayeneva veditabbaṃ.",
  "atk-abh02a:1492_2": "Bhāvanāvasena pāṭiyekkaṃ dassite dutiyanayepi sammādiṭṭhiṃ bhāveti vivekanissitantiādi sabbaṃ bojjhaṅgavibhaṅge vuttanayeneva veditabbaṃ.",
  "atk-abh02a:1492_3": "Evamidaṃ dvinnampi nayānaṃ vasena suttantabhājanīyaṃ lokiyalokuttaramissakameva kathitaṃ.",
  "atk-abh02a:1493_0": "2. Abhidhammabhājanīyavaṇṇanā",
  "atk-abh02a:1494_0": "490.",
  "atk-abh02a:1494_1": "Abhidhammabhājanīye ‘ariyo’ti avatvā aṭṭhaṅgiko maggoti vuttaṃ.",
  "atk-abh02a:1494_2": "Evaṃ avuttepi ayaṃ ariyo eva.",
  "atk-abh02a:1494_3": "Yathā hi muddhābhisittassa rañño muddhābhisittāya deviyā kucchismiṃ jāto putto rājaputtoti avuttepi rājaputtoyeva hoti,",
  "atk-abh02a:1494_4": "evamayampi ariyoti avuttepi ariyo evāti veditabbo.",
  "atk-abh02a:1494_5": "Sesamidhāpi saccavibhaṅge vuttanayeneva veditabbaṃ.",
  "atk-abh02a:1495_0": "493.",
  "atk-abh02a:1495_1": "Pañcaṅgikavārepi aṭṭhaṅgikoti avuttepi aṭṭhaṅgiko eva veditabbo.",
  "atk-abh02a:1495_2": "Lokuttaramaggo hi pañcaṅgiko nāma natthi.",
  "atk-abh02a:1495_3": "Ayamettha ācariyānaṃ samānatthakathā.",
  "atk-abh02a:1495_4": "Vitaṇḍavādī panāha –",
  "atk-abh02a:1495_5": "“lokuttaramaggo aṭṭhaṅgiko nāma natthi,",
  "atk-abh02a:1495_6": "pañcaṅgikoyeva hotī”ti.",
  "atk-abh02a:1495_7": "So “suttaṃ āharāhī”ti vutto addhā aññaṃ apassanto imaṃ mahāsaḷāyatanato suttappadesaṃ āharissati “yā tathābhūtassa diṭṭhi,",
  "atk-abh02a:1495_8": "sāssa hoti sammādiṭṭhi.",
  "atk-abh02a:1495_9": "Yo tathābhūtassa saṅkappo, vāyāmo, sati,",
  "atk-abh02a:1495_10": "yo tathābhūtassa samādhi,",
  "atk-abh02a:1495_11": "svāssa hoti sammāsamādhi.",
  "atk-abh02a:1495_12": "Pubbeva kho panassa kāyakammaṃ vacīkammaṃ ājīvo suparisuddho hotī”ti.",
  "atk-abh02a:1496_0": "Tato “etassa anantaraṃ suttapadaṃ āharā”ti vattabbo.",
  "atk-abh02a:1496_1": "Sace āharati iccetaṃ kusalaṃ,",
  "atk-abh02a:1496_2": "no ce āharati sayaṃ āharitvā “evamassāyaṃ ariyo aṭṭhaṅgiko maggo bhāvanāpāripūriṃ gacchatī”ti “iminā te satthusāsanena vādo bhinno;",
  "atk-abh02a:1496_3": "lokuttaramaggo pañcaṅgiko nāma natthi,",
  "atk-abh02a:1496_4": "aṭṭhaṅgikova hotī”ti vattabbo.",
  "atk-abh02a:1497_0": "Imāni pana tīṇi aṅgāni pubbe parisuddhāni vattanti,",
  "atk-abh02a:1497_1": "lokuttaramaggakkhaṇe parisuddhatarāni honti.",
  "atk-abh02a:1497_2": "Atha ‘pañcaṅgiko maggo’ti idaṃ kimatthaṃ gahitanti?",
  "atk-abh02a:1497_3": "Atirekakiccadassanatthaṃ.",
  "atk-abh02a:1497_4": "Yasmiñhi samaye micchāvācaṃ pajahati,",
  "atk-abh02a:1497_5": "sammāvācaṃ pūreti,",
  "atk-abh02a:1497_6": "tasmiṃ samaye sammākammantasammāājīvā natthi.",
  "atk-abh02a:1497_7": "Imāni pañcakārāpakaṅgāneva micchāvācaṃ pajahanti;",
  "atk-abh02a:1497_8": "sammāvācā pana sayaṃ virativasena pūreti.",
  "atk-abh02a:1497_9": "Yasmiṃ samaye micchākammantaṃ pajahati,",
  "atk-abh02a:1497_10": "sammākammantaṃ pūreti,",
  "atk-abh02a:1497_11": "tasmiṃ samaye sammāvācāsammāājīvā natthi.",
  "atk-abh02a:1497_12": "Imāni pañca kārāpakaṅgāneva micchākammantaṃ pajahanti;",
  "atk-abh02a:1497_13": "sammākammanto pana sayaṃ virativasena pūreti.",
  "atk-abh02a:1497_14": "Yasmiṃ samaye micchāājīvaṃ pajahati,",
  "atk-abh02a:1497_15": "sammāājīvaṃ pūreti,",
  "atk-abh02a:1497_16": "tasmiṃ samaye sammāvācāsammākammantā natthi.",
  "atk-abh02a:1497_17": "Imāni pañca kārāpakaṅgāneva micchāājīvaṃ pajahanti;",
  "atk-abh02a:1497_18": "sammāājīvo pana sayaṃ virativasena pūreti.",
  "atk-abh02a:1497_19": "Imaṃ etesaṃ pañcannaṃ kārāpakaṅgānaṃ kiccātirekataṃ dassetuṃ pañcaṅgiko maggoti gahitaṃ.",
  "atk-abh02a:1497_20": "Lokuttaramaggo pana aṭṭhaṅgikova hoti,",
  "atk-abh02a:1497_21": "pañcaṅgiko nāma natthi.",
  "atk-abh02a:1498_0": "“Yadi sammāvācādīhi saddhiṃ aṭṭhaṅgikoti vadatha,",
  "atk-abh02a:1498_1": "catasso sammāvācācetanā,",
  "atk-abh02a:1498_2": "tisso sammākammantacetanā,",
  "atk-abh02a:1498_3": "satta sammāājīvacetanāti imamhā cetanābahuttā kathaṃ muccissatha?",
  "atk-abh02a:1498_4": "Tasmā pañcaṅgikova lokuttaramaggo”ti.",
  "atk-abh02a:1498_5": "“Cetanābahuttā ca pamuccissāma;",
  "atk-abh02a:1498_6": "aṭṭhaṅgikova lokuttaramaggoti ca vakkhāma”.",
  "atk-abh02a:1498_7": "“Tvaṃ tāva mahācattārīsakabhāṇako hosi,",
  "atk-abh02a:1498_8": "na hosī”ti pucchitabbo.",
  "atk-abh02a:1498_9": "Sace “na homī”ti vadati,",
  "atk-abh02a:1498_10": "“tvaṃ abhāṇakattā na jānāsī”ti vattabbo.",
  "atk-abh02a:1498_11": "Sace “bhāṇakosmī”ti vadati,",
  "atk-abh02a:1498_12": "“suttaṃ āharā”ti vattabbo.",
  "atk-abh02a:1498_13": "Sace suttaṃ āharati iccetaṃ kusalaṃ,",
  "atk-abh02a:1498_14": "no ce āharati sayaṃ uparipaṇṇāsato āharitabbaṃ –",
  "atk-abh02a:1499_0": "“Katamā ca,",
  "atk-abh02a:1499_1": "bhikkhave,",
  "atk-abh02a:1499_2": "sammāvācā?",
  "atk-abh02a:1499_3": "Sammāvācaṃpahaṃ,",
  "atk-abh02a:1499_4": "bhikkhave,",
  "atk-abh02a:1499_5": "dvāyaṃ vadāmi – atthi,",
  "atk-abh02a:1499_6": "bhikkhave,",
  "atk-abh02a:1499_7": "sammāvācā sāsavā puññabhāgiyā upadhivepakkā; atthi,",
  "atk-abh02a:1499_8": "bhikkhave,",
  "atk-abh02a:1499_9": "sammāvācā ariyā anāsavā lokuttarā maggaṅgā.",
  "atk-abh02a:1500_0": "“Katamā ca,",
  "atk-abh02a:1500_1": "bhikkhave,",
  "atk-abh02a:1500_2": "sammāvācā sāsavā puññabhāgiyā upadhivepakkā?",
  "atk-abh02a:1500_3": "Musāvādā veramaṇī,",
  "atk-abh02a:1500_4": "pisuṇāya vācāya veramaṇī,",
  "atk-abh02a:1500_5": "pharusāya vācāya veramaṇī,",
  "atk-abh02a:1500_6": "samphappalāpā veramaṇī – ayaṃ,",
  "atk-abh02a:1500_7": "bhikkhave,",
  "atk-abh02a:1500_8": "sammāvācā sāsavā puññabhāgiyā upadhivepakkā.",
  "atk-abh02a:1501_0": "“Katamā ca,",
  "atk-abh02a:1501_1": "bhikkhave,",
  "atk-abh02a:1501_2": "sammāvācā ariyā anāsavā lokuttarā maggaṅgā? Yā kho,",
  "atk-abh02a:1501_3": "bhikkhave,",
  "atk-abh02a:1501_4": "ariyacittassa anāsavacittassa ariyamaggasamaṅgino ariyamaggaṃ bhāvayato catūhi vacīduccaritehi ārati virati paṭivirati veramaṇī – ayaṃ,",
  "atk-abh02a:1501_5": "bhikkhave,",
  "atk-abh02a:1501_6": "sammāvācā ariyā anāsavā lokuttarā maggaṅgā…pe….",
  "atk-abh02a:1502_0": "“Katamo ca,",
  "atk-abh02a:1502_1": "bhikkhave,",
  "atk-abh02a:1502_2": "sammākammanto?",
  "atk-abh02a:1502_3": "Sammākammantaṃpahaṃ,",
  "atk-abh02a:1502_4": "bhikkhave,",
  "atk-abh02a:1502_5": "dvayaṃ vadāmi…pe…",
  "atk-abh02a:1502_6": "upadhivepakko.",
  "atk-abh02a:1503_0": "“Katamo ca, bhikkhave, sammākammanto ariyo anāsavo lokuttaro…pe….",
  "atk-abh02a:1504_0": "“Katamo ca, bhikkhave, sammāājīvo? Sammāājīvaṃpahaṃ, bhikkhave, dvāyaṃ vadāmi…pe… upadhivepakko.",
  "atk-abh02a:1505_0": "“Katamo ca,",
  "atk-abh02a:1505_1": "bhikkhave,",
  "atk-abh02a:1505_2": "sammāājīvo ariyo anāsavo lokuttaro maggaṅgo? Yā kho,",
  "atk-abh02a:1505_3": "bhikkhave,",
  "atk-abh02a:1505_4": "ariyacittassa anāsavacittassa ariyamaggasamaṅgino ariyamaggaṃ bhāvayato micchāājīvā ārati virati paṭivirati veramaṇī – ayaṃ,",
  "atk-abh02a:1505_5": "bhikkhave,",
  "atk-abh02a:1505_6": "sammāājīvo ariyo anāsavo lokuttaro maggaṅgo”ti.",
  "atk-abh02a:1506_0": "Evamettha catūhi vacīduccaritehi,",
  "atk-abh02a:1506_1": "tīhi kāyaduccaritehi,",
  "atk-abh02a:1506_2": "micchājīvato cāti ekekāva virati ariyā anāsavā lokuttarā maggaṅgāti vuttā.",
  "atk-abh02a:1506_3": "“Kuto ettha cetanābahuttaṃ?",
  "atk-abh02a:1506_4": "Kuto pañcaṅgiko maggo?",
  "atk-abh02a:1506_5": "Idaṃ te suttaṃ akāmakassa lokuttaramaggo aṭṭhaṅgikoti dīpeti”.",
  "atk-abh02a:1506_6": "Sace ettakena sallakkheti iccetaṃ kusalaṃ,",
  "atk-abh02a:1506_7": "no ce sallakkheti aññānipi kāraṇāni āharitvā saññāpetabbo.",
  "atk-abh02a:1506_8": "Vuttañhetaṃ bhagavatā –",
  "atk-abh02a:1507_0": "“Yasmiṃ kho, subhadda,",
  "atk-abh02a:1507_1": "dhammavinaye ariyo aṭṭhaṅgiko maggo na upalabbhati,",
  "atk-abh02a:1507_2": "samaṇopi tattha na upalabbhati…pe…",
  "atk-abh02a:1507_3": "imasmiṃ kho, subhadda,",
  "atk-abh02a:1507_4": "dhammavinaye ariyo aṭṭhaṅgiko maggo upalabbhati; idheva, subhadda,",
  "atk-abh02a:1507_5": "samaṇo…pe…",
  "atk-abh02a:1507_6": "suññā parappavādā samaṇehi aññehīti.",
  "atk-abh02a:1508_0": "Aññesupi anekesu suttasatesu aṭṭhaṅgikova maggo āgato. Kathāvatthuppakaraṇepi vuttaṃ –",
  "atk-abh02a:1509_0": "“Maggānaṃ aṭṭhaṅgiko seṭṭho, saccānaṃ caturo padā;",
  "atk-abh02a:1510_0": "Virāgo seṭṭho dhammānaṃ, dvipadānañca cakkhumā”ti –",
  "atk-abh02a:1511_0": "“Attheva suttantoti”?",
  "atk-abh02a:1511_1": "“Āmantā”“tena hi aṭṭhaṅgiko maggo”ti.",
  "atk-abh02a:1511_2": "Sace pana ettakenāpi saññattiṃ na gacchati, “gaccha,",
  "atk-abh02a:1511_3": "vihāraṃ pavisitvā yāguṃ pivāhī”ti uyyojetabbo.",
  "atk-abh02a:1511_4": "Uttarimpana kāraṇaṃ vakkhatīti aṭṭhānametaṃ.",
  "atk-abh02a:1511_5": "Sesamettha uttānatthameva.",
  "atk-abh02a:1512_0": "Nayā panettha gaṇetabbā.",
  "atk-abh02a:1512_1": "Aṭṭhaṅgikamaggasmiñhi ekato pucchitvā ekato vissajjane catūsu maggesu cattāri nayasahassāni vibhattāni.",
  "atk-abh02a:1512_2": "Pañcaṅgikamagge ekato pucchitvā ekato vissajjane cattāri;",
  "atk-abh02a:1512_3": "pāṭiyekkaṃ pucchitvā pāṭiyekkaṃ vissajjane cattāri cattārīti pañcasu aṅgesu vīsati.",
  "atk-abh02a:1512_4": "Iti purimāni aṭṭha imāni ca vīsatīti sabbānipi maggavibhaṅge aṭṭhavīsati nayasahassāni vibhattāni.",
  "atk-abh02a:1512_5": "Tāni ca kho nibbattitalokuttarāni kusalāneva.",
  "atk-abh02a:1512_6": "Vipāke pana kusalato tiguṇā nayā kātabbāti.",
  "atk-abh02a:1513_0": "Abhidhammabhājanīyavaṇṇanā.",
  "atk-abh02a:1514_0": "3. Pañhāpucchakavaṇṇanā",
  "atk-abh02a:1515_0": "504.",
  "atk-abh02a:1515_1": "Pañhāpucchake pāḷianusāreneva maggaṅgānaṃ kusalādibhāvo veditabbo.",
  "atk-abh02a:1515_2": "Ārammaṇattikesu pana sabbānipetāni appamāṇaṃ nibbānaṃ ārabbha pavattito appamāṇārammaṇāneva,",
  "atk-abh02a:1515_3": "na maggārammaṇāni.",
  "atk-abh02a:1515_4": "Neva hi maggo na phalaṃ maggaṃ ārammaṇaṃ karoti.",
  "atk-abh02a:1515_5": "Sahajātahetuvasena panettha kusalāni maggahetukāni;",
  "atk-abh02a:1515_6": "vīriyaṃ vā vīmaṃsaṃ vā jeṭṭhakaṃ katvā maggabhāvanākāle maggādhipatīni;",
  "atk-abh02a:1515_7": "chandacittajeṭṭhikāya maggabhāvanāya na vattabbāni maggādhipatīnīti;",
  "atk-abh02a:1515_8": "phalakālepi na vattabbāneva.",
  "atk-abh02a:1516_0": "Atītādīsu ekārammaṇabhāvenapi na vattabbāni;",
  "atk-abh02a:1516_1": "nibbānassa pana bahiddhādhammattā bahiddhārammaṇāni nāma hontīti evametasmiṃ pañhāpucchakepi nibbattitalokuttarāneva maggaṅgāni kathitāni.",
  "atk-abh02a:1516_2": "Sammāsambuddhena hi suttantabhājanīyasmiṃyeva lokiyalokuttarāni maggaṅgāni kathitāni;",
  "atk-abh02a:1516_3": "abhidhammabhājanīye pana pañhāpucchake ca lokuttarānevāti evamayaṃ maggavibhaṅgopi teparivaṭṭaṃ nīharitvāva bhājetvā dassitoti.",
  "atk-abh02a:1517_0": "Sammohavinodaniyā vibhaṅgaṭṭhakathāya",
  "atk-abh02a:1518_0": "Maggaṅgavibhaṅgavaṇṇanā niṭṭhitā.",
  "atk-abh02a:1519_0": "12. Jhānavibhaṅgo",
  "atk-abh02a:1520_0": "1. Suttantabhājanīyaṃ",
  "atk-abh02a:1521_0": "Mātikāvaṇṇanā",
  "atk-abh02a:1522_0": "508.",
  "atk-abh02a:1522_1": "Idāni tadanantare jhānavibhaṅge yā tāva ayaṃ sakalassāpi suttantabhājanīyassa paṭhamaṃ mātikā ṭhapitā,",
  "atk-abh02a:1522_2": "tattha idhāti vacanaṃ pubbabhāgakaraṇīyasampadāya sampannassa sabbappakārajjhānanibbattakassa puggalassa sannissayabhūtasāsanaparidīpanaṃ,",
  "atk-abh02a:1522_3": "aññasāsanassa ca tathābhāvapaṭisedhanaṃ.",
  "atk-abh02a:1522_4": "Vuttañhetaṃ – “idheva,",
  "atk-abh02a:1522_5": "bhikkhave,",
  "atk-abh02a:1522_6": "samaṇo…pe…",
  "atk-abh02a:1522_7": "suññā parappavādā samaṇehi aññehī”ti.",
  "atk-abh02a:1522_8": "Bhikkhūti tesaṃ jhānānaṃ nibbattakapuggalaparidīpanaṃ.",
  "atk-abh02a:1522_9": "Pātimokkhasaṃvarasaṃvutoti idamassa pātimokkhasaṃvare patiṭṭhitabhāvaparidīpanaṃ.",
  "atk-abh02a:1522_10": "Viharatīti idamassa tadanurūpavihārasamaṅgībhāvaparidīpanaṃ.",
  "atk-abh02a:1522_11": "Ācāragocarasampannoti idamassa heṭṭhā pātimokkhasaṃvarassa upari jhānānuyogassa ca upakāradhammaparidīpanaṃ.",
  "atk-abh02a:1522_12": "Aṇumattesu vajjesu bhayadassāvīti idamassa pātimokkhato acavanadhammatāparidīpanaṃ.",
  "atk-abh02a:1522_13": "Samādāyāti idamassa sikkhāpadānaṃ anavasesato ādānaparidīpanaṃ.",
  "atk-abh02a:1522_14": "Sikkhatīti idamassa sikkhāya samaṅgībhāvaparidīpanaṃ.",
  "atk-abh02a:1522_15": "Sikkhāpadesūti idamassa sikkhitabbadhammaparidīpanaṃ.",
  "atk-abh02a:1523_0": "Indriyesūti idamassa guttadvāratāya bhūmiparidīpanaṃ;",
  "atk-abh02a:1523_1": "rakkhitabbokāsaparidīpanantipi vadanti eva.",
  "atk-abh02a:1523_2": "Guttadvāroti idamassa chasu dvāresu saṃvihitārakkhabhāvaparidīpanaṃ.",
  "atk-abh02a:1523_3": "Bhojane mattaññūti idamassa santosādiguṇaparidīpanaṃ.",
  "atk-abh02a:1523_4": "Pubbarattāpararattaṃ jāgariyānuyogamanuyuttoti idamassa kāraṇabhāvaparidīpanaṃ.",
  "atk-abh02a:1523_5": "Sātaccaṃ nepakkanti idamassa paññāpariggahitena vīriyena sātaccakāritāparidīpanaṃ.",
  "atk-abh02a:1523_6": "Bodhipakkhikānaṃ dhammānaṃ bhāvanānuyogamanuyuttoti idamassa paṭipattiyā nibbedhabhāgiyattaparidīpanaṃ.",
  "atk-abh02a:1524_0": "So abhikkante…pe…",
  "atk-abh02a:1524_1": "tuṇhībhāve sampajānakārī hotīti idamassa sabbattha satisampajaññasamannāgatattaparidīpanaṃ.",
  "atk-abh02a:1524_2": "So vivittaṃ senāsanaṃ bhajatīti idamassa anurūpasenāsanapariggahaparidīpanaṃ.",
  "atk-abh02a:1524_3": "Araññaṃ…pe…",
  "atk-abh02a:1524_4": "paṭisallānasāruppanti idamassa senāsanappabhedanirādīnavatānisaṃsaparidīpanaṃ.",
  "atk-abh02a:1524_5": "So araññagato vāti idamassa vuttappakārena senāsanena yuttabhāvaparidīpanaṃ.",
  "atk-abh02a:1524_6": "Nisīdatīti idamassa yogānurūpairiyāpathaparidīpanaṃ.",
  "atk-abh02a:1524_7": "Parimukhaṃ satiṃ upaṭṭhapetvāti idamassa yogārambhaparidīpanaṃ.",
  "atk-abh02a:1524_8": "So abhijjhaṃ loke pahāyātiādi panassa kammaṭṭhānānuyogena nīvaraṇappahānaparidīpanaṃ.",
  "atk-abh02a:1524_9": "Tasseva pahīnanīvaraṇassa vivicceva kāmehītiādi paṭipāṭiyā jhānuppattiparidīpanaṃ.",
  "atk-abh02a:1525_0": "Api ca idha bhikkhūti imasmiṃ sāsane jhānuppādako bhikkhu.",
  "atk-abh02a:1525_1": "Idāni yasmā jhānuppādakena bhikkhunā cattāri sīlāni sodhetabbāni,",
  "atk-abh02a:1525_2": "tasmāssa pātimokkhasaṃvarasaṃvutoti iminā pātimokkhasaṃvarasīlavisuddhiṃ upadisati.",
  "atk-abh02a:1525_3": "Ācāragocarasampannotiādinā ājīvapārisuddhisīlaṃ.",
  "atk-abh02a:1525_4": "Samādāya sikkhati sikkhāpadesūti iminā tesaṃ dvinnaṃ sīlānaṃ anavasesato ādānaṃ.",
  "atk-abh02a:1525_5": "Indriyesu guttadvāroti iminā indriyasaṃvarasīlaṃ.",
  "atk-abh02a:1525_6": "Bhojane mattaññūti iminā paccayasannissitasīlaṃ.",
  "atk-abh02a:1525_7": "Pubbarattāpararattantiādinā sīle patiṭṭhitassa jhānabhāvanāya upakārake dhamme.",
  "atk-abh02a:1525_8": "So abhikkantetiādinā tesaṃ dhammānaṃ aparihānāya kammaṭṭhānassa ca asammosāya satisampajaññasamāyogaṃ.",
  "atk-abh02a:1525_9": "So vivittantiādinā bhāvanānurūpasenāsanapariggahaṃ.",
  "atk-abh02a:1525_10": "So araññagato vātiādinā taṃ senāsanaṃ upagatassa jhānānurūpairiyāpathañceva jhānabhāvanārambhañca.",
  "atk-abh02a:1525_11": "So abhijjhantiādinā jhānabhāvanārambhena jhānapaccanīkadhammappahānaṃ.",
  "atk-abh02a:1525_12": "So ime pañca nīvaraṇe pahāyātiādinā evaṃ pahīnajjhānapaccanīkadhammassa sabbajjhānānaṃ uppattikkamaṃ upadisatīti.",
  "atk-abh02a:1526_0": "Mātikāvaṇṇanā.",
  "atk-abh02a:1527_0": "Niddesavaṇṇanā",
  "atk-abh02a:1528_0": "509.",
  "atk-abh02a:1528_1": "Idāni yathānikkhittaṃ mātikaṃ paṭipāṭiyā bhājetvā dassetuṃ idhāti imissā diṭṭhiyātiādi āraddhaṃ.",
  "atk-abh02a:1528_2": "Tattha imissā diṭṭhiyātiādīhi dasahi padehi sikkhattayasaṅkhātaṃ sabbaññubuddhasāsanameva kathitaṃ.",
  "atk-abh02a:1528_3": "Tañhi buddhena bhagavatā diṭṭhattā diṭṭhīti vuccati.",
  "atk-abh02a:1528_4": "Tasseva khamanavasena khanti,",
  "atk-abh02a:1528_5": "ruccanavasena ruci,",
  "atk-abh02a:1528_6": "gahaṇavasena ādāyo,",
  "atk-abh02a:1528_7": "sabhāvaṭṭhena dhammo,",
  "atk-abh02a:1528_8": "sikkhitabbaṭṭhena vinayo,",
  "atk-abh02a:1528_9": "tadubhayenāpi dhammavinayo,",
  "atk-abh02a:1528_10": "pavuttavasena pāvacanaṃ,",
  "atk-abh02a:1528_11": "seṭṭhacariyaṭṭhena brahmacariyaṃ,",
  "atk-abh02a:1528_12": "anusiṭṭhidānavasena satthusāsananti vuccati.",
  "atk-abh02a:1528_13": "Tasmā imissā diṭṭhiyātiādīsu imissā buddhadiṭṭhiyā,",
  "atk-abh02a:1528_14": "imissā buddhakhantiyā,",
  "atk-abh02a:1528_15": "imissā buddharuciyā,",
  "atk-abh02a:1528_16": "imasmiṃ buddhaādāye,",
  "atk-abh02a:1528_17": "imasmiṃ buddhadhamme,",
  "atk-abh02a:1528_18": "imasmiṃ buddhavinaye.",
  "atk-abh02a:1529_0": "“Ye ca kho tvaṃ, gotami,",
  "atk-abh02a:1529_1": "dhamme jāneyyāsi –",
  "atk-abh02a:1529_2": "‘ime dhammā sarāgāya saṃvattanti no virāgāya,",
  "atk-abh02a:1529_3": "saṃyogāya saṃvattanti no visaṃyogāya,",
  "atk-abh02a:1529_4": "ācayāya saṃvattanti no apacayāya,",
  "atk-abh02a:1529_5": "upādāya saṃvattanti no paṭinissaggiyā,",
  "atk-abh02a:1529_6": "mahicchatāya saṃvattanti no appicchatāya,",
  "atk-abh02a:1529_7": "asantuṭṭhiyā saṃvattanti no santuṭṭhiyā,",
  "atk-abh02a:1529_8": "saṅgaṇikāya saṃvattanti no pavivekāya,",
  "atk-abh02a:1529_9": "kosajjāya saṃvattanti no vīriyārambhāya,",
  "atk-abh02a:1529_10": "dubbharatāya saṃvattanti no subharatāyā’ti ekaṃsena hi, gotami,",
  "atk-abh02a:1529_11": "dhāreyyāsi –",
  "atk-abh02a:1529_12": "‘neso dhammo,",
  "atk-abh02a:1529_13": "neso vinayo,",
  "atk-abh02a:1529_14": "netaṃ satthusāsana’nti.",
  "atk-abh02a:1529_15": "Ye ca kho tvaṃ, gotami,",
  "atk-abh02a:1529_16": "dhamme jāneyyāsi –",
  "atk-abh02a:1529_17": "‘ime dhammā virāgāya saṃvattanti no sarāgāya…pe…",
  "atk-abh02a:1529_18": "subharatāya saṃvattanti no dubbharatāyā’ti.",
  "atk-abh02a:1529_19": "Ekaṃsena hi, gotami,",
  "atk-abh02a:1529_20": "dhāreyyāsi –",
  "atk-abh02a:1529_21": "‘eso dhammo,",
  "atk-abh02a:1529_22": "eso vinayo,",
  "atk-abh02a:1529_23": "etaṃ satthusāsana”nti.",
  "atk-abh02a:1530_0": "Evaṃ vutte imasmiṃ buddhadhammavinaye,",
  "atk-abh02a:1530_1": "imasmiṃ buddhapāvacane,",
  "atk-abh02a:1530_2": "imasmiṃ buddhabrahmacariye,",
  "atk-abh02a:1530_3": "imasmiṃ buddhasatthusāsaneti evamattho veditabbo.",
  "atk-abh02a:1531_0": "Apicetaṃ sikkhāttayasaṅkhātaṃ sakalaṃ sāsanaṃ bhagavatā diṭṭhattā sammādiṭṭhipaccayattā sammādiṭṭhipubbaṅgamattā ca diṭṭhi,",
  "atk-abh02a:1531_1": "bhagavato khamanavasena khanti,",
  "atk-abh02a:1531_2": "ruccanavasena ruci,",
  "atk-abh02a:1531_3": "gahaṇavasena ādāyo.",
  "atk-abh02a:1531_4": "Attano kārakaṃ apāyesu apatamānaṃ dhāretīti dhammo.",
  "atk-abh02a:1531_5": "Sova saṃkilesapakkhaṃ vinatīti vinayo.",
  "atk-abh02a:1531_6": "Dhammo ca so vinayo cāti dhammavinayo.",
  "atk-abh02a:1531_7": "Kusaladhammehi vā akusaladhammānaṃ esa vinayoti dhammavinayo.",
  "atk-abh02a:1531_8": "Teneva vuttaṃ –",
  "atk-abh02a:1531_9": "“ye ca kho tvaṃ, gotami,",
  "atk-abh02a:1531_10": "dhamme jāneyyāsi –",
  "atk-abh02a:1531_11": "‘ime dhammā virāgāya saṃvattanti no sarāgāya…pe… ekaṃsena, gotami,",
  "atk-abh02a:1531_12": "dhāreyyāsi ‘eso dhammo,",
  "atk-abh02a:1531_13": "eso vinayo,",
  "atk-abh02a:1531_14": "etaṃ satthusāsana’nti.",
  "atk-abh02a:1532_0": "Dhammena vā vinayo, na daṇḍādīhīti dhammavinayo, vuttampi cetaṃ –",
  "atk-abh02a:1533_0": "“Daṇḍeneke damayanti, aṅkusehi kasāhi ca;",
  "atk-abh02a:1534_0": "Adaṇḍena asatthena, nāgo danto mahesinā”ti. ;",
  "atk-abh02a:1535_0": "Tathā –",
  "atk-abh02a:1536_0": "“Dhammena nīyamānānaṃ, kā usūyā vijānata”nti; ;",
  "atk-abh02a:1537_0": "Dhammāya vā vinayo dhammavinayo.",
  "atk-abh02a:1537_1": "Anavajjadhammatthañhesa vinayo,",
  "atk-abh02a:1537_2": "na bhavabhogāmisatthaṃ.",
  "atk-abh02a:1537_3": "Tenāha bhagavā – “nayidaṃ,",
  "atk-abh02a:1537_4": "bhikkhave,",
  "atk-abh02a:1537_5": "brahmacariyaṃ vussati janakuhanattha”nti vitthāro.",
  "atk-abh02a:1537_6": "Puṇṇattheropi āha –",
  "atk-abh02a:1537_7": "“anupādāparinibbānatthaṃ kho, āvuso,",
  "atk-abh02a:1537_8": "bhagavati brahmacariyaṃ vussatī”ti.",
  "atk-abh02a:1537_9": "Visiṭṭhaṃ vā nayatīti vinayo.",
  "atk-abh02a:1537_10": "Dhammato vinayo dhammavinayo.",
  "atk-abh02a:1537_11": "Saṃsāradhammato hi sokādidhammato vā esa visiṭṭhaṃ nibbānaṃ nayati.",
  "atk-abh02a:1537_12": "Dhammassa vā vinayo,",
  "atk-abh02a:1537_13": "na titthakarānanti dhammavinayo;",
  "atk-abh02a:1537_14": "dhammabhūto hi bhagavā,",
  "atk-abh02a:1537_15": "tasseva vinayo.",
  "atk-abh02a:1537_16": "Yasmā vā dhammāyeva abhiññeyyā pariññeyyā pahātabbā bhāvetabbā sacchikātabbā ca,",
  "atk-abh02a:1537_17": "tasmā esa dhammesu vinayo,",
  "atk-abh02a:1537_18": "na sattesu,",
  "atk-abh02a:1537_19": "na jīvesu cāti dhammavinayo.",
  "atk-abh02a:1537_20": "Sātthasabyañjanatādīhi aññesaṃ vacanato padhānaṃ vacananti pavacanaṃ;",
  "atk-abh02a:1537_21": "pavacanameva pāvacanaṃ.",
  "atk-abh02a:1537_22": "Sabbacariyāhi visiṭṭhacariyābhāvena brahmacariyaṃ.",
  "atk-abh02a:1537_23": "Devamanussānaṃ satthubhūtassa bhagavato sāsananti satthusāsanaṃ;",
  "atk-abh02a:1537_24": "satthubhūtaṃ vā sāsanantipi satthusāsanaṃ.",
  "atk-abh02a:1537_25": "“So vo mamaccayena satthā”ti hi dhammavinayova satthāti vuttoti evametesaṃ padānaṃ attho veditabbo.",
  "atk-abh02a:1538_0": "Yasmā pana imasmiṃyeva sāsane sabbapakārajjhānanibbattako bhikkhu dissati,",
  "atk-abh02a:1538_1": "na aññatra,",
  "atk-abh02a:1538_2": "tasmā tattha tattha ‘imissā’ti ca ‘imasmi’nti ca ayaṃ niyamo katoti veditabboti.",
  "atk-abh02a:1538_3": "Ayaṃ ‘idhā’ti mātikāpadaniddesassa attho.",
  "atk-abh02a:1539_0": "510.",
  "atk-abh02a:1539_1": "Bhikkhuniddese samaññāyāti paññattiyā,",
  "atk-abh02a:1539_2": "vohārenāti attho.",
  "atk-abh02a:1539_3": "Samaññāya eva hi ekacco bhikkhūti paññāyati.",
  "atk-abh02a:1539_4": "Tathā hi nimantanādimhi bhikkhūsu gaṇīyamānesu sāmaṇerepi gahetvā ‘sataṃ bhikkhū,",
  "atk-abh02a:1539_5": "sahassaṃ bhikkhū’ti vadanti.",
  "atk-abh02a:1539_6": "Paṭiññāyāti attano paṭijānanena.",
  "atk-abh02a:1539_7": "Paṭiññāyapi hi ekacco bhikkhūti paññāyati.",
  "atk-abh02a:1539_8": "Tassa “ko ettha āvuso”ti? “Ahaṃ, āvuso,",
  "atk-abh02a:1539_9": "bhikkhū”ti evamādīsu sambhavo daṭṭhabbo.",
  "atk-abh02a:1539_10": "Ayaṃ pana ānandattherena vuttattā dhammikā paṭiññā.",
  "atk-abh02a:1539_11": "Rattibhāge pana dussīlāpi paṭipathaṃ āgacchantā “ko etthā”ti vutte adhammikāya paṭiññāya abhūtatthāya “mayaṃ bhikkhū”ti vadanti.",
  "atk-abh02a:1540_0": "Bhikkhatīti yācati.",
  "atk-abh02a:1540_1": "Yo hi koci bhikkhati,",
  "atk-abh02a:1540_2": "bhikkhaṃ esati gavesati,",
  "atk-abh02a:1540_3": "so taṃ labhatu vā mā vā,",
  "atk-abh02a:1540_4": "atha kho bhikkhatīti bhikkhu.",
  "atk-abh02a:1540_5": "Bhikkhakoti byañjanena padaṃ vaḍḍhitaṃ;",
  "atk-abh02a:1540_6": "bhikkhanadhammatāya bhikkhūti attho.",
  "atk-abh02a:1540_7": "Bhikkhācariyaṃ ajjhupagatoti buddhādīhi ajjhupagataṃ bhikkhācariyaṃ ajjhupagatattā bhikkhācariyaṃ ajjhupagato nāma.",
  "atk-abh02a:1540_8": "Yo hi koci appaṃ vā mahantaṃ vā bhogakkhandhaṃ pahāya agārasmā anagāriyaṃ pabbajito,",
  "atk-abh02a:1540_9": "kasigorakkhādīhi jīvitakappanaṃ hitvā liṅgasampaṭicchaneneva bhikkhācariyaṃ ajjhupagatoti bhikkhu.",
  "atk-abh02a:1540_10": "Parappaṭibaddhajīvikattā vā vihāramajjhe kājabhattaṃ bhuñjamānopi bhikkhācariyaṃ ajjhupagatoti bhikkhu.",
  "atk-abh02a:1540_11": "Piṇḍiyālopabhojanaṃ nissāya pabbajjāya ussāhajātattā vā bhikkhācariyaṃ ajjhupagatoti bhikkhu.",
  "atk-abh02a:1541_0": "Agghaphassavaṇṇabhedena bhinnaṃ paṭaṃ dhāretīti bhinnapaṭadharo.",
  "atk-abh02a:1541_1": "Tattha satthakacchedanena agghabhedo veditabbo.",
  "atk-abh02a:1541_2": "Sahassagghanakopi hi paṭo satthakena khaṇḍākhaṇḍikaṃ chinno bhinnaggho hoti,",
  "atk-abh02a:1541_3": "purimagghato upaḍḍhampi na agghati.",
  "atk-abh02a:1541_4": "Suttasaṃsibbanena phassabhedo veditabbo.",
  "atk-abh02a:1541_5": "Sukhasamphassopi hi paṭo suttehi saṃsibbito bhinnaphasso hoti,",
  "atk-abh02a:1541_6": "kharasamphassataṃ pāpuṇāti.",
  "atk-abh02a:1541_7": "Sūcimalādīhi vaṇṇabhedo veditabbo.",
  "atk-abh02a:1541_8": "Suparisuddhopi hi paṭo sūcikammato paṭṭhāya sūcimalena,",
  "atk-abh02a:1541_9": "hatthasedamalajallikādīhi,",
  "atk-abh02a:1541_10": "avasāne rajanakappakaraṇehi ca bhinnavaṇṇo hoti,",
  "atk-abh02a:1541_11": "pakativaṇṇaṃ vijahati.",
  "atk-abh02a:1541_12": "Evaṃ tīhākārehi bhinnapaṭadhāraṇato bhinnapaṭadharoti bhikkhu.",
  "atk-abh02a:1541_13": "Gihīvatthavisabhāgānaṃ vā kāsāvānaṃ dhāraṇamatteneva bhinnapaṭadharoti bhikkhu.",
  "atk-abh02a:1542_0": "Bhindati pāpake akusale dhammeti bhikkhu.",
  "atk-abh02a:1542_1": "Sotāpattimaggena pañca kilese bhindatīti bhikkhu.",
  "atk-abh02a:1542_2": "Sakadāgāmimaggena cattāro,",
  "atk-abh02a:1542_3": "anāgāmimaggena cattāro,",
  "atk-abh02a:1542_4": "arahattamaggena aṭṭha kilese bhindatīti bhikkhu.",
  "atk-abh02a:1542_5": "Ettāvatā cattāro maggaṭṭhā dassitā.",
  "atk-abh02a:1542_6": "Bhinnattāti iminā pana cattāro phalaṭṭhā.",
  "atk-abh02a:1542_7": "Sotāpanno hi sotāpattimaggena pañca kilese bhinditvā ṭhito.",
  "atk-abh02a:1542_8": "Sakadāgāmī sakadāgāmimaggena cattāro,",
  "atk-abh02a:1542_9": "anāgāmī anāgāmimaggena cattāro,",
  "atk-abh02a:1542_10": "arahā arahattamaggena aṭṭha kilese bhinditvā ṭhito.",
  "atk-abh02a:1542_11": "Evamayaṃ catubbidho phalaṭṭho bhinnattā pāpakānaṃ akusalānaṃ dhammānaṃ bhikkhu nāma.",
  "atk-abh02a:1543_0": "Odhiso kilesānaṃ pahānāti ettha dve odhī –",
  "atk-abh02a:1543_1": "maggodhi ca kilesodhi ca.",
  "atk-abh02a:1543_2": "Odhi nāma sīmā, mariyādā.",
  "atk-abh02a:1543_3": "Tattha sotāpanno maggodhinā odhiso kilesānaṃ pahānā bhikkhu.",
  "atk-abh02a:1543_4": "Tassa hi catūsu maggesu ekeneva odhinā kilesā pahīnā,",
  "atk-abh02a:1543_5": "na sakalena maggacatukkena.",
  "atk-abh02a:1543_6": "Sakadāgāmīanāgāmīsupi eseva nayo.",
  "atk-abh02a:1543_7": "Sotāpanno ca kilesodhināpi odhiso kilesānaṃ pahānā bhikkhu.",
  "atk-abh02a:1543_8": "Tassa hi pahātabbakilesesu odhināva kilesā pahīnā,",
  "atk-abh02a:1543_9": "na sabbena sabbaṃ.",
  "atk-abh02a:1543_10": "Arahā pana anodhisova kilesānaṃ pahānā bhikkhu.",
  "atk-abh02a:1543_11": "Tassa hi maggacatukkena anodhināva kilesā pahīnā,",
  "atk-abh02a:1543_12": "na ekāya maggasīmāya.",
  "atk-abh02a:1543_13": "Pahātabbakilesesu ca anodhisova kilesā pahīnā.",
  "atk-abh02a:1543_14": "Ekāpi hi kilesasīmā ṭhitā nāma natthi.",
  "atk-abh02a:1543_15": "Evaṃ so ubhayathāpi anodhiso kilesānaṃ pahānā bhikkhu.",
  "atk-abh02a:1544_0": "Sekkhoti puthujjanakalyāṇakena saddhiṃ satta ariyā.",
  "atk-abh02a:1544_1": "Tisso sikkhā sikkhantīti sekkhā.",
  "atk-abh02a:1544_2": "Tesu yo koci sekkho bhikkhuti veditabbo.",
  "atk-abh02a:1544_3": "Na sikkhatīti asekkho.",
  "atk-abh02a:1544_4": "Sekkhadhamme atikkamma aggaphale ṭhito tato uttari sikkhitabbābhāvato khīṇāsavo asekkhoti vuccati.",
  "atk-abh02a:1544_5": "Avaseso puthujjanabhikkhu tisso sikkhā neva sikkhati,",
  "atk-abh02a:1544_6": "na sikkhitvā ṭhitoti nevasekkhanāsekkhoti veditabbo.",
  "atk-abh02a:1545_0": "Sīlaggaṃ samādhiggaṃ paññaggaṃ vimuttagganti idaṃ aggaṃ patvā ṭhitattā aggo bhikkhu nāma.",
  "atk-abh02a:1545_1": "Bhadroti apāpako.",
  "atk-abh02a:1545_2": "Kalyāṇaputhujjanādayo hi yāva arahā tāva bhadrena sīlena samādhinā paññāya vimuttiyā vimuttiñāṇadassanena",
  "atk-abh02a:1545_3": "ca samannāgatattā bhadro bhikkhūti saṅkhyaṃ gacchanti.",
  "atk-abh02a:1545_4": "Maṇḍo bhikkhūti pasanno bhikkhu;",
  "atk-abh02a:1545_5": "sappimaṇḍo viya anāvilo vippasannoti attho.",
  "atk-abh02a:1545_6": "Sāroti tehiyeva sīlasārādīhi samannāgatattā,",
  "atk-abh02a:1545_7": "nīlasamannāgamena nīlo paṭo viya,",
  "atk-abh02a:1545_8": "sāro bhikkhūti veditabbo.",
  "atk-abh02a:1545_9": "Vigatakilesapheggubhāvato vā khīṇāsavova sāroti veditabbo.",
  "atk-abh02a:1546_0": "Tattha ca “bhindati pāpake akusale dhammeti bhikkhu,",
  "atk-abh02a:1546_1": "odhiso kilesānaṃ pahānā bhikkhu,",
  "atk-abh02a:1546_2": "sekkho bhikkhū”ti imesu tīsu ṭhānesu satta sekkhā kathitā.",
  "atk-abh02a:1546_3": "“Bhinnattā pāpakānaṃ akusalānaṃ dhammānanti bhikkhu,",
  "atk-abh02a:1546_4": "anodhiso kilesānaṃ pahānā bhikkhu,",
  "atk-abh02a:1546_5": "asekkho bhikkhu,",
  "atk-abh02a:1546_6": "aggo bhikkhu,",
  "atk-abh02a:1546_7": "maṇḍo bhikkhū”ti imesu pañcasu ṭhānesu khīṇāsavova kathito.",
  "atk-abh02a:1546_8": "“Nevasekkhanāsekkho”ti ettha puthujjanova kathito.",
  "atk-abh02a:1546_9": "Sesaṭṭhānesu puthujjanakalyāṇako,",
  "atk-abh02a:1546_10": "satta sekkhā,",
  "atk-abh02a:1546_11": "khīṇāsavoti ime sabbepi kathitā.",
  "atk-abh02a:1547_0": "Evaṃ samaññādīhi bhikkhuṃ dassetvā idāni upasampadāvasena dassetuṃ samaggena saṅghenātiādimāha.",
  "atk-abh02a:1547_1": "Tattha samaggena saṅghenāti sabbantimena paricchedena pañcavaggakaraṇīye kamme yāvatikā bhikkhū kammappattā,",
  "atk-abh02a:1547_2": "tesaṃ āgatattā chandārahānaṃ chandassa āhaṭattā sammukhībhūtānañca appaṭikkosanato ekasmiṃ kamme samaggabhāvaṃ upagatena.",
  "atk-abh02a:1547_3": "Ñatticatutthenāti tīhi anussāvanāhi ekāya ca ñattiyā kātabbena.",
  "atk-abh02a:1547_4": "Kammenāti dhammikena vinayakammena.",
  "atk-abh02a:1547_5": "Akuppenāti vatthuñattianussāvanasīmāparisasampattisampannattā akopetabbataṃ appaṭikkositabbataṃ upagatena.",
  "atk-abh02a:1547_6": "Ṭhānārahenāti kāraṇārahena satthusāsanārahena.",
  "atk-abh02a:1548_0": "Upasampanno nāma uparibhāvaṃ samāpanno,",
  "atk-abh02a:1548_1": "pattoti attho.",
  "atk-abh02a:1548_2": "Bhikkhubhāvo hi uparibhāvo.",
  "atk-abh02a:1548_3": "Tañcesa yathāvuttena kammena samāpannattā upasampannoti vuccati.",
  "atk-abh02a:1548_4": "Etena yā imā ehibhikkhūpasampadā,",
  "atk-abh02a:1548_5": "saraṇāgamanūpasampadā,",
  "atk-abh02a:1548_6": "ovādapaṭiggahaṇūpasampadā,",
  "atk-abh02a:1548_7": "pañhabyākaraṇūpasampadā,",
  "atk-abh02a:1548_8": "garudhammapaṭiggahaṇūpasampadā,",
  "atk-abh02a:1548_9": "dūtenūpasampadā,",
  "atk-abh02a:1548_10": "aṭṭhavācikūpasampadā,",
  "atk-abh02a:1548_11": "ñatticatutthakammūpasampadāti aṭṭha upasampadā vuttā,",
  "atk-abh02a:1548_12": "tāsaṃ ñatticatutthakammūpasampadā,",
  "atk-abh02a:1548_13": "dūtenūpasampadā,",
  "atk-abh02a:1548_14": "aṭṭhavācikūpasampadāti imā tissova thāvarā.",
  "atk-abh02a:1548_15": "Sesā buddhe dharamāneyeva ahesuṃ.",
  "atk-abh02a:1548_16": "Tāsu upasampadāsu imasmiṃ ṭhāne ayaṃ ñatticatutthakammūpasampadāva adhippetā.",
  "atk-abh02a:1549_0": "511.",
  "atk-abh02a:1549_1": "Pātimokkhasaṃvaraniddese pātimokkhanti sikkhāpadasīlaṃ. Tañhi,",
  "atk-abh02a:1549_2": "yo naṃ pāti rakkhati,",
  "atk-abh02a:1549_3": "taṃ mokkheti mocayati āpāyikādīhi dukkhehi,",
  "atk-abh02a:1549_4": "tasmā pātimokkhanti vuttaṃ.",
  "atk-abh02a:1549_5": "Sīlaṃ patiṭṭhātiādīni tasseva vevacanāni.",
  "atk-abh02a:1549_6": "Tattha sīlanti kāmañcetaṃ saha kammavācāpariyosānena ijjhanakassa pātimokkhassa vevacanaṃ,",
  "atk-abh02a:1549_7": "evaṃ santepi dhammato etaṃ sīlaṃ nāma pāṇātipātādīhi vā viramantassa vattappaṭipattiṃ vā pūrentassa cetanādayo dhammā veditabbā.",
  "atk-abh02a:1549_8": "Vuttañhetaṃ paṭisambhidāyaṃ “kiṃ sīla”nti?",
  "atk-abh02a:1549_9": "Cetanā sīlaṃ,",
  "atk-abh02a:1549_10": "cetasikaṃ sīlaṃ,",
  "atk-abh02a:1549_11": "saṃvaro sīlaṃ,",
  "atk-abh02a:1549_12": "avītikkamo sīla”nti.",
  "atk-abh02a:1550_0": "Tattha cetanā sīlaṃ nāma pāṇātipātādīhi vā viramantassa vattapaṭipattiṃ vā pūrentassa cetanā.",
  "atk-abh02a:1550_1": "Cetasikaṃ sīlaṃ nāma pāṇātipātādīhi viramantassa virati.",
  "atk-abh02a:1550_2": "Apica cetanā sīlaṃ nāma pāṇātipātādīni pajahantassa satta kammapathacetanā.",
  "atk-abh02a:1550_3": "Cetasikaṃ sīlaṃ nāma “abhijjhaṃ pahāya vigatābhijjhena cetasā viharatī”tiādinā nayena saṃyuttamahāvagge vuttā anabhijjhāabyāpādasammādiṭṭhidhammā.",
  "atk-abh02a:1550_4": "Saṃvaro sīlanti ettha pañcavidhena saṃvaro veditabbo –",
  "atk-abh02a:1550_5": "pātimokkhasaṃvaro,",
  "atk-abh02a:1550_6": "satisaṃvaro,",
  "atk-abh02a:1550_7": "ñāṇasaṃvaro,",
  "atk-abh02a:1550_8": "khantisaṃvaro,",
  "atk-abh02a:1550_9": "vīriyasaṃvaroti.",
  "atk-abh02a:1550_10": "Tassa nānākaraṇaṃ visuddhimagge vuttaṃ.",
  "atk-abh02a:1550_11": "Avītikkamo sīlanti samādiṇṇasīlassa kāyikavācasiko avītikkamo.",
  "atk-abh02a:1550_12": "Ettha ca saṃvarasīlaṃ avītikkamasīlanti idameva nippariyāyato sīlaṃ;",
  "atk-abh02a:1550_13": "cetanā sīlaṃ cetasikaṃ sīlanti pariyāyato sīlanti veditabbaṃ.",
  "atk-abh02a:1551_0": "Yasmā pana pātimokkhasaṃvarasīlena bhikkhu sāsane patiṭṭhāti nāma,",
  "atk-abh02a:1551_1": "tasmā taṃ ‘patiṭṭhā’ti vuttaṃ;",
  "atk-abh02a:1551_2": "patiṭṭhahati vā ettha bhikkhu,",
  "atk-abh02a:1551_3": "kusaladhammā eva vā ettha patiṭṭhahantīti patiṭṭhā.",
  "atk-abh02a:1551_4": "Ayamattho –",
  "atk-abh02a:1552_0": "“Sīle patiṭṭhāya naro sapañño, cittaṃ paññañca bhāvayaṃ;",
  "atk-abh02a:1553_0": "Ātāpī nipako bhikkhu, so imaṃ vijaṭaye jaṭa”nti ca. ;",
  "atk-abh02a:1554_0": "“Patiṭṭhā, mahārāja,",
  "atk-abh02a:1554_1": "sīlaṃ sabbesaṃ kusaladhammāna”nti ca “sīle patiṭṭhitassa kho, mahārāja,",
  "atk-abh02a:1554_2": "sabbe kusalā dhammā na parihāyantī”ti ca ādisuttavasena veditabbo.",
  "atk-abh02a:1555_0": "Tadetaṃ pubbuppattiatthena ādi. Vuttampi cetaṃ –",
  "atk-abh02a:1556_0": "“Tasmātiha tvaṃ, uttiya,",
  "atk-abh02a:1556_1": "ādimeva visodhehi kusalesu dhammesu.",
  "atk-abh02a:1556_2": "Ko cādi kusalānaṃ dhammānaṃ?",
  "atk-abh02a:1556_3": "Sīlañca suvisuddhaṃ diṭṭhi ca ujukā”ti.",
  "atk-abh02a:1557_0": "Yathā hi nagaravaḍḍhakī nagaraṃ māpetukāmo paṭhamaṃ nagaraṭṭhānaṃ sodheti,",
  "atk-abh02a:1557_1": "tato aparabhāge vīthicatukkasiṅghāṭakādiparicchedena vibhajitvā nagaraṃ māpeti;",
  "atk-abh02a:1557_2": "evameva yogāvacaro āditova sīlaṃ visodheti,",
  "atk-abh02a:1557_3": "tato aparabhāge samathavipassanāmaggaphalanibbānāni sacchikaroti.",
  "atk-abh02a:1557_4": "Yathā vā pana rajako paṭhamaṃ tīhi khārehi vatthaṃ dhovitvā parisuddhe vatthe yadicchakaṃ raṅgajātaṃ upaneti;",
  "atk-abh02a:1557_5": "yathā vā pana cheko cittakāro rūpaṃ likhitukāmo āditova bhittiparikammaṃ karoti,",
  "atk-abh02a:1557_6": "tato aparabhāge rūpaṃ samuṭṭhāpeti;",
  "atk-abh02a:1557_7": "evameva yogāvacaro āditova sīlaṃ visodhetvā aparabhāge samathavipassanādayo dhamme sacchikaroti.",
  "atk-abh02a:1557_8": "Tasmā sīlaṃ “ādī”ti vuttaṃ.",
  "atk-abh02a:1558_0": "Tadetaṃ caraṇasarikkhatāya caraṇaṃ.",
  "atk-abh02a:1558_1": "Caraṇāti hi pādā vuccanti.",
  "atk-abh02a:1558_2": "Yathā hi chinnacaraṇassa purisassa disaṃgamanābhisaṅkhāro na jāyati,",
  "atk-abh02a:1558_3": "paripuṇṇapādasseva jāyati;",
  "atk-abh02a:1558_4": "evameva yassa sīlaṃ bhinnaṃ hoti khaṇḍaṃ aparipuṇṇaṃ,",
  "atk-abh02a:1558_5": "tassa nibbānagamanāya ñāṇagamanaṃ na sampajjati.",
  "atk-abh02a:1558_6": "Yassa pana taṃ abhinnaṃ hoti akkhaṇḍaṃ paripuṇṇaṃ tassa nibbānagamanāya ñāṇagamanaṃ sampajjati.",
  "atk-abh02a:1558_7": "Tasmā sīlaṃ “caraṇa”nti vuttaṃ.",
  "atk-abh02a:1559_0": "Tadetaṃ saṃyamanavasena saṃyamo,",
  "atk-abh02a:1559_1": "saṃvaraṇavasena saṃvaro.",
  "atk-abh02a:1559_2": "Ubhayenāpi sīlasaṃyamo ceva sīlasaṃvaro ca kathito.",
  "atk-abh02a:1559_3": "Vacanattho panettha saṃyameti vītikkamavipphandanaṃ,",
  "atk-abh02a:1559_4": "puggalaṃ vā saṃyameti,",
  "atk-abh02a:1559_5": "vītikkamavasena tassa vipphandituṃ na detīti saṃyamo.",
  "atk-abh02a:1559_6": "Vītikkamassa pavesanadvāraṃ saṃvarati pidahatītipi saṃvaro.",
  "atk-abh02a:1559_7": "Mokkhanti uttamaṃ mukhabhūtaṃ vā.",
  "atk-abh02a:1559_8": "Yathā hi sattānaṃ catubbidho āhāro mukhena pavisitvā aṅgamaṅgāni pharati,",
  "atk-abh02a:1559_9": "evaṃ yoginopi catubhūmakakusalaṃ sīlamukhena pavisitvā atthasiddhiṃ sampādeti.",
  "atk-abh02a:1559_10": "Tena vuttaṃ “mokkha”nti.",
  "atk-abh02a:1559_11": "Pamukhe sādhūti pāmokkhaṃ;",
  "atk-abh02a:1559_12": "pubbaṅgamaṃ seṭṭhaṃ padhānanti attho.",
  "atk-abh02a:1559_13": "Kusalānaṃ dhammānaṃ samāpattiyāti catubhūmakakusalānaṃ paṭilābhatthāya pāmokkhaṃ pubbaṅgamaṃ seṭṭhaṃ padhānanti veditabbaṃ.",
  "atk-abh02a:1560_0": "Kāyiko avītikkamoti tividhaṃ kāyasucaritaṃ.",
  "atk-abh02a:1560_1": "Vācasikoti catubbidhaṃ vacīsucaritaṃ.",
  "atk-abh02a:1560_2": "Kāyikavācasikoti tadubhayaṃ.",
  "atk-abh02a:1560_3": "Iminā ājīvaṭṭhamakasīlaṃ pariyādāya dasseti.",
  "atk-abh02a:1560_4": "Saṃvutoti pihito;",
  "atk-abh02a:1560_5": "saṃvutindriyo pihitindriyoti attho.",
  "atk-abh02a:1560_6": "Yathā hi saṃvutadvāraṃ gehaṃ “saṃvutagehaṃ pihitageha”nti vuccati,",
  "atk-abh02a:1560_7": "evamidha saṃvutindriyo “saṃvuto”ti vutto.",
  "atk-abh02a:1560_8": "Pātimokkhasaṃvarenāti pātimokkhena ca saṃvarena ca,",
  "atk-abh02a:1560_9": "pātimokkhasaṅkhātena vā saṃvarena.",
  "atk-abh02a:1560_10": "Upetotiādīni vuttatthāneva.",
  "atk-abh02a:1561_0": "512.",
  "atk-abh02a:1561_1": "Iriyatītiādīhi sattahipi padehi pātimokkhasaṃvarasīle ṭhitassa bhikkhuno iriyāpathavihāro kathito.",
  "atk-abh02a:1562_0": "513.",
  "atk-abh02a:1562_1": "Ācāragocaraniddese kiñcāpi bhagavā samaṇācaraṃ samaṇagocaraṃ kathetukāmo “ācāragocarasampannoti atthi ācāro,",
  "atk-abh02a:1562_2": "atthi anācāro”ti padaṃ uddhari.",
  "atk-abh02a:1562_3": "Yathā pana maggakusalo puriso maggaṃ acikkhanto ‘vāmaṃ muñca dakkhiṇaṃ gaṇhā’ti paṭhamaṃ muñcitabbaṃ sabhayamaggaṃ uppathamaggaṃ ācikkhati,",
  "atk-abh02a:1562_4": "pacchā gahetabbaṃ khemamaggaṃ ujumaggaṃ;",
  "atk-abh02a:1562_5": "evameva maggakusalapurisasadiso dhammarājā paṭhamaṃ pahātabbaṃ buddhappaṭikuṭṭhaṃ anācāraṃ ācikkhitvā",
  "atk-abh02a:1562_6": "pacchā ācāraṃ ācikkhitukāmo “tattha katamo anācāro”tiādimāha.",
  "atk-abh02a:1562_7": "Purisena hi ācikkhitamaggo sampajjeyya vā na vā,",
  "atk-abh02a:1562_8": "tathāgatena ācikkhitamaggo apaṇṇako,",
  "atk-abh02a:1562_9": "indena vissaṭṭhaṃ vajiraṃ viya,",
  "atk-abh02a:1562_10": "avirajjhanako nibbānanagaraṃyeva samosarati.",
  "atk-abh02a:1562_11": "Tena vuttaṃ –",
  "atk-abh02a:1562_12": "“puriso maggakusaloti kho, tissa,",
  "atk-abh02a:1562_13": "tathāgatassetaṃ adhivacanaṃ arahato sammāsambuddhassā”ti.",
  "atk-abh02a:1563_0": "Yasmā vā sasīsaṃ nahānena pahīnasedamalajallikassa purisassa mālāgandhavilepanādivibhūsanavidhānaṃ viya",
  "atk-abh02a:1563_1": "pahīnapāpadhammassa kalyāṇadhammasamāyogo sampannarūpo hoti,",
  "atk-abh02a:1563_2": "tasmā sedamalajallikkaṃ viya pahātabbaṃ paṭhamaṃ anācāraṃ ācikkhitvā,",
  "atk-abh02a:1563_3": "pahīnasedamalajallikassa mālāgandhavilepanādivibhūsanavidhānaṃ viya pacchā ācāraṃ ācikkhitukāmopi tattha katamo anācārotiādimāha.",
  "atk-abh02a:1563_4": "Tattha kāyiko vītikkamoti tividhaṃ kāyaduccaritaṃ;",
  "atk-abh02a:1563_5": "vācasiko vītikkamoti catubbidhaṃ vacīduccaritaṃ;",
  "atk-abh02a:1563_6": "kāyikavācasiko vītikkamoti tadubhayaṃ.",
  "atk-abh02a:1563_7": "Evaṃ ājīvaṭṭhamakasīlasseva vītikkamaṃ dassesi.",
  "atk-abh02a:1564_0": "Yasmā pana na kevalaṃ kāyavācāhi eva anācāraṃ ācarati,",
  "atk-abh02a:1564_1": "manasāpi ācarati eva,",
  "atk-abh02a:1564_2": "tasmā taṃ dassetuṃ “sabbampi dussīlyaṃ anācāro”ti vuttaṃ.",
  "atk-abh02a:1564_3": "Tattha ekacciyaṃ anācāraṃ vibhajitvā dassento idhekacco veḷudānenātiādimāha.",
  "atk-abh02a:1564_4": "Tattha veḷudānenāti paccayahetukena veḷudānena.",
  "atk-abh02a:1564_5": "Vihāre uṭṭhitañhi araññato vā āharitvā rakkhitagopitaṃ veḷuṃ ‘evaṃ me paccayaṃ dassantī’ti upaṭṭhākānaṃ dātuṃ na vaṭṭati.",
  "atk-abh02a:1564_6": "Evañhi jīvitaṃ kappento anesanāya micchājīvena jīvati.",
  "atk-abh02a:1564_7": "So diṭṭheva dhamme garahaṃ pāpuṇāti,",
  "atk-abh02a:1564_8": "samparāye ca apāyaparipūrako hoti.",
  "atk-abh02a:1564_9": "Attano puggalikaveḷuṃ kulasaṅgahatthāya dadanto kuladūsakadukkaṭamāpajjati;",
  "atk-abh02a:1564_10": "parapuggalikaṃ theyyacittena dadamāno bhaṇḍagghena kāretabbo.",
  "atk-abh02a:1564_11": "Saṅghikepi eseva nayo.",
  "atk-abh02a:1564_12": "Sace pana taṃ issaravatāya deti garubhaṇḍavissajjanamāpajjati.",
  "atk-abh02a:1565_0": "Kataro pana veḷu garubhaṇḍaṃ hoti,",
  "atk-abh02a:1565_1": "kataro na hotīti?",
  "atk-abh02a:1565_2": "Yo tāva aropimo sayaṃjātako,",
  "atk-abh02a:1565_3": "so saṅghena paricchinnaṭṭhāneyeva garubhaṇḍaṃ,",
  "atk-abh02a:1565_4": "tato paraṃ na garubhaṇḍaṃ;",
  "atk-abh02a:1565_5": "ropitaṭṭhāne sabbena sabbaṃ garubhaṇḍaṃ.",
  "atk-abh02a:1565_6": "So pana pamāṇena paricchinno telanāḷippamāṇopi garubhaṇḍaṃ,",
  "atk-abh02a:1565_7": "na tato heṭṭhā.",
  "atk-abh02a:1565_8": "Yassa pana bhikkhuno telanāḷiyā vā kattaradaṇḍena vā attho,",
  "atk-abh02a:1565_9": "tena phātikammaṃ katvā gahetabbo.",
  "atk-abh02a:1565_10": "Phātikammaṃ tadagghanakaṃ vā atirekaṃ vā vaṭṭati,",
  "atk-abh02a:1565_11": "ūnakaṃ na vaṭṭati.",
  "atk-abh02a:1565_12": "Hatthakammampi udakāharaṇamattaṃ vā appaharitakaraṇamattaṃ vā na vaṭṭati,",
  "atk-abh02a:1565_13": "taṃ thāvaraṃ kātuṃ vaṭṭati.",
  "atk-abh02a:1565_14": "Tasmā pokkharaṇito vā paṃsuṃ uddharitvā sopānaṃ vā attharāpetvā visamaṭṭhānaṃ vā samaṃ katvā gahetuṃ vaṭṭati.",
  "atk-abh02a:1565_15": "Phātikammaṃ akatvā gahito tattha vasanteneva paribhuñjitabbo;",
  "atk-abh02a:1565_16": "pakkamantena saṅghikaṃ katvā ṭhapetvā gantabbaṃ.",
  "atk-abh02a:1565_17": "Asatiyā gahetvā gatena yattha gato sarati,",
  "atk-abh02a:1565_18": "tato paccāharitabbo.",
  "atk-abh02a:1565_19": "Sace antarā bhayaṃ hoti,",
  "atk-abh02a:1565_20": "sampattavihare ṭhapetvā gantabbaṃ.",
  "atk-abh02a:1566_0": "Manussā vihāraṃ gantvā veḷuṃ yācanti.",
  "atk-abh02a:1566_1": "Bhikkhū ‘saṅghiko’ti dātuṃ na visahanti.",
  "atk-abh02a:1566_2": "Manussā punappunaṃ yācanti vā tajjenti vā.",
  "atk-abh02a:1566_3": "Tadā bhikkhūhi ‘daṇḍakammaṃ katvā gaṇhathā’ti vattuṃ vaṭṭati;",
  "atk-abh02a:1566_4": "veḷudānaṃ nāma na hoti.",
  "atk-abh02a:1566_5": "Sace te daṇḍakammatthāya vāsipharasuādīni vā khādanīyabhojanīyaṃ vā denti,",
  "atk-abh02a:1566_6": "gahetuṃ na vaṭṭati.",
  "atk-abh02a:1566_7": "Vinayaṭṭhakathāyaṃ pana “daḍḍhagehā manussā gaṇhitvā gacchantā na vāretabbā”ti vuttaṃ.",
  "atk-abh02a:1567_0": "Sace saṅghassa veḷugumbe veḷudūsikā uppajjanti,",
  "atk-abh02a:1567_1": "taṃ akoṭṭāpentānaṃ veḷu nassati,",
  "atk-abh02a:1567_2": "kiṃ kātabbanti?",
  "atk-abh02a:1567_3": "Bhikkhācāre manussānaṃ ācikkhitabbaṃ.",
  "atk-abh02a:1567_4": "Sace koṭṭetuṃ na icchanti ‘samabhāgaṃ labhissathā’ti vattabbā;",
  "atk-abh02a:1567_5": "na icchantiyeva ‘dve koṭṭhāse labhissathā’ti vattabbā.",
  "atk-abh02a:1567_6": "Evampi anicchantesu ‘naṭṭhena attho natthi,",
  "atk-abh02a:1567_7": "tumhākaṃ khaṇe sati daṇḍakammaṃ karissatha,",
  "atk-abh02a:1567_8": "koṭṭetvā gaṇhathā’ti vattabbā;",
  "atk-abh02a:1567_9": "veḷudānaṃ nāma na hoti.",
  "atk-abh02a:1567_10": "Veḷugumbe aggimhi uṭṭhitepi,",
  "atk-abh02a:1567_11": "udakena vuyhamānaveḷūsupi eseva nayo.",
  "atk-abh02a:1567_12": "Rukkhesupi ayameva kathāmaggo.",
  "atk-abh02a:1567_13": "Rukkho pana sūcidaṇḍakappamāṇo garubhaṇḍaṃ hoti.",
  "atk-abh02a:1567_14": "Saṅghike rukkhe koṭṭāpetvā saṅghaṃ anāpucchitvāpi saṅghikaṃ āvāsaṃ kātuṃ labbhati.",
  "atk-abh02a:1567_15": "Vacanapathacchedanatthaṃ pana āpucchitvāva kātabbo.",
  "atk-abh02a:1568_0": "Puggalikaṃ kātuṃ labbhati,",
  "atk-abh02a:1568_1": "na labbhatīti?",
  "atk-abh02a:1568_2": "Na labbhati.",
  "atk-abh02a:1568_3": "Hatthakammasīsena pana ekasmiṃ gehe mañcaṭṭhānamattaṃ labbhati,",
  "atk-abh02a:1568_4": "tīsu gehesu ekaṃ gehaṃ labhati.",
  "atk-abh02a:1568_5": "Sace dabbhasambhārā puggalikā honti,",
  "atk-abh02a:1568_6": "bhūmi saṅghikā,",
  "atk-abh02a:1568_7": "ekaṃ gehaṃ katvā samabhāgaṃ labhati,",
  "atk-abh02a:1568_8": "dvīsu gehesu ekaṃ gehaṃ labhati.",
  "atk-abh02a:1568_9": "Saṅghikarukkhe saṅghikaṃ āvāsaṃ bādhente saṅghaṃ anāpucchā hāretuṃ vaṭṭati,",
  "atk-abh02a:1568_10": "na vaṭṭatīti? Vaṭṭati.",
  "atk-abh02a:1568_11": "Vacanapathacchedanatthaṃ pana āpucchitvāva hāretabbo.",
  "atk-abh02a:1568_12": "Sace rukkhaṃ nissāya saṅghassa mahanto lābho hoti,",
  "atk-abh02a:1568_13": "na hāretabbo.",
  "atk-abh02a:1568_14": "Puggalikarukkhe saṅghikaṃ āvāsaṃ bādhente rukkhasāmikassa ācikkhitabbaṃ.",
  "atk-abh02a:1568_15": "Sace harituṃ na icchati,",
  "atk-abh02a:1568_16": "chedāpetvā hāretabbo.",
  "atk-abh02a:1568_17": "‘Rukkhaṃ me dethā’ti codentassa rukkhaṃ agghāpetvā mūlaṃ dātabbaṃ.",
  "atk-abh02a:1568_18": "Saṅghike rukkhe puggalikāvāsaṃ,",
  "atk-abh02a:1568_19": "puggalike ca puggalikāvāsaṃ bādhentepi eseva nayo.",
  "atk-abh02a:1568_20": "Valliyampi ayameva kathāmaggo.",
  "atk-abh02a:1568_21": "Valli pana yattha vikkāyati,",
  "atk-abh02a:1568_22": "dullabhā hoti,",
  "atk-abh02a:1568_23": "tattha garubhaṇḍaṃ.",
  "atk-abh02a:1568_24": "Sā ca kho upaḍḍhabāhuppamāṇato paṭṭhāya;",
  "atk-abh02a:1568_25": "tato heṭṭhā vallikhaṇḍaṃ garubhaṇḍaṃ na hoti.",
  "atk-abh02a:1569_0": "Pattadānādīsupi pattadānenāti paccayahetukena pattadānenātiādi sabbaṃ veḷudāne vuttanayeneva veditabbaṃ.",
  "atk-abh02a:1569_1": "Garubhaṇḍatāya panettha ayaṃ vinicchayo.",
  "atk-abh02a:1569_2": "Pattampi hi yattha vikkāyati,",
  "atk-abh02a:1569_3": "gandhikādayo gandhapaliveṭhanādīnaṃ atthāya gaṇhanti,",
  "atk-abh02a:1569_4": "tādise dullabhaṭṭhāneyeva garubhaṇḍaṃ hoti.",
  "atk-abh02a:1569_5": "Esa tāva kiṃsukapattakaṇṇapiḷandhanatālapattādīsu vinicchayo.",
  "atk-abh02a:1570_0": "Tālapaṇṇampi imasmiṃyeva ṭhāne kathetabbaṃ.",
  "atk-abh02a:1570_1": "Tālapaṇṇampi hi sayaṃjāte tālavane saṅghena paricchinnaṭṭhāneyeva garubhaṇḍaṃ,",
  "atk-abh02a:1570_2": "na tato paraṃ.",
  "atk-abh02a:1570_3": "Ropimatālesu sabbampi garubhaṇḍaṃ.",
  "atk-abh02a:1570_4": "Tassa pamāṇaṃ heṭṭhimakoṭiyā aṭṭhaṅgulappamāṇopi rittapotthako.",
  "atk-abh02a:1570_5": "Tiṇampi ettheva pakkhipitvā kathetabbaṃ.",
  "atk-abh02a:1570_6": "Yattha pana tiṇaṃ natthi tattha muñjapalālanāḷikerapaṇṇādīhipi chādenti.",
  "atk-abh02a:1570_7": "Tasmā tānipi tiṇeneva saṅgahitāni.",
  "atk-abh02a:1570_8": "Iti muñjapalālādīsu yaṃkiñci muṭṭhippamāṇaṃ tiṇaṃ,",
  "atk-abh02a:1570_9": "nāḷikerapaṇṇādīsu ca ekapaṇṇampi saṅghassa dinnaṃ vā tatthajātakaṃ vā bahiārāme saṅghassa tiṇavatthumhi jātatiṇaṃ vā rakkhitagopitaṃ garubhaṇḍaṃ hoti.",
  "atk-abh02a:1570_10": "Taṃ pana saṅghakamme ca cetiyakamme ca kate atirekaṃ puggalikakamme dātuṃ vaṭṭati.",
  "atk-abh02a:1570_11": "Heṭṭhā vuttaveḷumhipi eseva nayo.",
  "atk-abh02a:1571_0": "Pupphadāne “ettakesu rukkhesu pupphāni vissajjetvā yāgubhattavatthe upanentu,",
  "atk-abh02a:1571_1": "ettakesu senāsanapaṭisaṅkharaṇe upanentū”ti evaṃ niyamitaṭṭhāne eva pupphāni garubhaṇḍāni honti.",
  "atk-abh02a:1571_2": "Paratīre sāmaṇerā pupphāni ocinitvā rāsiṃ karonti,",
  "atk-abh02a:1571_3": "pañcaṅgasamannāgato pupphabhājako bhikkhusaṅghaṃ gaṇetvā koṭṭhāse karoti,",
  "atk-abh02a:1571_4": "so sampattaparisāya saṅghaṃ anāpucchitvāva dātuṃ labhati;",
  "atk-abh02a:1571_5": "asammatena pana āpucchitvāva dātabbaṃ.",
  "atk-abh02a:1571_6": "Bhikkhu pana kassa pupphāni dātuṃ labhati,",
  "atk-abh02a:1571_7": "kassa na labhatīti?",
  "atk-abh02a:1571_8": "Mātāpitūnaṃ gehaṃ haritvāpi gehato pakkosāpetvāpi ‘vatthupūjaṃ karothā’ti dātuṃ labhati,",
  "atk-abh02a:1571_9": "piḷandhanatthāya dātuṃ na labhati;",
  "atk-abh02a:1571_10": "sesañātīnaṃ pana haritvā na dātabbaṃ,",
  "atk-abh02a:1571_11": "pakkosāpetvā ‘pūjaṃ karothā’ti dātabbaṃ;",
  "atk-abh02a:1571_12": "sesajanassa pūjanaṭṭhānaṃ sampattassa apaccāsīsantena dātabbaṃ;",
  "atk-abh02a:1571_13": "pupphadānaṃ nāma na hoti.",
  "atk-abh02a:1571_14": "Vihāre bahūni pupphāni pupphanti.",
  "atk-abh02a:1571_15": "Bhikkhunā piṇḍāya carantena manusse disvā ‘vihāre bahūni pupphāni,",
  "atk-abh02a:1571_16": "pūjethā’ti vattabbaṃ.",
  "atk-abh02a:1571_17": "Vacanamatte doso natthi.",
  "atk-abh02a:1571_18": "‘Manussā khādanīyabhojanīyaṃ ādāya āgamissantī’ti cittena pana na vattabbaṃ.",
  "atk-abh02a:1571_19": "Sace vadati,",
  "atk-abh02a:1571_20": "khādanīyabhojanīyaṃ na paribhuñjitabbaṃ.",
  "atk-abh02a:1571_21": "Manussā attano dhammatāya ‘vihāre pupphāni atthī’ti pucchitvā ‘asukadivase vihāraṃ āgamissāma,",
  "atk-abh02a:1571_22": "sāmaṇerānaṃ pupphāni ocinituṃ mā dethā’ti vadanti.",
  "atk-abh02a:1571_23": "Bhikkhū sāmaṇerānaṃ kathetuṃ pamuṭṭhā.",
  "atk-abh02a:1571_24": "Sāmaṇerehi pupphāni ocinitvā ṭhapitāni.",
  "atk-abh02a:1571_25": "Manussā bhikkhū upasaṅkamitvā “bhante,",
  "atk-abh02a:1571_26": "mayaṃ tumhākaṃ asukadivaseyeva ārocayimha –",
  "atk-abh02a:1571_27": "‘sāmaṇerānaṃ pupphāni ocinituṃ mā dethā’ti.",
  "atk-abh02a:1571_28": "Kasmā na vārayitthā”ti?",
  "atk-abh02a:1571_29": "“Sati me pamuṭṭhā,",
  "atk-abh02a:1571_30": "pupphāni ocinitamattāneva,",
  "atk-abh02a:1571_31": "tāva na pūjā katā”ti vattabbaṃ.",
  "atk-abh02a:1571_32": "“Gaṇhatha pūjethā”ti na vattabbaṃ.",
  "atk-abh02a:1571_33": "Sace vadati,",
  "atk-abh02a:1571_34": "āmisaṃ na paribhuñjitabbaṃ.",
  "atk-abh02a:1572_0": "Aparo bhikkhu sāmaṇerānaṃ ācikkhati “asukagāmavāsino pupphāni mā ocinitthā”ti āhaṃsūti.",
  "atk-abh02a:1572_1": "Manussāpi āmisaṃ āharitvā dānaṃ datvā vadanti –",
  "atk-abh02a:1572_2": "“amhākaṃ manussā na bahukā,",
  "atk-abh02a:1572_3": "sāmaṇere amhehi saha pupphāni ocinituṃ āṇāpethā”ti.",
  "atk-abh02a:1572_4": "“Sāmaṇerehi bhikkhā laddhā;",
  "atk-abh02a:1572_5": "ye bhikkhācāraṃ na gacchanti,",
  "atk-abh02a:1572_6": "te sayameva jānissanti,",
  "atk-abh02a:1572_7": "upāsakā”ti vattabbaṃ.",
  "atk-abh02a:1572_8": "Ettakaṃ nayaṃ labhitvā sāmaṇere putte vā bhātike vā katvā pupphāni ocināpetuṃ doso natthi;",
  "atk-abh02a:1572_9": "pupphadānaṃ nāma na hoti.",
  "atk-abh02a:1573_0": "Phaladāne phalampi pupphaṃ viya niyamitameva garubhaṇḍaṃ hoti.",
  "atk-abh02a:1573_1": "Vihāre bahukamhi phalāphale sati aphāsukamanussā āgantvā yācanti.",
  "atk-abh02a:1573_2": "Bhikkhū ‘saṅghika’nti dātuṃ na ussahanti.",
  "atk-abh02a:1573_3": "Manussā vippaṭisārino akkosanti paribhāsanti.",
  "atk-abh02a:1573_4": "Tattha kiṃ kātabbanti?",
  "atk-abh02a:1573_5": "Phalehi vā rukkhehi vā paricchinditvā katikā kātabbā –",
  "atk-abh02a:1573_6": "‘asukesu ca rukkhesu ettakāni phalāni gaṇhantā,",
  "atk-abh02a:1573_7": "ettakesu vā rukkhesu phalāni gaṇhantā na vāretabbā’ti.",
  "atk-abh02a:1573_8": "Corā pana issarā vā balakkārena gaṇhantā na vāretabbā;",
  "atk-abh02a:1573_9": "kuddhā te sakalavihārampi nāseyyuṃ.",
  "atk-abh02a:1573_10": "Ādīnavo pana kathetabboti.",
  "atk-abh02a:1574_0": "Sinānadāne sinānacuṇṇāni koṭṭitāni na garubhaṇḍāni.",
  "atk-abh02a:1574_1": "Akoṭṭito rukkhattacova garubhaṇḍaṃ.",
  "atk-abh02a:1574_2": "Cuṇṇaṃ pana agilānassa rajananipakkaṃ vaṭṭati.",
  "atk-abh02a:1574_3": "Gilānassa yaṃkiñci cuṇṇaṃ vaṭṭatiyeva.",
  "atk-abh02a:1574_4": "Mattikāpi ettheva pakkhipitvā kathetabbā.",
  "atk-abh02a:1574_5": "Mattikāpi yattha dullabhā hoti,",
  "atk-abh02a:1574_6": "tattheva garubhaṇḍaṃ.",
  "atk-abh02a:1574_7": "Sāpi heṭṭhimakoṭiyā tiṃsapalaguḷapiṇḍappamāṇāva tato heṭṭhā na garubhaṇḍanti.",
  "atk-abh02a:1575_0": "Dantakaṭṭhadāne dantakaṭṭhaṃ acchinnakameva garubhaṇḍaṃ.",
  "atk-abh02a:1575_1": "Yesaṃ sāmaṇerānaṃ saṅghato dantakaṭṭhavāro pāpuṇāti,",
  "atk-abh02a:1575_2": "te attano ācariyupajjhāyānaṃ pāṭiyekkaṃ dātuṃ na labhanti.",
  "atk-abh02a:1575_3": "Yehi pana ‘ettakāni dantakaṭṭhāni āharitabbānī’ti paricchinditvā vāraṃ gahitāni,",
  "atk-abh02a:1575_4": "te atirekāni ācariyupajjhāyānaṃ dātuṃ labhanti.",
  "atk-abh02a:1575_5": "Ekena bhikkhunā dantakaṭṭhamāḷakato bahūni dantakaṭṭhāni na gahetabbāni,",
  "atk-abh02a:1575_6": "devasikaṃ ekekameva gahetabbaṃ.",
  "atk-abh02a:1575_7": "Pāṭiyekkaṃ vasantenāpi bhikkhusaṅghaṃ gaṇayitvā yattakāni attano pāpuṇanti tattakāneva gahetvā gantabbaṃ;",
  "atk-abh02a:1575_8": "antarā āgantukesu vā āgatesu disaṃ vā pakkamantena āharitvā gahitaṭṭhāneyeva ṭhapetabbāni.",
  "atk-abh02a:1576_0": "Cāṭukamyatāyātiādīsu cāṭukamyatā vuccati attānaṃ dāsaṃ viya nīcaṭṭhāne ṭhapetvā parassa khalitavacanampi saṇṭhapetvā piyakāmatāya paggayhavacanaṃ.",
  "atk-abh02a:1576_1": "Muggasūpyatāyāti muggasūpasamānāya saccālikena jīvitakappanatāyetaṃ adhivacanaṃ.",
  "atk-abh02a:1576_2": "Yathā hi muggasūpe paccante bahū muggā pākaṃ gacchanti,",
  "atk-abh02a:1576_3": "thokā na gacchanti;",
  "atk-abh02a:1576_4": "evameva saccālikena jīvitakappake puggale bahu alikaṃ hoti,",
  "atk-abh02a:1576_5": "appakaṃ saccaṃ.",
  "atk-abh02a:1576_6": "Yathā vā muggasūpassa appavisanaṭṭhānaṃ nāma natthi,",
  "atk-abh02a:1576_7": "evameva saccālikavuttino puggalassa appaviṭṭhavācā nāma natthi;",
  "atk-abh02a:1576_8": "siṅghāṭakaṃ viya icchiticchitadhārāya patiṭṭhāti.",
  "atk-abh02a:1576_9": "Tenassa sā musāvāditā muggasūpyatāti vuttā.",
  "atk-abh02a:1576_10": "Pāribhaṭayatāti paribhaṭakammabhāvo.",
  "atk-abh02a:1576_11": "Paribhaṭassa hi kammaṃ pāribhaṭayaṃ,",
  "atk-abh02a:1576_12": "tassa bhāvo pāribhaṭayatā;",
  "atk-abh02a:1576_13": "alaṅkārakaraṇādīhi dārakakīḷāpanassetaṃ adhivacanaṃ.",
  "atk-abh02a:1577_0": "Jaṅghapesanikanti gāmantaradesantarādīsu tesaṃ tesaṃ gihīnaṃ sāsanapaṭisāsanaharaṇaṃ.",
  "atk-abh02a:1577_1": "Idañhi jaṅghapesanikaṃ nāma attano mātāpitūnaṃ,",
  "atk-abh02a:1577_2": "ye cassa mātāpitaro upaṭṭhahanti,",
  "atk-abh02a:1577_3": "tesaṃ sāsanaṃ gahetvā katthaci gamanavasena vaṭṭati.",
  "atk-abh02a:1577_4": "Cetiyassa vā saṅghassa vā attano vā kammaṃ karontānaṃ vaḍḍhakīnampi sāsanaṃ harituṃ vaṭṭati.",
  "atk-abh02a:1577_5": "Manussā “dānaṃ dassāma,",
  "atk-abh02a:1577_6": "pūjaṃ karissāma,",
  "atk-abh02a:1577_7": "bhikkhusaṅghassa ācikkhathā”ti vadanti;",
  "atk-abh02a:1577_8": "“asukattherassa nāma dethā”ti piṇḍapātaṃ vā bhesajjaṃ vā cīvaraṃ vā denti;",
  "atk-abh02a:1577_9": "“vihāre pūjaṃ karothā”ti mālāgandhavilepanādīni vā dhajapatākādīni vā nīyyādenti,",
  "atk-abh02a:1577_10": "sabbaṃ harituṃ vaṭṭati;",
  "atk-abh02a:1577_11": "jaṅghapesanikaṃ nāma na hoti.",
  "atk-abh02a:1577_12": "Sesānaṃ sāsanaṃ gahetvā gacchantassa padavāre padavāre doso.",
  "atk-abh02a:1578_0": "Aññataraññatarenāti etesaṃ vā veḷudānādīnaṃ aññataraññatarena vejjakammabhaṇḍāgārikakammaṃ piṇḍapaṭipiṇḍakammaṃ",
  "atk-abh02a:1578_1": "saṅghuppādacetiyuppādaupaṭṭhāpanakammanti evarūpānaṃ vā micchājīvena jīvitakappanakakammānaṃ yena kenaci.",
  "atk-abh02a:1578_2": "Buddhapaṭikuṭṭhenāti buddhehi garahitena paṭisiddhena.",
  "atk-abh02a:1578_3": "Ayaṃ vuccatīti ayaṃ sabbopi anācāro nāma kathīyati.",
  "atk-abh02a:1578_4": "Ācāraniddeso vuttapaṭipakkhanayeneva veditabbo.",
  "atk-abh02a:1579_0": "514.",
  "atk-abh02a:1579_1": "Gocaraniddesepi paṭhamaṃ agocarassa vacane kāraṇaṃ heṭṭhā vuttanayeneva veditabbaṃ.",
  "atk-abh02a:1579_2": "Tattha ca gocaroti piṇḍapātādīnaṃ atthāya upasaṅkamituṃ yuttaṭṭhānaṃ gocaro,",
  "atk-abh02a:1579_3": "ayuttaṭṭhānaṃ agocaro.",
  "atk-abh02a:1579_4": "Vesiyā gocaro assāti vesiyagocaro;",
  "atk-abh02a:1579_5": "mittasanthavavasena upasaṅkamitaṭṭhānanti attho.",
  "atk-abh02a:1579_6": "Tattha vesiyā nāma rūpūpajīviniyo yena kenacideva sulabhajjhācāratāmittasatthavasinehavasena upasaṅkamanto vesiyāgocaro nāma hoti.",
  "atk-abh02a:1579_7": "Tasmā evaṃ upasaṅkamituṃ na vaṭṭati.",
  "atk-abh02a:1579_8": "Kiṃ kāraṇā?",
  "atk-abh02a:1579_9": "Ārakkhavipattito.",
  "atk-abh02a:1579_10": "Evaṃ upasaṅkamantassa hi ciraṃ rakkhitagopitopi samaṇadhammo katipāheneva nassati;",
  "atk-abh02a:1579_11": "sacepi na nassati garahaṃ labhati.",
  "atk-abh02a:1579_12": "Dakkhiṇāvasena pana upasaṅkamantena satiṃ upaṭṭhāpetvā upasaṅkamitabbaṃ.",
  "atk-abh02a:1579_13": "Vidhavā vuccanti matapatikā vā pavutthapatikā vā.",
  "atk-abh02a:1579_14": "Thullakumāriyoti mahallikā aniviṭṭhakumāriyo.",
  "atk-abh02a:1579_15": "Paṇḍakāti lokāmisanissitakathābahulā ussannakilesā avūpasantapariḷāhā napuṃsakā.",
  "atk-abh02a:1579_16": "Tesaṃ sabbesampi upasaṅkamane ādīnavo vuttanayeneva veditabbo.",
  "atk-abh02a:1579_17": "Bhikkhunīsupi eseva nayo.",
  "atk-abh02a:1579_18": "Apica bhikkhū nāma ussannabrahmacariyā honti,",
  "atk-abh02a:1579_19": "tathā bhikkhuniyo.",
  "atk-abh02a:1579_20": "Te aññamaññaṃ santhavavasena katipāheneva rakkhitagopitasamaṇadhammaṃ nāsenti.",
  "atk-abh02a:1579_21": "Gilānapucchakena pana gantuṃ vaṭṭati.",
  "atk-abh02a:1579_22": "Bhikkhunā pupphāni labhitvā pūjanatthāyapi ovādadānatthāyapi gantuṃ vaṭṭatiyeva.",
  "atk-abh02a:1580_0": "Pānāgāranti surāpānagharaṃ.",
  "atk-abh02a:1580_1": "Taṃ brahmacariyantarāyakarehi surāsoṇḍehi avivittaṃ hoti.",
  "atk-abh02a:1580_2": "Tattha tehi saddhiṃ saha soṇḍavasena upasaṅkamituṃ na vaṭṭati;",
  "atk-abh02a:1580_3": "brahmacariyantarāyo hoti.",
  "atk-abh02a:1580_4": "Saṃsaṭṭho viharati rājūhītiādīsu rājānoti abhisittā vā hontu anabhisittā vā ye rajjaṃ anusāsanti.",
  "atk-abh02a:1580_5": "Rājamahāmattāti rājūnaṃ issariyasadisāya mahatiyā issariyamattāya samannāgatā.",
  "atk-abh02a:1580_6": "Titthiyāti viparītadassanā bāhiraparibbājakā.",
  "atk-abh02a:1580_7": "Titthiyasāvakāti bhattivasena tesaṃ paccayadāyakā.",
  "atk-abh02a:1580_8": "Etehi saddhiṃ saṃsaggajāto hotīti attho.",
  "atk-abh02a:1581_0": "Ananulomikena saṃsaggenāti ananulomikasaṃsaggo nāma tissannaṃ sikkhānaṃ ananulomo paccanīkasaṃsaggo,",
  "atk-abh02a:1581_1": "yena brahmacariyantarāyaṃ paññattivītikkamaṃ sallekhaparihāniñca pāpuṇāti,",
  "atk-abh02a:1581_2": "seyyathidaṃ –",
  "atk-abh02a:1581_3": "rājarājamahāmattehi saddhiṃ sahasokitā,",
  "atk-abh02a:1581_4": "sahananditā,",
  "atk-abh02a:1581_5": "samasukhadukkhatā,",
  "atk-abh02a:1581_6": "uppannesu kiccakaraṇīyesu attanāva yogaṃ āpajjanatā,",
  "atk-abh02a:1581_7": "titthiyatitthiyasāvakehi saddhiṃ ekacchandarucisamācāratā ekacchandarucisamācārabhāvāvaho vā sinehabahumānasanthavo.",
  "atk-abh02a:1581_8": "Tattha rājarājamahāmattehi saddhiṃ saṃsaggo brahmacariyantarāyaṃ karoti.",
  "atk-abh02a:1581_9": "Itarehi titthiyasāvakehi tesaṃ laddhigahaṇaṃ.",
  "atk-abh02a:1581_10": "Tesaṃ pana vādaṃ bhinditvā attano laddhiṃ gaṇhāpetuṃ samatthena upasaṅkamituṃ vaṭṭati.",
  "atk-abh02a:1582_0": "Idāni aparenapi pariyāyena agocaraṃ dassetuṃ yāni vā pana tāni kulānītiādi āraddhaṃ.",
  "atk-abh02a:1582_1": "Tattha assaddhānīti buddhādīsu saddhāvirahitāni;",
  "atk-abh02a:1582_2": "buddho sabbaññū,",
  "atk-abh02a:1582_3": "dhammo niyyāniko,",
  "atk-abh02a:1582_4": "saṅgho suppaṭipannoti na saddahanti.",
  "atk-abh02a:1582_5": "Appasannānīti cittaṃ pasannaṃ anāvilaṃ kātuṃ na sakkonti.",
  "atk-abh02a:1582_6": "Akkosakaparibhāsakānīti akkosakāni ceva paribhāsakāni ca; ‘corosi, bālosi, mūḷhosi, oṭṭhosi, goṇosi,",
  "atk-abh02a:1582_7": "gadrabhosi,",
  "atk-abh02a:1582_8": "āpāyikosi,",
  "atk-abh02a:1582_9": "nerayikosi,",
  "atk-abh02a:1582_10": "tiracchānagatosi,",
  "atk-abh02a:1582_11": "natthi tuyhaṃ sugati,",
  "atk-abh02a:1582_12": "duggatiyeva pāṭikaṅkhā’ti evaṃ dasahi akkosavatthūhi akkosanti; ‘hotu,",
  "atk-abh02a:1582_13": "idāni taṃ paharissāma,",
  "atk-abh02a:1582_14": "bandhissāma,",
  "atk-abh02a:1582_15": "vadhissāmā’ti evaṃ bhayadassanena paribhāsanti cāti attho.",
  "atk-abh02a:1582_16": "Anatthakāmānīti atthaṃ na icchanti,",
  "atk-abh02a:1582_17": "anatthameva icchanti.",
  "atk-abh02a:1582_18": "Ahitakāmānīti ahitameva icchanti,",
  "atk-abh02a:1582_19": "hitaṃ na icchanti.",
  "atk-abh02a:1582_20": "Aphāsukakāmānīti phāsukaṃ na icchanti,",
  "atk-abh02a:1582_21": "aphāsukameva icchanti.",
  "atk-abh02a:1582_22": "Ayogakkhemakāmānīti catūhi yogehi khemaṃ nibbhayaṃ na icchanti,",
  "atk-abh02a:1582_23": "sabhayameva icchanti.",
  "atk-abh02a:1582_24": "Bhikkhūnanti ettha sāmaṇerāpi saṅgahaṃ gacchanti.",
  "atk-abh02a:1582_25": "Bhikkhunīnanti ettha sikkhamānasāmaṇeriyopi.",
  "atk-abh02a:1582_26": "Sabbesampi hi bhagavantaṃ uddissa pabbajitānañceva saraṇagatānañca catunnampi parisānaṃ tāni anatthakāmāniyeva.",
  "atk-abh02a:1582_27": "Tathārūpāni kulānīti evarūpāni khattiyakulādīni kulāni.",
  "atk-abh02a:1582_28": "Sevatīti nissāya jīvati.",
  "atk-abh02a:1582_29": "Bhajatīti upasaṅkamati.",
  "atk-abh02a:1582_30": "Payirupāsatīti punappunaṃ upasaṅkamati.",
  "atk-abh02a:1582_31": "Ayaṃ vuccatīti ayaṃ vesiyādigocarassa vesiyādiko,",
  "atk-abh02a:1582_32": "rājādisaṃsaṭṭhassa rājādiko,",
  "atk-abh02a:1582_33": "assaddhakulādisevakassa assaddhakulādiko cāti tippakāropi ayuttagocaro agocaroti veditabbo.",
  "atk-abh02a:1583_0": "Tassa iminā pariyāyena agocaratā veditabbā.",
  "atk-abh02a:1583_1": "Vesiyādiko tāva pañcakāmaguṇanissayato agocaroti veditabbo, yathāha – “ko ca,",
  "atk-abh02a:1583_2": "bhikkhave,",
  "atk-abh02a:1583_3": "bhikkhuno agocaro paravisayo?",
  "atk-abh02a:1583_4": "Yadidaṃ pañca kāmaguṇā”ti rājādiko jhānānuyogassa anupanissayato lābhasakkārāsanicakkanipphādanato diṭṭhivipattihetuto ca,",
  "atk-abh02a:1583_5": "assaddhakulādiko saddhāhānicittasantāsāvahanato agocaroti.",
  "atk-abh02a:1584_0": "Gocaraniddese na vesiyagocarotiādīni vuttapaṭipakkhavasena veditabbāni.",
  "atk-abh02a:1584_1": "Opānabhūtānītiādīsu pana opānabhūtānīti udapānabhūtāni;",
  "atk-abh02a:1584_2": "bhikkhusaṅghassa,",
  "atk-abh02a:1584_3": "cātumahāpathe khatapokkharaṇī viya,",
  "atk-abh02a:1584_4": "yathāsukhaṃ ogāhanakkhamāni cittamahāmattassa gehasadisāni.",
  "atk-abh02a:1584_5": "Tassa kira gehe kālatthambho yuttoyeva.",
  "atk-abh02a:1584_6": "Gharadvāraṃ sampattānaṃ bhikkhūnaṃ paccayavekallaṃ nāma natthi.",
  "atk-abh02a:1584_7": "Ekadivasaṃ bhesajjavattameva saṭṭhi kahāpaṇāni nikkhamanti.",
  "atk-abh02a:1584_8": "Kāsāvapajjotānīti bhikkhubhikkhunīhi nivatthapārutānaṃ kāsāvānaṃyeva pabhāya ekobhāsāni bhūtapālaseṭṭhikulasadisāni.",
  "atk-abh02a:1584_9": "Isivātapaṭivātānīti gehaṃ pavisantānaṃ nikkhamantānañca bhikkhubhikkhunīsaṅkhātānaṃ isīnaṃ cīvaravātena",
  "atk-abh02a:1584_10": "ceva samiñjanapasāraṇādijanitasarīravātena ca paṭivātāni pavāyitāni viniddhutakibbisāni vā.",
  "atk-abh02a:1585_0": "515.",
  "atk-abh02a:1585_1": "Aṇumattesu vajjesu bhayadassāvitāniddese aṇumattānīti aṇuppamāṇā.",
  "atk-abh02a:1585_2": "Vajjāti dosā.",
  "atk-abh02a:1585_3": "Yāni tāni vajjānīti yāni tāni garahitabbaṭṭhena vajjāni.",
  "atk-abh02a:1585_4": "Appamattakānīti parittamattakāni khuddakappamāṇāni.",
  "atk-abh02a:1585_5": "Oramattakānīti parittatopi orimappamāṇattā oramattakāni.",
  "atk-abh02a:1585_6": "Lahusānīti lahukāni.",
  "atk-abh02a:1585_7": "Lahusammatānīti lahūti sammatāni.",
  "atk-abh02a:1585_8": "Saṃyamakaraṇīyānīti saṃyamena kattabbapaṭikammāni.",
  "atk-abh02a:1585_9": "Saṃvarakaraṇīyānīti saṃvarena kātabbāni saṃvarena kattabbapaṭikammāni.",
  "atk-abh02a:1585_10": "Cittuppādakaraṇīyānīti cittuppādamattena kattabbapaṭikammāni.",
  "atk-abh02a:1585_11": "Manasikārapaṭibaddhānīti manasā āvajjitamatteneva kattabbapaṭikammāni.",
  "atk-abh02a:1585_12": "Kāni pana tānīti?",
  "atk-abh02a:1585_13": "Divāvihāravāsī sumatthero tāva āha –",
  "atk-abh02a:1585_14": "“anāpattigamanīyāni cittuppādamattakāni yāni ‘na puna evarūpaṃ karissāmī’ti manasā āvajjitamatteneva sujjhanti.",
  "atk-abh02a:1585_15": "Adhiṭṭhānāvikammaṃ nāmetaṃ kathita”nti.",
  "atk-abh02a:1585_16": "Antevāsiko panassa tipiṭakacūḷanāgatthero panāha –",
  "atk-abh02a:1585_17": "“idaṃ pātimokkhasaṃvarasīlasseva bhājanīyaṃ.",
  "atk-abh02a:1585_18": "Tasmā sabbalahukaṃ dukkaṭadubbhāsitaṃ idha vajjanti veditabbaṃ.",
  "atk-abh02a:1585_19": "Vuṭṭhānāvikammaṃ nāmetaṃ kathita”nti.",
  "atk-abh02a:1585_20": "Itiimesūti evaṃpakāresu imesu.",
  "atk-abh02a:1585_21": "Vajjadassāvīti vajjato dosato dassanasīlo.",
  "atk-abh02a:1585_22": "Bhayadassāvīti catubbidhassa bhayassa kāraṇattā bhayato dassanasīlo.",
  "atk-abh02a:1585_23": "Ādīnavadassāvīti idha nindāvahanato,",
  "atk-abh02a:1585_24": "āyatiṃ dukkhavipākato,",
  "atk-abh02a:1585_25": "upariguṇānaṃ antarāyakaraṇato,",
  "atk-abh02a:1585_26": "vippaṭisārajananato ca etena nānappakārena ādīnavato dassanasīlo.",
  "atk-abh02a:1586_0": "Nissaraṇadassāvīti yaṃ tattha nissaraṇaṃ tassa dassanasīlo.",
  "atk-abh02a:1586_1": "Kiṃ panettha nissaraṇanti?",
  "atk-abh02a:1586_2": "Ācariyattheravāde tāva “anāpattigamanīyatāya sati adhiṭṭhānāvikammaṃ nissaraṇa”nti kathitaṃ.",
  "atk-abh02a:1586_3": "Antevāsikattheravāde tāva “āpattigamanīyatāya sati vuṭṭhānāvikammaṃ nissaraṇa”nti kathitaṃ.",
  "atk-abh02a:1587_0": "Tattha tathārūpo bhikkhu aṇumattāni vajjāni vajjato bhayato passati nāma.",
  "atk-abh02a:1587_1": "Taṃ dassetuṃ ayaṃ nayo kathito –",
  "atk-abh02a:1587_2": "paramāṇu nāma, aṇu nāma,",
  "atk-abh02a:1587_3": "tajjārī nāma,",
  "atk-abh02a:1587_4": "rathareṇu nāma,",
  "atk-abh02a:1587_5": "likkhā nāma, ūkā nāma,",
  "atk-abh02a:1587_6": "dhaññamāso nāma,",
  "atk-abh02a:1587_7": "aṅgulaṃ nāma,",
  "atk-abh02a:1587_8": "vidatthi nāma,",
  "atk-abh02a:1587_9": "ratanaṃ nāma,",
  "atk-abh02a:1587_10": "yaṭṭhi nāma,",
  "atk-abh02a:1587_11": "usabhaṃ nāma,",
  "atk-abh02a:1587_12": "gāvutaṃ nāma,",
  "atk-abh02a:1587_13": "yojanaṃ nāma.",
  "atk-abh02a:1587_14": "Tattha ‘paramāṇu’ nāma ākāsakoṭṭhāsiko maṃsacakkhussa āpāthaṃ nāgacchati,",
  "atk-abh02a:1587_15": "dibbacakkhusseva āgacchati.",
  "atk-abh02a:1587_16": "‘Aṇu’ nāma bhitticchiddatālacchiddehi paviṭṭhasūriyarasmīsu vaṭṭi vaṭṭi hutvā paribbhamanto paññāyati.",
  "atk-abh02a:1587_17": "‘Tajjārī’ nāma gopathamanussapathacakkapathesu chijjitvā ubhosu passesu uggantvā tiṭṭhati.",
  "atk-abh02a:1587_18": "‘Rathareṇu’ nāma tattha tattheva allīyati.",
  "atk-abh02a:1587_19": "Likkhādayo pākaṭā eva.",
  "atk-abh02a:1587_20": "Etesu pana chattiṃsa paramāṇavo ekassa aṇuno pamāṇaṃ.",
  "atk-abh02a:1587_21": "Chattiṃsa aṇū ekāya tajjāriyā pamāṇaṃ.",
  "atk-abh02a:1587_22": "Chattiṃsa tajjāriyo eko rathareṇu.",
  "atk-abh02a:1587_23": "Chattiṃsa rathareṇū ekā likkhā.",
  "atk-abh02a:1587_24": "Satta likkhā ekā ūkā.",
  "atk-abh02a:1587_25": "Satta ūkā eko dhaññamāso.",
  "atk-abh02a:1587_26": "Sattadhaññamāsappamāṇaṃ ekaṃ aṅgulaṃ.",
  "atk-abh02a:1587_27": "Tenaṅgulena dvādasaṅgulāni vidatthi.",
  "atk-abh02a:1587_28": "Dve vidatthiyo ratanaṃ.",
  "atk-abh02a:1587_29": "Satta ratanāni yaṭṭhi.",
  "atk-abh02a:1587_30": "Tāya yaṭṭhiyā vīsati yaṭṭhiyo usabhaṃ.",
  "atk-abh02a:1587_31": "Asīti usabhāni gāvutaṃ.",
  "atk-abh02a:1587_32": "Cattāri gāvutāni yojanaṃ.",
  "atk-abh02a:1587_33": "Tena yojanena aṭṭhasaṭṭhiyojanasatasahassubbedho sinerupabbatarājā.",
  "atk-abh02a:1587_34": "Yo bhikkhu aṇumattaṃ vajjaṃ aṭṭhasaṭṭhiyojanasatasahassubbedhasinerupabbatasadisaṃ katvā daṭṭhuṃ sakkoti –",
  "atk-abh02a:1587_35": "ayaṃ bhikkhu aṇumattāni vajjāni bhayato passati nāma.",
  "atk-abh02a:1587_36": "Yopi bhikkhu sabbalahukaṃ dukkaṭadubbhāsitamattaṃ paṭhamapārājikasadisaṃ katvā daṭṭhuṃ sakkoti –",
  "atk-abh02a:1587_37": "ayaṃ aṇumattāni vajjāni vajjato bhayato passati nāmāti veditabbo.",
  "atk-abh02a:1588_0": "516.",
  "atk-abh02a:1588_1": "Samādāya sikkhati sikkhāpadesūtipadaniddese bhikkhusikkhāti bhikkhūhi sikkhitabbasikkhā.",
  "atk-abh02a:1588_2": "Sā bhikkhunīhi sādhāraṇāpi asādhāraṇāpi bhikkhusikkhā eva nāma.",
  "atk-abh02a:1588_3": "Bhikkhunīsikkhāti bhikkhunīhi sikkhitabbasikkhā.",
  "atk-abh02a:1588_4": "Sāpi bhikkhūhi sādhāraṇāpi asādhāraṇāpi bhikkhunīsikkhā eva nāma.",
  "atk-abh02a:1588_5": "Sāmaṇerasikkhamānasāmaṇerīnaṃ sikkhāpi ettheva paviṭṭhā.",
  "atk-abh02a:1588_6": "Upāsakasikkhāti upāsakehi sikkhitabbasikkhā.",
  "atk-abh02a:1588_7": "Sā pañcasīladasasīlavasena vaṭṭati.",
  "atk-abh02a:1588_8": "Upāsikāsikkhāti upāsikāhi sikkhitabbasikkhā.",
  "atk-abh02a:1588_9": "Sāpi pañcasīladasasīlavasena vaṭṭati.",
  "atk-abh02a:1588_10": "Tattha bhikkhubhikkhunīnaṃ sikkhā yāva arahattamaggā vaṭṭati.",
  "atk-abh02a:1588_11": "Upāsakaupāsikānaṃ sikkhā yāva anāgāmimaggā.",
  "atk-abh02a:1588_12": "Tatrāyaṃ bhikkhu attanā sikkhitabbasikkhāpadesu eva sikkhati.",
  "atk-abh02a:1588_13": "Sesasikkhā pana atthuddhāravasena sikkhāpadassa atthadassa dassanatthaṃ vuttā.",
  "atk-abh02a:1588_14": "Iti imāsu sikkhāsūti evaṃpakārāsu etāsu sikkhāsu.",
  "atk-abh02a:1588_15": "Sabbena sabbanti sabbena sikkhāsamādānena sabbaṃ sikkhaṃ.",
  "atk-abh02a:1588_16": "Sabbathā sabbanti sabbena sikkhitabbākārena sabbaṃ sikkhaṃ.",
  "atk-abh02a:1588_17": "Asesaṃ nissesanti sesābhāvato asesaṃ;",
  "atk-abh02a:1588_18": "satisammosena bhinnassāpi sikkhāpadassa puna pākatikakaraṇato nissesaṃ.",
  "atk-abh02a:1588_19": "Samādāya vattatīti samādiyitvā gahetvā vattati.",
  "atk-abh02a:1588_20": "Tena vuccatīti yena kāraṇena etaṃ sabbaṃ sikkhāpadaṃ sabbena sikkhitabbākārena samādiyitvā sikkhati pūreti,",
  "atk-abh02a:1588_21": "tena vuccati “samādāya sikkhati sikkhāpadesū”ti.",
  "atk-abh02a:1589_0": "517- 8.",
  "atk-abh02a:1589_1": "Indriyesu guttadvāro bhojane mattaññūtipadadvayassa niddese kaṇhapakkhassa paṭhamavacane payojanaṃ ācāraniddese vuttanayeneva veditabbaṃ.",
  "atk-abh02a:1589_2": "Tattha katamā indriyesu aguttadvāratātiādīsu pana yaṃ vattabbaṃ,",
  "atk-abh02a:1589_3": "taṃ sabbaṃ nikkhepakaṇḍavaṇṇanāyaṃ vuttameva.",
  "atk-abh02a:1590_0": "519.",
  "atk-abh02a:1590_1": "Jāgariyānuyoganiddese pubbarattāpararattanti ettha aḍḍharattasaṅkhātāya rattiyā pubbe pubbarattaṃ;",
  "atk-abh02a:1590_2": "iminā paṭhamayāmañceva pacchābhattañca gaṇhāti.",
  "atk-abh02a:1590_3": "Rattiyā pacchā apararattaṃ;",
  "atk-abh02a:1590_4": "iminā pacchimayāmañceva purebhattañca gaṇhāti.",
  "atk-abh02a:1590_5": "Majjhimayāmo panassa bhikkhuno niddākilamathavinodanokāsoti na gahito.",
  "atk-abh02a:1590_6": "Jāgariyānuyoganti jāgariyassa asupanabhāvassa anuyogaṃ.",
  "atk-abh02a:1590_7": "Anuyutto hotīti taṃ anuyogasaṅkhātaṃ āsevanaṃ bhāvanaṃ anuyutto hoti sampayutto.",
  "atk-abh02a:1590_8": "Niddese panassa idha bhikkhu divasanti pubbaṇho,",
  "atk-abh02a:1590_9": "majjhanho,",
  "atk-abh02a:1590_10": "sāyanhoti tayopi divasakoṭṭhāsā gahitā.",
  "atk-abh02a:1590_11": "Caṅkamena nisajjāyāti sakalampi divasaṃ iminā iriyāpathadvayeneva viharanto.",
  "atk-abh02a:1590_12": "Cittassa āvaraṇato āvaraṇīyehi dhammehi pañcahipi nīvaraṇehi sabbākusaladhammehi vā cittaṃ parisodheti.",
  "atk-abh02a:1590_13": "Tehi dhammehi visodheti parimoceti.",
  "atk-abh02a:1590_14": "Ṭhānaṃ panettha kiñcāpi na gahitaṃ,",
  "atk-abh02a:1590_15": "caṅkamanisajjāsannissitaṃ pana katvā gahetabbameva.",
  "atk-abh02a:1590_16": "Paṭhamayāmanti sakalasmimpi paṭhamayāme.",
  "atk-abh02a:1590_17": "Majjhimayāmanti rattindivassa chaṭṭhakoṭṭhāsasaṅkhāte majjhimayāme.",
  "atk-abh02a:1591_0": "Sīhaseyyanti ettha kāmabhogīseyyā,",
  "atk-abh02a:1591_1": "petaseyyā,",
  "atk-abh02a:1591_2": "sīhaseyyā,",
  "atk-abh02a:1591_3": "tathāgataseyyāti catasso seyyā.",
  "atk-abh02a:1591_4": "Tattha “yebhuyyena,",
  "atk-abh02a:1591_5": "bhikkhave,",
  "atk-abh02a:1591_6": "kāmabhogī vāmena passena sentī”ti ayaṃ kāmabhogīseyyā.",
  "atk-abh02a:1591_7": "Tesu hi yebhuyyena dakkhiṇapassena sayāno nāma natthi.",
  "atk-abh02a:1591_8": "“Yebhuyyena,",
  "atk-abh02a:1591_9": "bhikkhave,",
  "atk-abh02a:1591_10": "petā uttānā sentī”ti ayaṃ petaseyyā;",
  "atk-abh02a:1591_11": "appamaṃsalohitattā hi aṭṭhisaṅghāṭajaṭitā ekena passena sayituṃ na sakkonti,",
  "atk-abh02a:1591_12": "uttānāva senti. Sīho,",
  "atk-abh02a:1591_13": "bhikkhave,",
  "atk-abh02a:1591_14": "migarājā dakkhiṇena passena seyyaṃ kappeti…pe…",
  "atk-abh02a:1591_15": "attamano hotī”ti ayaṃ sīhaseyyā;",
  "atk-abh02a:1591_16": "tejussadattā hi sīho migarājā dve purimapāde ekasmiṃ ṭhāne dve pacchimapāde ekasmiṃ ṭhāne ṭhapetvā naṅguṭṭhaṃ",
  "atk-abh02a:1591_17": "antarasatthimhi pakkhipitvā purimapādapacchimapādanaṅguṭṭhānaṃ ṭhitokāsaṃ sallakkhetvā dvinnaṃ purimapādānaṃ",
  "atk-abh02a:1591_18": "matthake sīsaṃ ṭhapetvā sayati;",
  "atk-abh02a:1591_19": "divasampi sayitvā pabujjhamāno na uttasanto pabujjhati,",
  "atk-abh02a:1591_20": "sīsaṃ pana ukkhipitvā purimapādādīnaṃ ṭhitokāsaṃ sallakkheti;",
  "atk-abh02a:1591_21": "sace kiñci ṭhānaṃ vijahitvā ṭhitaṃ hoti ‘nayidaṃ tuyhaṃ jātiyā na sūrabhāvassa anurūpa’nti anattamano hutvā tattheva sayati,",
  "atk-abh02a:1591_22": "na gocarāya pakkamati;",
  "atk-abh02a:1591_23": "avijahitvā ṭhite pana ‘tuyhaṃ jātiyā ca sūrabhāvassa ca anurūpamida’nti haṭṭhatuṭṭho uṭṭhāya sīhavijambhitaṃ",
  "atk-abh02a:1591_24": "vijambhitvā kesarabhāraṃ vidhunitvā tikkhattuṃ sīhanādaṃ naditvā gocarāya pakkamati.",
  "atk-abh02a:1591_25": "Catutthajjhānaseyyā pana tathāgataseyyāti vuccati.",
  "atk-abh02a:1591_26": "Tāsu idha sīhaseyyā āgatā.",
  "atk-abh02a:1591_27": "Ayañhi tejussadairiyāpathattā uttamaseyyā nāma.",
  "atk-abh02a:1592_0": "Pāde pādanti dakkhiṇapāde vāmapādaṃ.",
  "atk-abh02a:1592_1": "Accādhāyāti atiādhāya īsakaṃ atikkamma ṭhapetvā gopphakena hi gopphake jāṇunā vā jāṇumhi saṅghaṭṭiyamāne abhiṇhaṃ vedanā uppajjati,",
  "atk-abh02a:1592_2": "cittaṃ ekaggaṃ na hoti,",
  "atk-abh02a:1592_3": "seyyā aphāsukā hoti;",
  "atk-abh02a:1592_4": "yathā pana na saṅghaṭṭeti,",
  "atk-abh02a:1592_5": "evaṃ atikkamma ṭhapite vedanā nuppajjati,",
  "atk-abh02a:1592_6": "cittaṃ ekaggaṃ hoti,",
  "atk-abh02a:1592_7": "seyyā phāsukā hoti.",
  "atk-abh02a:1592_8": "Tena vuttaṃ “pāde pādaṃ accādhāyā”ti.",
  "atk-abh02a:1592_9": "Sato sampajānoti satiyā ceva sampajānapaññāya ca samannāgato hutvā.",
  "atk-abh02a:1592_10": "Iminā supariggāhakaṃ satisampajaññaṃ kathitaṃ.",
  "atk-abh02a:1592_11": "Uṭṭhānasaññaṃ manasikaritvāti asukavelāya nāma uṭṭhahissāmī’ti evaṃ uṭṭhānavelāparicchedakaṃ uṭṭhānasaññaṃ citte upetvā.",
  "atk-abh02a:1592_12": "Evaṃ katvā nipanno hi yathāparicchinnakāleyeva uṭṭhātuṃ yutto.",
  "atk-abh02a:1593_0": "520- 521.",
  "atk-abh02a:1593_1": "Sātaccaṃ nepakkanti satataṃ pavattayitabbato sātaccasaṅkhātaṃ vīriyañceva paripākagatattā nepakkasaṅkhātaṃ",
  "atk-abh02a:1593_2": "paññañca yutto anuyutto pavattayamānoyeva jāgariyānuyogaṃ anuyutto viharatīti attho.",
  "atk-abh02a:1593_3": "Ettha ca vīriyaṃ lokiyalokuttaramissakaṃ kathitaṃ,",
  "atk-abh02a:1593_4": "paññāpi vīriyagatikā eva;",
  "atk-abh02a:1593_5": "vīriye lokiyamhi lokiyā,",
  "atk-abh02a:1593_6": "lokuttare lokuttarāti attho.",
  "atk-abh02a:1594_0": "522.",
  "atk-abh02a:1594_1": "Bodhipakkhiyānaṃ dhammānanti catusaccabodhisaṅkhātassa maggañāṇassa pakkhe bhavānaṃ dhammānaṃ.",
  "atk-abh02a:1594_2": "Ettāvatā sabbepi sattatiṃsa bodhipakkhiyadhamme samūhato gahetvā lokiyāyapi bhāvanāya ekārammaṇe ekato",
  "atk-abh02a:1594_3": "pavattanasamatthe bojjhaṅgeyeva dassento satta bojjhaṅgātiādimāha.",
  "atk-abh02a:1594_4": "Te lokiyalokuttaramissakāva kathitāti veditabbā.",
  "atk-abh02a:1594_5": "Sesamettha heṭṭhā vuttanayattā uttānatthameva.",
  "atk-abh02a:1595_0": "523.",
  "atk-abh02a:1595_1": "Abhikkantetiādiniddese abhikkante paṭikkanteti ettha tāva abhikkantaṃ vuccati purato gamanaṃ.",
  "atk-abh02a:1595_2": "Paṭikkantanti nivattanaṃ.",
  "atk-abh02a:1595_3": "Tadubhayampi catūsu iriyāpathesu labbhati.",
  "atk-abh02a:1595_4": "Gamane tāva purato kāyaṃ abhiharanto abhikkamati nāma,",
  "atk-abh02a:1595_5": "paṭinivattanto paṭikkamati nāma.",
  "atk-abh02a:1595_6": "Ṭhānepi ṭhitakova kāyaṃ purato onāmento abhikkamati nāma,",
  "atk-abh02a:1595_7": "pacchato apanāmento paṭikkamati nāma.",
  "atk-abh02a:1595_8": "Nisajjāyapi nisinnakova āsannassa purimaaṅgābhimukho saṃsaranto abhikkamati nāma,",
  "atk-abh02a:1595_9": "pacchimaaṅgappadesaṃ paccāsaṃsaranto paṭikkamati nāma.",
  "atk-abh02a:1595_10": "Nipajjāyapi eseva nayo.",
  "atk-abh02a:1596_0": "Sampajānakārī hotīti sampajaññena sabbakiccakārī,",
  "atk-abh02a:1596_1": "sampajaññasseva vā kārī.",
  "atk-abh02a:1596_2": "So hi abhikkantādīsu sampajaññaṃ karoteva,",
  "atk-abh02a:1596_3": "na katthaci sampajaññavirahito hoti.",
  "atk-abh02a:1596_4": "Taṃ pana sampajaññaṃ yasmā satisampayuttameva hoti,",
  "atk-abh02a:1596_5": "tenassa niddese “sato sampajāno abhikkamati,",
  "atk-abh02a:1596_6": "sato sampajāno paṭikkamatī”ti vuttaṃ.",
  "atk-abh02a:1597_0": "Ayañhi abhikkamanto vā paṭikkamanto vā na muṭṭhassatī asampajāno hoti;",
  "atk-abh02a:1597_1": "satiyā pana samannāgato paññāya ca sampajānoyeva abhikkamati ceva paṭikkamati ca;",
  "atk-abh02a:1597_2": "sabbesu abhikkamādīsu catubbidhaṃ sampajaññaṃ otāreti.",
  "atk-abh02a:1597_3": "Catubbidhañhi sampajaññaṃ –",
  "atk-abh02a:1597_4": "sātthakasampajaññaṃ,",
  "atk-abh02a:1597_5": "sappāyasampajaññaṃ,",
  "atk-abh02a:1597_6": "gocarasampajaññaṃ,",
  "atk-abh02a:1597_7": "asammohasampajaññanti.",
  "atk-abh02a:1597_8": "Tattha abhikkamanacitte uppanne cittavaseneva agantvā ‘kinnu me ettha gatena attho atthi,",
  "atk-abh02a:1597_9": "natthī’ti atthānatthaṃ pariggahetvā atthapariggaṇhanaṃ ‘sātthakasampajaññaṃ’.",
  "atk-abh02a:1597_10": "Tattha ca ‘attho’ti cetiyadassanabodhidassanasaṅghadassanatheradassanaasubhadassanādivasena dhammato vaḍḍhi.",
  "atk-abh02a:1597_11": "Cetiyaṃ vā bodhiṃ vā disvāpi hi buddhārammaṇaṃ pītiṃ,",
  "atk-abh02a:1597_12": "saṅghadassanena saṅghārammaṇaṃ pītiṃ uppādetvā tadeva khayavayato sammasanto arahattaṃ pāpuṇāti.",
  "atk-abh02a:1597_13": "There disvā tesaṃ ovāde patiṭṭhāya,",
  "atk-abh02a:1597_14": "asubhaṃ disvā tattha paṭhamajjhānaṃ uppādetvā tadeva khayavayato sammasanto arahattaṃ pāpuṇāti.",
  "atk-abh02a:1597_15": "Tasmā etesaṃ dassanaṃ sātthaṃ.",
  "atk-abh02a:1597_16": "Keci pana “āmisatopi vaḍḍhi atthoyeva;",
  "atk-abh02a:1597_17": "taṃ nissāya brahmacariyānuggahāya paṭipannattā”ti vadanti.",
  "atk-abh02a:1598_0": "Tasmiṃ pana gamane sappāyāsappāyaṃ pariggahetvā sappāyapariggaṇhanaṃ ‘sappāyasampajaññaṃ’,",
  "atk-abh02a:1598_1": "seyyathidaṃ –",
  "atk-abh02a:1598_2": "cetiyadassanaṃ tāva sātthaṃ.",
  "atk-abh02a:1598_3": "Sace pana cetiyassa mahatiyā pūjāya dasadvādasayojanantare parisā sannipatanti,",
  "atk-abh02a:1598_4": "attano vibhavānurūpaṃ itthiyopi purisāpi alaṅkatapaṭiyattā cittakammarūpakāni viya sañcaranti,",
  "atk-abh02a:1598_5": "tatra cassa iṭṭhe ārammaṇe lobho,",
  "atk-abh02a:1598_6": "aniṭṭhe paṭigho,",
  "atk-abh02a:1598_7": "asamapekkhane moho uppajjati,",
  "atk-abh02a:1598_8": "kāyasaṃsaggāpattiṃ vā āpajjati,",
  "atk-abh02a:1598_9": "jīvitabrahmacariyānaṃ vā antarāyo hoti.",
  "atk-abh02a:1598_10": "Evaṃ taṃ ṭhānaṃ asappāyaṃ hoti.",
  "atk-abh02a:1598_11": "Vuttappakāraantarāyābhāve sappāyaṃ.",
  "atk-abh02a:1598_12": "Bodhidassanepi eseva nayo.",
  "atk-abh02a:1598_13": "Saṅghadassanampi sātthaṃ.",
  "atk-abh02a:1598_14": "Sace pana antogāme mahāmaṇḍapaṃ kāretvā sabbarattiṃ dhammassavanaṃ karontesu manussesu vuttappakāreneva janasannipāto ceva antarāyo ca hoti.",
  "atk-abh02a:1598_15": "Evaṃ taṃ ṭhānaṃ asappāyaṃ hoti;",
  "atk-abh02a:1598_16": "antarāyābhāve sappāyaṃ hoti.",
  "atk-abh02a:1598_17": "Mahāparisaparivārānaṃ therānaṃ dassanepi eseva nayo.",
  "atk-abh02a:1599_0": "Asubhadassanampi sātthaṃ.",
  "atk-abh02a:1599_1": "Tadatthadīpanatthañca idaṃ vatthu –",
  "atk-abh02a:1599_2": "eko kira daharabhikkhu sāmaṇeraṃ gahetvā dantakaṭṭhatthāya gato.",
  "atk-abh02a:1599_3": "Sāmaṇero maggā okkamitvā purato gacchanto asubhaṃ disvā paṭhamajjhānaṃ nibbattetvā tadeva pādakaṃ katvā",
  "atk-abh02a:1599_4": "saṅkhāre sammasanto tīṇi phalāni sacchikatvā uparimaggatthāya kammaṭṭhānaṃ pariggahetvā aṭṭhāsi.",
  "atk-abh02a:1599_5": "Daharo taṃ apassanto “sāmaṇerā”ti pakkosi.",
  "atk-abh02a:1599_6": "So ‘mayā pabbajitadivasato paṭṭhāya bhikkhunā saddhiṃ dve kathā nāma na kathitapubbā,",
  "atk-abh02a:1599_7": "aññasmiṃ divase uparivisesaṃ nibbattessāmī’ti cintetvā “kiṃ,",
  "atk-abh02a:1599_8": "bhante”ti paṭivacanaṃ adāsi.",
  "atk-abh02a:1599_9": "“Ehī”ti ca vutto ekavacaneneva āgantvā “bhante,",
  "atk-abh02a:1599_10": "iminā tāva maggena gantvā mayā ṭhitokāse muhuttaṃ puratthābhimukho ṭhatvā olokethā”ti āha.",
  "atk-abh02a:1599_11": "So tathā katvā tena pattavisesameva pāpuṇi.",
  "atk-abh02a:1599_12": "Evaṃ ekaṃ asubhaṃ dvinnaṃ janānaṃ atthāya jātaṃ.",
  "atk-abh02a:1599_13": "Evaṃ sātthampi panetaṃ purisassa mātugāmāsubhaṃ asappāyaṃ,",
  "atk-abh02a:1599_14": "mātugāmassa ca purisāsubhaṃ,",
  "atk-abh02a:1599_15": "sabhāgameva sappāyanti.",
  "atk-abh02a:1599_16": "Evaṃ sappāyapariggaṇhanaṃ sappāyasampajaññaṃ nāma.",
  "atk-abh02a:1600_0": "Evaṃ pariggahitasātthasappāyassa pana aṭṭhatiṃsāya kammaṭṭhānesu attano cittaruciyaṃ kammaṭṭhānasaṅkhātaṃ",
  "atk-abh02a:1600_1": "gocaraṃ uggahetvā bhikkhācāragocare taṃ gahetvāva gamanaṃ ‘gocarasampajaññaṃ’ nāma.",
  "atk-abh02a:1600_2": "Tassāvibhāvanatthaṃ idaṃ catukkaṃ veditabbaṃ –",
  "atk-abh02a:1601_0": "Idhekacco bhikkhu harati na paccāharati,",
  "atk-abh02a:1601_1": "ekacco na harati paccāharati,",
  "atk-abh02a:1601_2": "ekacco pana neva harati na paccāharati,",
  "atk-abh02a:1601_3": "ekacco harati ca paccāharati ca.",
  "atk-abh02a:1601_4": "Tattha yo bhikkhu divasaṃ caṅkamena nisajjāya āvaraṇīyehi dhammehi cittaṃ parisodhetvā,",
  "atk-abh02a:1601_5": "tathā rattiyā paṭhamayāme majjhimayāme seyyaṃ kappetvā pacchimayāmepi nisajjācaṅkamehi vītināmetvā pageva",
  "atk-abh02a:1601_6": "cetiyaṅgaṇabodhiyaṅgaṇavattaṃ katvā bodhirukkhe udakaṃ āsiñcitvā pānīyaṃ paribhojanīyaṃ paccupaṭṭhāpetvā",
  "atk-abh02a:1601_7": "ācariyupajjhāyavattādīni sabbāni khandhakavattāni samādāya vattati,",
  "atk-abh02a:1601_8": "so sarīraparikammaṃ katvā senāsanaṃ pavisitvā dve tayo pallaṅke usumaṃ gāhāpento kammaṭṭhānaṃ anuyuñjitvā,",
  "atk-abh02a:1601_9": "bhikkhācāravelāya uṭṭhahitvā kammaṭṭhānasīseneva pattacīvaramādāya senāsanato nikkhamitvā kammaṭṭhānaṃ manasikarontova cetiyaṅgaṇaṃ gantvā,",
  "atk-abh02a:1601_10": "sace buddhānussatikammaṭṭhānaṃ hoti taṃ avissajjetvāva cetiyaṅgaṇaṃ pavisati,",
  "atk-abh02a:1601_11": "aññaṃ ce kammaṭṭhānaṃ hoti sopānamūle ṭhatvā hatthena gahitabhaṇḍaṃ viya taṃ ṭhapetvā buddhārammaṇaṃ",
  "atk-abh02a:1601_12": "pītiṃ gahetvā cetiyaṅgaṇaṃ āruyha mahantaṃ cetiyaṃ ce,",
  "atk-abh02a:1601_13": "tikkhattuṃ padakkhiṇaṃ katvā catūsu ṭhānesu vanditabbaṃ,",
  "atk-abh02a:1601_14": "khuddakaṃ ce,",
  "atk-abh02a:1601_15": "tatheva padakkhiṇaṃ katvā aṭṭhasu ṭhānesu vanditabbaṃ.",
  "atk-abh02a:1601_16": "Cetiyaṃ vanditvā bodhiyaṅgaṇaṃ pattenāpi buddhassa bhagavato sammukhā viya nipaccākāraṃ dassetvā bodhi vanditabbā.",
  "atk-abh02a:1602_0": "So evaṃ cetiyañca bodhiñca vanditvā paṭisāmitaṭṭhānaṃ gantvā,",
  "atk-abh02a:1602_1": "paṭisāmitaṃ bhaṇḍakaṃ hatthena gaṇhanto viya,",
  "atk-abh02a:1602_2": "nikkhittakammaṭṭhānaṃ gahetvā gāmasamīpe kammaṭṭhānasīseneva cīvaraṃ pārupitvā gāmaṃ piṇḍāya pavisati.",
  "atk-abh02a:1602_3": "Atha naṃ manussā disvā ‘ayyo no āgato’ti paccuggantvā pattaṃ gahetvā āsanasālāya vā gehe vā nisīdāpetvā",
  "atk-abh02a:1602_4": "yāguṃ datvā yāva bhattaṃ na niṭṭhāti tāva pāde dhovitvā telena makkhetvā purato nisīditvā pañhaṃ vā pucchanti",
  "atk-abh02a:1602_5": "dhammaṃ vā sotukāmā honti.",
  "atk-abh02a:1602_6": "Sacepi na kathāpenti “janasaṅgahatthaṃ dhammakathā nāma kātabbāyevā”ti aṭṭhakathācariyā vadanti.",
  "atk-abh02a:1602_7": "Dhammakathā hi kammaṭṭhānavinimuttā nāma natthi.",
  "atk-abh02a:1602_8": "Tasmā kammaṭṭhānasīseneva āhāraṃ paribhuñjitvā anumodanaṃ vatvā nivattiyamānehipi manussehi anugatova",
  "atk-abh02a:1602_9": "gāmato nikkhamitvā tattha te nivattetvā maggaṃ paṭipajjati.",
  "atk-abh02a:1603_0": "Atha naṃ puretaraṃ nikkhamitvā bahigāme katabhattakiccā sāmaṇeradaharabhikkhū disvā paccuggantvā pattacīvaramassa gaṇhanti.",
  "atk-abh02a:1603_1": "Porāṇakabhikkhū kira ‘amhākaṃ upajjhāyo,",
  "atk-abh02a:1603_2": "amhākaṃ ācariyo’ti na mukhaṃ oloketvā vattaṃ karonti,",
  "atk-abh02a:1603_3": "sampattaparicchedeneva karonti.",
  "atk-abh02a:1603_4": "Te taṃ pucchanti “bhante,",
  "atk-abh02a:1603_5": "ete manussā tumhākaṃ kiṃ honti?",
  "atk-abh02a:1603_6": "Mātipakkhato sambandhā pitipakkhato”ti?",
  "atk-abh02a:1603_7": "“Kiṃ disvā pucchathā”ti?",
  "atk-abh02a:1603_8": "“Tumhesu etesaṃ pemaṃ bahumāna”nti. “Āvuso,",
  "atk-abh02a:1603_9": "yaṃ mātāpitūhipi dukkaraṃ taṃ ete manussā amhākaṃ karonti.",
  "atk-abh02a:1603_10": "Pattacīvarampi no etesaṃ santakameva,",
  "atk-abh02a:1603_11": "etesaṃ ānubhāvena neva bhaye bhayaṃ,",
  "atk-abh02a:1603_12": "na chātake chātakaṃ jānāma.",
  "atk-abh02a:1603_13": "Edisā nāma amhākaṃ upakārino natthī”ti tesaṃ guṇe kathento gacchati.",
  "atk-abh02a:1603_14": "Ayaṃ vuccati ‘harati na paccāharatī’ti.",
  "atk-abh02a:1604_0": "Yassa pana pageva vuttappakāraṃ vattapaṭipattiṃ karontassa kammajatejo pajjalati,",
  "atk-abh02a:1604_1": "anupādinnakaṃ muñcitvā upādinnakaṃ gaṇhāti,",
  "atk-abh02a:1604_2": "sarīrato sedā muccanti,",
  "atk-abh02a:1604_3": "kammaṭṭhānaṃ vīthiṃ nārohati,",
  "atk-abh02a:1604_4": "so pageva pattacīvaramādāya vegasāva cetiyaṃ vanditvā gorūpānaṃ nikkhamanavelāyameva gāmaṃ yāgubhikkhāya",
  "atk-abh02a:1604_5": "pavisitvā yāguṃ labhitvā āsanasālaṃ gantvā pivati.",
  "atk-abh02a:1604_6": "Athassa dvattikkhattuṃ ajjhoharaṇamatteneva kammajatejodhātu upādinnakaṃ muñcitvā anupādinnakaṃ gaṇhāti,",
  "atk-abh02a:1604_7": "ghaṭasatena nhāto viya tejodhātupariḷāhanibbānaṃ patvā kammaṭṭhānasīsena yāguṃ paribhuñjitvā pattañca",
  "atk-abh02a:1604_8": "mukhañca dhovitvā antarābhatte kammaṭṭhānaṃ manasikatvā avasesaṭṭhāne piṇḍāya caritvā kammaṭṭhānasīsena",
  "atk-abh02a:1604_9": "āhāraṃ paribhuñjitvā tato paṭṭhāya poṅkhānupoṅkhaṃ upaṭṭhahamānaṃ kammaṭṭhānaṃ gahetvāva āgacchati.",
  "atk-abh02a:1604_10": "Ayaṃ vuccati ‘na harati paccāharatī’ti.",
  "atk-abh02a:1604_11": "Edisā ca bhikkhū yāguṃ pivitvā vipassanaṃ ārabhitvā buddhasāsane arahattaṃ pattā nāma gaṇanapathaṃ vītivattā.",
  "atk-abh02a:1604_12": "Sīhaḷadīpeyeva tesu tesu gāmesu āsanasālāya na taṃ āsanaṃ atthi,",
  "atk-abh02a:1604_13": "yattha yāguṃ pivitvā arahattaṃ pattā bhikkhū natthīti.",
  "atk-abh02a:1605_0": "Yo pamādavihārī hoti nikkhittadhuro sabbavattāni bhinditvā pañcavidhacetokhīlavinibandhabaddhacitto viharanto",
  "atk-abh02a:1605_1": "‘kammaṭṭhānaṃ nāma atthī’tipi saññaṃ akatvā gāmaṃ piṇḍāya pavisitvā ananulomikena gihīsaṃsaggena saṃsaṭṭho",
  "atk-abh02a:1605_2": "caritvā ca bhuñjitvā ca tuccho nikkhamati –",
  "atk-abh02a:1605_3": "ayaṃ vuccati ‘neva harati na paccāharatī’ti.",
  "atk-abh02a:1606_0": "Yo panāyaṃ “harati ca paccāharati cā”ti vutto,",
  "atk-abh02a:1606_1": "so gatapaccāgatikavattavasena veditabbo –",
  "atk-abh02a:1606_2": "atthakāmā hi kulaputtā sāsane pabbajitvā dasampi vīsampi tiṃsampi cattārīsampi paññāsampi satampi ekato vasantā katikavattaṃ katvā viharanti – “āvuso,",
  "atk-abh02a:1606_3": "tumhe na iṇaṭṭā,",
  "atk-abh02a:1606_4": "na bhayaṭṭā,",
  "atk-abh02a:1606_5": "na ājīvikāpakatā pabbajitā;",
  "atk-abh02a:1606_6": "dukkhā muñcitukāmā panettha pabbajitā.",
  "atk-abh02a:1606_7": "Tasmā gamane uppannakilesaṃ gamaneyeva niggaṇhatha. Ṭhāne,",
  "atk-abh02a:1606_8": "nisajjāya,",
  "atk-abh02a:1606_9": "sayane uppannakilesaṃ sayaneyeva niggaṇhathā”ti.",
  "atk-abh02a:1607_0": "Te evaṃ katikavattaṃ katvā bhikkhācāraṃ gacchantā,",
  "atk-abh02a:1607_1": "aḍḍhausabhausabhaaḍḍhagāvutagāvutantaresu pāsāṇā honti,",
  "atk-abh02a:1607_2": "tāya saññāya kammaṭṭhānaṃ manasikarontāva gacchanti.",
  "atk-abh02a:1607_3": "Sace kassaci gamane kileso uppajjati,",
  "atk-abh02a:1607_4": "tattheva naṃ niggaṇhāti.",
  "atk-abh02a:1607_5": "Tathā asakkonto tiṭṭhati.",
  "atk-abh02a:1607_6": "Athassa pacchato āgacchantopi tiṭṭhati.",
  "atk-abh02a:1607_7": "So ‘ayaṃ bhikkhu tuyhaṃ uppannaṃ vitakkaṃ jānāti,",
  "atk-abh02a:1607_8": "ananucchavikaṃ te eta’nti attānaṃ paṭicodetvā vipassanaṃ vaḍḍhetvā ariyabhūmiṃ okkamati.",
  "atk-abh02a:1607_9": "Tathā asakkonto nisīdati.",
  "atk-abh02a:1607_10": "Athassa pacchato āgacchantopi nisīdatīti so eva nayo.",
  "atk-abh02a:1607_11": "Ariyabhūmiṃ okkamituṃ asakkontopi taṃ kilesaṃ vikkhambhetvā kammaṭṭhānaṃ manasikarontova gacchati,",
  "atk-abh02a:1607_12": "na kammaṭṭhānavippayuttena cittena pādaṃ uddharati,",
  "atk-abh02a:1607_13": "uddharati ce paṭinivattitvā purimapadesaññeva eti,",
  "atk-abh02a:1607_14": "ālindakavāsī mahāphussadevatthero viya.",
  "atk-abh02a:1607_15": "So kira ekūnavīsati vassāni gatapaccāgatavattaṃ pūrento eva vihāsi.",
  "atk-abh02a:1607_16": "Manussāpi antarāmagge kasantā ca vapantā ca maddantā ca kammāni ca karontā theraṃ tathāgacchantaṃ disvā “ayaṃ thero punappunaṃ nivattitvā gacchati,",
  "atk-abh02a:1607_17": "kiṃ nu kho maggamūḷho udāhu kiñci pamuṭṭho”ti samullapanti.",
  "atk-abh02a:1607_18": "So taṃ anādiyitvā kammaṭṭhānayuttacitteneva samaṇadhammaṃ karonto vīsativassabbhantare arahattaṃ pāpuṇi.",
  "atk-abh02a:1607_19": "Arahattapattadivase cassa caṅkamanakoṭiyaṃ adhivatthā devatā aṅgulīhi dīpaṃ ujjāletvā aṭṭhāsi.",
  "atk-abh02a:1607_20": "Cattāropi mahārājāno sakko ca devānamindo brahmā ca sahampati upaṭṭhānaṃ āgamiṃsu.",
  "atk-abh02a:1607_21": "Tañca obhāsaṃ disvā vanavāsī mahātissatthero taṃ dutiyadivase pucchi –",
  "atk-abh02a:1607_22": "“rattibhāge āyasmato santike obhāso ahosi.",
  "atk-abh02a:1607_23": "Kiṃ so obhāso”ti?",
  "atk-abh02a:1607_24": "Thero vikkhepaṃ karonto “obhāso nāma dīpobhāsopi hoti,",
  "atk-abh02a:1607_25": "maṇiobhāsopī”ti evamādimāha.",
  "atk-abh02a:1607_26": "Tato “paṭicchādetha tumhe”ti nibaddho “āmā”ti paṭijānitvā ārocesi.",
  "atk-abh02a:1608_0": "Kāḷavallimaṇḍapavāsī mahānāgatthero viya ca.",
  "atk-abh02a:1608_1": "Sopi kira gatapaccāgatavattaṃ pūrento ‘paṭhamaṃ tāva bhagavato mahāpadhānaṃ pūjessāmī’ti satta vassāni ṭhānacaṅkamameva adhiṭṭhāsi;",
  "atk-abh02a:1608_2": "puna soḷasa vassāni gatapaccāgatavattaṃ pūretvā arahattaṃ pāpuṇi.",
  "atk-abh02a:1608_3": "So kammaṭṭhānayutteneva cittena pādaṃ uddharanto vippayuttena cittena uddhate pāde paṭinivattento gāmasīmaṃ gantvā ‘gāvī nu kho,",
  "atk-abh02a:1608_4": "pabbajito nu kho’ti āsaṅkanīyappadese ṭhatvā cīvaraṃ pārupitvā kacchakantarato udakena pattaṃ dhovitvā udakagaṇḍūsaṃ karoti.",
  "atk-abh02a:1608_5": "Kiṃ kāraṇā?",
  "atk-abh02a:1608_6": "‘Mā me bhikkhaṃ dātuṃ vā vandituṃ vā āgate manusse ‘dīghāyukā hothā’ti vacanamattenāpi kammaṭṭhānavikkhepo ahosī’ti. ‘Ajja, bhante,",
  "atk-abh02a:1608_7": "katimī’ti divasaṃ vā bhikkhugaṇanaṃ vā pañhaṃ vā pucchito pana udakaṃ gilitvā āroceti;",
  "atk-abh02a:1608_8": "sace divasādipucchakā na honti,",
  "atk-abh02a:1608_9": "nikkhamanavelāyaṃ gāmadvāre niṭṭhubhitvāva yāti.",
  "atk-abh02a:1609_0": "Kalambatitthavihāre vassūpagatā paññāsa bhikkhū viya ca.",
  "atk-abh02a:1609_1": "Te kira āsāḷhipuṇṇimāyaṃ katikavattaṃ akaṃsu –",
  "atk-abh02a:1609_2": "“arahattaṃ appatvā aññamaññaṃ nālapissāmā”ti.",
  "atk-abh02a:1609_3": "Gāmañca piṇḍāya pavisantā udakagaṇḍūsaṃ katvā pavisiṃsu,",
  "atk-abh02a:1609_4": "divasādīsu pucchitesu vuttanayena paṭipajjiṃsu.",
  "atk-abh02a:1609_5": "Tattha manussā niṭṭhubhanaṭṭhānaṃ disvā jāniṃsu –",
  "atk-abh02a:1609_6": "‘ajja eko āgato,",
  "atk-abh02a:1609_7": "ajja dve’ti;",
  "atk-abh02a:1609_8": "evañca cintesuṃ –",
  "atk-abh02a:1609_9": "‘kinnu kho ete amheheva saddhiṃ na sallapanti udāhu aññamaññampi?",
  "atk-abh02a:1609_10": "Yadi aññamaññampi na sallapanti,",
  "atk-abh02a:1609_11": "addhā vivādajātā bhavissanti;",
  "atk-abh02a:1609_12": "etha ne aññamaññaṃ khamāpessāmā’ti sabbe vihāraṃ gantvā paññāsāya bhikkhūsu dvepi bhikkhū ekokāse nāddasaṃsu.",
  "atk-abh02a:1609_13": "Tato yo tesu cakkhumā puriso so āha – “na, bho,",
  "atk-abh02a:1609_14": "kalahakārakānaṃ vasanokāso īdiso hoti.",
  "atk-abh02a:1609_15": "Susammaṭṭhaṃ cetiyaṅgaṇabodhiyaṅgaṇaṃ,",
  "atk-abh02a:1609_16": "sunikkhittā sammajjaniyo,",
  "atk-abh02a:1609_17": "sūpaṭṭhitaṃ pānīyaparibhojanīya”nti.",
  "atk-abh02a:1609_18": "Te tatova nivattā.",
  "atk-abh02a:1609_19": "Tepi bhikkhū antotemāseyeva arahattaṃ patvā mahāpavāraṇāya visuddhipavāraṇaṃ pavāresuṃ.",
  "atk-abh02a:1610_0": "Evaṃ kāḷavallimaṇḍapavāsī mahānāgatthero viya,",
  "atk-abh02a:1610_1": "kalambutitthavihāre vassūpagatabhikkhū viya ca kammaṭṭhānayutteneva cittena pādaṃ uddharanto gāmasamīpaṃ",
  "atk-abh02a:1610_2": "gantvā udakagaṇḍūsaṃ katvā vīthiyo sallakkhetvā yattha surāsoṇḍadhuttādayo kalahakārakā caṇḍahatthiassādayo",
  "atk-abh02a:1610_3": "vā natthi,",
  "atk-abh02a:1610_4": "taṃ vīthiṃ paṭipajjati.",
  "atk-abh02a:1610_5": "Tattha piṇḍāya caramāno na turitaturito viya javena gacchati,",
  "atk-abh02a:1610_6": "na hi javanapiṇḍapātikadhutaṅgaṃ nāma kiñci atthi,",
  "atk-abh02a:1610_7": "visamabhūmibhāgappattaṃ pana udakasakaṭaṃ viya niccalo hutvā gacchati,",
  "atk-abh02a:1610_8": "anugharaṃ paviṭṭho ca dātukāmaṃ vā adātukāmaṃ vā sallakkhetuṃ tadanurūpaṃ kālaṃ āgamento bhikkhaṃ gahetvā",
  "atk-abh02a:1610_9": "antogāme vā bahigāme vā vihārameva vā āgantvā,",
  "atk-abh02a:1610_10": "yathāphāsuke patirūpe okāse nisīditvā,",
  "atk-abh02a:1610_11": "kammaṭṭhānaṃ manasikaronto āhāre paṭikūlasaññaṃ upaṭṭhapetvā,",
  "atk-abh02a:1610_12": "akkhabbhañjanavaṇālepanaputtamaṃsūpamavasena paccavekkhanto aṭṭhaṅgasamannāgataṃ āhāraṃ āhāreti neva davāya,",
  "atk-abh02a:1610_13": "na madāya,",
  "atk-abh02a:1610_14": "na maṇḍanāya,",
  "atk-abh02a:1610_15": "na vibhūsanāya…pe…",
  "atk-abh02a:1610_16": "phāsuvihāro cāti.",
  "atk-abh02a:1610_17": "Bhuttāvī ca udakakiccaṃ katvā muhuttaṃ bhattakilamathaṃ paṭippassambhetvā yathā purebhattaṃ,",
  "atk-abh02a:1610_18": "evaṃ pacchābhattaṃ purimayāmaṃ pacchimayāmañca kammaṭṭhānameva manasikaroti.",
  "atk-abh02a:1610_19": "Ayaṃ vuccati ‘harati ca paccāharati cā’ti.",
  "atk-abh02a:1611_0": "Imaṃ pana haraṇapaccāharaṇasaṅkhātaṃ gatapaccāgatavattaṃ pūrento,",
  "atk-abh02a:1611_1": "yadi upanissayasampanno hoti,",
  "atk-abh02a:1611_2": "paṭhamavaye eva arahattaṃ pāpuṇāti,",
  "atk-abh02a:1611_3": "no ce paṭhamavaye pāpuṇāti atha majjhimavaye,",
  "atk-abh02a:1611_4": "no ce majjhimavaye pāpuṇāti atha pacchimavaye,",
  "atk-abh02a:1611_5": "no ce pacchimavaye pāpuṇāti atha maraṇasamaye,",
  "atk-abh02a:1611_6": "no ce maraṇasamaye pāpuṇāti atha devaputto hutvā,",
  "atk-abh02a:1611_7": "no ce devaputto hutvā pāpuṇāti anuppanne buddhe nibbatto paccekabodhiṃ sacchikaroti,",
  "atk-abh02a:1611_8": "no ce paccekabodhiṃ sacchikaroti atha buddhānaṃ sammukhībhāve khippābhiñño vā hoti –",
  "atk-abh02a:1611_9": "seyyathāpi thero bāhiyo dārucīriyo,",
  "atk-abh02a:1611_10": "mahāpañño vā –",
  "atk-abh02a:1611_11": "seyyathāpi thero sāriputto,",
  "atk-abh02a:1611_12": "mahiddhiko vā –",
  "atk-abh02a:1611_13": "seyyathāpi thero mahāmoggallāno,",
  "atk-abh02a:1611_14": "dhutaṅgadharo vā –",
  "atk-abh02a:1611_15": "seyyathāpi thero mahākassapo,",
  "atk-abh02a:1611_16": "dibbacakkhuko vā –",
  "atk-abh02a:1611_17": "seyyathāpi thero anuruddho,",
  "atk-abh02a:1611_18": "vinayadharo vā –",
  "atk-abh02a:1611_19": "seyyathāpi thero upāli,",
  "atk-abh02a:1611_20": "dhammakathiko vā –",
  "atk-abh02a:1611_21": "seyyathāpi thero puṇṇo mantāṇiputto,",
  "atk-abh02a:1611_22": "āraññiko vā –",
  "atk-abh02a:1611_23": "seyyathāpi thero revato,",
  "atk-abh02a:1611_24": "bahussuto vā –",
  "atk-abh02a:1611_25": "seyyathāpi thero ānando,",
  "atk-abh02a:1611_26": "sikkhākāmo vā –",
  "atk-abh02a:1611_27": "seyyathāpi thero rāhulo buddhaputtoti.",
  "atk-abh02a:1611_28": "Iti imasmiṃ catukke yvāyaṃ harati ca paccāharati ca,",
  "atk-abh02a:1611_29": "tassa gocarasampajaññaṃ sikhāppattaṃ hoti.",
  "atk-abh02a:1612_0": "Abhikkamādīsu pana asammuyhanaṃ asammohasampajaññaṃ.",
  "atk-abh02a:1612_1": "Taṃ evaṃ veditabbaṃ –",
  "atk-abh02a:1612_2": "idha bhikkhu abhikkamanto vā paṭikkamanto vā yathā andhabālaputhujjanā abhikkamādīsu ‘attā abhikkamati,",
  "atk-abh02a:1612_3": "attanā abhikkamo nibbattito’ti vā ‘ahaṃ abhikkamāmi,",
  "atk-abh02a:1612_4": "mayā abhikkamo nibbattito’ti vā sammuyhanti,",
  "atk-abh02a:1612_5": "tathā asammuyhanto ‘abhikkamāmī’ti citte uppajjamāne teneva cittena saddhiṃ cittasamuṭṭhānavāyodhātu viññattiṃ janayamānā uppajjati.",
  "atk-abh02a:1612_6": "Iti cittakiriyāvāyodhātuvipphāravasena ayaṃ kāyasammato aṭṭhisaṅghāto abhikkamati.",
  "atk-abh02a:1612_7": "Tassevaṃ abhikkamato ekekapāduddharaṇe pathavīdhātu āpodhātūti dve dhātuyo omattā honti mandā,",
  "atk-abh02a:1612_8": "itarā dve adhimattā honti balavatiyo;",
  "atk-abh02a:1612_9": "tathā atiharaṇavītiharaṇesu.",
  "atk-abh02a:1612_10": "Vossajjane tejodhātu vāyodhātūti dve dhātuyo omattā honti mandā,",
  "atk-abh02a:1612_11": "itarā dve adhimattā honti balavatiyo;",
  "atk-abh02a:1612_12": "tathā sannikkhepanasannirujjhanesu tattha uddharaṇe pavattā rūpārūpadhammā atiharaṇaṃ na pāpuṇanti;",
  "atk-abh02a:1612_13": "tathā atiharaṇe pavattā vītiharaṇaṃ,",
  "atk-abh02a:1612_14": "vītiharaṇe pavattā vossajjanaṃ,",
  "atk-abh02a:1612_15": "vossajjane pavattā sannikkhepanaṃ,",
  "atk-abh02a:1612_16": "sannikkhepane pavattā sannirujjhanaṃ na pāpuṇanti;",
  "atk-abh02a:1612_17": "tattha tattheva pabbaṃ pabbaṃ sandhi sandhi odhi odhi hutvā tattakapāle pakkhittatilaṃ viya paṭapaṭāyantā bhijjanti.",
  "atk-abh02a:1612_18": "Tattha ko eko abhikkamati?",
  "atk-abh02a:1612_19": "Kassa vā ekassa abhikkamanaṃ?",
  "atk-abh02a:1612_20": "Paramatthato hi dhātūnaṃyeva gamanaṃ,",
  "atk-abh02a:1612_21": "dhātūnaṃ ṭhānaṃ,",
  "atk-abh02a:1612_22": "dhātūnaṃ nisajjā,",
  "atk-abh02a:1612_23": "dhātūnaṃ sayanaṃ,",
  "atk-abh02a:1612_24": "tasmiṃ tasmiñhi koṭṭhāse saddhiṃ rūpehi –",
  "atk-abh02a:1613_0": "Aññaṃ uppajjate cittaṃ, aññaṃ cittaṃ nirujjhati;",
  "atk-abh02a:1614_0": "Avīcimanusambandho, nadīsotova vattatīti.",
  "atk-abh02a:1615_0": "Evaṃ abhikkamādīsu asammuyhanaṃ asammohasampajaññaṃ nāmāti.",
  "atk-abh02a:1616_0": "Niṭṭhito abhikkante paṭikkante sampajānakārī hotītipadassa attho.",
  "atk-abh02a:1617_0": "Ālokite vilokiteti ettha pana ālokitaṃ nāma purato pekkhanaṃ,",
  "atk-abh02a:1617_1": "vilokitaṃ nāma anudisāpekkhanaṃ.",
  "atk-abh02a:1617_2": "Aññānipi heṭṭhā upari pacchato pekkhanavasena olokitaullokitāpalokitāni nāma honti.",
  "atk-abh02a:1617_3": "Tāni idha na gahitāni.",
  "atk-abh02a:1617_4": "Sāruppavasena pana imāneva dve gahitāni.",
  "atk-abh02a:1617_5": "Iminā vā mukhena sabbānipi tāni gahitānevāti.",
  "atk-abh02a:1618_0": "Tattha ‘ālokessāmī’ti citte uppanne cittavaseneva anoloketvā atthapariggaṇhanaṃ ‘sātthakasampajaññaṃ’.",
  "atk-abh02a:1618_1": "Taṃ āyasmantaṃ nandaṃ kāyasakkhiṃ katvā veditabbaṃ.",
  "atk-abh02a:1618_2": "Vuttañhetaṃ bhagavatā –",
  "atk-abh02a:1619_0": "“Sace,",
  "atk-abh02a:1619_1": "bhikkhave,",
  "atk-abh02a:1619_2": "nandassa puratthimā disā āloketabbā hoti,",
  "atk-abh02a:1619_3": "sabbaṃ cetasā samannāharitvā nando puratthimaṃ disaṃ āloketi –",
  "atk-abh02a:1619_4": "‘evaṃ me puratthimaṃ disaṃ ālokayato na abhijjhādomanassā pāpakā akusalā dhammā anvāssavissantī’ti.",
  "atk-abh02a:1619_5": "Itiha sātthakasampajāno hoti. “Sace,",
  "atk-abh02a:1619_6": "bhikkhave,",
  "atk-abh02a:1619_7": "nandassa pacchimā disā,",
  "atk-abh02a:1619_8": "uttarā disā,",
  "atk-abh02a:1619_9": "dakkhiṇā disā, uddhaṃ, adho,",
  "atk-abh02a:1619_10": "anudisā anuviloketabbā hoti,",
  "atk-abh02a:1619_11": "sabbaṃ cetasā samannāharitvā nando anudisaṃ anuviloketi –",
  "atk-abh02a:1619_12": "evaṃ me anudisaṃ anuvilokayato…pe…",
  "atk-abh02a:1619_13": "sampajāno hotī”ti.",
  "atk-abh02a:1620_0": "Apica idhāpi pubbe vuttacetiyadassanādivaseneva sātthakatā ca sappāyatā ca veditabbā.",
  "atk-abh02a:1621_0": "Kammaṭṭhānassa pana avijahanameva ‘gocarasampajaññaṃ’.",
  "atk-abh02a:1621_1": "Tasmā khandhadhātuāyatanakammaṭṭhānikehi attano kammaṭṭhānavaseneva,",
  "atk-abh02a:1621_2": "kasiṇādikammaṭṭhānikehi vā pana kammaṭṭhānasīseneva ālokanavilokanaṃ kātabbaṃ.",
  "atk-abh02a:1622_0": "Abbhantare attā nāma āloketā vā viloketā vā natthi.",
  "atk-abh02a:1622_1": "‘Ālokessāmī’ti pana citte uppajjamāne teneva cittena saddhiṃ cittasamuṭṭhānā vāyodhātu viññattiṃ janayamānā uppajjati.",
  "atk-abh02a:1622_2": "Iti cittakiriyāvāyodhātuvipphāravasena heṭṭhimaṃ akkhidalaṃ adho sīdati,",
  "atk-abh02a:1622_3": "uparimaṃ uddhaṃ laṅgheti.",
  "atk-abh02a:1622_4": "Koci yantakena vivaranto nāma natthi.",
  "atk-abh02a:1622_5": "Tato cakkhuviññāṇaṃ dassanakiccaṃ sādhentaṃ uppajjatī’ti evaṃ pajānanaṃ panettha ‘asammohasampajaññaṃ’ nāma.",
  "atk-abh02a:1623_0": "Apica mūlapariññāāgantukatāvakālikabhāvavasena panettha asammohasampajaññaṃ veditabbaṃ.",
  "atk-abh02a:1623_1": "Mūlapariññāvasena tāva –",
  "atk-abh02a:1624_0": "Bhavaṅgāvajjanañceva, dassanaṃ sampaṭicchanaṃ;",
  "atk-abh02a:1625_0": "Santīraṇaṃ voṭṭhabbanaṃ, javanaṃ bhavati sattamaṃ.",
  "atk-abh02a:1626_0": "Tattha bhavaṅgaṃ upapattibhavassa aṅgakiccaṃ sādhayamānaṃ pavattati;",
  "atk-abh02a:1626_1": "taṃ āvattetvā kiriyamanodhātu āvajjanakiccaṃ sādhayamānā;",
  "atk-abh02a:1626_2": "tannirodhā cakkhuviññāṇaṃ dassanakiccaṃ sādhayamānaṃ;",
  "atk-abh02a:1626_3": "tannirodhā vipākamanodhātu sampaṭicchanakiccaṃ sādhayamānā;",
  "atk-abh02a:1626_4": "tannirodhā vipākamanoviññāṇadhātu santīraṇakiccaṃ sādhayamānā;",
  "atk-abh02a:1626_5": "tannirodhā kiriyamanoviññāṇadhātu voṭṭhabbanakiccaṃ sādhayamānā;",
  "atk-abh02a:1626_6": "tannirodhā sattakkhattuṃ javanaṃ javati.",
  "atk-abh02a:1626_7": "Tattha paṭhamajavanepi ‘ayaṃ itthī,",
  "atk-abh02a:1626_8": "ayaṃ puriso’ti rajjanadussanamuyhanavasena ālokitavilokitaṃ na hoti;",
  "atk-abh02a:1626_9": "dutiyajavanepi…pe…",
  "atk-abh02a:1626_10": "sattamajavanepi.",
  "atk-abh02a:1626_11": "Etesu pana,",
  "atk-abh02a:1626_12": "yuddhamaṇḍale yodhesu viya,",
  "atk-abh02a:1626_13": "heṭṭhupariyavasena bhijjitvā patitesu ‘ayaṃ itthī,",
  "atk-abh02a:1626_14": "ayaṃ puriso’ti rajjanādivasena ālokitavilokitaṃ hoti.",
  "atk-abh02a:1626_15": "Evaṃ tāvettha ‘mūlapariññāvasena’ asammohasampajaññaṃ veditabbaṃ.",
  "atk-abh02a:1627_0": "Cakkhudvāre pana rūpe āpāthagate bhavaṅgacalanato uddhaṃ sakasakakiccanipphādanavasena āvajjanādīsu uppajjitvā niruddhesu avasāne javanaṃ uppajjati.",
  "atk-abh02a:1627_1": "Taṃ pubbe uppannānaṃ āvajjanādīnaṃ gehabhūte cakkhudvāre āgantukapuriso viya hoti.",
  "atk-abh02a:1627_2": "Tassa yathā paragehe kiñci yācituṃ paviṭṭhassa āgantukapurisassa gehasāmikesupi tuṇhīmāsinesu āṇākaraṇaṃ na yuttaṃ,",
  "atk-abh02a:1627_3": "evaṃ āvajjanādīnaṃ gehabhūte cakkhudvāre āvajjanādīsupi arajjantesu adussantesu amuyhantesu ca rajjanadussanamuyhanaṃ ayuttanti.",
  "atk-abh02a:1627_4": "Evaṃ ‘āgantukabhāvavasena’ asammohasampajaññaṃ veditabbaṃ.",
  "atk-abh02a:1628_0": "Yāni panetāni cakkhudvāre voṭṭhabbanapariyosānāni cittāni uppajjanti,",
  "atk-abh02a:1628_1": "tāni saddhiṃ sampayuttadhammehi tattha tattheva bhijjanti,",
  "atk-abh02a:1628_2": "aññamaññaṃ na passantīti ittarāni tāvakālikāni honti.",
  "atk-abh02a:1628_3": "Tattha yathā ekasmiṃ ghare sabbesu mānusakesu matesu avasesassa ekakassa taṅkhaṇaṃyeva maraṇadhammassa na yuttā naccagītādīsu abhirati nāma,",
  "atk-abh02a:1628_4": "evameva ekadvāre sasampayuttesu āvajjanādīsu tattha tattheva matesu avasesassa taṅkhaṇaṃññeva maraṇadhammassa",
  "atk-abh02a:1628_5": "javanassāpi rajjanadussanamuyhanavasena abhirati nāma na yuttāti.",
  "atk-abh02a:1628_6": "Evaṃ ‘tāvakālikabhāvavasena’ asammohasampajaññaṃ veditabbaṃ.",
  "atk-abh02a:1629_0": "Apica khandhāyatanadhātupaccayapaccavekkhaṇavasenapetaṃ veditabbaṃ.",
  "atk-abh02a:1629_1": "Ettha hi cakkhu ceva rūpāni ca rūpakkhandho,",
  "atk-abh02a:1629_2": "dassanaṃ viññāṇakkhandho,",
  "atk-abh02a:1629_3": "taṃsampayuttā vedanā vedanākkhandho,",
  "atk-abh02a:1629_4": "saññā saññākkhandho,",
  "atk-abh02a:1629_5": "phassādikā saṅkhārakkhandho.",
  "atk-abh02a:1629_6": "Evametesaṃ pañcannaṃ khandhānaṃ samavāye ālokanavilokanaṃ paññāyati.",
  "atk-abh02a:1629_7": "Tattha ko eko āloketi?",
  "atk-abh02a:1629_8": "Ko viloketi?",
  "atk-abh02a:1630_0": "Tathā cakkhu cakkhāyatanaṃ,",
  "atk-abh02a:1630_1": "rūpaṃ rūpāyatanaṃ,",
  "atk-abh02a:1630_2": "dassanaṃ manāyatanaṃ,",
  "atk-abh02a:1630_3": "vedanādayo taṃsampayuttā dhammā dhammāyatanaṃ.",
  "atk-abh02a:1630_4": "Evametesaṃ catunnaṃ āyatanānaṃ samavāye ālokanavilokanaṃ paññāyati.",
  "atk-abh02a:1630_5": "Tattha ko eko āloketi?",
  "atk-abh02a:1630_6": "Ko viloketi?",
  "atk-abh02a:1631_0": "Tathā cakkhu cakkhudhātu,",
  "atk-abh02a:1631_1": "rūpaṃ rūpadhātu,",
  "atk-abh02a:1631_2": "dassanaṃ cakkhuviññāṇadhātu,",
  "atk-abh02a:1631_3": "taṃsampayuttā vedanādayo dhammā dhammadhātu.",
  "atk-abh02a:1631_4": "Evametāsaṃ catunnaṃ dhātūnaṃ samavāye ālokanavilokanaṃ paññāyati.",
  "atk-abh02a:1631_5": "Tattha ko eko āloketi?",
  "atk-abh02a:1631_6": "Ko viloketi?",
  "atk-abh02a:1632_0": "Tathā cakkhu nissayapaccayo,",
  "atk-abh02a:1632_1": "rūpaṃ ārammaṇapaccayo,",
  "atk-abh02a:1632_2": "āvajjanaṃ anantarasamanantaraanantarūpanissayanatthivigatapaccayo,",
  "atk-abh02a:1632_3": "āloko upanissayapaccayo,",
  "atk-abh02a:1632_4": "vedanādayo sahajātādipaccayā.",
  "atk-abh02a:1632_5": "Evametesaṃ paccayānaṃ samavāye ālokanavilokanaṃ paññāyati.",
  "atk-abh02a:1632_6": "Tattha ko eko āloketi?",
  "atk-abh02a:1632_7": "Ko viloketīti?",
  "atk-abh02a:1632_8": "Evamettha khandhāyatanadhātupaccayapaccavekkhaṇavasenāpi asammohasampajaññaṃ veditabbaṃ.",
  "atk-abh02a:1633_0": "Samiñjite pasāriteti pabbānaṃ samiñjanapasāraṇe.",
  "atk-abh02a:1633_1": "Tattha cittavaseneva samiñjanapasāraṇaṃ akatvā hatthapādānaṃ samiñjanapasāraṇapaccayā atthānatthaṃ pariggahetvā",
  "atk-abh02a:1633_2": "tattha atthapariggaṇhanaṃ ‘sātthakasampajaññaṃ’.",
  "atk-abh02a:1633_3": "Tattha hatthapāde aticiraṃ samiñjitvā vā pasāretvā eva vā ṭhitassa khaṇe khaṇe vedanā uppajjanti,",
  "atk-abh02a:1633_4": "cittaṃ ekaggataṃ na labhati,",
  "atk-abh02a:1633_5": "kammaṭṭhānaṃ paripatati,",
  "atk-abh02a:1633_6": "visesaṃ nādhigacchati;",
  "atk-abh02a:1633_7": "kāle samiñjantassa kāle pasārentassa pana tā vedanā nuppajjanti,",
  "atk-abh02a:1633_8": "cittaṃ ekaggaṃ hoti,",
  "atk-abh02a:1633_9": "kammaṭṭhānaṃ phātiṃ gacchati,",
  "atk-abh02a:1633_10": "visesamadhigacchatīti.",
  "atk-abh02a:1633_11": "Evaṃ ‘atthānatthapariggaṇhanaṃ’ veditabbaṃ.",
  "atk-abh02a:1634_0": "Atthe pana satipi sappāyāsappāyaṃ pariggahetvā sappāyapariggaṇhanaṃ ‘sappāyasampajaññaṃ’.",
  "atk-abh02a:1635_0": "Tatrāyaṃ nayo –",
  "atk-abh02a:1635_1": "mahācetiyaṅgaṇe kira daharabhikkhū sajjhāyaṃ gaṇhanti.",
  "atk-abh02a:1635_2": "Tesaṃ piṭṭhipasse daharabhikkhuniyo dhammaṃ suṇanti.",
  "atk-abh02a:1635_3": "Tatreko daharo hatthaṃ pasārento kāyasaṃsaggaṃ patvā teneva kāraṇena gihī jāto.",
  "atk-abh02a:1635_4": "Aparo bhikkhu pādaṃ pasārento aggimhi pasāresi.",
  "atk-abh02a:1635_5": "Aṭṭhiṃ āhacca pādo jhāyi.",
  "atk-abh02a:1635_6": "Aparo bhikkhu vammike pasāresi.",
  "atk-abh02a:1635_7": "So āsīvisena daṭṭho.",
  "atk-abh02a:1635_8": "Aparo bhikkhu cīvarakuṭidaṇḍake pasāresi.",
  "atk-abh02a:1635_9": "Taṃ maṇisappo ḍaṃsi.",
  "atk-abh02a:1635_10": "Tasmā evarūpe asappāye apasāretvā sappāye pasāretabbaṃ.",
  "atk-abh02a:1635_11": "Idamettha sappāyasampajaññaṃ.",
  "atk-abh02a:1636_0": "‘Gocarasampajaññaṃ’ pana mahātheravatthunā dīpetabbaṃ –",
  "atk-abh02a:1636_1": "mahāthero kira divāṭṭhāne nisinno antevāsikehi saddhiṃ kathayamāno sahasā hatthaṃ samiñjitvā puna yathāṭhāne ṭhapetvā saṇikaṃ samiñjesi.",
  "atk-abh02a:1636_2": "Taṃ antevāsikā pucchiṃsu – “kasmā, bhante,",
  "atk-abh02a:1636_3": "sahasā hatthaṃ samiñjitvā puna yathāṭhāne ṭhapetvā saṇikaṃ samiñjitthā”ti?",
  "atk-abh02a:1636_4": "“Yato paṭṭhāya mayā, āvuso,",
  "atk-abh02a:1636_5": "kammaṭṭhānaṃ manasikātuṃ āraddho,",
  "atk-abh02a:1636_6": "na me kammaṭṭhānaṃ muñcitvā hattho samiñjitapubbo.",
  "atk-abh02a:1636_7": "Idāni pana me tumhehi saddhiṃ kathayamānena kammaṭṭhānaṃ muñcitvā samiñjito.",
  "atk-abh02a:1636_8": "Tasmā puna yathāṭhāne ṭhapetvā samiñjesi”nti. “Sādhu, bhante,",
  "atk-abh02a:1636_9": "bhikkhunā nāma evarūpena bhavitabba”nti.",
  "atk-abh02a:1636_10": "Evametthāpi kammaṭṭhānāvijahanameva ‘gocarasampajañña’nti veditabbaṃ.",
  "atk-abh02a:1637_0": "‘Abbhantare attā nāma koci samiñjento vā pasārento vā natthi.",
  "atk-abh02a:1637_1": "Vuttappakāracittakiriyāvāyodhātuvipphārena pana,",
  "atk-abh02a:1637_2": "suttākaḍḍhanavasena dāruyantassa hatthapādacalanaṃ viya,",
  "atk-abh02a:1637_3": "samiñjanapasāraṇaṃ hotī’ti parijānanaṃ panettha ‘asammohasampajañña’nti veditabbaṃ.",
  "atk-abh02a:1638_0": "Saṅghāṭipattacīvaradhāraṇeti ettha saṅghāṭicīvarānaṃ nivāsanapārupanavasena pattassa bhikkhāpaṭiggahaṇādivasena paribhogo ‘dhāraṇaṃ’ nāma.",
  "atk-abh02a:1638_1": "Tattha saṅghāṭicīvaradhāraṇe tāva nivāsetvā pārupitvā ca piṇḍāya carato “āmisalābho sītassa paṭighātāyā”tiādinā",
  "atk-abh02a:1638_2": "nayena bhagavatā vuttappakāroyeva ca attho ‘attho’ nāma.",
  "atk-abh02a:1638_3": "Tassa vasena ‘sātthakasampajaññaṃ’ veditabbaṃ.",
  "atk-abh02a:1639_0": "Uṇhapakatikassa pana dubbalassa ca cīvaraṃ sukhumaṃ sappāyaṃ,",
  "atk-abh02a:1639_1": "sītālukassa ghanaṃ dupaṭṭaṃ;",
  "atk-abh02a:1639_2": "viparītaṃ asappāyaṃ.",
  "atk-abh02a:1639_3": "Yassa kassaci jiṇṇaṃ asappāyameva.",
  "atk-abh02a:1639_4": "Aggaḷādidānena hissa taṃ palibodhakaraṃ hoti.",
  "atk-abh02a:1639_5": "Tathā paṭṭuṇṇadukūlādibhedaṃ corānaṃ lobhanīyacīvaraṃ.",
  "atk-abh02a:1639_6": "Tādisañhi araññe ekakassa nivāsantarāyakaraṃ jīvitantarāyakarañcāpi hoti.",
  "atk-abh02a:1639_7": "Nippariyāyena pana yaṃ nimittakammādimicchājīvavasena uppannaṃ,",
  "atk-abh02a:1639_8": "yañcassa sevamānassa akusalā dhammā abhivaḍḍhanti,",
  "atk-abh02a:1639_9": "kusalā dhammā parihāyanti,",
  "atk-abh02a:1639_10": "taṃ asappāyaṃ;",
  "atk-abh02a:1639_11": "viparītaṃ sappāyaṃ.",
  "atk-abh02a:1639_12": "Tassa vasenettha ‘sappāyasampajaññaṃ’ kammaṭṭhānāvijahanavaseneva ca ‘gocarasampajaññaṃ’ veditabbaṃ.",
  "atk-abh02a:1640_0": "Abbhantare attā nāma koci cīvaraṃ pārupanto natthi.",
  "atk-abh02a:1640_1": "Vuttappakāracittakiriyāvāyodhātuvipphāreneva pana cīvarapārupanaṃ hoti.",
  "atk-abh02a:1640_2": "Tattha cīvarampi acetanaṃ,",
  "atk-abh02a:1640_3": "kāyopi acetano.",
  "atk-abh02a:1640_4": "Cīvaraṃ na jānāti –",
  "atk-abh02a:1640_5": "‘mayā kāyo pārupito’ti,",
  "atk-abh02a:1640_6": "kāyopi na jānāti –",
  "atk-abh02a:1640_7": "‘ahaṃ cīvarena pārupito’ti.",
  "atk-abh02a:1640_8": "Dhātuyova dhātusamūhaṃ paṭicchādenti,",
  "atk-abh02a:1640_9": "paṭapilotikāya potthakarūpapaṭicchādane viya.",
  "atk-abh02a:1640_10": "Tasmā neva sundaraṃ cīvaraṃ labhitvā somanassaṃ kātabbaṃ,",
  "atk-abh02a:1640_11": "na asundaraṃ labhitvā domanassaṃ.",
  "atk-abh02a:1640_12": "Nāgavammikacetiyarukkhādīsu hi keci mālāgandhadhūpavatthādīhi sakkāraṃ karonti,",
  "atk-abh02a:1640_13": "keci gūthamuttakaddamadaṇḍasatthappahārādīhi asakkāraṃ.",
  "atk-abh02a:1640_14": "Na tehi nāgavammikarukkhādayo somanassaṃ vā domanassaṃ vā karonti.",
  "atk-abh02a:1640_15": "Evameva neva sundaraṃ cīvaraṃ labhitvā somanassaṃ kātabbaṃ,",
  "atk-abh02a:1640_16": "na asundaraṃ labhitvā domanassanti.",
  "atk-abh02a:1640_17": "Evaṃ pavattapaṭisaṅkhānavasenettha ‘asammohasampajaññaṃ’ veditabbaṃ.",
  "atk-abh02a:1641_0": "Pattadhāraṇepi pattaṃ sahasāva aggahetvā ‘imaṃ gahetvā piṇḍāya caramāno bhikkhaṃ labhissāmī’ti evaṃ pattaggahaṇapaccayā",
  "atk-abh02a:1641_1": "paṭilabhitabbaatthavasena ‘sātthakasampajaññaṃ’ veditabbaṃ.",
  "atk-abh02a:1641_2": "Kisadubbalasarīrassa pana garupatto asappāyo;",
  "atk-abh02a:1641_3": "yassa kassaci catupañcagaṇṭhikāhato dubbisodhanīyo asappāyova.",
  "atk-abh02a:1641_4": "Duddhotapatto hi na vaṭṭati;",
  "atk-abh02a:1641_5": "taṃ dhovantasseva cassa palibodho hoti.",
  "atk-abh02a:1641_6": "Maṇivaṇṇapatto pana lobhanīyova cīvare vuttanayeneva asappāyo.",
  "atk-abh02a:1641_7": "Nimittakammādivasena pana laddho,",
  "atk-abh02a:1641_8": "yañcassa sevamānassa akusalā dhammā abhivaḍḍhanti,",
  "atk-abh02a:1641_9": "kusalā dhammā parihāyanti,",
  "atk-abh02a:1641_10": "ayaṃ ekantāsappāyova viparīto sappāyo.",
  "atk-abh02a:1641_11": "Tassa vasenettha ‘sappāyasampajaññaṃ’ kammaṭṭhānāvijahanavaseneva ‘gocarasampajaññaṃ’ veditabbaṃ.",
  "atk-abh02a:1642_0": "Abbhantare attā nāma koci pattaṃ gaṇhanto natthi.",
  "atk-abh02a:1642_1": "Vuttappakāracittakiriyāvāyodhātuvipphāravaseneva pana pattaggahaṇaṃ nāma hoti.",
  "atk-abh02a:1642_2": "Tattha pattopi acetano,",
  "atk-abh02a:1642_3": "hatthāpi acetanā.",
  "atk-abh02a:1642_4": "Patto na jānāti –",
  "atk-abh02a:1642_5": "‘ahaṃ hatthehi gahito’ti.",
  "atk-abh02a:1642_6": "Hatthāpi na jānanti –",
  "atk-abh02a:1642_7": "‘patto amhehi gahito’ti.",
  "atk-abh02a:1642_8": "Dhātuyova dhātusamūhaṃ gaṇhanti,",
  "atk-abh02a:1642_9": "saṇḍāsena aggivaṇṇapattagahaṇe viyāti.",
  "atk-abh02a:1642_10": "Evaṃ pavattapaṭisaṅkhānavasenettha ‘asammohasampajaññaṃ’ veditabbaṃ.",
  "atk-abh02a:1643_0": "Apica yathā chinnahatthapāde vaṇamukhehi paggharitapubbalohitakimikule nīlamakkhikasamparikiṇṇe anāthasālāyaṃ",
  "atk-abh02a:1643_1": "anāthamanusse disvā dayālukā purisā tesaṃ vaṇabandhapaṭṭacoḷakāni ceva kapālādīhi ca bhesajjāni upanāmenti.",
  "atk-abh02a:1643_2": "Tattha coḷakānipi kesañci saṇhāni kesañci thūlāni pāpuṇanti.",
  "atk-abh02a:1643_3": "Bhesajjakapālakānipi kesañci susaṇṭhānāni kesañci dussaṇṭhānāni pāpuṇanti.",
  "atk-abh02a:1643_4": "Na te tattha sumanā vā honti dummanā vā.",
  "atk-abh02a:1643_5": "Vaṇapaṭicchādanamatteneva hi coḷakena,",
  "atk-abh02a:1643_6": "bhesajjapariggahaṇamatteneva ca kapālakena tesaṃ attho.",
  "atk-abh02a:1643_7": "Evameva yo bhikkhu vaṇacoḷakaṃ viya cīvaraṃ,",
  "atk-abh02a:1643_8": "bhesajjakapālakaṃ viya ca pattaṃ,",
  "atk-abh02a:1643_9": "kapāle bhesajjamiva ca patte laddhabhikkhaṃ sallakkheti –",
  "atk-abh02a:1643_10": "ayaṃ saṅghāṭipattacīvaradhāraṇe asammohasampajaññena uttamasampajānakārīti veditabbo.",
  "atk-abh02a:1644_0": "Asitādīsu asiteti piṇḍapātādibhojane.",
  "atk-abh02a:1644_1": "Pīteti yāguādipāne.",
  "atk-abh02a:1644_2": "Khāyiteti piṭṭhakhajjakādikhādane.",
  "atk-abh02a:1644_3": "Sāyiteti madhuphāṇitādisāyane.",
  "atk-abh02a:1644_4": "Tattha “neva davāyā”tiādinā nayena vutto aṭṭhavidhopi attho ‘attho’ nāma.",
  "atk-abh02a:1644_5": "Tassa vasena ‘sātthakasampajaññaṃ’ veditabbaṃ.",
  "atk-abh02a:1645_0": "Lūkhapaṇītatittamadhurādīsu pana yena bhojanena yassa aphāsu hoti,",
  "atk-abh02a:1645_1": "taṃ tassa asappāyaṃ.",
  "atk-abh02a:1645_2": "Yaṃ pana nimittakammādivasena paṭiladdhaṃ,",
  "atk-abh02a:1645_3": "yañcassa bhuñjato akusalā dhammā abhivaḍḍhanti,",
  "atk-abh02a:1645_4": "kusalā dhammā parihāyanti,",
  "atk-abh02a:1645_5": "taṃ ekantaṃ asappāyameva;",
  "atk-abh02a:1645_6": "viparītaṃ sappāyaṃ.",
  "atk-abh02a:1645_7": "Tassa vasenettha ‘sappāyasampajaññaṃ’ kammaṭṭhānāvijahanavaseneva ca ‘gocarasampajaññaṃ’ veditabbaṃ.",
  "atk-abh02a:1646_0": "Abbhantare attā nāma koci bhuñjako natthi.",
  "atk-abh02a:1646_1": "Vuttappakāracittakiriyāvāyodhātuvipphāreneva pana pattapaṭiggahaṇaṃ nāma hoti.",
  "atk-abh02a:1646_2": "Cittakiriyāvāyodhātuvipphāreneva hatthassa patte otāraṇaṃ nāma hoti.",
  "atk-abh02a:1646_3": "Cittakiriyāvāyodhātuvipphāreneva ālopakaraṇaṃ,",
  "atk-abh02a:1646_4": "ālopauddharaṇaṃ,",
  "atk-abh02a:1646_5": "mukhavivaraṇañca hoti.",
  "atk-abh02a:1646_6": "Na koci kuñcikāya,",
  "atk-abh02a:1646_7": "na yantakena hanukaṭṭhiṃ vivarati.",
  "atk-abh02a:1646_8": "Cittakiriyāvāyodhātuvipphāreneva ālopassa mukhe ṭhapanaṃ,",
  "atk-abh02a:1646_9": "uparidantānaṃ musalakiccasādhanaṃ,",
  "atk-abh02a:1646_10": "heṭṭhādantānaṃ udukkhalakiccasādhanaṃ,",
  "atk-abh02a:1646_11": "jivhāya hatthakiccasādhanañca hoti.",
  "atk-abh02a:1646_12": "Iti naṃ tattha aggajivhāya tanukakheḷo mūlajivhāya bahalakheḷo makkheti.",
  "atk-abh02a:1646_13": "Taṃ heṭṭhādantaudukkhale jivhāhatthaparivattitaṃ kheḷaudakatemitaṃ uparidantamusalasañcuṇṇitaṃ koci kaṭacchunā",
  "atk-abh02a:1646_14": "vā dabbiyā vā anto pavesento nāma natthi;",
  "atk-abh02a:1646_15": "vāyodhātuyāva pavisati.",
  "atk-abh02a:1646_16": "Paviṭṭhaṃ paviṭṭhaṃ koci palālasanthāraṃ katvā dhārento nāma natthi;",
  "atk-abh02a:1646_17": "vāyodhātuvaseneva tiṭṭhati.",
  "atk-abh02a:1646_18": "Ṭhitaṃ ṭhitaṃ koci uddhanaṃ katvā aggiṃ jāletvā pacanto nāma natthi;",
  "atk-abh02a:1646_19": "tejodhātuyāva paccati.",
  "atk-abh02a:1646_20": "Pakkaṃ pakkaṃ koci daṇḍakena vā yaṭṭhiyā vā bahi nīhārako nāma natthi;",
  "atk-abh02a:1646_21": "vāyodhātuyeva nīharati.",
  "atk-abh02a:1646_22": "Iti vāyodhātu atiharati ca vītiharati ca dhāreti ca parivatteti ca sañcuṇṇeti ca visoseti ca nīharati ca.",
  "atk-abh02a:1646_23": "Pathavīdhātu dhāreti ca parivatteti ca sañcuṇṇeti ca visoseti ca nīharati ca.",
  "atk-abh02a:1646_24": "Āpodhātu sineheti ca allattañca anupāleti.",
  "atk-abh02a:1646_25": "Tejodhātu antopaviṭṭhaṃ paripāceti.",
  "atk-abh02a:1646_26": "Ākāsadhātu añjaso hoti.",
  "atk-abh02a:1646_27": "Viññāṇadhātu tattha tattha sammāpayogamanvāya ābhujatīti.",
  "atk-abh02a:1646_28": "Evaṃ pavattapaṭisaṅkhānavasenettha ‘asammohasampajaññaṃ’ veditabbaṃ.",
  "atk-abh02a:1647_0": "Apica gamanato,",
  "atk-abh02a:1647_1": "pariyesanato,",
  "atk-abh02a:1647_2": "paribhogato, āsayato,",
  "atk-abh02a:1647_3": "nidhānato,",
  "atk-abh02a:1647_4": "aparipakkato,",
  "atk-abh02a:1647_5": "paripakkato, phalato,",
  "atk-abh02a:1647_6": "nissandanato,",
  "atk-abh02a:1647_7": "sammakkhanatoti evaṃ dasavidhapaṭikūlabhāvapaccavekkhaṇatopettha ‘asammohasampajaññaṃ’ veditabbaṃ.",
  "atk-abh02a:1647_8": "Vitthārakathā panettha visuddhimagge āhārapaṭikūlasaññāniddesato gahetabbā.",
  "atk-abh02a:1648_0": "Uccārapassāvakammeti uccārassa ca passāvassa ca karaṇe.",
  "atk-abh02a:1648_1": "Tattha pakkakāle uccārapassāvaṃ akarontassa sakalasarīrato sedā muccanti,",
  "atk-abh02a:1648_2": "akkhīni bhamanti,",
  "atk-abh02a:1648_3": "cittaṃ na ekaggaṃ hoti,",
  "atk-abh02a:1648_4": "aññe ca rogā uppajjanti;",
  "atk-abh02a:1648_5": "karontassa pana sabbaṃ taṃ na hotīti ayamettha attho.",
  "atk-abh02a:1648_6": "Tassa vasena ‘sātthakasampajaññaṃ’ veditabbaṃ.",
  "atk-abh02a:1649_0": "Aṭṭhāne uccārapassāvaṃ karontassa pana āpatti hoti,",
  "atk-abh02a:1649_1": "ayaso vaḍḍhati,",
  "atk-abh02a:1649_2": "jīvitantarāyo hoti;",
  "atk-abh02a:1649_3": "patirūpe ṭhāne karontassa sabbaṃ taṃ na hotīti idamettha sappāyaṃ.",
  "atk-abh02a:1649_4": "Tassa vasena ‘sappāyasampajaññaṃ’ kammaṭṭhānāvijahanavaseneva ca ‘gocarasampajaññaṃ’ veditabbaṃ.",
  "atk-abh02a:1650_0": "Abbhantare attā nāma koci uccārapassāvakammaṃ karonto natthi.",
  "atk-abh02a:1650_1": "Cittakiriyāvāyodhātuvipphāreneva pana uccārapassāvakammaṃ hoti.",
  "atk-abh02a:1650_2": "Yathā pana pakke gaṇḍe gaṇḍabhedena pubbalohitaṃ akāmatāya nikkhamati,",
  "atk-abh02a:1650_3": "yathā ca atibharitā udakabhājanā udakaṃ akāmatāya nikkhamati,",
  "atk-abh02a:1650_4": "evaṃ pakkāsayamuttavatthīsu sannicitā uccārapassāvā vāyuvegasamuppīḷitā akāmatāyapi nikkhamanti.",
  "atk-abh02a:1650_5": "So panāyaṃ evaṃ nikkhamanto uccārapassāvo neva tassa bhikkhuno attano hoti na parassa;",
  "atk-abh02a:1650_6": "kevalaṃ pana sarīranissandova hoti.",
  "atk-abh02a:1650_7": "Yathā kiṃ?",
  "atk-abh02a:1650_8": "Yathā udakatumbhato purāṇaudakaṃ chaḍḍentassa neva taṃ attano hoti na paresaṃ,",
  "atk-abh02a:1650_9": "kevalaṃ paṭijagganamattameva hoti, evanti.",
  "atk-abh02a:1650_10": "Evaṃ pavattapaṭisaṅkhānavasenettha ‘asammohasampajaññaṃ’ veditabbaṃ.",
  "atk-abh02a:1651_0": "Gatādīsu gateti gamane.",
  "atk-abh02a:1651_1": "Ṭhiteti ṭhāne.",
  "atk-abh02a:1651_2": "Nisinneti nisajjāya.",
  "atk-abh02a:1651_3": "Sutteti sayane.",
  "atk-abh02a:1651_4": "Tattha abhikkantādīsu vuttanayeneva sampajānakāritā veditabbā.",
  "atk-abh02a:1652_0": "Ayaṃ panettha aparopi nayo –",
  "atk-abh02a:1652_1": "eko hi bhikkhu gacchanto aññaṃ cintento aññaṃ vitakkento gacchati.",
  "atk-abh02a:1652_2": "Eko kammaṭṭhānaṃ avissajjetvāva gacchati.",
  "atk-abh02a:1652_3": "Tathā eko bhikkhu tiṭṭhanto,",
  "atk-abh02a:1652_4": "nisīdanto,",
  "atk-abh02a:1652_5": "sayanto aññaṃ cintento aññaṃ vitakkento sayati.",
  "atk-abh02a:1652_6": "Eko kammaṭṭhānaṃ avissajjetvāva sayati.",
  "atk-abh02a:1653_0": "Ettakena pana na pākaṭaṃ hotīti caṅkamena dīpayiṃsu.",
  "atk-abh02a:1653_1": "Yo hi bhikkhu caṅkamanaṃ otaritvā caṅkamanakoṭiyaṃ ṭhito pariggaṇhāti;",
  "atk-abh02a:1653_2": "‘pācīnacaṅkamanakoṭiyaṃ pavattā rūpārūpadhammā pacchimacaṅkamanakoṭiṃ appatvā ettheva niruddhā,",
  "atk-abh02a:1653_3": "pacchimacaṅkamanakoṭiyaṃ pavattāpi pācīnacaṅkamanakoṭiṃ appatvā ettheva niruddhā,",
  "atk-abh02a:1653_4": "caṅkamanavemajjhe pavattā ubho koṭiyo appatvā ettheva niruddhā,",
  "atk-abh02a:1653_5": "caṅkamane pavattā rūpārūpadhammā ṭhānaṃ appatvā ettheva niruddhā,",
  "atk-abh02a:1653_6": "ṭhāne pavattā nisajjaṃ,",
  "atk-abh02a:1653_7": "nisajjāya pavattā sayanaṃ appatvā ettheva niruddhā’ti evaṃ pariggaṇhanto pariggaṇhantoyeva bhavaṅgaṃ otāreti;",
  "atk-abh02a:1653_8": "uṭṭhahanto kammaṭṭhānaṃ gahetvāva uṭṭhāti –",
  "atk-abh02a:1653_9": "ayaṃ bhikkhu gatādīsu sampajānakārī nāma hotīti.",
  "atk-abh02a:1654_0": "Evaṃ pana sutte kammaṭṭhānaṃ avibhūtaṃ hoti.",
  "atk-abh02a:1654_1": "Kammaṭṭhānaṃ avibhūtaṃ na kātabbaṃ.",
  "atk-abh02a:1654_2": "Tasmā yo bhikkhu yāva sakkoti tāva caṅkamitvā ṭhatvā nisīditvā sayamāno evaṃ pariggahetvā sayati –",
  "atk-abh02a:1654_3": "‘kāyo acetano,",
  "atk-abh02a:1654_4": "mañco acetano.",
  "atk-abh02a:1654_5": "Kāyo na jānāti –",
  "atk-abh02a:1654_6": "ahaṃ mañce sayitoti.",
  "atk-abh02a:1654_7": "Mañcopi na jānāti –",
  "atk-abh02a:1654_8": "mayi kāyo sayitoti.",
  "atk-abh02a:1654_9": "Acetano kāyo acetane mañce sayito’ti.",
  "atk-abh02a:1654_10": "Evaṃ pariggaṇhanto pariggaṇhantoyeva cittaṃ bhavaṅgaṃ otāreti,",
  "atk-abh02a:1654_11": "pabujjhamāno kammaṭṭhānaṃ gahetvāva pabujjhati.",
  "atk-abh02a:1654_12": "Ayaṃ sutte sampajānakārī nāma hotīti.",
  "atk-abh02a:1655_0": "Jāgariteti jāgaraṇe.",
  "atk-abh02a:1655_1": "Tattha ‘kiriyāmayapavattassa appavattiyā sati jāgaritaṃ nāma na hoti;",
  "atk-abh02a:1655_2": "kiriyāmayapavattavaḷañje pavattante jāgaritaṃ nāma hotī’ti pariggaṇhanto bhikkhu jāgarite sampajānakārī nāma hoti.",
  "atk-abh02a:1655_3": "Apica rattindivaṃ cha koṭṭhāse katvā pañca koṭṭhāse jaggantopi jāgarite sampajānakārī nāma hoti.",
  "atk-abh02a:1656_0": "Bhāsiteti kathane.",
  "atk-abh02a:1656_1": "Tattha ‘upādārūpassa saddāyatanassa appavatte sati bhāsitaṃ nāma na hoti;",
  "atk-abh02a:1656_2": "tasmiṃ pavattante hotī’ti pariggāhako bhikkhu bhāsite sampajānakārī nāma hoti.",
  "atk-abh02a:1656_3": "Vimuttāyatanasīsena dhammaṃ desentopi bāttiṃsa tiracchānakathā pahāya dasakathāvatthunissitaṃ kathaṃ kathentopi bhāsite sampajānakārī nāma hoti.",
  "atk-abh02a:1657_0": "Tuṇhībhāveti akathane.",
  "atk-abh02a:1657_1": "Tattha ‘upādārūpassa saddāyatanassa pavattiyaṃ sati tuṇhībhāvo nāma natthi;",
  "atk-abh02a:1657_2": "appavattiyaṃ hotī’ti pariggāhako bhikkhu tuṇhībhāve sampajānakārī nāma hoti.",
  "atk-abh02a:1657_3": "Aṭṭhatiṃsāya ārammaṇesu cittaruciyaṃ kammaṭṭhānaṃ gahetvā nisinnopi dutiyajjhānaṃ samāpannopi tuṇhībhāve sampajānakārīyeva nāma hoti.",
  "atk-abh02a:1658_0": "Ettha ca eko iriyāpatho dvīsu ṭhānesu āgato.",
  "atk-abh02a:1658_1": "So heṭṭhā abhikkante paṭikkanteti ettha bhikkhācāragāmaṃ gacchato ca āgacchato ca addhānagamanavasena kathito.",
  "atk-abh02a:1658_2": "Gate ṭhite nisinneti ettha vihāre cuṇṇikapāduddhārairiyāpathavasena kathitoti veditabbo.",
  "atk-abh02a:1659_0": "524. Tattha katamā satītiādi sabbaṃ uttānatthameva.",
  "atk-abh02a:1660_0": "526.",
  "atk-abh02a:1660_1": "So vivittanti iminā kiṃ dasseti?",
  "atk-abh02a:1660_2": "Etassa bhikkhuno upāsanaṭṭhānaṃ yogapathaṃ sappāyasenāsanaṃ dasseti.",
  "atk-abh02a:1660_3": "Yassa hi abbhantare ettakā guṇā atthi,",
  "atk-abh02a:1660_4": "tassa anucchaviko araññavāso.",
  "atk-abh02a:1660_5": "Yassa panete natthi,",
  "atk-abh02a:1660_6": "tassa ananucchaviko.",
  "atk-abh02a:1660_7": "Evarūpassa hi araññavāso kāḷamakkaṭaacchataracchadīpimigādīnaṃ aṭavīvāsasadiso hoti. Kasmā?",
  "atk-abh02a:1660_8": "Icchāya ṭhatvā paviṭṭhattā.",
  "atk-abh02a:1660_9": "Tassa hi araññavāsamūlako koci attho natthi;",
  "atk-abh02a:1660_10": "araññavāsañceva āraññake ca dūseti;",
  "atk-abh02a:1660_11": "sāsane appasādaṃ uppādeti.",
  "atk-abh02a:1660_12": "Yassa pana abbhantare ettakā guṇā atthi,",
  "atk-abh02a:1660_13": "tasseva so anucchaviko.",
  "atk-abh02a:1660_14": "So hi araññavāsaṃ nissāya vipassanaṃ paṭṭhapetvā arahattaṃ gaṇhitvā parinibbāti,",
  "atk-abh02a:1660_15": "sakalaaraññavāsaṃ upasobheti,",
  "atk-abh02a:1660_16": "āraññikānaṃ sīsaṃ dhovati,",
  "atk-abh02a:1660_17": "sakalasāsanaṃ pasāreti.",
  "atk-abh02a:1660_18": "Tasmā satthā evarūpassa bhikkhuno upāsanaṭṭhānaṃ yogapathaṃ sappāyasenāsanaṃ dassento so vivittaṃ senāsanaṃ bhajatītiādimāha.",
  "atk-abh02a:1660_19": "Tattha vivittanti suññaṃ appasaddaṃ appanigghosaṃ.",
  "atk-abh02a:1660_20": "Etameva hi atthaṃ dassetuṃ tañca anākiṇṇantiādi vuttaṃ.",
  "atk-abh02a:1660_21": "Tattha anākiṇṇanti asaṅkiṇṇaṃ asambādhaṃ.",
  "atk-abh02a:1660_22": "Tattha yassa senāsanassa sāmantā gāvutampi aḍḍhayojanampi pabbatagahanaṃ vanagahanaṃ nadīgahanaṃ hoti,",
  "atk-abh02a:1660_23": "na koci avelāya upasaṅkamituṃ sakkoti –",
  "atk-abh02a:1660_24": "idaṃ santikepi anākiṇṇaṃ nāma.",
  "atk-abh02a:1660_25": "Yaṃ pana aḍḍhayojanikaṃ vā yojanikaṃ vā hoti –",
  "atk-abh02a:1660_26": "idaṃ dūratāya eva anākiṇṇaṃ nāma hoti.",
  "atk-abh02a:1661_0": "527.",
  "atk-abh02a:1661_1": "Seti ceva āsati ca etthāti senāsanaṃ.",
  "atk-abh02a:1661_2": "Tassa pabhedaṃ dassetuṃ mañco pīṭhantiādi vuttaṃ.",
  "atk-abh02a:1661_3": "Tattha mañcoti cattāro mañcā – masārako,",
  "atk-abh02a:1661_4": "bundikābaddho,",
  "atk-abh02a:1661_5": "kuḷīrapādako,",
  "atk-abh02a:1661_6": "āhaccapādakoti.",
  "atk-abh02a:1661_7": "Tathā pīṭhaṃ.",
  "atk-abh02a:1661_8": "Bhisīti pañca bhisiyo –",
  "atk-abh02a:1661_9": "uṇṇābhisi,",
  "atk-abh02a:1661_10": "coḷabhisi,",
  "atk-abh02a:1661_11": "vākabhisi,",
  "atk-abh02a:1661_12": "tiṇabhisi,",
  "atk-abh02a:1661_13": "paṇṇabhisīti.",
  "atk-abh02a:1661_14": "Bimbohananti sīsupadhānaṃ vuttaṃ.",
  "atk-abh02a:1661_15": "Taṃ vitthārato vidatthicaturaṅgulaṃ vaṭṭati,",
  "atk-abh02a:1661_16": "dīghato mañcavitthārappamāṇaṃ.",
  "atk-abh02a:1661_17": "Vihāroti samantā parihārapathaṃ antoyeva rattiṭṭhānadivāṭṭhānāni dassetvā katasenāsanaṃ.",
  "atk-abh02a:1661_18": "Aḍḍhayogoti supaṇṇavaṅkagehaṃ.",
  "atk-abh02a:1661_19": "Pāsādoti dve kaṇṇikāni gahetvā kato dīghapāsādo.",
  "atk-abh02a:1661_20": "Aṭṭoti paṭirājādipaṭibāhanatthaṃ iṭṭhakāhi kato bahalabhittiko catupañcabhūmiko patissayaviseso.",
  "atk-abh02a:1661_21": "Māḷoti bhojanasālasadiso maṇḍalamāḷo;",
  "atk-abh02a:1661_22": "vinayaṭṭhakathāyaṃ pana ekakūṭasaṅgahito caturassapāsādoti vuttaṃ.",
  "atk-abh02a:1661_23": "Leṇanti pabbataṃ khaṇitvā vā pabbhārassa appahonakaṭṭhāne kuṭṭaṃ uṭṭhāpetvā vā katasenāsanaṃ.",
  "atk-abh02a:1661_24": "Guhāti bhūmidari vā yattha rattindivaṃ dīpaṃ laddhuṃ vaṭṭati,",
  "atk-abh02a:1661_25": "pabbataguhā vā bhūmiguhā vā.",
  "atk-abh02a:1661_26": "Rukkhamūlanti rukkhassa heṭṭhā parikkhittaṃ vā aparikkhittaṃ vā.",
  "atk-abh02a:1661_27": "Veḷugumboti veḷugaccho.",
  "atk-abh02a:1661_28": "Yattha vā pana bhikkhū paṭikkamantīti ṭhapetvā vā etāni mañcādīni yattha bhikkhū sannipatanti,",
  "atk-abh02a:1661_29": "yaṃ tesaṃ sannipātārahaṭṭhānaṃ,",
  "atk-abh02a:1661_30": "sabbametaṃ senāsanaṃ.",
  "atk-abh02a:1662_0": "528.",
  "atk-abh02a:1662_1": "Bhajatīti upeti.",
  "atk-abh02a:1662_2": "Sambhajatīti tattha abhirativasena anukkaṇṭhito suṭṭhu upeti.",
  "atk-abh02a:1662_3": "Sevatīti nivāsanavasena sevati nisevatīti anukkaṇṭhamāno sannisito hutvā sevati.",
  "atk-abh02a:1662_4": "Saṃsevatīti senāsanavattaṃ sampādento sammā sevati.",
  "atk-abh02a:1663_0": "529.",
  "atk-abh02a:1663_1": "Idāni yaṃ taṃ vivittanti vuttaṃ,",
  "atk-abh02a:1663_2": "tassa pabhedaṃ dassetuṃ araññaṃ rukkhamūlantiādi āraddhaṃ.",
  "atk-abh02a:1663_3": "Tattha araññanti vinayapariyāyena tāva “ṭhapetvā gāmañca gāmūpacārañca avasesaṃ arañña”nti āgataṃ.",
  "atk-abh02a:1663_4": "Suttantapariyāyena āraññikaṃ bhikkhuṃ sandhāya “āraññakaṃ nāma senāsanaṃ pañcadhanusatikapacchima”nti āgataṃ.",
  "atk-abh02a:1663_5": "Vinayasuttantā pana ubhopi pariyāyadesanā nāma.",
  "atk-abh02a:1663_6": "Abhidhammo nippariyāyadesanāti abhidhammapariyāyena araññaṃ dassetuṃ nikkhamitvā bahi indakhīlāti vuttaṃ;",
  "atk-abh02a:1663_7": "indakhīlato bahi nikkhamitvāti attho.",
  "atk-abh02a:1664_0": "530.",
  "atk-abh02a:1664_1": "Rukkhamūlādīnaṃ pakatiyā ca suviññeyyabhāvato rukkhamūlaṃyeva rukkhamūlantiādi vuttaṃ.",
  "atk-abh02a:1664_2": "Apicettha rukkhamūlanti yaṃkiñci sītacchāyaṃ vivittaṃ rukkhamūlaṃ.",
  "atk-abh02a:1664_3": "Pabbatanti selaṃ.",
  "atk-abh02a:1664_4": "Tattha hi udakasoṇḍīsu udakakiccaṃ katvā sītāya rukkhacchāyāya nisinnassa nānādisāsu khāyamānāsu sītena vātena bījiyamānassa cittaṃ ekaggaṃ hoti.",
  "atk-abh02a:1664_5": "Kandaranti kaṃ vuccati udakaṃ,",
  "atk-abh02a:1664_6": "tena daritaṃ udakena bhinnaṃ pabbatappadesaṃ;",
  "atk-abh02a:1664_7": "yaṃ nitumbantipi nadīkuñjantipi vadanti.",
  "atk-abh02a:1664_8": "Tattha hi rajatapaṭṭasadisā vālikā honti,",
  "atk-abh02a:1664_9": "matthake maṇivitānaṃ viya vanagahanaṃ,",
  "atk-abh02a:1664_10": "maṇikkhandhasadisaṃ udakaṃ sandati.",
  "atk-abh02a:1664_11": "Evarūpaṃ kandaraṃ oruyha pānīyaṃ pivitvā gattāni sītaṃ katvā vālikaṃ ussāpetvā paṃsukūlacīvaraṃ paññapetvā",
  "atk-abh02a:1664_12": "nisinnassa samaṇadhammaṃ karoto cittaṃ ekaggaṃ hoti.",
  "atk-abh02a:1664_13": "Giriguhanti dvinnaṃ pabbatānaṃ antaraṃ,",
  "atk-abh02a:1664_14": "ekasmiṃyeva vā umaṅgasadisaṃ mahāvivaraṃ.",
  "atk-abh02a:1664_15": "Susānalakkhaṇaṃ visuddhimagge vuttaṃ.",
  "atk-abh02a:1665_0": "531.",
  "atk-abh02a:1665_1": "Vanapatthanti gāmantaṃ atikkamitvā manussānaṃ anupacāraṭṭhānaṃ,",
  "atk-abh02a:1665_2": "yattha na kasanti na vapanti.",
  "atk-abh02a:1665_3": "Tenevassa niddese “vanapatthanti dūrānametaṃ senāsanānaṃ adhivacana”ntiādi vuttaṃ.",
  "atk-abh02a:1665_4": "Yasmā vā rukkhamūlādīsu idamevekaṃ bhājetvā dassitaṃ,",
  "atk-abh02a:1665_5": "tasmāssa nikkhepapaṭipāṭiyā niddesaṃ akatvā sabbapariyante niddeso katoti veditabbo.",
  "atk-abh02a:1665_6": "Abbhokāsanti acchannaṃ.",
  "atk-abh02a:1665_7": "Ākaṅkhamāno panettha cīvarakuṭiṃ katvā vasati.",
  "atk-abh02a:1665_8": "Palālapuñjanti palālarāsi.",
  "atk-abh02a:1665_9": "Mahāpalālapuñjato hi palālaṃ nikkaḍḍhitvā pabbhāraleṇasadise ālaye karonti,",
  "atk-abh02a:1665_10": "gacchagumbādīnampi upari palālaṃ pakkhipitvā heṭṭhā nisinnā samaṇadhammaṃ karonti;",
  "atk-abh02a:1665_11": "taṃ sandhāyetaṃ vuttaṃ.",
  "atk-abh02a:1665_12": "Vanapatthaniddese salomahaṃsānanti yattha paviṭṭhassa lomahaṃso uppajjati;",
  "atk-abh02a:1665_13": "evarūpānaṃ bhīsanakasenāsanānaṃ.",
  "atk-abh02a:1665_14": "Pariyantānanti dūrabhāvena pariyante ṭhitānaṃ.",
  "atk-abh02a:1665_15": "Na manussūpacārānanti kasanavapanavasena manussehi upacaritabbaṃ vanantaṃ atikkamitvā ṭhitānaṃ.",
  "atk-abh02a:1665_16": "Durabhisambhavānanti aladdhavivekassādehi abhibhuyya vasituṃ nasakkuṇeyyānaṃ.",
  "atk-abh02a:1666_0": "532. Appasaddādiniddese appasaddanti vacanasaddena appasaddaṃ.",
  "atk-abh02a:1667_0": "533.",
  "atk-abh02a:1667_1": "Appanigghosanti nagaranigghosasaddena appanigghosaṃ.",
  "atk-abh02a:1667_2": "Yasmā pana ubhayampetaṃ saddaṭṭhena ekaṃ,",
  "atk-abh02a:1667_3": "tasmāssa niddese “yadeva taṃ appasaddaṃ tadeva taṃ appanigghosa”nti vuttaṃ.",
  "atk-abh02a:1667_4": "Vijanavātanti anusañcaraṇajanassa sarīravātena virahitaṃ.",
  "atk-abh02a:1667_5": "Vijanavādantipi pāṭho;",
  "atk-abh02a:1667_6": "antojanavādena virahitanti attho.",
  "atk-abh02a:1667_7": "Yasmā pana yaṃ appanigghosaṃ,",
  "atk-abh02a:1667_8": "tadeva janasañcaraṇena ca janavādena ca virahitaṃ hoti,",
  "atk-abh02a:1667_9": "tasmāssa niddese “yadeva taṃ appanigghosaṃ tadeva taṃ vijanavāta”nti vuttaṃ.",
  "atk-abh02a:1667_10": "Manussarāhaseyyakanti manussānaṃ rahassakiriyaṭṭhāniyaṃ.",
  "atk-abh02a:1667_11": "Yasmā pana taṃ janasañcaraṇarahitaṃ hoti,",
  "atk-abh02a:1667_12": "tenassa niddese “yadeva taṃ vijanavātaṃ tadeva taṃ manussarāhaseyyaka”nti vuttaṃ.",
  "atk-abh02a:1667_13": "Paṭisallānasāruppanti vivekānurūpaṃ.",
  "atk-abh02a:1667_14": "Yasmā pana taṃ niyameneva manussarāhaseyyakaṃ hoti,",
  "atk-abh02a:1667_15": "tasmāssa niddese “yadeva taṃ manussarāhaseyyakaṃ tadeva taṃ paṭisallānasāruppa”nti vuttaṃ.",
  "atk-abh02a:1668_0": "534.",
  "atk-abh02a:1668_1": "Araññagatādiniddese araññaṃ vuttameva.",
  "atk-abh02a:1668_2": "Tathā rukkhamūlaṃ.",
  "atk-abh02a:1668_3": "Avasesaṃ pana sabbampi senāsanaṃ suññāgārena saṅgahitaṃ.",
  "atk-abh02a:1669_0": "535.",
  "atk-abh02a:1669_1": "Pallaṅkaṃ ābhujitvāti samantato ūrubaddhāsanaṃ bandhitvā.",
  "atk-abh02a:1669_2": "Ujuṃ kāyaṃ paṇidhāyāti uparimaṃ sarīraṃ ujuṃ ṭhapetvā aṭṭhārasa piṭṭhikaṇṭake koṭiyā koṭiṃ paṭipādetvā.",
  "atk-abh02a:1669_3": "Evañhi nisinnassa cammamaṃsanhārūni na paṇamanti.",
  "atk-abh02a:1669_4": "Athassa yā tesaṃ paṇamanapaccayā khaṇe khaṇe vedanā uppajjeyyuṃ,",
  "atk-abh02a:1669_5": "tā nuppajjanti.",
  "atk-abh02a:1669_6": "Tāsu na uppajjamānāsu cittaṃ ekaggaṃ hoti,",
  "atk-abh02a:1669_7": "kammaṭṭhānaṃ na paripatati,",
  "atk-abh02a:1669_8": "vuḍḍhiṃ phātiṃ upagacchati.",
  "atk-abh02a:1670_0": "536. Ujuko hoti kāyo ṭhito paṇihitoti idampi hi imamevatthaṃ sandhāya vuttaṃ.",
  "atk-abh02a:1671_0": "537.",
  "atk-abh02a:1671_1": "Parimukhaṃ satiṃ upaṭṭhapetvāti kammaṭṭhānābhimukhaṃ satiṃ ṭhapayitvā,",
  "atk-abh02a:1671_2": "mukhasamīpe vā katvāti attho.",
  "atk-abh02a:1671_3": "Teneva vuttaṃ “ayaṃ sati upaṭṭhitā hoti sūpaṭṭhitā nāsikagge vā mukhanimitte vā”ti.",
  "atk-abh02a:1671_4": "Mukhanimittanti cettha uttaroṭṭhassa vemajjhappadeso daṭṭhabbo,",
  "atk-abh02a:1671_5": "yattha nāsikavāto paṭihaññati;",
  "atk-abh02a:1671_6": "atha vā parīti pariggahaṭṭho,",
  "atk-abh02a:1671_7": "mukhanti niyyānaṭṭho,",
  "atk-abh02a:1671_8": "satīti upaṭṭhānaṭṭho;",
  "atk-abh02a:1671_9": "tena vuccati “parimukhaṃ sati”nti evaṃ paṭisambhidāyaṃ vuttanayenapettha attho daṭṭhabbo.",
  "atk-abh02a:1671_10": "Tatrāyaṃ saṅkhepo “pariggahitaniyyānaṃ satiṃ katvā”ti.",
  "atk-abh02a:1672_0": "538.",
  "atk-abh02a:1672_1": "Abhijjhāniddeso uttānatthoyeva.",
  "atk-abh02a:1672_2": "Ayaṃ panettha saṅkhepavaṇṇanā –",
  "atk-abh02a:1672_3": "abhijjhaṃ loke pahāyāti lujjanapalujjanaṭṭhena pañcupādānakkhandhā loko.",
  "atk-abh02a:1672_4": "Tasmā pañcasu upādānakkhandhesu rāgaṃ pahāya kāmacchandaṃ vikkhambhetvāti ayamettha attho.",
  "atk-abh02a:1673_0": "539.",
  "atk-abh02a:1673_1": "Vigatābhijjhenāti vikkhambhanavasena pahīnattā vigatābhijjhena,",
  "atk-abh02a:1673_2": "na cakkhuviññāṇasadisenāti attho.",
  "atk-abh02a:1674_0": "541.",
  "atk-abh02a:1674_1": "Abhijjhāya cittaṃ parisodhetīti abhijjhāto cittaṃ parisodheti;",
  "atk-abh02a:1674_2": "yathā naṃ sā muñcati ceva,",
  "atk-abh02a:1674_3": "muñcitvā ca na puna gaṇhāti,",
  "atk-abh02a:1674_4": "evaṃ karotīti attho.",
  "atk-abh02a:1674_5": "Niddesapadesu panassa āsevanto sodheti,",
  "atk-abh02a:1674_6": "bhāvento visodheti,",
  "atk-abh02a:1674_7": "bahulīkaronto parisodhetīti evamattho veditabbo.",
  "atk-abh02a:1674_8": "Mocetītiādīsupi eseva nayo.",
  "atk-abh02a:1675_0": "542- 543.",
  "atk-abh02a:1675_1": "Byāpādadosaṃ pahāyātiādīnampi imināva nayena attho veditabbo.",
  "atk-abh02a:1675_2": "Byāpajjati iminā cittaṃ pūtikummāsādayo viya pakatiṃ jahatīti byāpādo.",
  "atk-abh02a:1675_3": "Vikārappattiyā padussati,",
  "atk-abh02a:1675_4": "paraṃ vā padūseti vināsetīti padoso.",
  "atk-abh02a:1675_5": "Ubhayametaṃ kodhassevādhivacanaṃ.",
  "atk-abh02a:1675_6": "Teneva vuttaṃ “yo byāpādo so padoso;",
  "atk-abh02a:1675_7": "yo padoso so byāpādo”ti.",
  "atk-abh02a:1675_8": "Yasmā cesa sabbasaṅgāhikavasena niddiṭṭho,",
  "atk-abh02a:1675_9": "tasmā “sabbapāṇabhūtahitānukampī”ti avatvā “abyāpannacitto”ti ettakameva vuttaṃ.",
  "atk-abh02a:1676_0": "546.",
  "atk-abh02a:1676_1": "Thinaṃ cittagelaññaṃ,",
  "atk-abh02a:1676_2": "middhaṃ cetasikagelaññaṃ;",
  "atk-abh02a:1676_3": "thinañca middhañca thinamiddhaṃ.",
  "atk-abh02a:1676_4": "Santā hontīti ime dvepi dhammā nirodhasantatāya santā hontīti.",
  "atk-abh02a:1676_5": "Idaṃ sandhāyettha vacanabhedo kato.",
  "atk-abh02a:1677_0": "549.",
  "atk-abh02a:1677_1": "Ālokasaññīti rattimpi divāpi diṭṭhālokasañjānanasamatthāya vigatanīvaraṇāya parisuddhāya saññāya samannāgato.",
  "atk-abh02a:1678_0": "550.",
  "atk-abh02a:1678_1": "Sato sampajānoti satiyā ca ñāṇena ca samannāgato.",
  "atk-abh02a:1678_2": "Idaṃ ubhayaṃ ālokasaññāya upakārakattā vuttaṃ.",
  "atk-abh02a:1679_0": "553.",
  "atk-abh02a:1679_1": "Vigatathinamiddhatāya pana ālokasaññāya niddesapadesu cattattātiādīni aññamaññavevacanāneva.",
  "atk-abh02a:1679_2": "Tattha cattattāti cattakāraṇā.",
  "atk-abh02a:1679_3": "Sesapadesupi eseva nayo.",
  "atk-abh02a:1679_4": "Cattattāti idaṃ panettha sakabhāvapariccajanavasena vuttaṃ.",
  "atk-abh02a:1679_5": "Vantattāti idaṃ puna anādiyanabhāvadassanavasena.",
  "atk-abh02a:1679_6": "Muttattāti idaṃ santatito vinimocanavasena.",
  "atk-abh02a:1679_7": "Pahīnattāti idaṃ muttassāpi katthaci ṭhānābhāvavasena.",
  "atk-abh02a:1679_8": "Paṭinissaṭṭhattāti idaṃ pubbe ādinnapubbassa nissaggadassanavasena.",
  "atk-abh02a:1679_9": "Paṭimuñcato vā nissaṭṭhattā bhāvanābalena abhibhuyya nissaṭṭhattāti attho.",
  "atk-abh02a:1679_10": "Pahīnapaṭinissaṭṭhattāti yathāvikkhambhanavaseneva pahānaṃ hoti,",
  "atk-abh02a:1679_11": "punappunaṃ santatiṃ na ajjhāruhati,",
  "atk-abh02a:1679_12": "tathā paṭinissaṭṭhattāti.",
  "atk-abh02a:1679_13": "Ālokā hotīti sappabhā hoti.",
  "atk-abh02a:1679_14": "Nirāvaraṇaṭṭhena vivaṭā.",
  "atk-abh02a:1679_15": "Nirupakkilesaṭṭhena parisuddhā.",
  "atk-abh02a:1679_16": "Pabhassaraṭṭhena pariyodātā.",
  "atk-abh02a:1680_0": "556.",
  "atk-abh02a:1680_1": "Uddhaccakukkuccanti ettha uddhatākāro uddhaccaṃ,",
  "atk-abh02a:1680_2": "ārammaṇe anicchayatāya vatthujjhācāro kukkuccaṃ.",
  "atk-abh02a:1680_3": "Idhāpi “santā hontī”ti purimanayeneva vacanabhedo veditabbo.",
  "atk-abh02a:1681_0": "558.",
  "atk-abh02a:1681_1": "Tiṇṇavicikicchoti vicikicchaṃ taritvā atikkamitvā ṭhito.",
  "atk-abh02a:1681_2": "Niddesepissa tiṇṇoti idaṃ vicikicchāya animuggabhāvadassanavasena vuttaṃ.",
  "atk-abh02a:1681_3": "Uttiṇṇoti idaṃ tassā atikkamadassanavasena.",
  "atk-abh02a:1681_4": "Nittiṇṇoti idaṃ bhāvanābalena abhibhuyya upaddave tiṇṇabhāvadassanavasena.",
  "atk-abh02a:1681_5": "Pāraṅgatoti nibbicikicchābhāvasaṅkhātaṃ vicikicchāpāraṃ gato.",
  "atk-abh02a:1681_6": "Pāramanuppattoti tadeva pāraṃ bhāvanānuyogena pattoti.",
  "atk-abh02a:1681_7": "Evamassa paṭipattiyā saphalataṃ dasseti.",
  "atk-abh02a:1682_0": "559.",
  "atk-abh02a:1682_1": "Akathaṃkathīti ‘kathamidaṃ kathamida’nti evaṃ pavattāya kathaṃkathāya virahito.",
  "atk-abh02a:1682_2": "Kusalesu dhammesūti anavajjadhammesu.",
  "atk-abh02a:1682_3": "Na kaṅkhatīti ‘ime nu kho kusalā’ti kaṅkhaṃ na uppādeti.",
  "atk-abh02a:1682_4": "Na vicikicchatīti te dhamme sabhāvato vinicchetuṃ na kicchati,",
  "atk-abh02a:1682_5": "na kilamati.",
  "atk-abh02a:1682_6": "Akathaṃkathī hotīti ‘kathaṃ nu kho ime kusalā’ti kathaṃkathāya rahito hoti.",
  "atk-abh02a:1682_7": "Nikkathaṃkathī vigatakathaṃkathoti tasseva vevacanaṃ.",
  "atk-abh02a:1682_8": "Vacanattho panettha kathaṃkathāto nikkhantoti nikkathaṃkatho.",
  "atk-abh02a:1682_9": "Vigatā kathaṃkathā assāti vigatakathaṃkatho.",
  "atk-abh02a:1683_0": "562. Upakkileseti upakkilesabhūte. Te hi cittaṃ upagantvā kilissanti. Tasmā upakkilesāti vuccanti.",
  "atk-abh02a:1684_0": "563.",
  "atk-abh02a:1684_1": "Paññāya dubbalīkaraṇeti yasmā ime nīvaraṇā uppajjamānā anuppannāya lokiyalokuttarāya paññāya uppajjituṃ na denti,",
  "atk-abh02a:1684_2": "uppannā api aṭṭha samāpattiyo pañca vā abhiññāyo upacchinditvā pātenti,",
  "atk-abh02a:1684_3": "tasmā ‘paññāya dubbalīkaraṇā’ti vuccanti.",
  "atk-abh02a:1684_4": "‘Anuppannā ceva paññā na uppajjati,",
  "atk-abh02a:1684_5": "uppannā ca paññā nirujjhatī’ti idampi hi imamevatthaṃ sandhāya vuttaṃ.",
  "atk-abh02a:1684_6": "Sesamettha sabbaṃ heṭṭhā tattha tattha pakāsitattā uttānatthameva.",
  "atk-abh02a:1685_0": "564.",
  "atk-abh02a:1685_1": "Vivicceva kāmehītiādīsupi niddesesu yaṃ vattabbaṃ siyā,",
  "atk-abh02a:1685_2": "taṃ heṭṭhā cittuppādakaṇḍe rūpāvacaraniddese idheva ca tattha tattha vuttameva.",
  "atk-abh02a:1685_3": "Kevalañhi dutiyatatiyacatutthajjhānaniddesesupi yathā tāni jhānāni heṭṭhā ‘tivaṅgikaṃ jhānaṃ hoti,",
  "atk-abh02a:1685_4": "duvaṅgikaṃ jhānaṃ hotī’ti vuttāni,",
  "atk-abh02a:1685_5": "evaṃ avatvā “ajjhattaṃ sampasādana”ntiādivacanato pariyāyena sampasādādīhi saddhiṃ tāni aṅgāni gahetvā",
  "atk-abh02a:1685_6": "“jhānanti sampasādo pītisukhaṃ cittassekaggatā”tiādinā nayena taṃ taṃ jhānaṃ niddiṭṭhanti ayamettha viseso.",
  "atk-abh02a:1686_0": "588.",
  "atk-abh02a:1686_1": "Yaṃ taṃ ariyā ācikkhantītipadaniddese pana kiñcāpi ‘ācikkhanti desentī’tiādīni sabbāneva aññamaññavevacanāni,",
  "atk-abh02a:1686_2": "evaṃ santepi ‘upekkhako satimā sukhavihārī’tiādiuddesavasena ācikkhanti,",
  "atk-abh02a:1686_3": "niddesavasena desenti,",
  "atk-abh02a:1686_4": "paṭiniddesavasena paññāpenti,",
  "atk-abh02a:1686_5": "tena tena pakārena atthaṃ ṭhapetvā paṭṭhapenti,",
  "atk-abh02a:1686_6": "tassa tassatthassa kāraṇaṃ dassentā vivaranti,",
  "atk-abh02a:1686_7": "byañjanavibhāgaṃ dassentā vibhajanti,",
  "atk-abh02a:1686_8": "nikkujjitabhāvaṃ gambhīrabhāvañca nīharitvā vā sotūnaṃ ñāṇassa patiṭṭhaṃ janayantā uttāniṃ karonti,",
  "atk-abh02a:1686_9": "sabbehipi imehi ākārehi sotūnaṃ aññāṇandhakāraṃ vidhamentā pakāsentīti evamattho daṭṭhabbo.",
  "atk-abh02a:1687_0": "Samatikkamaniddesepi tattha tattha tehi tehi dhammehi vuṭṭhitattā atikkamanto,",
  "atk-abh02a:1687_1": "uparibhūmippattiyā vītikkanto,",
  "atk-abh02a:1687_2": "tato aparihānibhāvena samatikkantoti evamattho daṭṭhabbo.",
  "atk-abh02a:1688_0": "Suttantabhājanīyavaṇṇanā.",
  "atk-abh02a:1689_0": "2. Abhidhammabhājanīyavaṇṇanā",
  "atk-abh02a:1690_0": "623.",
  "atk-abh02a:1690_1": "Abhidhammabhājanīye heṭṭhā cittuppādakaṇḍe āgatanayeneva tanti ṭhapitā.",
  "atk-abh02a:1690_2": "Tasmā tattha sabbesampi kusalavipākakiriyavasena niddiṭṭhānaṃ jhānānaṃ tattha vuttanayeneva attho veditabbo.",
  "atk-abh02a:1690_3": "Suddhikanavakādibhedopi sabbo tattha vuttasadisoyevāti.",
  "atk-abh02a:1691_0": "Abhidhammabhājanīyavaṇṇanā.",
  "atk-abh02a:1692_0": "3. Pañhāpucchakavaṇṇanā",
  "atk-abh02a:1693_0": "638.",
  "atk-abh02a:1693_1": "Pañhāpucchake pāḷianusāreneva jhānānaṃ kusalādibhāvo veditabbo.",
  "atk-abh02a:1693_2": "Ārammaṇattikesu pana tiṇṇaṃ jhānānaṃ nimittārammaṇattā parittārammaṇādibhāvena navattabbatā veditabbā.",
  "atk-abh02a:1693_3": "Lokuttarā panettha maggakāle phalakāle vā siyā appamāṇārammaṇā.",
  "atk-abh02a:1693_4": "Catutthaṃ jhānaṃ siyā parittārammaṇanti ettha kusalato terasa catutthajjhānāni sabbatthapādakacatutthaṃ,",
  "atk-abh02a:1693_5": "iddhividhacatutthaṃ,",
  "atk-abh02a:1693_6": "dibbasotañāṇacatutthaṃ,",
  "atk-abh02a:1693_7": "cetopariyañāṇacatutthaṃ,",
  "atk-abh02a:1693_8": "pubbenivāsañāṇacatutthaṃ,",
  "atk-abh02a:1693_9": "dibbacakkhuñāṇacatutthaṃ,",
  "atk-abh02a:1693_10": "yathākammūpagañāṇacatutthaṃ,",
  "atk-abh02a:1693_11": "anāgataṃsañāṇacatutthaṃ,",
  "atk-abh02a:1693_12": "ākāsānañcāyatanādicatutthaṃ,",
  "atk-abh02a:1693_13": "lokuttaracatutthanti.",
  "atk-abh02a:1694_0": "Tattha sabbatthapādakacatutthaṃ navattabbārammaṇameva hoti.",
  "atk-abh02a:1695_0": "Iddhividhacatutthaṃ cittavasena kāyaṃ pariṇāmentassa adissamānena kāyena pāṭihāriyakaraṇe kāyārammaṇattā parittārammaṇaṃ,",
  "atk-abh02a:1695_1": "kāyavasena cittaṃ pariṇāmentassa dissamānena kāyena pāṭihāriyaṃ katvā brahmalokaṃ gacchantassa samāpatticittārammaṇattā mahaggatārammaṇaṃ.",
  "atk-abh02a:1696_0": "Dibbasotañāṇacatutthaṃ saddārammaṇattā parittārammaṇaṃ.",
  "atk-abh02a:1697_0": "Cetopariyañāṇacatutthaṃ kāmāvacaracittajānanakāle parittārammaṇaṃ,",
  "atk-abh02a:1697_1": "rūpāvacarārūpāvacaracittajānanakāle mahaggatārammaṇaṃ,",
  "atk-abh02a:1697_2": "lokuttaracittajānanakāle appamāṇārammaṇaṃ.",
  "atk-abh02a:1697_3": "Cetopariyañāṇalābhī pana puthujjano puthujjanānaṃyeva cittaṃ jānāti,",
  "atk-abh02a:1697_4": "na ariyānaṃ.",
  "atk-abh02a:1697_5": "Sotāpanno sotāpannassa ceva puthujjanassa ca;",
  "atk-abh02a:1697_6": "sakadāgāmī sakadāgāmino ceva heṭṭhimānañca dvinnaṃ;",
  "atk-abh02a:1697_7": "anāgāmī anāgāmino ceva heṭṭhimānañca tiṇṇaṃ;",
  "atk-abh02a:1697_8": "khīṇāsavo sabbesampi jānāti.",
  "atk-abh02a:1698_0": "Pubbenivāsañāṇacatutthaṃ kāmāvacarakkhandhānussaraṇakāle parittārammaṇaṃ,",
  "atk-abh02a:1698_1": "rūpāvacarārūpāvacarakkhandhānussaraṇakāle mahaggatārammaṇaṃ,",
  "atk-abh02a:1698_2": "“atīte buddhapaccekabuddhakhīṇāsavā maggaṃ bhāvayiṃsu,",
  "atk-abh02a:1698_3": "phalaṃ sacchikariṃsū”ti anussaraṇakāle appamāṇārammaṇaṃ,",
  "atk-abh02a:1698_4": "nāmagottānussaraṇakāle navattabbārammaṇaṃ.",
  "atk-abh02a:1699_0": "Dibbacakkhuñāṇacatutthaṃ vaṇṇārammaṇattā parittārammaṇaṃ.",
  "atk-abh02a:1700_0": "Yathākammūpagañāṇacatutthaṃ kāmāvacarakammānussaraṇakāle parittārammaṇaṃ,",
  "atk-abh02a:1700_1": "rūpāvacarārūpāvacarakammānussaraṇakāle mahaggatārammaṇaṃ.",
  "atk-abh02a:1701_0": "Anāgataṃsañāṇacatutthaṃ anāgate kāmadhātuyā nibbattijānanakāle parittārammaṇaṃ,",
  "atk-abh02a:1701_1": "rūpārūpabhavesu nibbattijānanakāle mahaggatārammaṇaṃ,",
  "atk-abh02a:1701_2": "“anāgate buddhapaccekabuddhakhīṇāsavā maggaṃ bhāvessanti,",
  "atk-abh02a:1701_3": "phalaṃ sacchikarissantī”ti jānanakāle appamāṇārammaṇaṃ,",
  "atk-abh02a:1701_4": "“anāgate saṅkho nāma rājā bhavissatī”tiādinā nayena nāmagottānussaraṇakāle navattabbārammaṇaṃ.",
  "atk-abh02a:1702_0": "Ākāsānañcāyatanaākiñcaññāyatanacatutthaṃ navattabbārammaṇaṃ.",
  "atk-abh02a:1702_1": "Viññāṇañcāyatananevasaññānāsaññāyatanacatutthaṃ mahaggatārammaṇaṃ.",
  "atk-abh02a:1703_0": "Lokuttaracatutthaṃ appamāṇārammaṇaṃ.",
  "atk-abh02a:1704_0": "Kiriyatopi tesaṃ dvādasannaṃ jhānānaṃ idameva ārammaṇavidhānaṃ.",
  "atk-abh02a:1704_1": "Tīṇi jhānāni namaggārammaṇāti paccavekkhaṇañāṇaṃ vā cetopariyādiñāṇaṃ vā maggaṃ ārammaṇaṃ kareyya,",
  "atk-abh02a:1704_2": "tīṇi jhānāni tathā appavattito namaggārammaṇā,",
  "atk-abh02a:1704_3": "sahajātahetuvasena pana siyā maggahetukā;",
  "atk-abh02a:1704_4": "vīriyajeṭṭhikāya vā vīmaṃsājeṭṭhikāya vā maggabhāvanāya maggādhipatino;",
  "atk-abh02a:1704_5": "chandacittajeṭṭhakakāle phalakāle ca navattabbā.",
  "atk-abh02a:1705_0": "Catutthaṃ jhānanti idhāpi kusalato terasasu catutthajjhānesu sabbatthapādakaiddhividhadibbasotadibbacakkhuyathākammūpagañāṇacatutthañceva",
  "atk-abh02a:1705_1": "catubbidhañca āruppacatutthaṃ maggārammaṇādibhāvena na vattabbaṃ.",
  "atk-abh02a:1705_2": "Cetopariyapubbenivāsaanāgataṃsañāṇacatutthaṃ pana maggārammaṇaṃ hoti.",
  "atk-abh02a:1705_3": "Na vattabbaṃ maggahetukaṃ maggādhipatīti vā;",
  "atk-abh02a:1705_4": "lokuttaracatutthaṃ maggārammaṇaṃ na hoti;",
  "atk-abh02a:1705_5": "maggakāle pana sahajātahetuvasena maggahetukaṃ;",
  "atk-abh02a:1705_6": "vīriyavīmaṃsājeṭṭhikāya maggabhāvanāya maggādhipati;",
  "atk-abh02a:1705_7": "chandacittajeṭṭhikāya ceva maggabhāvanāya phalakāle ca na vattabbaṃ.",
  "atk-abh02a:1705_8": "Kiriyatopi dvādasasu jhānesu ayameva nayo.",
  "atk-abh02a:1706_0": "Tīṇi jhānāni na vattabbāti atītādīsu ekadhammampi ārabbha appavattito navattabbāti veditabbā.",
  "atk-abh02a:1707_0": "Catutthaṃ jhānanti kusalato terasasu catutthajjhānesu sabbatthapādakacatutthaṃ navattabbārammaṇameva.",
  "atk-abh02a:1707_1": "Iddhividhacatutthaṃ kāyavasena cittapariṇāmane samāpatticittārammaṇattā atītārammaṇaṃ;",
  "atk-abh02a:1707_2": "“anāgate imāni pupphāni mā milāyiṃsu,",
  "atk-abh02a:1707_3": "dīpā mā nibbāyiṃsu,",
  "atk-abh02a:1707_4": "eko aggikkhandho samuṭṭhātu,",
  "atk-abh02a:1707_5": "pabbato samuṭṭhātū”ti adhiṭṭhānakāle anāgatārammaṇaṃ;",
  "atk-abh02a:1707_6": "cittavasena kāyapariṇāmanakāle kāyārammaṇattā paccuppannārammaṇaṃ.",
  "atk-abh02a:1707_7": "Dibbasotañāṇacatutthaṃ saddārammaṇattā paccuppanārammaṇaṃ.",
  "atk-abh02a:1707_8": "Cetopariyañāṇacatutthaṃ atīte sattadivasabbhantare uppajjitvā niruddhacittajānanakāle atītārammaṇaṃ;",
  "atk-abh02a:1707_9": "anāgate sattadivasabbhantare uppajjanakacittajānanakāle anāgatārammaṇaṃ.",
  "atk-abh02a:1707_10": "“Yathā imassa bhoto manosaṅkhārā paṇihitā imassa cittassa anantarā amuṃ nāma vitakkaṃ vitakkessatīti.",
  "atk-abh02a:1707_11": "So bahuñcepi ādisati,",
  "atk-abh02a:1707_12": "tatheva taṃ hoti no aññathā”ti iminā hi suttena cetopariyañāṇasseva pavatti pakāsitā.",
  "atk-abh02a:1707_13": "Addhānapaccuppannasantatipaccuppannavaseneva paccuppannaṃ ārabbha pavattikāle paccuppannārammaṇaṃ.",
  "atk-abh02a:1707_14": "Vitthārakathā panettha heṭṭhāaṭṭhakathākaṇḍavaṇṇanāyaṃ vuttanayeneva veditabbā.",
  "atk-abh02a:1708_0": "Pubbenivāsañāṇacatutthaṃ atītakkhandhānussaraṇakāle atītārammaṇaṃ,",
  "atk-abh02a:1708_1": "nāmagottānussaraṇakāle navattabbārammaṇaṃ.",
  "atk-abh02a:1708_2": "Dibbacakkhuñāṇacatutthaṃ vaṇṇārammaṇattā paccuppannārammaṇaṃ.",
  "atk-abh02a:1708_3": "Yathākammūpagañāṇacatutthaṃ atītakammameva ārammaṇaṃ karotīti atītārammaṇaṃ.",
  "atk-abh02a:1708_4": "Anāgataṃsañāṇacatutthaṃ anāgatakkhandhānussaraṇakāle anāgatārammaṇaṃ,",
  "atk-abh02a:1708_5": "nāmagottānussaraṇakāle navattabbārammaṇaṃ.",
  "atk-abh02a:1708_6": "Ākāsānañcāyatanaākiñcaññāyatanacatutthaṃ navattabbārammaṇameva.",
  "atk-abh02a:1708_7": "Viññāṇañcāyatananevasaññānāsaññāyatanacatutthaṃ atītārammaṇameva.",
  "atk-abh02a:1708_8": "Lokuttaracatutthaṃ navattabbārammaṇameva.",
  "atk-abh02a:1708_9": "Kiriyatopi dvādasasu catutthajjhānesu eseva nayo.",
  "atk-abh02a:1709_0": "Tīṇi jhānāni bahiddhārammaṇāti ajjhattato bahiddhābhūtaṃ nimittaṃ ārabbha pavattito bahiddhārammaṇā.",
  "atk-abh02a:1710_0": "Catutthaṃ jhānanti idhāpi kusalato terasasu catutthajjhānesu sabbatthapādakacatutthaṃ bahiddhārammaṇameva.",
  "atk-abh02a:1711_0": "Iddhividhacatutthaṃ kāyavasena cittapariṇāmanepi cittavasena kāyapariṇāmanepi attanova kāyacittārammaṇattā ajjhattārammaṇaṃ;",
  "atk-abh02a:1711_1": "“bahiddhā hatthimpi dassetī”tiādinā nayena pavattakāle bahiddhārammaṇaṃ.",
  "atk-abh02a:1712_0": "Dibbasotañāṇacatutthaṃ attano kucchigatasaddārammaṇakāle ajjhattārammaṇaṃ,",
  "atk-abh02a:1712_1": "parassa saddārammaṇakāle bahiddhārammaṇaṃ,",
  "atk-abh02a:1712_2": "ubhayavasenāpi ajjhattabahiddhārammaṇaṃ.",
  "atk-abh02a:1713_0": "Cetopariyañāṇacatutthaṃ bahiddhārammaṇameva.",
  "atk-abh02a:1714_0": "Pubbenivāsañāṇacatutthaṃ attano khandhānussaraṇakāle ajjhattārammaṇaṃ,",
  "atk-abh02a:1714_1": "parassa khandhānañceva nāmagottassa ca anussaraṇakāle bahiddhārammaṇaṃ.",
  "atk-abh02a:1715_0": "Dibbacakkhuñāṇacatutthaṃ attano rūpārammaṇakāle ajjhattārammaṇaṃ,",
  "atk-abh02a:1715_1": "parassa rūpārammaṇakāle bahiddhārammaṇaṃ,",
  "atk-abh02a:1715_2": "ubhayavasenāpi ajjhattabahiddhārammaṇaṃ.",
  "atk-abh02a:1716_0": "Yathākammūpagañāṇacatutthaṃ attano kammajānanakāle ajjhattārammaṇaṃ,",
  "atk-abh02a:1716_1": "parassa kammajānanakāle bahiddhārammaṇaṃ,",
  "atk-abh02a:1716_2": "ubhayavasenāpi ajjhattabahiddhārammaṇaṃ.",
  "atk-abh02a:1717_0": "Anāgataṃsañāṇacatutthaṃ attano anāgate nibbattijānanakāle ajjhattārammaṇaṃ,",
  "atk-abh02a:1717_1": "parassa khandhānussaraṇakāle ceva nāmagottānussaraṇakāle ca bahiddhārammaṇaṃ,",
  "atk-abh02a:1717_2": "ubhayavasenāpi ajjhattabahiddhārammaṇaṃ.",
  "atk-abh02a:1718_0": "Ākāsānañcāyatanacatutthaṃ bahiddhārammaṇaṃ.",
  "atk-abh02a:1718_1": "Ākiñcaññāyatanacatutthaṃ navattabbārammaṇaṃ.",
  "atk-abh02a:1718_2": "Viññāṇañcāyatananevasaññānāsaññāyatanacatutthaṃ ajjhattārammaṇaṃ.",
  "atk-abh02a:1719_0": "Lokuttaracatutthaṃ bahiddhārammaṇameva. Kiriyatopi dvādasasu jhānesu ayameva nayoti.",
  "atk-abh02a:1720_0": "Imasmiṃ pana jhānavibhaṅge sammāsambuddhena suttantabhājanīyepi lokiyalokuttaramissakāneva jhānāni kathitāni;",
  "atk-abh02a:1720_1": "abhidhammabhājanīyepi pañhāpucchakepi.",
  "atk-abh02a:1720_2": "Tayopi hi ete nayā tebhūmakadhammamissakattā ekaparicchedā eva.",
  "atk-abh02a:1720_3": "Evamayaṃ jhānavibhaṅgopi teparivaṭṭaṃ nīharitvāva bhājetvā dassitoti.",
  "atk-abh02a:1721_0": "Sammohavinodaniyā vibhaṅgaṭṭhakathāya",
  "atk-abh02a:1722_0": "Jhānavibhaṅgavaṇṇanā niṭṭhitā.",
  "atk-abh02a:1723_0": "13. Appamaññāvibhaṅgo",
  "atk-abh02a:1724_0": "1. Suttantabhājanīyavaṇṇanā",
  "atk-abh02a:1725_0": "642.",
  "atk-abh02a:1725_1": "Idāni tadanantare appamaññāvibhaṅge catassoti gaṇanaparicchedo.",
  "atk-abh02a:1725_2": "Appamaññāyoti pharaṇaappamāṇavasena appamaññāyo.",
  "atk-abh02a:1725_3": "Etā hi ārammaṇavasena appamāṇe vā satte pharanti,",
  "atk-abh02a:1725_4": "ekasattampi vā anavasesapharaṇavasena pharantīti pharaṇaappamāṇavasena appamaññāyoti vuccanti.",
  "atk-abh02a:1725_5": "Idha bhikkhūti imasmiṃ sāsane bhikkhu.",
  "atk-abh02a:1725_6": "Mettāsahagatenāti mettāya samannāgatena.",
  "atk-abh02a:1725_7": "Cetasāti cittena.",
  "atk-abh02a:1725_8": "Ekaṃ disanti ekissā disāya.",
  "atk-abh02a:1725_9": "Paṭhamapariggahitaṃ sattaṃ upādāya ekadisāpariyāpannasattapharaṇavasena vuttaṃ.",
  "atk-abh02a:1725_10": "Pharitvāti phusitvā ārammaṇaṃ katvā.",
  "atk-abh02a:1725_11": "Viharatīti brahmavihārādhiṭṭhitaṃ iriyāpathavihāraṃ pavatteti.",
  "atk-abh02a:1725_12": "Tathā dutiyanti yathā puratthimādīsu disāsu yaṃ kiñci ekaṃ disaṃ pharitvā viharati,",
  "atk-abh02a:1725_13": "tatheva tadanantaraṃ dutiyaṃ tatiyaṃ catutthañcāti attho.",
  "atk-abh02a:1726_0": "Iti uddhanti teneva ca nayena uparimaṃ disanti vuttaṃ hoti.",
  "atk-abh02a:1726_1": "Adho tiriyanti adhodisampi tiriyaṃdisampi evameva.",
  "atk-abh02a:1726_2": "Ettha ca adhoti heṭṭhā,",
  "atk-abh02a:1726_3": "tiriyanti anudisā.",
  "atk-abh02a:1726_4": "Evaṃ sabbadisāsu assamaṇḍale assamiva mettāsahagataṃ cittaṃ sāretipi paccāsāretipīti ettāvatā ekamekaṃ",
  "atk-abh02a:1726_5": "disaṃ pariggahetvā odhiso mettāpharaṇaṃ dassitaṃ.",
  "atk-abh02a:1726_6": "Sabbadhītiādi pana anodhiso dassanatthaṃ vuttaṃ.",
  "atk-abh02a:1726_7": "Tattha sabbadhīti sabbattha.",
  "atk-abh02a:1726_8": "Sabbattatāyāti sabbesu hīnamajjhimukkaṭṭhamittasapattamajjhattādippabhedesu attatāya ‘ayaṃ parasatto’ti vibhāgaṃ akatvā attasamatāyāti vuttaṃ hoti;",
  "atk-abh02a:1726_9": "atha vā sabbattatāyāti sabbena cittabhāvena īsakampi bahi avikkhipamānoti vuttaṃ hoti.",
  "atk-abh02a:1726_10": "Sabbāvantanti sabbasattavantaṃ,",
  "atk-abh02a:1726_11": "sabbasattayuttanti attho.",
  "atk-abh02a:1726_12": "Lokanti sattalokaṃ.",
  "atk-abh02a:1727_0": "Vipulenātievamādipariyāyadassanato panettha puna “mettāsahagatenā”ti vuttaṃ.",
  "atk-abh02a:1727_1": "Yasmā vā ettha odhiso pharaṇe viya puna ‘tathā’saddo ‘iti’saddo vā na vutto,",
  "atk-abh02a:1727_2": "tasmā puna “mettāsahagatena cetasā”ti vuttaṃ;",
  "atk-abh02a:1727_3": "nigamanavasena vā etaṃ vuttaṃ.",
  "atk-abh02a:1727_4": "Vipulenāti ettha ca pharaṇavasena vipulatā daṭṭhabbā.",
  "atk-abh02a:1727_5": "Bhūmivasena pana taṃ mahaggataṃ,",
  "atk-abh02a:1727_6": "paguṇavasena appamāṇaṃ,",
  "atk-abh02a:1727_7": "sattārammaṇavasena ca appamāṇaṃ,",
  "atk-abh02a:1727_8": "byāpādapaccatthikappahānena averaṃ,",
  "atk-abh02a:1727_9": "domanassappahānato abyāpajjhaṃ,",
  "atk-abh02a:1727_10": "niddukkhanti vuttaṃ hoti.",
  "atk-abh02a:1727_11": "Ayaṃ tāva “mettāsahagatena cetasā”tiādinā nayena ṭhapitāya mātikāya attho.",
  "atk-abh02a:1728_0": "643.",
  "atk-abh02a:1728_1": "Idāni yadetaṃ “kathañca,",
  "atk-abh02a:1728_2": "bhikkhave,",
  "atk-abh02a:1728_3": "mettāsahagatena cetasā”tiādinā nayena vuttaṃ padabhājanīyaṃ,",
  "atk-abh02a:1728_4": "tattha yasmā idaṃ kammaṭṭhānaṃ dosacaritassa sappāyaṃ,",
  "atk-abh02a:1728_5": "tasmā yathārūpe puggale ayaṃ mettā appanaṃ pāpuṇāti,",
  "atk-abh02a:1728_6": "taṃ mettāya vatthubhūtaṃ puggalaṃ tāva dassetuṃ seyyathāpi nāma ekaṃ puggalantiādi vuttaṃ.",
  "atk-abh02a:1728_7": "Tattha seyyathāpi nāmāti opammatthe nipāto,",
  "atk-abh02a:1728_8": "yathā ekaṃ puggalanti attho.",
  "atk-abh02a:1728_9": "Piyanti pemanīyaṃ.",
  "atk-abh02a:1728_10": "Manāpanti hadayavuḍḍhikaraṃ.",
  "atk-abh02a:1728_11": "Tattha pubbeva sannivāsena paccuppannahitena vā piyo nāma hoti,",
  "atk-abh02a:1728_12": "sīlādiguṇasamāyogena manāpo nāma;",
  "atk-abh02a:1728_13": "dānasamānattatāhi vā piyatā,",
  "atk-abh02a:1728_14": "piyavacanaatthacariyatāhi manāpatā veditabbā.",
  "atk-abh02a:1728_15": "Yasmā cettha piyatāya imassa byāpādassa pahānaṃ hoti,",
  "atk-abh02a:1728_16": "tato mettā sukhaṃ pharati,",
  "atk-abh02a:1728_17": "manāpatāya udāsīnatā na saṇṭhāti,",
  "atk-abh02a:1728_18": "hirottappañca paccupaṭṭhāti,",
  "atk-abh02a:1728_19": "tato hirottappānupālitā mettā na parihāyati,",
  "atk-abh02a:1728_20": "tasmā taṃ upamaṃ katvā idaṃ vuttaṃ –",
  "atk-abh02a:1728_21": "piyaṃ manāpanti.",
  "atk-abh02a:1728_22": "Mettāyeyyāti mettāya phareyya;",
  "atk-abh02a:1728_23": "tasmiṃ puggale mettaṃ kareyya pavatteyyāti attho.",
  "atk-abh02a:1728_24": "Evameva sabbe satteti yathā piyaṃ puggalaṃ mettāyeyya,",
  "atk-abh02a:1728_25": "evaṃ tasmiṃ puggale appanāppattāya vasībhāvaṃ upagatāya mettāya majjhattaverisaṅkhātepi sabbe satte anukkamena pharatīti attho.",
  "atk-abh02a:1728_26": "Metti mettāyanātiādīni vuttatthāneva.",
  "atk-abh02a:1729_0": "644. Vidisaṃ vāti padaṃ tiriyaṃ vāti etassa atthavibhāvanatthaṃ vuttaṃ.",
  "atk-abh02a:1730_0": "645.",
  "atk-abh02a:1730_1": "Pharitvāti ārammaṇakaraṇavasena phusitvā.",
  "atk-abh02a:1730_2": "Adhimuñcitvāti adhikabhāvena muñcitvā,",
  "atk-abh02a:1730_3": "yathā muttaṃ sumuttaṃ hoti suppasāritaṃ suvitthataṃ tathā muñcitvāti attho.",
  "atk-abh02a:1731_0": "648.",
  "atk-abh02a:1731_1": "Sabbadhiādiniddese yasmā tīṇipi etāni padāni sabbasaṅgāhikāni,",
  "atk-abh02a:1731_2": "tasmā nesaṃ ekatova atthaṃ dassetuṃ sabbena sabbantiādi vuttaṃ.",
  "atk-abh02a:1731_3": "Tassattho heṭṭhā vuttoyeva.",
  "atk-abh02a:1732_0": "650.",
  "atk-abh02a:1732_1": "Vipulādiniddese yasmā yaṃ appanāppattaṃ hutvā anantasattapharaṇavasena vipulaṃ,",
  "atk-abh02a:1732_2": "taṃ niyamato bhūmivasena mahaggataṃ hoti.",
  "atk-abh02a:1732_3": "Yañca mahaggataṃ taṃ appamāṇagocaravasena appamāṇaṃ.",
  "atk-abh02a:1732_4": "Yaṃ appamāṇaṃ taṃ paccatthikavighātavasena averaṃ.",
  "atk-abh02a:1732_5": "Yañca averaṃ taṃ vihatabyāpajjatāya abyāpajjaṃ.",
  "atk-abh02a:1732_6": "Tasmā “yaṃ vipulaṃ taṃ mahaggata”ntiādi vuttaṃ.",
  "atk-abh02a:1732_7": "Avero abyāpajjoti cettha liṅgavipariyāyena vuttaṃ.",
  "atk-abh02a:1732_8": "Manena vā saddhiṃ yojanā kātabbā –",
  "atk-abh02a:1732_9": "yaṃ appamāṇaṃ cittaṃ,",
  "atk-abh02a:1732_10": "so avero mano;",
  "atk-abh02a:1732_11": "yo avero so abyāpajjoti.",
  "atk-abh02a:1732_12": "Apicettha heṭṭhimaṃ heṭṭhimaṃ padaṃ uparimassa uparimassa,",
  "atk-abh02a:1732_13": "uparimaṃ vā uparimaṃ heṭṭhimassa heṭṭhimassa atthotipi veditabbo.",
  "atk-abh02a:1733_0": "653.",
  "atk-abh02a:1733_1": "Seyyathāpi nāma ekaṃ puggalaṃ duggataṃ durupetanti idampi karuṇāya vatthubhūtaṃ puggalaṃ dassetuṃ vuttaṃ.",
  "atk-abh02a:1733_2": "Evarūpasmiñhi puggale balavakāruññaṃ uppajjati.",
  "atk-abh02a:1733_3": "Tattha duggatanti dukkhena samaṅgībhāvaṃ gataṃ.",
  "atk-abh02a:1733_4": "Durupetanti kāyaduccaritādīhi upetaṃ.",
  "atk-abh02a:1733_5": "Gatikulabhogādivasena vā tamabhāve ṭhito puggalo duggato,",
  "atk-abh02a:1733_6": "kāyaduccaritādīhi upetattā tamaparāyaṇabhāve ṭhito durupetoti evamettha attho veditabbo.",
  "atk-abh02a:1734_0": "663.",
  "atk-abh02a:1734_1": "Ekaṃ puggalaṃ piyaṃ manāpanti idampi muditāya vatthubhūtaṃ puggalaṃ dassetuṃ vuttaṃ.",
  "atk-abh02a:1734_2": "Tattha gatikulabhogādivasena jotibhāve ṭhito piyo,",
  "atk-abh02a:1734_3": "kāyasucaritādīhi upetattā jotiparāyaṇabhāve ṭhito manāpoti veditabbo.",
  "atk-abh02a:1735_0": "673.",
  "atk-abh02a:1735_1": "Neva manāpaṃ na amanāpanti idampi upekkhāya vatthubhūtaṃ puggalaṃ dassetuṃ vuttaṃ.",
  "atk-abh02a:1735_2": "Tattha mittabhāvaṃ asampattatāya neva manāpo,",
  "atk-abh02a:1735_3": "amittabhāvaṃ asampattatāya na amanāpoti veditabbo.",
  "atk-abh02a:1735_4": "Sesamettha yaṃ vattabbaṃ siyā,",
  "atk-abh02a:1735_5": "taṃ sabbaṃ heṭṭhā cittuppādakaṇḍe vuttameva.",
  "atk-abh02a:1735_6": "Bhāvanāvidhānampi etesaṃ kammaṭṭhānānaṃ visuddhimagge vitthārato kathitamevāti.",
  "atk-abh02a:1736_0": "Suttantabhājanīyavaṇṇanā.",
  "atk-abh02a:1737_0": "2. Abhidhammabhājanīyavaṇṇanā",
  "atk-abh02a:1738_0": "Abhidhammabhājanīyaṃ kusalatopi vipākatopi kiriyatopi heṭṭhā cittuppādakaṇḍe bhājitanayeneva bhājitaṃ.",
  "atk-abh02a:1738_1": "Atthopissa tattha vuttanayeneva veditabbo.",
  "atk-abh02a:1739_0": "3. Pañhāpucchakavaṇṇanā",
  "atk-abh02a:1740_0": "Pañhāpucchake pāḷianusāreneva mettādīnaṃ kusalādibhāvo veditabbo.",
  "atk-abh02a:1740_1": "Ārammaṇattikesu pana sabbāpi tīsu tikesu navatabbārammaṇā eva.",
  "atk-abh02a:1740_2": "Ajjhattārammaṇattike bahiddhārammaṇāti.",
  "atk-abh02a:1740_3": "Imasmiṃ pana appamaññāvibhaṅge sammāsambuddhena suttantabhājanīyepi lokiyā eva appamaññāyo kathitā,",
  "atk-abh02a:1740_4": "abhidhammabhājanīyepi pañhāpucchakepi.",
  "atk-abh02a:1740_5": "Tayopi hi ete nayā lokiyattā ekaparicchedā eva.",
  "atk-abh02a:1740_6": "Evamayaṃ appamaññāvibhaṅgopi teparivaṭṭaṃ nīharitvāva bhājetvā dassitoti.",
  "atk-abh02a:1741_0": "Sammohavinodaniyā vibhaṅgaṭṭhakathāya",
  "atk-abh02a:1742_0": "Appamaññāvibhaṅgavaṇṇanā niṭṭhitā.",
  "atk-abh02a:1743_0": "14. Sikkhāpadavibhaṅgo",
  "atk-abh02a:1744_0": "1. Abhidhammabhājanīyavaṇṇanā",
  "atk-abh02a:1745_0": "703.",
  "atk-abh02a:1745_1": "Idāni tadanantare sikkhāpadavibhaṅge pañcāti gaṇanaparicchedo.",
  "atk-abh02a:1745_2": "Sikkhāpadānīti sikkhitabbapadāni;",
  "atk-abh02a:1745_3": "sikkhākoṭṭhāsāti attho.",
  "atk-abh02a:1745_4": "Apica upari āgatā sabbepi kusalā dhammā sikkhitabbato sikkhā.",
  "atk-abh02a:1745_5": "Pañcasu pana sīlaṅgesu yaṃkiñci aṅgaṃ tāsaṃ sikkhānaṃ patiṭṭhānaṭṭhena padanti sikkhānaṃ padattā sikkhāpadāni.",
  "atk-abh02a:1745_6": "Pāṇātipātāti pāṇassa atipātā ghātanā māraṇāti attho.",
  "atk-abh02a:1745_7": "Veramaṇīti virati.",
  "atk-abh02a:1745_8": "Adinnādānāti adinnassa ādānā;",
  "atk-abh02a:1745_9": "parapariggahitassa haraṇāti attho.",
  "atk-abh02a:1745_10": "Kāmesūti vatthukāmesu.",
  "atk-abh02a:1745_11": "Micchācārāti kilesakāmavasena lāmakācārā.",
  "atk-abh02a:1745_12": "Musāvādāti abhūtavādato.",
  "atk-abh02a:1745_13": "Surāmerayamajjapamādaṭṭhānāti ettha surāti piṭṭhasurā, pūvasurā,",
  "atk-abh02a:1745_14": "odanasurā,",
  "atk-abh02a:1745_15": "kiṇṇapakkhittā,",
  "atk-abh02a:1745_16": "sambhārasaṃyuttāti pañca surā.",
  "atk-abh02a:1745_17": "Merayanti pupphāsavo,",
  "atk-abh02a:1745_18": "phalāsavo, guḷāsavo,",
  "atk-abh02a:1745_19": "madhvāsavo,",
  "atk-abh02a:1745_20": "sambhārasaṃyuttoti pañca āsavā.",
  "atk-abh02a:1745_21": "Tadubhayampi madanīyaṭṭhena majjaṃ.",
  "atk-abh02a:1745_22": "Yāya cetanāya taṃ pivanti,",
  "atk-abh02a:1745_23": "sā pamādakāraṇattā pamādaṭṭhānaṃ;",
  "atk-abh02a:1745_24": "tasmā surāmerayamajjapamādaṭṭhānā.",
  "atk-abh02a:1745_25": "Ayaṃ tāvettha mātikānikkhepassa attho.",
  "atk-abh02a:1746_0": "704.",
  "atk-abh02a:1746_1": "Padabhājanīye pana yasmiṃ samaye kāmāvacarantiādi sabbaṃ heṭṭhā vuttanayattā uttānatthameva.",
  "atk-abh02a:1746_2": "Yasmā pana na kevalaṃ viratiyeva sikkhāpadaṃ,",
  "atk-abh02a:1746_3": "cetanāpi sikkhāpadameva,",
  "atk-abh02a:1746_4": "tasmā taṃ dassetuṃ dutiyanayo dassito.",
  "atk-abh02a:1746_5": "Yasmā ca na kevalaṃ eteyeva dve dhammā sikkhāpadaṃ,",
  "atk-abh02a:1746_6": "cetanāsampayuttā pana paropaṇṇāsadhammāpi sikkhitabbakoṭṭhāsato sikkhāpadameva,",
  "atk-abh02a:1746_7": "tasmā tatiyanayopi dassito.",
  "atk-abh02a:1747_0": "Tattha duvidhaṃ sikkhāpadaṃ pariyāyasikkhāpadaṃ nippariyāyasikkhāpadañca.",
  "atk-abh02a:1747_1": "Tattha virati nippariyāyasikkhāpadaṃ.",
  "atk-abh02a:1747_2": "Sā hi “pāṇātipātā veramaṇī”ti pāḷiyaṃ āgatā,",
  "atk-abh02a:1747_3": "no cetanā.",
  "atk-abh02a:1747_4": "Viramanto ca tāya eva tato tato viramati,",
  "atk-abh02a:1747_5": "na cetanāya.",
  "atk-abh02a:1747_6": "Cetanaṃ pana āharitvā dassesi.",
  "atk-abh02a:1747_7": "Tathā sesacetanāsampayuttadhamme.",
  "atk-abh02a:1747_8": "Vītikkamakāle hi veracetanā dussīlyaṃ nāma.",
  "atk-abh02a:1747_9": "Tasmā sā viratikālepi susīlyavasena vuttā.",
  "atk-abh02a:1747_10": "Phassādayo taṃsampayuttattā gahitāti.",
  "atk-abh02a:1748_0": "Idāni etesu sikkhāpadesu ñāṇasamuttejanatthaṃ imesaṃ pāṇātipātādīnaṃ dhammato,",
  "atk-abh02a:1748_1": "koṭṭhāsato,",
  "atk-abh02a:1748_2": "ārammaṇato, vedanāto, mūlato, kammato,",
  "atk-abh02a:1748_3": "sāvajjato,",
  "atk-abh02a:1748_4": "payogato ca vinicchayo veditabbo.",
  "atk-abh02a:1749_0": "Tattha ‘dhammato’ti pañcapete pāṇātipātādayo cetanādhammāva honti.",
  "atk-abh02a:1749_1": "‘Koṭṭhāsato’ pañcapi kammapathā eva.",
  "atk-abh02a:1750_0": "‘Ārammaṇato’ pāṇātipāto jīvitindriyārammaṇo.",
  "atk-abh02a:1750_1": "Adinnādānaṃ sattārammaṇaṃ vā saṅkhārārammaṇaṃ vā.",
  "atk-abh02a:1750_2": "Micchācāro itthipurisārammaṇo.",
  "atk-abh02a:1750_3": "Musāvādo sattārammaṇo vā saṅkhārārammaṇo vā.",
  "atk-abh02a:1750_4": "Surāpānaṃ saṅkhārārammaṇaṃ.",
  "atk-abh02a:1751_0": "‘Vedanāto’ pāṇātipāto dukkhavedano.",
  "atk-abh02a:1751_1": "Adinnādānaṃ tivedanaṃ.",
  "atk-abh02a:1751_2": "Tañhi haṭṭhatuṭṭhassa adinnaṃ ādiyato sukhavedanaṃ hoti,",
  "atk-abh02a:1751_3": "bhītakāle dukkhavedanaṃ,",
  "atk-abh02a:1751_4": "majjhattassa hutvā gaṇhato adukkhamasukhavedanaṃ.",
  "atk-abh02a:1751_5": "Micchācāro sukhavedano vā adukkhamasukhavedano vā.",
  "atk-abh02a:1751_6": "Musāvādo adinnādānaṃ viya tivedano.",
  "atk-abh02a:1751_7": "Surāpānaṃ sukhamajjhattavedanaṃ.",
  "atk-abh02a:1752_0": "‘Mūlato’ pāṇātipāto dosamohamūlo.",
  "atk-abh02a:1752_1": "Adinnādānaṃ kiñcikāle lobhamohamūlaṃ,",
  "atk-abh02a:1752_2": "kiñcikāle dosamohamūlaṃ.",
  "atk-abh02a:1752_3": "Micchācāro lobhamohamūlo.",
  "atk-abh02a:1752_4": "Musāvādo kiñcikāle lobhamohamūlo,",
  "atk-abh02a:1752_5": "kiñcikāle dosamohamūlo.",
  "atk-abh02a:1752_6": "Surāpānaṃ lobhamohamūlaṃ.",
  "atk-abh02a:1753_0": "‘Kammato’ musāvādo cettha vacīkammaṃ. Sesā kāyakammameva.",
  "atk-abh02a:1754_0": "‘Sāvajjato’ pāṇātipāto atthi appasāvajjo,",
  "atk-abh02a:1754_1": "atthi mahāsāvajjo.",
  "atk-abh02a:1754_2": "Tathā adinnādānādīni.",
  "atk-abh02a:1754_3": "Tesaṃ nānākaraṇaṃ heṭṭhā dassitameva.",
  "atk-abh02a:1755_0": "Ayaṃ pana aparo nayo –",
  "atk-abh02a:1755_1": "kunthakipillikassa hi vadho appasāvajjo,",
  "atk-abh02a:1755_2": "tato mahantatarassa mahāsāvajjo;",
  "atk-abh02a:1755_3": "sopi appasāvajjo,",
  "atk-abh02a:1755_4": "tato mahantatarāya sakuṇikāya mahāsāvajjo;",
  "atk-abh02a:1755_5": "tato godhāya,",
  "atk-abh02a:1755_6": "tato sasakassa,",
  "atk-abh02a:1755_7": "tato migassa,",
  "atk-abh02a:1755_8": "tato gavayassa,",
  "atk-abh02a:1755_9": "tato assassa,",
  "atk-abh02a:1755_10": "tato hatthissa vadho mahāsāvajjo,",
  "atk-abh02a:1755_11": "tatopi dussīlamanussassa,",
  "atk-abh02a:1755_12": "tato gorūpasīlakamanussassa,",
  "atk-abh02a:1755_13": "tato saraṇagatassa,",
  "atk-abh02a:1755_14": "tato pañcasikkhāpadikassa,",
  "atk-abh02a:1755_15": "tato sāmaṇerassa,",
  "atk-abh02a:1755_16": "tato puthujjanabhikkhuno,",
  "atk-abh02a:1755_17": "tato sotāpannassa,",
  "atk-abh02a:1755_18": "tato sakadāgāmissa,",
  "atk-abh02a:1755_19": "tato anāgāmissa,",
  "atk-abh02a:1755_20": "tato khīṇāsavassa vadho atimahāsāvajjoyeva.",
  "atk-abh02a:1756_0": "Adinnādānaṃ dussīlassa santake appasāvajjaṃ,",
  "atk-abh02a:1756_1": "tato gorūpasīlakassa santake mahāsāvajjaṃ;",
  "atk-abh02a:1756_2": "tato saraṇagatassa,",
  "atk-abh02a:1756_3": "tato pañcasikkhāpadikassa,",
  "atk-abh02a:1756_4": "tato sāmaṇerassa,",
  "atk-abh02a:1756_5": "tato puthujjanabhikkhuno,",
  "atk-abh02a:1756_6": "tato sotāpannassa,",
  "atk-abh02a:1756_7": "tato sakadāgāmissa,",
  "atk-abh02a:1756_8": "tato anāgāmissa santake mahāsāvajjaṃ,",
  "atk-abh02a:1756_9": "tato khīṇāsavassa santake atimahāsāvajjaṃyeva.",
  "atk-abh02a:1757_0": "Micchācāro dussīlāya itthiyā vītikkame appasāvajjo,",
  "atk-abh02a:1757_1": "tato gorūpasīlakāya mahāsāvajjo;",
  "atk-abh02a:1757_2": "tato saraṇagatāya,",
  "atk-abh02a:1757_3": "pañcasikkhāpadikāya,",
  "atk-abh02a:1757_4": "sāmaṇeriyā,",
  "atk-abh02a:1757_5": "puthujjanabhikkhuniyā,",
  "atk-abh02a:1757_6": "sotāpannāya,",
  "atk-abh02a:1757_7": "sakadāgāminiyā,",
  "atk-abh02a:1757_8": "tato anāgāminiyā vītikkame mahāsāvajjo,",
  "atk-abh02a:1757_9": "khīṇāsavāya pana bhikkhuniyā ekantamahāsāvajjova.",
  "atk-abh02a:1758_0": "Musāvādo kākaṇikamattassa atthāya musākathane appasāvajjo,",
  "atk-abh02a:1758_1": "tato aḍḍhamāsakassa,",
  "atk-abh02a:1758_2": "māsakassa,",
  "atk-abh02a:1758_3": "pañcamāsakassa,",
  "atk-abh02a:1758_4": "aḍḍhakahāpaṇassa,",
  "atk-abh02a:1758_5": "kahāpaṇassa,",
  "atk-abh02a:1758_6": "tato anagghaniyabhaṇḍassa atthāya musākathane mahāsāvajjo,",
  "atk-abh02a:1758_7": "musā kathetvā pana saṅghaṃ bhindantassa ekantamahāsāvajjova.",
  "atk-abh02a:1759_0": "Surāpānaṃ pasatamattassa pāne appasāvajjaṃ,",
  "atk-abh02a:1759_1": "añjalimattassa pāne mahāsāvajjaṃ;",
  "atk-abh02a:1759_2": "kāyacālanasamatthaṃ pana bahuṃ pivitvā gāmaghātanigamaghātakammaṃ karontassa ekantamahāsāvajjameva.",
  "atk-abh02a:1760_0": "Pāṇātipātañhi patvā khīṇāsavassa vadho mahāsāvajjo;",
  "atk-abh02a:1760_1": "adinnādānaṃ patvā khīṇāsavasantakassa haraṇaṃ,",
  "atk-abh02a:1760_2": "micchācāraṃ patvā khīṇāsavāya bhikkhuniyā vītikkamanaṃ,",
  "atk-abh02a:1760_3": "musāvādaṃ patvā musāvādena saṅghabhedo,",
  "atk-abh02a:1760_4": "surāpānaṃ patvā kāyacālanasamatthaṃ bahuṃ pivitvā gāmanigamaghātanaṃ mahāsāvajjaṃ.",
  "atk-abh02a:1760_5": "Sabbehipi panetehi musāvādena saṅghabhedanameva mahāsāvajjaṃ.",
  "atk-abh02a:1760_6": "Tañhi kappaṃ niraye pācanasamatthaṃ mahākibbisaṃ.",
  "atk-abh02a:1761_0": "‘Payogato’ti pāṇātipāto sāhatthikopi hoti āṇattikopi.",
  "atk-abh02a:1761_1": "Tathā adinnādānaṃ.",
  "atk-abh02a:1761_2": "Micchācāramusāvādasurāpānāni sāhatthikānevāti.",
  "atk-abh02a:1762_0": "Evamettha pāṇātipātādīnaṃ dhammādivasena vinicchayaṃ ñatvā pāṇātipātā veramaṇītiādīnampi dhammato,",
  "atk-abh02a:1762_1": "koṭṭhāsato,",
  "atk-abh02a:1762_2": "ārammaṇato, vedanāto, mūlato, kammato, khaṇḍato,",
  "atk-abh02a:1762_3": "samādānato,",
  "atk-abh02a:1762_4": "payogato ca vinicchayo veditabbo.",
  "atk-abh02a:1763_0": "Tattha ‘dhammato’ti pariyāyasīlavasena paṭipāṭiyā pañca cetanādhammāva.",
  "atk-abh02a:1763_1": "‘Koṭṭhāsato’ti pañcapi kammapathā eva.",
  "atk-abh02a:1763_2": "‘Ārammaṇato’ti pāṇātipātā veramaṇī parassa jīvitindriyaṃ ārammaṇaṃ katvā attano veracetanāya viramati.",
  "atk-abh02a:1763_3": "Itarāsupi eseva nayo.",
  "atk-abh02a:1763_4": "Sabbāpi hi etā vītikkamitabbavatthuṃ ārammaṇaṃ katvā veracetanāhiyeva viramanti.",
  "atk-abh02a:1763_5": "‘Vedanāto’ti sabbāpi sukhavedanā vā honti majjhattavedanā vā.",
  "atk-abh02a:1763_6": "‘Mūlato’ti ñāṇasampayuttacittena viramantassa alobhaadosaamohamūlā honti,",
  "atk-abh02a:1763_7": "ñāṇavippayuttacittena viramantassa alobhaadosamūlā honti.",
  "atk-abh02a:1763_8": "‘Kammato’ti musāvādā veramaṇīyevettha vacīkammaṃ;",
  "atk-abh02a:1763_9": "sesā kāyakammaṃ.",
  "atk-abh02a:1763_10": "‘Khaṇḍato’ti gahaṭṭhā yaṃ yaṃ vītikkamanti,",
  "atk-abh02a:1763_11": "taṃ tadeva khaṇḍaṃ hoti bhijjati,",
  "atk-abh02a:1763_12": "avasesaṃ na bhijjati. Kasmā?",
  "atk-abh02a:1763_13": "Gahaṭṭhā hi anibaddhasīlā honti,",
  "atk-abh02a:1763_14": "yaṃ yaṃ sakkonti taṃ tadeva gopenti.",
  "atk-abh02a:1763_15": "Sāmaṇerānaṃ pana ekasmiṃ vītikkamante sabbāni bhijjanti.",
  "atk-abh02a:1763_16": "Na kevalañca etāni,",
  "atk-abh02a:1763_17": "sesasīlānipi bhijjantiyeva.",
  "atk-abh02a:1763_18": "Tesaṃ pana vītikkamo daṇḍakammavatthuko.",
  "atk-abh02a:1763_19": "‘Puna evarūpaṃ na karissāmī’ti daṇḍakamme kate sīlaṃ paripuṇṇaṃ hoti.",
  "atk-abh02a:1763_20": "‘Samādānato’ti sayameva ‘pañca sīlāni adhiṭṭhahāmī’ti adhiṭṭhahantenapi,",
  "atk-abh02a:1763_21": "pāṭiyekkaṃ pāṭiyekkaṃ samādiyantenapi samādiṇṇāni honti.",
  "atk-abh02a:1763_22": "Aññassa santike nisīditvā ‘pañca sīlāni samādiyāmī’ti samādiyantenapi,",
  "atk-abh02a:1763_23": "pāṭiyekkaṃ pāṭiyekkaṃ samādiyantenapi samādinnāneva honti.",
  "atk-abh02a:1763_24": "‘Payogato’ sabbānipi sāhatthikapayogānevāti veditabbāni.",
  "atk-abh02a:1764_0": "712.",
  "atk-abh02a:1764_1": "Idāni yāsaṃ sikkhānaṃ koṭṭhāsabhāvena imāni pañca sikkhāpadāni vuttāni,",
  "atk-abh02a:1764_2": "tāni dassetuṃ katame dhammā sikkhāti ayaṃ sikkhāvāro āraddho.",
  "atk-abh02a:1764_3": "Tattha yasmā sabbepi catubhūmakakusalā dhammā sikkhitabbabhāvato sikkhā,",
  "atk-abh02a:1764_4": "tasmā te dassetuṃ yasmiṃ samaye kāmāvacarantiādi vuttaṃ.",
  "atk-abh02a:1764_5": "Tattha heṭṭhā cittuppādakaṇḍe vuttanayeneva pāḷiṃ vitthāretvā attho veditabbo.",
  "atk-abh02a:1764_6": "Idha pana mukhamattameva dassitanti.",
  "atk-abh02a:1765_0": "Abhidhammabhājanīyavaṇṇanā.",
  "atk-abh02a:1766_0": "3. Pañhāpucchakavaṇṇanā",
  "atk-abh02a:1767_0": "714.",
  "atk-abh02a:1767_1": "Pañhāpucchake pāḷianusāreneva sikkhāpadānaṃ kusalādibhāvo veditabbo.",
  "atk-abh02a:1767_2": "Ārammaṇattikesu pana yāni sikkhāpadāni ettha sattārammaṇānīti vuttāni,",
  "atk-abh02a:1767_3": "tāni yasmā sattoti saṅkhaṃ gate saṅkhāreyeva ārammaṇaṃ karonti,",
  "atk-abh02a:1767_4": "yasmā ca sabbānipi etāni sampattavirativaseneva niddiṭṭhāni,",
  "atk-abh02a:1767_5": "tasmā “parittārammaṇā”ti ca “paccuppannārammaṇā”ti ca vuttaṃ.",
  "atk-abh02a:1767_6": "Yato pana viramati tassa vatthuno accantabahiddhattā sabbesampi bahiddhārammaṇatā veditabbāti.",
  "atk-abh02a:1768_0": "Imasmiṃ pana sikkhāpadavibhaṅge sammāsambuddhena abhidhammabhājanīyepi pañhāpucchakepi lokiyāneva sikkhāpadāni kathitāni.",
  "atk-abh02a:1768_1": "Ubhopi hi ete nayā lokiyattā ekaparicchedā eva.",
  "atk-abh02a:1768_2": "Evamayaṃ sikkhāpadavibhaṅgo dveparivaṭṭaṃ nīharitvāva bhājetvā dassitoti.",
  "atk-abh02a:1769_0": "Sammohavinodaniyā vibhaṅgaṭṭhakathāya",
  "atk-abh02a:1770_0": "Sikkhāpadavibhaṅgavaṇṇanā niṭṭhitā.",
  "atk-abh02a:1771_0": "15. Paṭisambhidāvibhaṅgo",
  "atk-abh02a:1772_0": "1. Suttantabhājanīyaṃ",
  "atk-abh02a:1773_0": "1. Saṅgahavāravaṇṇanā",
  "atk-abh02a:1774_0": "718.",
  "atk-abh02a:1774_1": "Idāni tadanantare paṭisambhidāvibhaṅge catassoti gaṇanaparicchedo.",
  "atk-abh02a:1774_2": "Paṭisambhidāti pabhedā.",
  "atk-abh02a:1774_3": "Yasmā pana parato atthe ñāṇaṃ atthapaṭisambhidātiādimāha,",
  "atk-abh02a:1774_4": "tasmā na aññassa kassaci pabhedā,",
  "atk-abh02a:1774_5": "ñāṇasseva pabhedāti veditabbā.",
  "atk-abh02a:1774_6": "Iti “catasso paṭisambhidā”ti padena cattāro ñāṇappabhedāti ayamattho saṅgahito.",
  "atk-abh02a:1774_7": "Atthapaṭisambhidāti atthe paṭisambhidā;",
  "atk-abh02a:1774_8": "atthappabhedassa sallakkhaṇavibhāvanāvavatthānakaraṇasamatthaṃ atthe pabhedagataṃ ñāṇanti attho.",
  "atk-abh02a:1774_9": "Sesapadesupi eseva nayo.",
  "atk-abh02a:1774_10": "Dhammappabhedassa hi sallakkhaṇavibhāvanāvavatthānakaraṇasamatthaṃ dhamme pabhedagataṃ ñāṇaṃ dhammapaṭisambhidā nāma.",
  "atk-abh02a:1774_11": "Niruttippabhedassa sallakkhaṇavibhāvanāvavatthānakaraṇasamatthaṃ niruttābhilāpe pabhedagataṃ ñāṇaṃ niruttipaṭisambhidā nāma.",
  "atk-abh02a:1774_12": "Paṭibhānappabhedassa sallakkhaṇavibhāvanāvavatthānakaraṇasamatthaṃ paṭibhāne pabhedagataṃ ñāṇaṃ paṭibhānapaṭisambhidā nāma.",
  "atk-abh02a:1775_0": "Idāni yathānikkhittā paṭisambhidā bhājetvā dassento atthe ñāṇaṃ atthapaṭisambhidātiādimāha.",
  "atk-abh02a:1775_1": "Tattha atthoti saṅkhepato hetuphalaṃ.",
  "atk-abh02a:1775_2": "Tañhi hetuvasena araṇīyaṃ gantabbaṃ pattabbaṃ,",
  "atk-abh02a:1775_3": "tasmā atthoti vuccati.",
  "atk-abh02a:1775_4": "Pabhedato pana yaṃkiñci paccayasamuppannaṃ, nibbānaṃ,",
  "atk-abh02a:1775_5": "bhāsitattho, vipāko,",
  "atk-abh02a:1775_6": "kiriyāti ime pañca dhammā atthoti veditabbā.",
  "atk-abh02a:1775_7": "Taṃ atthaṃ paccavekkhantassa tasmiṃ atthe pabhedagataṃ ñāṇaṃ atthapaṭisambhidā.",
  "atk-abh02a:1776_0": "Dhammoti saṅkhepato paccayo.",
  "atk-abh02a:1776_1": "So hi yasmā taṃ taṃ vidahati pavatteti ceva pāpeti ca,",
  "atk-abh02a:1776_2": "tasmā dhammoti vuccati.",
  "atk-abh02a:1776_3": "Pabhedato pana yo koci phalanibbattako hetu,",
  "atk-abh02a:1776_4": "ariyamaggo, bhāsitaṃ, kusalaṃ,",
  "atk-abh02a:1776_5": "akusalanti ime pañca dhammā dhammoti veditabbā.",
  "atk-abh02a:1776_6": "Taṃ dhammaṃ paccavekkhantassa tasmiṃ dhamme pabhedagataṃ ñāṇaṃ dhammapaṭisambhidā.",
  "atk-abh02a:1777_0": "Tatra dhammaniruttābhilāpe ñāṇanti tasmiṃ atthe ca dhamme ca yā sabhāvanirutti,",
  "atk-abh02a:1777_1": "tassā abhilāpe taṃ sabhāvaniruttiṃ saddaṃ ārammaṇaṃ katvā paccavekkhantassa tasmiṃ sabhāvaniruttābhilāpe pabhedagataṃ ñāṇaṃ niruttipaṭisambhidā.",
  "atk-abh02a:1777_2": "Evamayaṃ niruttipaṭisambhidā saddārammaṇā nāma jātā,",
  "atk-abh02a:1777_3": "na paññattiārammaṇā. Kasmā?",
  "atk-abh02a:1777_4": "Yasmā saddaṃ sutvā “ayaṃ sabhāvanirutti,",
  "atk-abh02a:1777_5": "ayaṃ na sabhāvaniruttī”ti jānanti.",
  "atk-abh02a:1777_6": "Paṭisambhidāppatto hi “phasso”ti vutte “ayaṃ sabhāvaniruttī”ti jānāti,",
  "atk-abh02a:1777_7": "“phassā”ti vā “phassa”nti vā vutte pana “ayaṃ na sabhāvaniruttī”ti jānāti.",
  "atk-abh02a:1777_8": "Vedanādīsupi eseva nayo.",
  "atk-abh02a:1777_9": "Aññaṃ panesa nāmaākhyātaupasaggabyañjanasaddaṃ jānāti na jānātīti?",
  "atk-abh02a:1777_10": "Yadaggena saddaṃ sutvā “ayaṃ sabhāvanirutti,",
  "atk-abh02a:1777_11": "ayaṃ na sabhāvaniruttī”ti jānāti,",
  "atk-abh02a:1777_12": "tadaggena tampi jānissatīti.",
  "atk-abh02a:1777_13": "Taṃ pana nayidaṃ paṭisambhidākiccanti paṭikkhipitvā idaṃ vatthu kathitaṃ –",
  "atk-abh02a:1778_0": "Tissadattatthero kira bodhimaṇḍe suvaṇṇasalākaṃ gahetvā aṭṭhārasasu bhāsāsu ‘katarabhāsāya kathemī’ti pavāresi.",
  "atk-abh02a:1778_1": "Taṃ pana tena attano uggahe ṭhatvā pavāritaṃ,",
  "atk-abh02a:1778_2": "na paṭisambhidāya ṭhitena.",
  "atk-abh02a:1778_3": "So hi mahāpaññatāya taṃ taṃ bhāsaṃ kathāpetvā kathāpetvā uggaṇhi;",
  "atk-abh02a:1778_4": "tato uggahe ṭhatvā evaṃ pavāresi.",
  "atk-abh02a:1779_0": "Bhāsaṃ nāma sattā uggaṇhantīti vatvā ca panettha idaṃ kathitaṃ.",
  "atk-abh02a:1779_1": "Mātāpitaro hi daharakāle kumārake mañce vā pīṭhe vā nipajjāpetvā taṃ taṃ kathayamānā tāni tāni kiccāni karonti.",
  "atk-abh02a:1779_2": "Dārakā tesaṃ taṃ taṃ bhāsaṃ vavatthāpenti –",
  "atk-abh02a:1779_3": "iminā idaṃ vuttaṃ,",
  "atk-abh02a:1779_4": "iminā idaṃ vuttanti.",
  "atk-abh02a:1779_5": "Gacchante gacchante kāle sabbampi bhāsaṃ jānanti.",
  "atk-abh02a:1779_6": "Mātā damiḷī,",
  "atk-abh02a:1779_7": "pitā andhako.",
  "atk-abh02a:1779_8": "Tesaṃ jāto dārako sace mātukathaṃ paṭhamaṃ suṇāti,",
  "atk-abh02a:1779_9": "damiḷabhāsaṃ bhāsissati;",
  "atk-abh02a:1779_10": "sace pitukathaṃ paṭhamaṃ suṇāti,",
  "atk-abh02a:1779_11": "andhakabhāsaṃ bhāsissati.",
  "atk-abh02a:1779_12": "Ubhinnampi pana kathaṃ assuṇanto māgadhabhāsaṃ bhāsissati.",
  "atk-abh02a:1780_0": "Yopi agāmake mahāraññe nibbatto,",
  "atk-abh02a:1780_1": "tattha añño kathento nāma natthi,",
  "atk-abh02a:1780_2": "sopi attano dhammatāya vacanaṃ samuṭṭhāpento māgadhabhāsameva bhāsissati. Niraye,",
  "atk-abh02a:1780_3": "tiracchānayoniyaṃ,",
  "atk-abh02a:1780_4": "pettivisaye,",
  "atk-abh02a:1780_5": "manussaloke,",
  "atk-abh02a:1780_6": "devaloketi sabbattha māgadhabhāsāva ussannā.",
  "atk-abh02a:1780_7": "Tattha sesā oṭṭakirātaandhakayonakadamiḷabhāsādikā aṭṭhārasa bhāsā parivattanti.",
  "atk-abh02a:1780_8": "Ayamevekā yathābhuccabrahmavohāraariyavohārasaṅkhātā māgadhabhāsā na parivattati.",
  "atk-abh02a:1780_9": "Sammāsabuddhopi tepiṭakaṃ buddhavacanaṃ tantiṃ āropento māgadhabhāsāya eva āropesi. Kasmā?",
  "atk-abh02a:1780_10": "Evañhi atthaṃ āharituṃ sukhaṃ hoti.",
  "atk-abh02a:1780_11": "Māgadhabhāsāya hi tantiṃ āruḷhassa buddhavacanassa paṭisambhidāppattānaṃ sotapathāgamanameva papañco;",
  "atk-abh02a:1780_12": "sote pana saṅghaṭṭitamatteyeva nayasatena nayasahassena attho upaṭṭhāti.",
  "atk-abh02a:1780_13": "Aññāya pana bhāsāya tantiṃ āruḷhaṃ pothetvā pothetvā uggahetabbaṃ hoti.",
  "atk-abh02a:1780_14": "Bahumpi uggahetvā pana puthujjanassa paṭisambhidāppatti nāma natthi.",
  "atk-abh02a:1780_15": "Ariyasāvako no paṭisambhidāppato nāma natthi.",
  "atk-abh02a:1781_0": "Ñāṇesu ñāṇanti sabbatthakañāṇaṃ ārammaṇaṃ katvā ñāṇaṃ paccavekkhantassa pabhedagataṃ ñāṇaṃ paṭibhānapaṭisambhidāti.",
  "atk-abh02a:1781_1": "Imā pana catassopi paṭisambhidā dvīsu ṭhānesu pabhedaṃ gacchanti,",
  "atk-abh02a:1781_2": "pañcahi kāraṇehi visadā hontīti veditabbā.",
  "atk-abh02a:1781_3": "Katamesu dvīsu?",
  "atk-abh02a:1781_4": "Sekkhabhūmiyañca asekkhabhūmiyañca.",
  "atk-abh02a:1781_5": "Tattha sāriputtattherassa mahāmoggallānattherassa mahākassapattherassa mahākaccāyanattherassa mahākoṭṭhitattherassāti",
  "atk-abh02a:1781_6": "asītiyāpi mahātherānaṃ paṭisambhidā asekkhabhūmiyaṃ pabhedaṃ gatā.",
  "atk-abh02a:1781_7": "Ānandattherassa cittassa gahapatino dhammikassa upāsakassa upālissa gahapatino khujjuttarāya upāsikāyāti",
  "atk-abh02a:1781_8": "evamādīnaṃ paṭisambhidā sekkhabhūmiyaṃ pabhedaṃ gatāti imāsu dvīsu bhūmīsu pabhedaṃ gacchanti.",
  "atk-abh02a:1782_0": "Katamehi pañcahi kāraṇehi paṭisambhidā visadā hontīti?",
  "atk-abh02a:1782_1": "Adhigamena,",
  "atk-abh02a:1782_2": "pariyattiyā, savanena,",
  "atk-abh02a:1782_3": "paripucchāya,",
  "atk-abh02a:1782_4": "pubbayogenāti.",
  "atk-abh02a:1782_5": "Tattha ‘adhigamo’ nāma arahattaṃ.",
  "atk-abh02a:1782_6": "Tañhi pattassa paṭisambhidā visadā honti.",
  "atk-abh02a:1782_7": "‘Pariyatti’ nāma buddhavacanaṃ.",
  "atk-abh02a:1782_8": "Tañhi uggaṇhantassa paṭisambhidā visadā honti.",
  "atk-abh02a:1782_9": "‘Savanaṃ’ nāma dhammassavanaṃ.",
  "atk-abh02a:1782_10": "Sakkaccañhi dhammaṃ suṇantassa paṭisambhidā visadā honti.",
  "atk-abh02a:1782_11": "‘Paripucchā’ nāma aṭṭhakathā.",
  "atk-abh02a:1782_12": "Uggahitapāḷiyā atthaṃ kathentassa hi paṭisambhidā visadā honti.",
  "atk-abh02a:1782_13": "‘Pubbayogo’ nāma pubbayogāvacaratā,",
  "atk-abh02a:1782_14": "atītabhave haraṇapaccāharaṇanayena pariggahitakammaṭṭhānatā;",
  "atk-abh02a:1782_15": "pubbayogāvacarassa hi paṭisambhidā visadā honti.",
  "atk-abh02a:1782_16": "Tattha arahattappattiyā punabbasukuṭumbikaputtassa tissattherassa paṭisambhidā visadā ahesuṃ.",
  "atk-abh02a:1782_17": "So kira tambapaṇṇidīpe buddhavacanaṃ uggaṇhitvā paratīraṃ gantvā yonakadhammarakkhitattherassa santike",
  "atk-abh02a:1782_18": "buddhavacanaṃ uggaṇhitvā āgacchanto nāvaṃ abhiruhanatitthe ekasmiṃ pade uppannakaṅkho yojanasatamaggaṃ",
  "atk-abh02a:1782_19": "nivattitvā ācariyassa santikaṃ gacchanto antarāmagge ekassa kuṭumbikassa pañhaṃ kathesi.",
  "atk-abh02a:1782_20": "So pasīditvā satasahassagghanikaṃ kambalaṃ adāsi.",
  "atk-abh02a:1782_21": "Sopi taṃ āharitvā ācariyassa adāsi.",
  "atk-abh02a:1782_22": "Thero vāsiyā koṭṭetvā nisīdanaṭṭhāne paribhaṇḍaṃ kāresi.",
  "atk-abh02a:1782_23": "Kimatthāyāti?",
  "atk-abh02a:1782_24": "Pacchimāya janatāya anuggahatthāyāti.",
  "atk-abh02a:1782_25": "Evaṃ kirassa ahosi –",
  "atk-abh02a:1782_26": "“amhākaṃ gatamaggaṃ āvajjetvā anāgate sabrahmacārino paṭipattiṃ pūretabbaṃ maññissantī”ti.",
  "atk-abh02a:1782_27": "Tissattheropi ācariyassa santike kaṅkhaṃ chinditvā jambukolapaṭṭane oruyha cetiyaṅgaṇaṃ sammajjanavelāya vālikavihāraṃ patvā sammajji.",
  "atk-abh02a:1782_28": "Tassa sammajjitaṭṭhānaṃ disvā ‘idaṃ vītarāgassa bhikkhuno sammaṭṭhaṭṭhāna’nti therassa vīmaṃsanatthāya pañhaṃ pucchiṃsu.",
  "atk-abh02a:1782_29": "Thero paṭisambhidāppattatāya pucchitapucchite pañhe kathesīti.",
  "atk-abh02a:1783_0": "Pariyattiyā pana tissadattattherassa ceva nāgasenattherassa ca paṭisambhidā visadā ahesuṃ.",
  "atk-abh02a:1783_1": "Sakkaccadhammasavanena sudhammasāmaṇerassa paṭisambhidā visadā ahesuṃ.",
  "atk-abh02a:1783_2": "So kira talaṅgaravāsī dhammadinnattherassa bhāgineyyo khuraggeyeva arahattaṃ patto mātulattherassa dhammavinicchayaṭṭhāne",
  "atk-abh02a:1783_3": "nisīditvā suṇantoyeva tīṇi piṭakāni paguṇāni akāsi.",
  "atk-abh02a:1783_4": "Uggahitapāḷiyā atthaṃ kathentassa pana tissadattattherassa eva paṭisambhidā visadā ahesuṃ.",
  "atk-abh02a:1783_5": "Gatapaccāgatavattaṃ pana pūretvā yāva anulomaṃ kammaṭṭhānaṃ ussukkāpetvā āgatānaṃ visadabhāvappattapaṭisambhidānaṃ pubbayogāvacarānaṃ anto natthi.",
  "atk-abh02a:1784_0": "Etesu pana kāraṇesu pariyatti, savanaṃ,",
  "atk-abh02a:1784_1": "paripucchāti imāni tīṇi pabhedasseva balavakāraṇāni.",
  "atk-abh02a:1784_2": "Pubbayogo adhigamassa balavapaccayo,",
  "atk-abh02a:1784_3": "pabhedassa hoti na hotīti? Hoti,",
  "atk-abh02a:1784_4": "na pana tathā.",
  "atk-abh02a:1784_5": "Pariyattisavanaparipucchā hi pubbe hontu vā mā vā,",
  "atk-abh02a:1784_6": "pubbayogena pubbe ceva etarahi ca saṅkhārasammasanaṃ vinā paṭisambhidā nāma natthi.",
  "atk-abh02a:1784_7": "Ime pana dvepi ekato hutvā paṭisambhidā upatthambhetvā visadā karontīti.",
  "atk-abh02a:1785_0": "Saṅgahavāravaṇṇanā.",
  "atk-abh02a:1786_0": "2. Saccavārādivaṇṇanā",
  "atk-abh02a:1787_0": "719.",
  "atk-abh02a:1787_1": "Idāni ye saṅgahavāre pañca atthā ca dhammā ca saṅgahitā,",
  "atk-abh02a:1787_2": "tesaṃ pabhedadassananayena paṭisambhidā vibhajituṃ puna catassotiādinā nayena pabhedavāro āraddho.",
  "atk-abh02a:1787_3": "So saccavārahetuvāradhammavārapaccayākāravārapariyattivāravasena pañcavidho.",
  "atk-abh02a:1787_4": "Tattha paccayasamuppannassa dukkhasaccassa paccayena pattabbassa nibbānassa ca atthabhāvaṃ,",
  "atk-abh02a:1787_5": "phalanibbattakassa samudayassa nibbānasampāpakassa ariyamaggassa ca dhammabhāvañca dassetuṃ ‘saccavāro’ vutto.",
  "atk-abh02a:1787_6": "Yassa kassaci pana hetuphalanibbattakassa hetuno dhammabhāvaṃ,",
  "atk-abh02a:1787_7": "hetuphalassa ca atthabhāvaṃ dassetuṃ ‘hetuvāro’ vutto.",
  "atk-abh02a:1787_8": "Tattha ca hetuphalakkamavasena uppaṭipāṭiyā paṭhamaṃ dhammapaṭisambhidā niddiṭṭhā.",
  "atk-abh02a:1787_9": "Ye pana dhammā tamhā tamhā rūpārūpappabhedā hetuto jātā,",
  "atk-abh02a:1787_10": "tesaṃ atthabhāvaṃ,",
  "atk-abh02a:1787_11": "tassa tassa ca rūpārūpadhammappabhedassa hetuno dhammabhāvaṃ dassetuṃ ‘dhammavāro’ vutto.",
  "atk-abh02a:1787_12": "Jarāmaraṇādīnaṃ pana atthabhāvaṃ,",
  "atk-abh02a:1787_13": "jarāmaraṇādisamudayasaṅkhātānaṃ jātiādīnañca dhammabhāvaṃ dassetuṃ ‘paccayākāravāro’ vutto.",
  "atk-abh02a:1787_14": "Tato pariyattisaṅkhātassa tassa tassa bhāsitassa dhammabhāvaṃ,",
  "atk-abh02a:1787_15": "bhāsitasaṅkhātena paccayena pattabbassa bhāsitatthassa ca atthabhāvaṃ dassetuṃ ‘pariyattivāro’ vutto.",
  "atk-abh02a:1788_0": "Tattha ca yasmā bhāsitaṃ ñatvā tassattho ñāyati,",
  "atk-abh02a:1788_1": "tasmā bhāsitabhāsitatthakkamena uppaṭipāṭiyā paṭhamaṃ dhammapaṭisambhidā niddiṭṭhā.",
  "atk-abh02a:1788_2": "Pariyattidhammassa ca pabhedadassanatthaṃ “tattha katamā dhammapaṭisambhidā”ti pucchāpubbaṅgamo paṭiniddesavāro vutto.",
  "atk-abh02a:1788_3": "Tattha suttantiādīhi navahi aṅgehi nippadesato tanti gahitā.",
  "atk-abh02a:1788_4": "Ayaṃ imassa bhāsitassa attho,",
  "atk-abh02a:1788_5": "ayaṃ imassa bhāsitassa atthoti imasmimpi ṭhāne bhāsitavasena nippadesato tanti eva gahitāti.",
  "atk-abh02a:1789_0": "Suttantabhājanīyavaṇṇanā.",
  "atk-abh02a:1790_0": "2. Abhidhammabhājanīyavaṇṇanā",
  "atk-abh02a:1791_0": "725.",
  "atk-abh02a:1791_1": "Tattha tisso paṭisambhidā lokiyā.",
  "atk-abh02a:1791_2": "Atthapaṭisambhidā lokiyalokuttaramissakā.",
  "atk-abh02a:1791_3": "Sā hi nibbānārammaṇānaṃ maggaphalañāṇānaṃ vasena lokuttarāpi hoti.",
  "atk-abh02a:1791_4": "Abhidhammabhājanīye kusalākusalavipākakiriyānaṃ vasena catūhi vārehi vibhattaṃ.",
  "atk-abh02a:1791_5": "Tattha yattakāni heṭṭhā cittuppādakaṇḍe kusalacittāni vibhattāni,",
  "atk-abh02a:1791_6": "tesaṃ sabbesampi vasena ekekasmiṃ cittaniddese catasso catasso paṭisambhidā vibhattāti veditabbā.",
  "atk-abh02a:1791_7": "Akusalacittesupi eseva nayo.",
  "atk-abh02a:1791_8": "Vipākakiriyavāresu vipākakiriyānaṃ atthena saṅgahitattā,",
  "atk-abh02a:1791_9": "dhammapaṭisambhidaṃ chaḍḍetvā,",
  "atk-abh02a:1791_10": "ekekasmiṃ vipākacitte ca kiriyacitte ca tisso tissova paṭisambhidā vibhattā.",
  "atk-abh02a:1791_11": "Pāḷi pana mukhamattameva dassetvā saṃkhittā.",
  "atk-abh02a:1791_12": "Sā heṭṭhā āgatavitthāravaseneva veditabbā.",
  "atk-abh02a:1792_0": "Kasmā pana yathā kusalākusalavāresu “tesaṃ vipāke ñāṇaṃ atthapaṭisambhidā”ti vuttaṃ,",
  "atk-abh02a:1792_1": "evamidha “yesaṃ dhammānaṃ ime vipākā,",
  "atk-abh02a:1792_2": "tesu ñāṇaṃ dhammapaṭisambhidā”ti evaṃ na vuttanti?",
  "atk-abh02a:1792_3": "Heṭṭhā vuttattā.",
  "atk-abh02a:1792_4": "Yadi evaṃ,",
  "atk-abh02a:1792_5": "“tesaṃ vipāke ñāṇaṃ atthapaṭisambhidā”ti heṭṭhā vuttattā ayaṃ atthapaṭisambhidāpi idha na vattabbā siyāti?",
  "atk-abh02a:1792_6": "No na vattabbā. Kasmā?",
  "atk-abh02a:1792_7": "Heṭṭhā vipākakiriyacittuppādavasena avuttattā.",
  "atk-abh02a:1792_8": "Kiriyavāre ca “yesaṃ dhammānaṃ ime kiriyā”ti vacanameva na yujjatīti dvīsupi imesu vāresu tisso tissova paṭisambhidā vibhattā.",
  "atk-abh02a:1793_0": "Tattha yāya niruttiyā tesaṃ dhammānaṃ paññatti hotīti yāya niruttiyā tesaṃ phasso hotītiādinā nayena vuttānaṃ dhammānaṃ “ayaṃ phasso,",
  "atk-abh02a:1793_1": "ayaṃ vedanā”ti evaṃ paññatti hoti.",
  "atk-abh02a:1793_2": "Tattha dhammaniruttābhilāpe ñāṇanti tasmiṃ atthe dhamme ca pavattamānāya tassā dhammaniruttiyā sabhāvapaññattiyā abhilāpe ñāṇaṃ.",
  "atk-abh02a:1793_3": "Abhilāpasaddaṃ ārammaṇaṃ katvā uppannañāṇameva idhāpi kathitaṃ.",
  "atk-abh02a:1793_4": "Yena ñāṇenāti yena paṭibhānapaṭisambhidāñāṇena.",
  "atk-abh02a:1793_5": "Tāni ñāṇāni jānātīti itarāni tīṇi paṭisambhidāñāṇāni jānāti.",
  "atk-abh02a:1794_0": "Idāni yathā yaṃ ñāṇaṃ tāni ñāṇāni jānāti,",
  "atk-abh02a:1794_1": "tathā tassa tesu pavattiṃ dassetuṃ imāni ñāṇāni idamatthajotakānīti vuttaṃ.",
  "atk-abh02a:1794_2": "Tattha idamatthajotakānīti imassa atthassa jotakāni pakāsakāni;",
  "atk-abh02a:1794_3": "imaṃ nāma atthaṃ jotenti pakāsenti paricchindantīti attho.",
  "atk-abh02a:1794_4": "Iti ñāṇesu ñāṇanti iminā ākārena pavattaṃ tīsu ñāṇesu ñāṇaṃ paṭibhānapaṭisambhidā nāma.",
  "atk-abh02a:1795_0": "Tattha kiñcāpi ayaṃ paṭibhānapaṭisambhidā ‘imissā idaṃ kiccaṃ,",
  "atk-abh02a:1795_1": "imissā idaṃ kicca’nti itarāsaṃ paṭisambhidānaṃ kiccaṃ jānāti,",
  "atk-abh02a:1795_2": "sayaṃ pana tāsaṃ kiccaṃ kātuṃ na sakkoti,",
  "atk-abh02a:1795_3": "bahussutadhammakathiko viya appassutadhammakathikassa.",
  "atk-abh02a:1795_4": "Dve kira bhikkhū.",
  "atk-abh02a:1795_5": "Eko bahussuto,",
  "atk-abh02a:1795_6": "eko appassuto.",
  "atk-abh02a:1795_7": "Te ekatova ekaṃ dhammakathāmaggaṃ uggaṇhiṃsu.",
  "atk-abh02a:1795_8": "Tattha appassuto sarasampanno ahosi,",
  "atk-abh02a:1795_9": "itaro mandassaro.",
  "atk-abh02a:1795_10": "Tesu appassuto gatagataṭṭhāne attano sarasampattiyā sakalaparisaṃ khobhetvā dhammaṃ kathesi.",
  "atk-abh02a:1795_11": "Dhammaṃ suṇamānā haṭṭhatuṭṭhamānasā hutvā –",
  "atk-abh02a:1795_12": "‘yathā esa dhammaṃ kathesi,",
  "atk-abh02a:1795_13": "eko tipiṭakadharo maññe bhavissatī’ti vadanti.",
  "atk-abh02a:1795_14": "Bahussutabhikkhu pana –",
  "atk-abh02a:1795_15": "‘dhammasavane jānissatha ayaṃ tipiṭakadharo vā no vā’ti āha.",
  "atk-abh02a:1795_16": "So kiñcāpi evamāha,",
  "atk-abh02a:1795_17": "yathā pana sakalaparisaṃ khobhetvā dhammaṃ kathetuṃ sakkoti,",
  "atk-abh02a:1795_18": "evamassa kathanasamatthatā natthi.",
  "atk-abh02a:1795_19": "Tattha kiñcāpi paṭibhānapaṭisambhidā,",
  "atk-abh02a:1795_20": "bahussuto viya appassutassa,",
  "atk-abh02a:1795_21": "itarāsaṃ kiccaṃ jānāti,",
  "atk-abh02a:1795_22": "sayaṃ pana taṃ kiccaṃ kātuṃ na sakkotīti veditabbaṃ.",
  "atk-abh02a:1795_23": "Sesaṃ uttānatthameva.",
  "atk-abh02a:1796_0": "746.",
  "atk-abh02a:1796_1": "Evaṃ kusalacittuppādādivasena paṭisambhidā vibhajitvā idāni tāsaṃ uppattiṭṭhānabhūtaṃ khettaṃ dassetuṃ puna catasso paṭisambhidātiādimāha.",
  "atk-abh02a:1796_2": "Tattha tisso paṭisambhidā kāmāvacarakusalato catūsu ñāṇasampayuttesu cittuppādesūti idaṃ sekkhānaṃ vasena vuttaṃ.",
  "atk-abh02a:1796_3": "Tesañhipi dhammapaccavekkhaṇakāle heṭṭhā vuttaṃ pañcappakāraṃ dhammaṃ ārammaṇaṃ katvā catūsu ñāṇasampayuttakusalacittesu dhammapaṭisambhidā uppajjati.",
  "atk-abh02a:1796_4": "Tathā niruttipaccavekkhaṇakāle saddaṃ ārammaṇaṃ katvā niruttipaṭisambhidā;",
  "atk-abh02a:1796_5": "ñāṇaṃ paccavekkhaṇakāle sabbatthakañāṇaṃ ārammaṇaṃ katvā paṭibhānapaṭisambhidāti.",
  "atk-abh02a:1797_0": "Kiriyato catūsūti idaṃ pana asekkhānaṃ vasena vuttaṃ.",
  "atk-abh02a:1797_1": "Tesañhi dhammaṃ paccavekkhaṇakāle heṭṭhā vuttaṃ pañcappakāraṃ dhammaṃ ārammaṇaṃ katvā catūsu ñāṇasampayuttakiriyacittesu dhammapaṭisambhidā uppajjati.",
  "atk-abh02a:1797_2": "Tathā niruttipaccavekkhaṇakāle saddaṃ ārammaṇaṃ katvā niruttipaṭisambhidā;",
  "atk-abh02a:1797_3": "ñāṇaṃ paccavekkhaṇakāle sabbatthakañāṇaṃ ārammaṇaṃ katvā paṭibhānapaṭisambhidāti.",
  "atk-abh02a:1798_0": "Atthapaṭisambhidā etesu ceva uppajjatīti idaṃ pana sekkhāsekkhānaṃ vasena vuttaṃ.",
  "atk-abh02a:1798_1": "Tathā hi sekkhānaṃ atthapaccavekkhaṇakāle heṭṭhā vuttappabhedaṃ atthaṃ ārammaṇaṃ katvā catūsu ñāṇasampayuttakusalacittesu ayaṃ uppajjati,",
  "atk-abh02a:1798_2": "maggaphalakāle ca maggaphalesu.",
  "atk-abh02a:1798_3": "Asekkhassa pana atthaṃ paccavekkhaṇakāle heṭṭhā vuttappabhedameva atthaṃ ārammaṇaṃ katvā catūsu ñāṇasampayuttakiriyacittesu uppajjati,",
  "atk-abh02a:1798_4": "phalakāle ca uparime sāmaññaphaleti.",
  "atk-abh02a:1798_5": "Evametā sekkhāsekkhānaṃ uppajjamānā imāsu bhūmīsu uppajjantīti bhūmidassanatthaṃ ayaṃ nayo dassitoti.",
  "atk-abh02a:1799_0": "Abhidhammabhājanīyavaṇṇanā.",
  "atk-abh02a:1800_0": "3. Pañhāpucchakavaṇṇanā",
  "atk-abh02a:1801_0": "747.",
  "atk-abh02a:1801_1": "Pañhāpucchake pāḷianusāreneva catunnaṃ paṭisambhidānaṃ kusalādibhāvo veditabbo.",
  "atk-abh02a:1801_2": "Ārammaṇattikesu pana niruttipaṭisambhidā saddameva ārammaṇaṃ karotīti parittārammaṇā.",
  "atk-abh02a:1801_3": "Atthapaṭisambhidā kāmāvacaravipākakiriyasaṅkhātañceva paccayasamuppannañca atthaṃ paccavekkhantassa parittārammaṇā;",
  "atk-abh02a:1801_4": "vuttappabhedameva rūpāvacarārūpāvacaraṃ atthaṃ paccavekkhantassa mahaggatārammaṇā;",
  "atk-abh02a:1801_5": "lokuttaravipākatthañceva paramatthañca nibbānaṃ paccavekkhantassa appamāṇārammaṇā.",
  "atk-abh02a:1801_6": "Dhammapaṭisambhidā kāmāvacaraṃ kusaladhammaṃ akusaladhammaṃ paccayadhammañca paccavekkhantassa parittārammaṇā;",
  "atk-abh02a:1801_7": "rūpāvacarārūpāvacaraṃ kusalaṃ dhammaṃ paccayadhammañca paccavekkhantassa mahaggatārammaṇā;",
  "atk-abh02a:1801_8": "lokuttaraṃ kusalaṃ dhammaṃ paccayadhammañca paccavekkhantassa appamāṇārammaṇā.",
  "atk-abh02a:1801_9": "Paṭibhānapaṭisambhidā kāmāvacarakusalavipākakiriyañāṇāni paccavekkhantassa parittārammaṇā;",
  "atk-abh02a:1801_10": "rūpāvacarārūpāvacarāni kusalavipākakiriyañāṇāni paccavekkhantassa tesaṃ ārammaṇāni vijānantassa mahaggatārammaṇā;",
  "atk-abh02a:1801_11": "lokuttarāni kusalavipākañāṇāni paccavekkhantassa appamāṇārammaṇā.",
  "atk-abh02a:1802_0": "Atthapaṭisambhidā sahajātahetuvasena siyā maggahetukā,",
  "atk-abh02a:1802_1": "vīriyajeṭṭhikāya maggabhāvanāya siyā maggādhipati,",
  "atk-abh02a:1802_2": "chandacittajeṭṭhikāya navattabbā,",
  "atk-abh02a:1802_3": "phalakālepi navattabbā eva.",
  "atk-abh02a:1802_4": "Dhammapaṭisambhidā maggaṃ paccavekkhaṇakāle maggārammaṇā,",
  "atk-abh02a:1802_5": "maggaṃ garuṃ katvā paccavekkhantassa ārammaṇādhipativasena maggādhipati.",
  "atk-abh02a:1802_6": "Paṭibhānapaṭisambhidā maggañāṇaṃ paccavekkhaṇakāle maggārammaṇā,",
  "atk-abh02a:1802_7": "maggaṃ garuṃ katvā paccavekkhantassa maggādhipati,",
  "atk-abh02a:1802_8": "sesañāṇaṃ pañcavekkhaṇakāle navattabbārammaṇā.",
  "atk-abh02a:1802_9": "Niruttipaṭisambhidā paccuppannameva saddaṃ ārammaṇaṃ karotīti paccuppannārammaṇā.",
  "atk-abh02a:1803_0": "Atthapaṭisambhidā atītaṃ vipākatthaṃ kiriyatthaṃ paccayasamuppannañca paccavekkhantassa atītārammaṇā,",
  "atk-abh02a:1803_1": "anāgataṃ paccavekkhantassa anāgatārammaṇā,",
  "atk-abh02a:1803_2": "paccuppannaṃ paccavekkhantassa paccuppannārammaṇā,",
  "atk-abh02a:1803_3": "lokuttaraṃ paramatthaṃ paccavekkhantassa navattabbārammaṇā.",
  "atk-abh02a:1803_4": "Dhammapaṭisambhidā atītaṃ kusalaṃ akusalaṃ paccayadhammañca paccavekkhantassa atītārammaṇā,",
  "atk-abh02a:1803_5": "anāgataṃ paccavekkhantassa anāgatārammaṇā,",
  "atk-abh02a:1803_6": "paccuppannaṃ paccavekkhantassa paccuppannārammaṇā.",
  "atk-abh02a:1803_7": "Paṭibhānapaṭisambhidā atītaṃ kusalañāṇaṃ vipākañāṇaṃ kiriyañāṇañca paccavekkhantassa atītārammaṇā,",
  "atk-abh02a:1803_8": "anāgataṃ paccavekkhantassa anāgatārammaṇā,",
  "atk-abh02a:1803_9": "paccuppannaṃ paccavekkhantassa paccuppannārammaṇā.",
  "atk-abh02a:1804_0": "Niruttipaṭisambhidā saddārammaṇattā bahiddhārammaṇā.",
  "atk-abh02a:1804_1": "Itarāsu tīsu atthapaṭisambhidā ajjhattaṃ vipākatthaṃ kiriyatthaṃ paccayasamuppannañca paccavekkhantassa ajjhattārammaṇā,",
  "atk-abh02a:1804_2": "bahiddhā paccavekkhantassa bahiddhārammaṇā,",
  "atk-abh02a:1804_3": "ajjhattabahiddhā paccavekkhantassa ajjhattabahiddhārammaṇā,",
  "atk-abh02a:1804_4": "paramatthaṃ paccavekkhantassa bahiddhārammaṇā eva.",
  "atk-abh02a:1804_5": "Dhammapaṭisambhidā ajjhattaṃ kusalākusalaṃ paccayadhammaṃ paccavekkhaṇakāle ajjhattārammaṇā,",
  "atk-abh02a:1804_6": "bahiddhā kusalākusalaṃ paccayadhammaṃ paccavekkhaṇakāle bahiddhārammaṇā,",
  "atk-abh02a:1804_7": "ajjhattabahiddhā kusalākusalaṃ paccayadhammaṃ paccavekkhaṇakāle ajjhattabahiddhārammaṇā.",
  "atk-abh02a:1804_8": "Paṭibhānapaṭisambhidā ajjhattaṃ kusalavipākakiriyañāṇaṃ paccavekkhaṇakāle ajjhattārammaṇā,",
  "atk-abh02a:1804_9": "bahiddhā…pe…",
  "atk-abh02a:1804_10": "ajjhattabahiddhā kusalavipākakiriyañāṇaṃ paccavekkhaṇakāle ajjhattabahiddhārammaṇāti.",
  "atk-abh02a:1805_0": "Idhāpi tisso paṭisambhidā lokiyā;",
  "atk-abh02a:1805_1": "atthapaṭisambhidā lokiyalokuttarā.",
  "atk-abh02a:1805_2": "Imasmiñhi paṭisambhidāvibhaṅge sammāsambuddhena tayopi nayā lokiyalokuttaramissakattā ekaparicchedāva kathitā.",
  "atk-abh02a:1805_3": "Tīsupi hi etāsu tisso paṭisambhidā lokiyā,",
  "atk-abh02a:1805_4": "atthapaṭisambhidā lokiyalokuttarāti.",
  "atk-abh02a:1805_5": "Evamayaṃ paṭisambhidāvibhaṅgopi teparivaṭṭaṃ nīharitvāva bhājetvā dassitoti.",
  "atk-abh02a:1806_0": "Sammohavinodaniyā vibhaṅgaṭṭhakathāya",
  "atk-abh02a:1807_0": "Paṭisambhidāvibhaṅgavaṇṇanā niṭṭhitā.",
  "atk-abh02a:1808_0": "16. Ñāṇavibhaṅgo",
  "atk-abh02a:1809_0": "1. Ekakamātikādivaṇṇanā",
  "atk-abh02a:1810_0": "751.",
  "atk-abh02a:1810_1": "Idāni tadanantare ñāṇavibhaṅge ekavidhena ñāṇavatthūtiādinā nayena paṭhamaṃ ekavidhādīhi dasavidhapariyosānehi",
  "atk-abh02a:1810_2": "dasahi paricchedehi mātikaṃ ṭhapetvā nikkhittapadānukkamena niddeso kato.",
  "atk-abh02a:1811_0": "Tattha ekavidhenāti ekappakārena,",
  "atk-abh02a:1811_1": "ekakoṭṭhāsena vā.",
  "atk-abh02a:1811_2": "Ñāṇavatthūti ettha pana ñāṇañca taṃ vatthu ca nānappakārānaṃ sampattīnanti ñāṇavatthu;",
  "atk-abh02a:1811_3": "okāsaṭṭhena ñāṇassa vatthūtipi ñāṇavatthu.",
  "atk-abh02a:1811_4": "Idha pana purimenevatthena ñāṇavatthu veditabbaṃ.",
  "atk-abh02a:1811_5": "Teneva ekavidhaparicchedāvasāne “yāthāvakavatthuvibhāvanā paññā –",
  "atk-abh02a:1811_6": "evaṃ ekavidhena ñāṇavatthū”ti vuttaṃ.",
  "atk-abh02a:1811_7": "Pañca viññāṇāti cakkhuviññāṇādīni pañca.",
  "atk-abh02a:1811_8": "Na hetūtiādīni heṭṭhā dhammasaṅgahaṭṭhakathāyaṃ vuttanayeneva veditabbāni.",
  "atk-abh02a:1811_9": "Saṅkhepato panettha yaṃ vattabbaṃ taṃ niddesavāre āvi bhavissati.",
  "atk-abh02a:1811_10": "Yathā cettha,",
  "atk-abh02a:1811_11": "evaṃ dukamātikādipadesupi yaṃ vattabbaṃ taṃ tattheva āvi bhavissati.",
  "atk-abh02a:1811_12": "Nikkhepaparicchedamattaṃ panettha evaṃ veditabbaṃ.",
  "atk-abh02a:1811_13": "Ettha hi “na hetu ahetukā”tiādīhi tāva dhammasaṅgahamātikāvasena,",
  "atk-abh02a:1811_14": "“aniccā jarābhibhūtā”tiādīhi amātikāvasenāti saṅkhepato duvidhehi pabhedato aṭṭhasattatiyā padehi ekakamātikā nikkhittā.",
  "atk-abh02a:1812_0": "Dukānurūpehi pana pañcatiṃsāya dukehi dukamātikā nikkhittā.",
  "atk-abh02a:1813_0": "Tikānurūpehi “cintāmayā paññā”tiādīhi catūhi bāhirattikehi,",
  "atk-abh02a:1813_1": "“vipākā paññā”tiādīhi aniyamitapaññāvasena vuttehi cuddasahi mātikātikehi,",
  "atk-abh02a:1813_2": "vitakkattike paṭhamapadena niyamitapaññāvasena vuttehi terasahi,",
  "atk-abh02a:1813_3": "dutiyapadena niyamitapaññāvasena vuttehi sattahi,",
  "atk-abh02a:1813_4": "tatiyapadena niyamitapaññāvasena vuttehi dvādasahi,",
  "atk-abh02a:1813_5": "pītittike ca paṭhamapadena niyamitapaññāvasena vuttehi terasahi,",
  "atk-abh02a:1813_6": "tathā dutiyapadena,",
  "atk-abh02a:1813_7": "tatiyapadena niyamitapaññāvasena vuttehi dvādasahīti aṭṭhāsītiyā tikehi tikamātikā nikkhittā.",
  "atk-abh02a:1814_0": "Catukkamātikā pana ‘kammassakatañāṇa’ntiādīhi ekavīsatiyā catukkehi,",
  "atk-abh02a:1814_1": "pañcakamātikā dvīhi pañcakehi,",
  "atk-abh02a:1814_2": "chakkamātikā ekena chakkena,",
  "atk-abh02a:1814_3": "sattakamātikā “sattasattati ñāṇavatthūnī”ti evaṃ saṅkhepato vuttehi ekādasahi sattakehi,",
  "atk-abh02a:1814_4": "aṭṭhakamātikā ekena aṭṭhakena,",
  "atk-abh02a:1814_5": "navakamātikā ekena navakena.",
  "atk-abh02a:1815_0": "10. Dasakamātikāvaṇṇanā",
  "atk-abh02a:1816_0": "760.",
  "atk-abh02a:1816_1": "Dasakamātikā “dasa tathāgatassa tathāgatabalānī”tiādinā ekeneva dasakena nikkhittā.",
  "atk-abh02a:1816_2": "Tattha dasāti gaṇanaparicchedo.",
  "atk-abh02a:1816_3": "Tathāgatassāti yathā vipassīādayo pubbakā isayo āgatā tathā āgatassa;",
  "atk-abh02a:1816_4": "yathā ca te gatā tathā gatassa.",
  "atk-abh02a:1816_5": "Tathāgatabalānīti aññehi asādhāraṇāni tathāgatasseva balāni;",
  "atk-abh02a:1816_6": "yathā vā pubbabuddhānaṃ balāni puññussayasampattiyā āgatāni tathā āgatabalānītipi attho.",
  "atk-abh02a:1816_7": "Tattha duvidhaṃ tathāgatassa balaṃ –",
  "atk-abh02a:1816_8": "kāyabalañca ñāṇabalañca.",
  "atk-abh02a:1816_9": "Tesu kāyabalaṃ hatthikulānusāreneva veditabbaṃ.",
  "atk-abh02a:1816_10": "Vuttañhetaṃ porāṇehi –",
  "atk-abh02a:1817_0": "Kāḷāvakañca gaṅgeyyaṃ, paṇḍaraṃ tambapiṅgalaṃ;",
  "atk-abh02a:1818_0": "Gandhamaṅgalahemañca, uposathachaddantime dasāti. –",
  "atk-abh02a:1819_0": "Imāni hi dasa hatthikulāni.",
  "atk-abh02a:1820_0": "Tattha ‘kāḷāvaka’nti pakatihatthikulaṃ daṭṭhabbaṃ.",
  "atk-abh02a:1820_1": "Yaṃ dasannaṃ purisānaṃ kāyabalaṃ taṃ ekassa kāḷāvakahatthino.",
  "atk-abh02a:1820_2": "Yaṃ dasannaṃ kāḷāvakānaṃ balaṃ taṃ ekassa gaṅgeyassa.",
  "atk-abh02a:1820_3": "Yaṃ dasannaṃ gaṅgeyyānaṃ taṃ ekassa paṇḍarassa.",
  "atk-abh02a:1820_4": "Yaṃ dasannaṃ paṇḍarānaṃ taṃ ekassa tambassa.",
  "atk-abh02a:1820_5": "Yaṃ dasannaṃ tambānaṃ taṃ ekassa piṅgalassa.",
  "atk-abh02a:1820_6": "Yaṃ dasannaṃ piṅgalānaṃ taṃ ekassa gandhahatthino.",
  "atk-abh02a:1820_7": "Yaṃ dasannaṃ gandhahatthīnaṃ taṃ ekassa maṅgalassa.",
  "atk-abh02a:1820_8": "Yaṃ dasannaṃ maṅgalānaṃ taṃ ekassa hemavatassa.",
  "atk-abh02a:1820_9": "Yaṃ dasannaṃ hemavatānaṃ taṃ ekassa uposathassa.",
  "atk-abh02a:1820_10": "Yaṃ dasannaṃ uposathānaṃ taṃ ekassa chaddantassa.",
  "atk-abh02a:1820_11": "Yaṃ dasannaṃ chaddantānaṃ taṃ ekassa tathāgatassa.",
  "atk-abh02a:1820_12": "Nārāyanasaṅkhātabalantipi idameva vuccati.",
  "atk-abh02a:1820_13": "Tadetaṃ pakatihatthīnaṃ gaṇanāya hatthikoṭisahassānaṃ,",
  "atk-abh02a:1820_14": "purisagaṇanāya dasannaṃ purisakoṭisahassānaṃ balaṃ hoti.",
  "atk-abh02a:1820_15": "Idaṃ tāva tathāgatassa kāyabalaṃ.",
  "atk-abh02a:1821_0": "Ñāṇabalaṃ pana idha tāva pāḷiyaṃ āgatameva dasabalañāṇaṃ.",
  "atk-abh02a:1821_1": "Mahāsīhanāde dasabalañāṇaṃ,",
  "atk-abh02a:1821_2": "catuvesārajjañāṇaṃ,",
  "atk-abh02a:1821_3": "aṭṭhasu parisāsu akampanañāṇaṃ,",
  "atk-abh02a:1821_4": "catuyoniparicchedakañāṇaṃ,",
  "atk-abh02a:1821_5": "pañcagatiparicchedakañāṇaṃ,",
  "atk-abh02a:1821_6": "saṃyuttake āgatāni tesattati ñāṇāni,",
  "atk-abh02a:1821_7": "sattasattati ñāṇānīti evaṃ aññānipi anekāni ñāṇasahassāni –",
  "atk-abh02a:1821_8": "etaṃ ñāṇabalaṃ nāma.",
  "atk-abh02a:1821_9": "Idhāpi ñāṇabalameva adhippetaṃ ñāṇañhi akampiyaṭṭhena upatthambhakaṭṭhena ca balanti vuttaṃ.",
  "atk-abh02a:1822_0": "Yehi balehi samannāgatoti yehi dasahi ñāṇabalehi upeto samupeto.",
  "atk-abh02a:1822_1": "Āsabhaṃ ṭhānanti seṭṭhaṭṭhānaṃ uttamaṭṭhānaṃ;",
  "atk-abh02a:1822_2": "āsabhā vā pubbabuddhā,",
  "atk-abh02a:1822_3": "tesaṃ ṭhānanti attho.",
  "atk-abh02a:1822_4": "Api ca gavasatajeṭṭhako usabho,",
  "atk-abh02a:1822_5": "gavasahassajeṭṭhako vasabho;",
  "atk-abh02a:1822_6": "vajasatajeṭṭhako vā usabho,",
  "atk-abh02a:1822_7": "vajasahassajeṭṭhako vasabho;",
  "atk-abh02a:1822_8": "sabbagavaseṭṭho sabbaparissayasaho seto pāsādiko mahābhāravaho asanisatasaddehipi akampanīyo nisabho.",
  "atk-abh02a:1822_9": "So idha usabhoti adhippeto.",
  "atk-abh02a:1822_10": "Idampi hi tassa pariyāyavacanaṃ.",
  "atk-abh02a:1822_11": "Usabhassa idanti āsabhaṃ.",
  "atk-abh02a:1822_12": "Ṭhānanti catūhi pādehi pathaviṃ uppīḷetvā acalaṭṭhānaṃ.",
  "atk-abh02a:1822_13": "Idaṃ pana āsabhaṃ viyāti āsabhaṃ.",
  "atk-abh02a:1822_14": "Yatheva hi nisabhasaṅkhāto usabho usabhabalena samannāgato catūhi pādehi pathaviṃ uppīḷetvā acalaṭṭhānena tiṭṭhati,",
  "atk-abh02a:1822_15": "evaṃ tathāgatopi dasahi tathāgatabalehi samannāgato catūhi vesārajjapādehi aṭṭhaparisapathaviṃ uppīḷetvā",
  "atk-abh02a:1822_16": "sadevake loke kenaci paccatthikena paccāmittena akampiyo acalaṭṭhānena tiṭṭhati.",
  "atk-abh02a:1822_17": "Evaṃ tiṭṭhamāno ca taṃ āsabhaṃ ṭhānaṃ paṭijānāti,",
  "atk-abh02a:1822_18": "upagacchati,",
  "atk-abh02a:1822_19": "na paccakkhāti,",
  "atk-abh02a:1822_20": "attani āropeti.",
  "atk-abh02a:1822_21": "Tena vuttaṃ “āsabhaṃ ṭhānaṃ paṭijānātī”ti.",
  "atk-abh02a:1823_0": "Parisāsūti aṭṭhasu parisāsu.",
  "atk-abh02a:1823_1": "Sīhanādaṃ nadatīti seṭṭhanādaṃ abhītanādaṃ nadati,",
  "atk-abh02a:1823_2": "sīhanādasadisaṃ vā nādaṃ nadati.",
  "atk-abh02a:1823_3": "Ayamattho sīhanādasuttena dīpetabbo.",
  "atk-abh02a:1823_4": "Yathā vā sīho sahanato ca hananato ca sīhoti vuccati,",
  "atk-abh02a:1823_5": "evaṃ tathāgato lokadhammānaṃ sahanato parappavādānañca hananato sīhoti vuccati.",
  "atk-abh02a:1823_6": "Evaṃ vuttassa sīhassa nādaṃ sīhanādaṃ.",
  "atk-abh02a:1823_7": "Tattha yathā sīho sīhabalena samannāgato sabbattha visārado vigatalomahaṃso sīhanādaṃ nadati,",
  "atk-abh02a:1823_8": "evaṃ tathāgatasīhopi tathāgatabalehi samannāgato aṭṭhasu parisāsu visārado vigatalomahaṃso “iti rūpa”ntiādinā",
  "atk-abh02a:1823_9": "nayena nānāvidhadesanāvilāsasampannaṃ sīhanādaṃ nadati.",
  "atk-abh02a:1823_10": "Tena vuttaṃ “parisāsu sīhanādaṃ nadatī”ti.",
  "atk-abh02a:1824_0": "Brahmacakkaṃ pavattetīti ettha brahmanti seṭṭhaṃ uttamaṃ visuddhaṃ. Cakkasaddo ca panāyaṃ –",
  "atk-abh02a:1825_0": "Sampattiyaṃ lakkhaṇe ca, rathaṅge iriyāpathe;",
  "atk-abh02a:1826_0": "Dāne ratanadhammūra, cakkādīsu ca dissati;",
  "atk-abh02a:1827_0": "Dhammacakke idha mato, tañca dvedhā vibhāvaye.",
  "atk-abh02a:1828_0": "“Cattārimāni,",
  "atk-abh02a:1828_1": "bhikkhave,",
  "atk-abh02a:1828_2": "cakkāni yehi samannāgatānaṃ devamanussāna”ntiādīsu hi ayaṃ sampattiyaṃ dissati.",
  "atk-abh02a:1828_3": "“Heṭṭhā pādatalesu cakkāni jātānī”ti ettha lakkhaṇe.",
  "atk-abh02a:1828_4": "“Cakkaṃva vahato pada”nti ettha rathaṅge.",
  "atk-abh02a:1828_5": "“Catucakkaṃ navadvāra”nti ettha iriyāpathe.",
  "atk-abh02a:1828_6": "“Dadaṃ bhuñja mā ca pamādo,",
  "atk-abh02a:1828_7": "cakkaṃ pavattaya sabbapāṇina”nti ettha dāne.",
  "atk-abh02a:1828_8": "“Dibbaṃ cakkaratanaṃ pāturahosī”ti ettha ratanacakke.",
  "atk-abh02a:1828_9": "“Mayā pavattitaṃ cakka”nti ettha dhammacakke.",
  "atk-abh02a:1828_10": "“Icchāhatassa posassa cakkaṃ bhamati matthake”ti ettha uracakke.",
  "atk-abh02a:1828_11": "“Khurapariyantena cepi cakkenā”ti ettha paharaṇacakke.",
  "atk-abh02a:1828_12": "“Asanivicakka”nti ettha asanimaṇḍale.",
  "atk-abh02a:1828_13": "Idha panāyaṃ dhammacakke mato.",
  "atk-abh02a:1829_0": "Taṃ pana dhammacakkaṃ duvidhaṃ hoti –",
  "atk-abh02a:1829_1": "paṭivedhañāṇañca desanāñāṇañca.",
  "atk-abh02a:1829_2": "Tattha paññāpabhāvitaṃ attano ariyaphalāvahaṃ paṭivedhañāṇaṃ;",
  "atk-abh02a:1829_3": "karuṇāpabhāvitaṃ sāvakānaṃ ariyaphalāvahaṃ desanāñāṇaṃ.",
  "atk-abh02a:1829_4": "Tattha paṭivedhañāṇaṃ uppajjamānaṃ uppannanti duvidhaṃ.",
  "atk-abh02a:1829_5": "Tañhi abhinikkhamanato yāva arahattamaggā uppajjamānaṃ,",
  "atk-abh02a:1829_6": "phalakkhaṇe uppannaṃ nāma;",
  "atk-abh02a:1829_7": "tusitabhavanato vā yāva mahābodhipallaṅke arahattamaggā uppajjamānaṃ,",
  "atk-abh02a:1829_8": "phalakkhaṇe uppannaṃ nāma;",
  "atk-abh02a:1829_9": "dīpaṅkarabyākaraṇato paṭṭhāya vā yāva arahattamaggā uppajjamānaṃ,",
  "atk-abh02a:1829_10": "phalakkhaṇe uppannaṃ nāma.",
  "atk-abh02a:1829_11": "Desanāñāṇampi pavattamānaṃ pavattanti duvidhaṃ.",
  "atk-abh02a:1829_12": "Tañhi yāva aññākoṇḍaññassa sotāpattimaggā pavattamānaṃ,",
  "atk-abh02a:1829_13": "phalakkhaṇe pavattaṃ nāma.",
  "atk-abh02a:1829_14": "Tesu paṭivedhañāṇaṃ lokuttaraṃ,",
  "atk-abh02a:1829_15": "desanāñāṇaṃ lokiyaṃ.",
  "atk-abh02a:1829_16": "Ubhayampi panetaṃ aññehi asādhāraṇaṃ buddhānaṃyeva orasañāṇaṃ.",
  "atk-abh02a:1830_0": "Idāni yehi dasahi balehi samannāgato tathāgato āsabhaṃ ṭhānaṃ paṭijānāti,",
  "atk-abh02a:1830_1": "yāni āditova “dasa tathāgatassa tathāgatabalānī”ti nikkhittāni,",
  "atk-abh02a:1830_2": "tāni vitthārato dassetuṃ katamāni dasa?",
  "atk-abh02a:1830_3": "Idha tathāgato ṭhānañca ṭhānatotiādimāha.",
  "atk-abh02a:1830_4": "Tattha ṭhānañca ṭhānatoti kāraṇañca kāraṇato.",
  "atk-abh02a:1830_5": "Kāraṇañhi yasmā tattha phalaṃ tiṭṭhati tadāyattavuttitāya uppajjati ceva pavattati ca,",
  "atk-abh02a:1830_6": "tasmā ṭhānanti vuccati.",
  "atk-abh02a:1830_7": "Taṃ bhagavā “ye ye dhammā yesaṃ yesaṃ dhammānaṃ hetū paccayā uppādāya taṃ taṃ ṭhāna”nti ca ‘ye ye dhammā",
  "atk-abh02a:1830_8": "yesaṃ yesaṃ dhammānaṃ na hetū na paccayā uppādāya taṃ taṃ aṭṭhāna’nti ca pajānanto ṭhānañca ṭhānato aṭṭhānañca",
  "atk-abh02a:1830_9": "aṭṭhānato yathābhūtaṃ pajānāti.",
  "atk-abh02a:1830_10": "Yampīti yena ñāṇena.",
  "atk-abh02a:1830_11": "Idampi tathāgatassāti idampi ṭhānāṭṭhānañāṇaṃ tathāgatassa tathāgatabalaṃ nāma hotīti attho.",
  "atk-abh02a:1830_12": "Evaṃ sabbapadesu yojanā veditabbā.",
  "atk-abh02a:1831_0": "Kammasamādānānanti samādiyitvā katānaṃ kusalākusalakammānaṃ;",
  "atk-abh02a:1831_1": "kammameva vā kammasamādānaṃ.",
  "atk-abh02a:1831_2": "Ṭhānaso hetusoti paccayato ceva hetuto ca.",
  "atk-abh02a:1831_3": "Tattha gatiupadhikālapayogā vipākassa ṭhānaṃ,",
  "atk-abh02a:1831_4": "kammaṃ hetu.",
  "atk-abh02a:1832_0": "Sabbattha gāmininti sabbagatigāminiñca agatigāminiñca.",
  "atk-abh02a:1832_1": "Paṭipadanti maggaṃ.",
  "atk-abh02a:1832_2": "Yathābhūtaṃ pajānātīti bahūsupi manussesu ekameva pāṇaṃ ghātentesu ‘imassa cetanā nirayagāminī bhavissati,",
  "atk-abh02a:1832_3": "imassa tiracchānayonigāminī’ti iminā nayena ekavatthusmimpi kusalākusalacetanāsaṅkhātānaṃ paṭipattīnaṃ aviparītato sabhāvaṃ pajānāti.",
  "atk-abh02a:1833_0": "Anekadhātunti cakkhudhātuādīhi kāmadhātuādīhi vā dhātūhi bahudhātuṃ.",
  "atk-abh02a:1833_1": "Nānādhātunti tāsaṃyeva dhātūnaṃ vilakkhaṇatāya nānappakāradhātuṃ.",
  "atk-abh02a:1833_2": "Lokanti khandhāyatanadhātulokaṃ.",
  "atk-abh02a:1833_3": "Yathābhūtaṃ pajānātīti tāsaṃ tāsaṃ dhātūnaṃ aviparītato sabhāvaṃ paṭivijjhati.",
  "atk-abh02a:1834_0": "Nānādhimuttikatanti hīnādīhi adhimuttīhi nānādhimuttikabhāvaṃ.",
  "atk-abh02a:1835_0": "Parasattānanti padhānasattānaṃ.",
  "atk-abh02a:1835_1": "Parapuggalānanti tato paresaṃ hīnasattānaṃ;",
  "atk-abh02a:1835_2": "ekatthameva vā etaṃ padadvayaṃ veneyyavasena pana dvedhā vuttaṃ.",
  "atk-abh02a:1835_3": "Indriyaparopariyattanti saddhādīnaṃ indriyānaṃ parabhāvañca aparabhāvañca vuḍḍhiñca hāniñcāti attho.",
  "atk-abh02a:1836_0": "Jhānavimokkhasamādhisamāpattīnanti paṭhamādīnaṃ catunnaṃ jhānānaṃ,",
  "atk-abh02a:1836_1": "“rūpī rūpāni passatī”tiādīnaṃ aṭṭhannaṃ vimokkhānaṃ,",
  "atk-abh02a:1836_2": "savitakkasavicārādīnaṃ tiṇṇaṃ samādhīnaṃ,",
  "atk-abh02a:1836_3": "paṭhamajjhānasamāpattiādīnañca navannaṃ anupubbasamāpattīnaṃ.",
  "atk-abh02a:1836_4": "Saṃkilesanti hānabhāgiyadhammaṃ.",
  "atk-abh02a:1836_5": "Vodānanti visesabhāgiyadhammaṃ.",
  "atk-abh02a:1836_6": "Vuṭṭhānanti yena kāraṇena jhānādīhi vuṭṭhahanti,",
  "atk-abh02a:1836_7": "taṃ kāraṇaṃ.",
  "atk-abh02a:1837_0": "Pubbenivāsānussatinti pubbe nivutthakkhandhānussaraṇaṃ.",
  "atk-abh02a:1838_0": "Cutūpapātanti cutiñca upapātañca.",
  "atk-abh02a:1839_0": "Āsavānaṃ khayanti kāmāsavādīnaṃ khayasaṅkhātaṃ āsavanirodhaṃ nibbānaṃ.",
  "atk-abh02a:1840_0": "Imānīti yāni heṭṭhā “dasa tathāgatassa tathāgatabalānī”ti avoca,",
  "atk-abh02a:1840_1": "imāni tānīti appanaṃ karotīti.",
  "atk-abh02a:1840_2": "Evamettha anupubbapadavaṇṇanaṃ ñatvā idāni yasmā tathāgato paṭhamaṃyeva ṭhānāṭṭhānañāṇena veneyyasattānaṃ",
  "atk-abh02a:1840_3": "āsavakkhayādhigamassa ceva anadhigamassa ca ṭhānāṭṭhānabhūtaṃ kilesāvaraṇābhāvaṃ passati,",
  "atk-abh02a:1840_4": "lokiyasammādiṭṭhiṭhānadassanato niyatamicchādiṭṭhiṭhānābhāvadassanato ca.",
  "atk-abh02a:1840_5": "Atha nesaṃ kammavipākañāṇena vipākāvaraṇābhāvaṃ passati,",
  "atk-abh02a:1840_6": "tihetukapaṭisandhidassanato.",
  "atk-abh02a:1840_7": "Sabbatthagāminīpaṭipadāñāṇena kammāvaraṇābhāvaṃ passati,",
  "atk-abh02a:1840_8": "ānantariyakammābhāvadassanato.",
  "atk-abh02a:1840_9": "Evaṃ anāvaraṇānaṃ anekadhātunānādhātuñāṇena anukūladhammadesanatthaṃ cariyāvisesaṃ passati,",
  "atk-abh02a:1840_10": "dhātuvemattadassanato.",
  "atk-abh02a:1840_11": "Atha nesaṃ nānādhimuttikatāñāṇena adhimuttiṃ passati,",
  "atk-abh02a:1840_12": "payogaṃ anādiyitvāpi adhimuttivasena dhammadesanatthaṃ.",
  "atk-abh02a:1840_13": "Athevaṃ diṭṭhādhimuttīnaṃ yathāsatti yathābalaṃ dhammaṃ desetuṃ indriyaparopariyattañāṇena indriyaparopariyattaṃ passati,",
  "atk-abh02a:1840_14": "saddhādīnaṃ tikkhamudubhāvadassanato.",
  "atk-abh02a:1840_15": "Evaṃ pariññātindriyaparopariyattāpi panete sace dūre honti,",
  "atk-abh02a:1840_16": "atha jhānādipariññāṇena jhānādīsu vasībhūtattā iddhivisesena khippaṃ upagacchati.",
  "atk-abh02a:1840_17": "Upagantvā ca nesaṃ pubbenivāsānussatiñāṇena pubbajātibhāvanaṃ,",
  "atk-abh02a:1840_18": "dibbacakkhānubhāvato pattabbena cetopariyañāṇena sampatticittavisesaṃ passanto āsavakkhayañāṇānubhāvena",
  "atk-abh02a:1840_19": "āsavakkhayagāminiyā paṭipadāya vigatasammohattā āsavakkhayāya dhammaṃ deseti.",
  "atk-abh02a:1840_20": "Tasmā iminā anukkamena imāni dasabalāni vuttānīti veditabbāni.",
  "atk-abh02a:1840_21": "Ayaṃ tāva mātikāya atthavaṇṇanā.",
  "atk-abh02a:1841_0": "(1.) Ekakaniddesavaṇṇanā",
  "atk-abh02a:1842_0": "761.",
  "atk-abh02a:1842_1": "Idāni yathānikkhittāya mātikāya “pañcaviññāṇā na hetumevā”tiādinā nayena āraddhe niddesavāre na hetumevāti sādhāraṇahetupaṭikkhepaniddeso.",
  "atk-abh02a:1842_2": "Tattha “hetuhetu,",
  "atk-abh02a:1842_3": "paccayahetu,",
  "atk-abh02a:1842_4": "uttamahetu,",
  "atk-abh02a:1842_5": "sādhāraṇahetūti catubbidho hetū”tiādinā nayena yaṃ vattabbaṃ siyā,",
  "atk-abh02a:1842_6": "taṃ sabbaṃ rūpakaṇḍe “sabbaṃ rūpaṃ na hetumevā”tiādīnaṃ atthavaṇṇanāyaṃ vuttameva.",
  "atk-abh02a:1842_7": "Ahetukamevātiādīsu byañjanasandhivasena makāro veditabbo;",
  "atk-abh02a:1842_8": "ahetukā evāti attho.",
  "atk-abh02a:1842_9": "Sesapadesupi eseva nayo.",
  "atk-abh02a:1842_10": "Apica “hetū dhammā nahetū dhammā”tiādīsu dhammakoṭṭhāsesu pañcaviññāṇāni hetū dhammāti vā sahetukā dhammāti vā na honti.",
  "atk-abh02a:1842_11": "Ekantena pana na hetūyeva,",
  "atk-abh02a:1842_12": "ahetukā yevāti imānipi nayenettha sabbapadesu attho veditabbo.",
  "atk-abh02a:1842_13": "Abyākatamevāti padaṃ vipākābyākatavasena vuttaṃ.",
  "atk-abh02a:1842_14": "Sārammaṇamevāti olubbhārammaṇavasena.",
  "atk-abh02a:1842_15": "Paccayārammaṇaṃ olubbhārammaṇanti hi duvidhaṃ ārammaṇaṃ.",
  "atk-abh02a:1842_16": "Imasmiṃ pana ṭhāne olubbhārammaṇameva dhuraṃ,",
  "atk-abh02a:1842_17": "paccayārammaṇampi labbhatiyeva.",
  "atk-abh02a:1842_18": "Acetasikamevāti padaṃ cittaṃ, rūpaṃ,",
  "atk-abh02a:1842_19": "nibbānanti tīsu acetasikesu cittameva sandhāya vuttaṃ.",
  "atk-abh02a:1842_20": "No apariyāpannamevāti gatipariyāpannacutipariyāpannasaṃsāravaṭṭabhavapariyāpannabhāvato pariyāpannā eva,",
  "atk-abh02a:1842_21": "no apariyāpannā.",
  "atk-abh02a:1842_22": "Lokato vaṭṭato na niyyantīti aniyyānikā.",
  "atk-abh02a:1842_23": "Uppannaṃ manoviññāṇaviññeyyamevāti rūpakaṇḍe cakkhuviññāṇādīnaṃ paccuppannāneva rūpādīni ārabbha pavattito",
  "atk-abh02a:1842_24": "atītādivisayaṃ manoviññāṇampi pañcaviññāṇasotapatitameva katvā “upapannaṃ chahi viññāṇehi viññeyya”nti vuttaṃ.",
  "atk-abh02a:1842_25": "Pañcaviññāṇā pana yasmā paccuppannāpi cakkhuviññāṇādīnaṃ ārammaṇā na honti,",
  "atk-abh02a:1842_26": "manoviññāṇasseva honti,",
  "atk-abh02a:1842_27": "tasmā “manoviññāṇaviññeyyamevā”ti vuttaṃ.",
  "atk-abh02a:1842_28": "Aniccamevāti hutvā abhāvaṭṭhena aniccāyeva.",
  "atk-abh02a:1842_29": "Jarābhibhūtamevāti jarāya abhibhūtattā jarābhibhūtā eva.",
  "atk-abh02a:1843_0": "762.",
  "atk-abh02a:1843_1": "Uppannavatthukā uppannārammaṇāti anāgatapaṭikkhepo.",
  "atk-abh02a:1843_2": "Na hi te anāgatesu vatthārammaṇesu uppajjanti.",
  "atk-abh02a:1844_0": "Purejātavatthukā purejātārammaṇāti sahuppattipaṭikkhepo.",
  "atk-abh02a:1844_1": "Na hi te sahuppannaṃ vatthuṃ vā ārammaṇaṃ vā paṭicca uppajjanti,",
  "atk-abh02a:1844_2": "sayaṃ pana pacchājātā hutvā purejātesu vatthārammaṇesu uppajjanti.",
  "atk-abh02a:1845_0": "Ajjhattikavatthukāti ajjhattajjhattavasena vuttaṃ.",
  "atk-abh02a:1845_1": "Tāni hi ajjhattike pañca pasāde vatthuṃ katvā uppajjanti.",
  "atk-abh02a:1845_2": "Bāhirārammaṇāti bāhirarūpādiārammaṇā.",
  "atk-abh02a:1845_3": "Tattha catukkaṃ veditabbaṃ –",
  "atk-abh02a:1845_4": "pañcaviññāṇā hi pasādavatthukattā ajjhattikā ajjhattikavatthukā,",
  "atk-abh02a:1845_5": "manoviññāṇaṃ hadayarūpaṃ vatthuṃ katvā uppajjanakāle ajjhattikaṃ bāhiravatthukaṃ,",
  "atk-abh02a:1845_6": "pañcaviññāṇasampayuttā tayo khandhā bāhirā ajjhattikavatthukā,",
  "atk-abh02a:1845_7": "manoviññāṇasampayuttā tayo khandhā hadayarūpaṃ vatthuṃ katvā uppajjanakāle bāhirā bāhiravatthukā.",
  "atk-abh02a:1846_0": "Asambhinnavatthukāti aniruddhavatthukā.",
  "atk-abh02a:1846_1": "Na hi te niruddhaṃ atītaṃ vatthuṃ paṭicca uppajjanti.",
  "atk-abh02a:1846_2": "Asambhinnārammaṇatāyapi eseva nayo.",
  "atk-abh02a:1847_0": "Aññaṃ cakkhuviññāṇassa vatthu ca ārammaṇañcātiādīsu cakkhuviññāṇassa hi aññaṃ vatthu,",
  "atk-abh02a:1847_1": "aññaṃ ārammaṇaṃ.",
  "atk-abh02a:1847_2": "Aññaṃ sotaviññāṇādīnaṃ.",
  "atk-abh02a:1847_3": "Cakkhuviññāṇaṃ sotapasādādīsu aññataraṃ vatthuṃ,",
  "atk-abh02a:1847_4": "saddādīsu vā aññataraṃ ārammaṇaṃ katvā kappato kappaṃ gantvāpi na uppajjati;",
  "atk-abh02a:1847_5": "cakkhupasādameva pana vatthuṃ katvā rūpañca ārammaṇaṃ katvā uppajjati.",
  "atk-abh02a:1847_6": "Evamassa vatthupi dvārampi ārammaṇampi nibaddhaṃ,",
  "atk-abh02a:1847_7": "aññaṃ vatthuṃ vā dvāraṃ vā ārammaṇaṃ vā na saṅkamati,",
  "atk-abh02a:1847_8": "nibaddhavatthu nibaddhadvāraṃ nibaddhārammaṇameva hutvā uppajjati.",
  "atk-abh02a:1847_9": "Sotaviññāṇādīsupi eseva nayo.",
  "atk-abh02a:1848_0": "763.",
  "atk-abh02a:1848_1": "Na aññamaññassa gocaravisayaṃ paccanubhontīti ettha aññamaññassa cakkhu sotassa,",
  "atk-abh02a:1848_2": "sotaṃ vā cakkhussāti evaṃ ekaṃ ekassa gocaravisayaṃ na paccanubhotīti attho.",
  "atk-abh02a:1848_3": "Sace hi nīlādibhedaṃ rūpārammaṇaṃ samodhānetvā sotindriyassa upaneyya ‘iṅgha tāva naṃ vavatthāpehi vibhāvehi –",
  "atk-abh02a:1848_4": "kiṃ nāmetaṃ ārammaṇa’nti,",
  "atk-abh02a:1848_5": "cakkhuviññāṇaṃ vināpi mukhena attano dhammatāya evaṃ vadeyya –",
  "atk-abh02a:1848_6": "‘are andhabāla,",
  "atk-abh02a:1848_7": "vassasatampi vassasahassampi paridhāvamāno aññatra mayā kuhiṃ etassa jānanakaṃ labhissasi;",
  "atk-abh02a:1848_8": "āhara naṃ cakkhupasāde upanehi;",
  "atk-abh02a:1848_9": "ahametaṃ ārammaṇaṃ jānissāmi –",
  "atk-abh02a:1848_10": "yadi vā nīlaṃ yadi vā pītakaṃ.",
  "atk-abh02a:1848_11": "Na hi eso aññassa visayo;",
  "atk-abh02a:1848_12": "mayhameveso visayo’ti.",
  "atk-abh02a:1848_13": "Sesaviññāṇesupi eseva nayo.",
  "atk-abh02a:1848_14": "Evamete aññamaññassa gocaravisayaṃ na paccanubhonti nāma.",
  "atk-abh02a:1849_0": "764. Samannāharantassāti āvajjaneneva samannāharantassa.",
  "atk-abh02a:1850_0": "Manasikarontassāti āvajjaneneva manasikarontassa.",
  "atk-abh02a:1850_1": "Etāni hi cittāni āvajjanena samannāhaṭakāle manasikatakāleyeva ca uppajjanti.",
  "atk-abh02a:1851_0": "Na abbokiṇṇāti aññena viññāṇena abbokiṇṇā nirantarāva nuppajjanti.",
  "atk-abh02a:1851_1": "Etena tesaṃ anantaratā paṭikkhittā.",
  "atk-abh02a:1852_0": "765.",
  "atk-abh02a:1852_1": "Na apubbaṃ acarimanti etena sabbesampi sahuppatti paṭikkhittā.",
  "atk-abh02a:1852_2": "Na aññamaññassa samanantarāti etena samanantaratā paṭikkhittā.",
  "atk-abh02a:1853_0": "766.",
  "atk-abh02a:1853_1": "Āvaṭṭanā vātiādīni cattāripi āvajjanasseva nāmāni.",
  "atk-abh02a:1853_2": "Tañhi bhavaṅgassa āvaṭṭanato āvaṭṭanā,",
  "atk-abh02a:1853_3": "tasseva ābhujanato ābhogo,",
  "atk-abh02a:1853_4": "rūpādīnaṃ samannāharaṇato samannāhāro,",
  "atk-abh02a:1853_5": "tesaṃyeva manasikaraṇato manasikāroti vuccati.",
  "atk-abh02a:1853_6": "Evamettha saṅkhepato pañcannaṃ viññāṇānaṃ āvajjanaṭṭhāne ṭhatvā āvajjanādikiccaṃ kātuṃ samatthabhāvo paṭikkhitto.",
  "atk-abh02a:1854_0": "Na kañci dhammaṃ paṭivijānātīti “manopubbaṅgamā dhammā”ti evaṃ vuttaṃ ekampi kusalaṃ vā akusalaṃ vā na paṭivijānāti.",
  "atk-abh02a:1855_0": "Aññatra abhinipātamattāti ṭhapetvā rūpādīnaṃ abhinipātamattaṃ.",
  "atk-abh02a:1855_1": "Idaṃ vuttaṃ hoti –",
  "atk-abh02a:1855_2": "supaṇḍitopi puriso,",
  "atk-abh02a:1855_3": "ṭhapetvā āpāthagatāni rūpādīni,",
  "atk-abh02a:1855_4": "aññaṃ kusalākusalesu ekadhammampi pañcahi viññāṇehi na paṭivijānāti.",
  "atk-abh02a:1855_5": "Cakkhuviññāṇaṃ panettha dassanamattameva hoti.",
  "atk-abh02a:1855_6": "Sotaviññāṇādīni savanaghāyanasāyanaphusanamattāneva.",
  "atk-abh02a:1855_7": "Dassanādimattato pana muttā aññā etesaṃ kusalādipaṭiviññatti nāma natthi.",
  "atk-abh02a:1856_0": "Manodhātuyāpīti sampaṭicchanamanodhātuyāpi.",
  "atk-abh02a:1856_1": "Sampiṇḍanattho cettha pikāro.",
  "atk-abh02a:1856_2": "Tasmā manodhātuyāpi tato parāhi manoviññāṇadhātūhipīti sabbehipi pañcadvārikaviññāṇehi na kañci kusalākusalaṃ",
  "atk-abh02a:1856_3": "dhammaṃ paṭivijānātīti evamettha attho daṭṭhabbo.",
  "atk-abh02a:1857_0": "Na kañci iriyāpathaṃ kappetītiādīsupi eseva nayo.",
  "atk-abh02a:1857_1": "Na hi pañcadvārikaviññāṇehi gamanādīsu kañci iriyāpathaṃ kappeti,",
  "atk-abh02a:1857_2": "na kāyakammaṃ na vacīkammaṃ paṭṭhapeti,",
  "atk-abh02a:1857_3": "na kusalākusalaṃ dhammaṃ samādiyati,",
  "atk-abh02a:1857_4": "na samādhiṃ samāpajjati lokiyaṃ vā lokuttaraṃ vā,",
  "atk-abh02a:1857_5": "na samādhito vuṭṭhāti lokiyā vā lokuttarā vā,",
  "atk-abh02a:1857_6": "na bhavato cavati,",
  "atk-abh02a:1857_7": "na bhavantare upapajjati.",
  "atk-abh02a:1857_8": "Sabbampi hetaṃ kusalākusaladhammapaṭivijānanādivacanapariyosānaṃ kiccaṃ manodvārikacitteneva hoti,",
  "atk-abh02a:1857_9": "na pañcadvārikenāti sabbassāpetassa kiccassa karaṇe sahajavanakāni vīthicittāni paṭikkhittāni.",
  "atk-abh02a:1857_10": "Yathā cetesaṃ etāni kiccāni natthi,",
  "atk-abh02a:1857_11": "evaṃ niyāmokkamanādīnipi.",
  "atk-abh02a:1857_12": "Na hi pañcadvārikajavanena micchattaniyāmaṃ okkamati,",
  "atk-abh02a:1857_13": "na sammattaniyāmaṃ;",
  "atk-abh02a:1857_14": "na cetaṃ javanaṃ nāmagottamārabbha javati,",
  "atk-abh02a:1857_15": "na kasiṇādipaṇṇattiṃ;",
  "atk-abh02a:1857_16": "na lakkhaṇārammaṇikavipassanāvasena pavattati,",
  "atk-abh02a:1857_17": "na vuṭṭhānagāminībalavavipassanāvasena;",
  "atk-abh02a:1857_18": "na rūpārūpadhamme ārabbha javati,",
  "atk-abh02a:1857_19": "na nibbānaṃ;",
  "atk-abh02a:1857_20": "na cetena saddhiṃ paṭisambhidāñāṇaṃ uppajjati,",
  "atk-abh02a:1857_21": "na abhiññāñāṇaṃ,",
  "atk-abh02a:1857_22": "na sāvakapāramīñāṇaṃ,",
  "atk-abh02a:1857_23": "na paccekabodhiñāṇaṃ,",
  "atk-abh02a:1857_24": "na sabbaññutañāṇaṃ.",
  "atk-abh02a:1857_25": "Sabbopi panesa pabhedo manodvārikajavaneyeva labbhati.",
  "atk-abh02a:1858_0": "Na supati na paṭibujjhati na supinaṃ passatīti sabbenāpi ca pañcadvārikacittena neva niddaṃ okkamati,",
  "atk-abh02a:1858_1": "na niddāyati,",
  "atk-abh02a:1858_2": "na paṭibujjhati,",
  "atk-abh02a:1858_3": "na kiñca supinaṃ passatīti imesu tīsu ṭhānesu saha javanena vīthicittaṃ paṭikkhittaṃ.",
  "atk-abh02a:1859_0": "Niddāyantassa hi mahāvaṭṭiṃ jāletvā dīpe cakkhusamīpe upanīte paṭhamaṃ cakkhudvārikaṃ āvajjanaṃ bhavaṅgaṃ na āvaṭṭeti,",
  "atk-abh02a:1859_1": "manodvārikameva āvaṭṭeti.",
  "atk-abh02a:1859_2": "Atha javanaṃ javitvā bhavaṅgaṃ otarati.",
  "atk-abh02a:1859_3": "Dutiyavāre cakkhudvārikaṃ āvajjanaṃ bhavaṅgaṃ āvaṭṭeti.",
  "atk-abh02a:1859_4": "Tato cakkhuviññāṇādīni javanapariyosānāni pavattanti.",
  "atk-abh02a:1859_5": "Tadanantaraṃ bhavaṅgaṃ pavattati.",
  "atk-abh02a:1859_6": "Tatiyavāre manodvārikaāvajjanena bhavaṅge āvaṭṭite manodvārikajavanaṃ javati.",
  "atk-abh02a:1859_7": "Tena cittena ñatvā ‘kiṃ ayaṃ imasmiṃ ṭhāne āloko’ti jānāti.",
  "atk-abh02a:1860_0": "Tathā niddāyantassa kaṇṇasamīpe tūriyesu paggahitesu,",
  "atk-abh02a:1860_1": "ghānasamīpe sugandhesu vā duggandhesu vā pupphesu upanītesu,",
  "atk-abh02a:1860_2": "mukhe sappimhi vā phāṇite vā pakkhitte,",
  "atk-abh02a:1860_3": "piṭṭhiyaṃ pāṇinā pahāre dinne paṭhamaṃ sotadvārikādīni āvajjanāni bhavaṅgaṃ na āvaṭṭenti,",
  "atk-abh02a:1860_4": "manodvārikameva āvaṭṭeti.",
  "atk-abh02a:1860_5": "Atha javanaṃ javitvā bhavaṅgaṃ otarati.",
  "atk-abh02a:1860_6": "Dutiyavāre sotadvārikādīni āvajjanāni bhavaṅgaṃ āvaṭṭenti.",
  "atk-abh02a:1860_7": "Tato sotaghānajivhākāyaviññāṇādīni javanapariyosānāni pavattanti.",
  "atk-abh02a:1860_8": "Tadanantaraṃ bhavaṅgaṃ pavattati.",
  "atk-abh02a:1860_9": "Tatiyavāre manodvārikaāvajjanena bhavaṅge āvaṭṭite manodvārikajavanaṃ javati.",
  "atk-abh02a:1860_10": "Tena cittena ñatvā ‘kiṃ ayaṃ imasmiṃ ṭhāne saddo –",
  "atk-abh02a:1860_11": "saṅkhasaddo,",
  "atk-abh02a:1860_12": "bherisaddo’ti vā ‘kiṃ ayaṃ imasmiṃ ṭhāne gandho –",
  "atk-abh02a:1860_13": "mūlagandho,",
  "atk-abh02a:1860_14": "sāragandho’ti vā ‘kiṃ idaṃ mayhaṃ mukhe pakkhittarasaṃ –",
  "atk-abh02a:1860_15": "sappīti vā phāṇita’nti vā ‘kenamhi piṭṭhiyaṃ pahato,",
  "atk-abh02a:1860_16": "atithaddho me pahāro’ti vā vattāro honti.",
  "atk-abh02a:1860_17": "Evaṃ manodvārikajavaneneva paṭibujjhati,",
  "atk-abh02a:1860_18": "na pañcadvārikena.",
  "atk-abh02a:1860_19": "Supinampi teneva passati,",
  "atk-abh02a:1860_20": "na pañcadvārikena.",
  "atk-abh02a:1861_0": "Tañca panetaṃ supinaṃ passanto catūhi kāraṇehi passati –",
  "atk-abh02a:1861_1": "dhātukkhobhato vā anubhūtapubbato vā devatopasaṃhārato vā pubbanimittato vāti.",
  "atk-abh02a:1861_2": "Tattha pittādīnaṃ khobhakaraṇapaccayayogena khubhitadhātuko ‘dhātukkhobhato’ supinaṃ passati.",
  "atk-abh02a:1861_3": "Passanto ca nānāvidhaṃ supinaṃ passati –",
  "atk-abh02a:1861_4": "pabbatā patanto viya,",
  "atk-abh02a:1861_5": "ākāsena gacchanto viya,",
  "atk-abh02a:1861_6": "vāḷamigahatthicorādīhi anubaddho viya ca hoti.",
  "atk-abh02a:1861_7": "‘Anubhūtapubbato’ passanto pubbe anubhūtapubbaṃ ārammaṇaṃ passati.",
  "atk-abh02a:1861_8": "‘Devatopasaṃhārato’ passantassa devatā atthakāmatāya vā anatthakāmatāya vā atthāya vā anatthāya vā nānāvidhāni ārammaṇāni upasaṃharanti.",
  "atk-abh02a:1861_9": "So tāsaṃ devatānaṃ ānubhāvena tāni ārammaṇāni passati.",
  "atk-abh02a:1861_10": "Pubbanimittato passanto puññāpuññavasena uppajjitukāmassa atthassa vā anatthassa vā pubbanimittabhūtaṃ",
  "atk-abh02a:1861_11": "supinaṃ passati bodhisattamātā viya puttapaṭilābhanimittaṃ,",
  "atk-abh02a:1861_12": "bodhisatto viya pañca mahāsupine,",
  "atk-abh02a:1861_13": "kosalarājā viya ca soḷasa supineti.",
  "atk-abh02a:1862_0": "Tattha yaṃ dhātukkhobhato anubhūtapubbato ca supinaṃ passati,",
  "atk-abh02a:1862_1": "na taṃ saccaṃ hoti.",
  "atk-abh02a:1862_2": "Yaṃ devatopasaṃhārato passati,",
  "atk-abh02a:1862_3": "taṃ saccaṃ vā hoti alikaṃ vā.",
  "atk-abh02a:1862_4": "Kuddhā hi devatā upāyena vināsetukāmā viparītampi katvā dassenti.",
  "atk-abh02a:1862_5": "Tatridaṃ vatthu –",
  "atk-abh02a:1862_6": "rohaṇe kira nāgamahāvihāre mahāthero bhikkhusaṅghaṃ anapaloketvāva ekaṃ nāgarukkhaṃ chindāpesi.",
  "atk-abh02a:1862_7": "Rukkhe adhivatthā devatā therassa kuddhā paṭhamameva naṃ palobhetvā pacchā ‘ito te sattadivasamatthake upaṭṭhāko rājā marissatī’ti supine ārocesi.",
  "atk-abh02a:1862_8": "Thero naṃ kathaṃ āharitvā rājorodhānaṃ ācikkhi.",
  "atk-abh02a:1862_9": "Tā ekappahāreneva mahāviravaṃ viraviṃsu.",
  "atk-abh02a:1862_10": "Rājā ‘kiṃ eta’nti pucchi.",
  "atk-abh02a:1862_11": "Tā ‘evaṃ therena vutta’nti ārocayiṃsu.",
  "atk-abh02a:1862_12": "Rājā divase gaṇāpetvā sattāhe vītivatte kujjhitvā therassa hatthapāde chindāpesi.",
  "atk-abh02a:1863_0": "Yaṃ pana pubbanimittato passati taṃ ekantasaccameva hoti.",
  "atk-abh02a:1863_1": "Etesañca catunnaṃ mūlakāraṇānaṃ saṃsaggabhedatopi supinabhedo hotiyeva.",
  "atk-abh02a:1863_2": "Tañca panetaṃ catubbidhaṃ supinaṃ sekkhaputhujjanāva passanti appahīnavipallāsattā;",
  "atk-abh02a:1863_3": "asekkhā na passanti pahīnavipallāsattā.",
  "atk-abh02a:1864_0": "Kiṃ pana taṃ passanto sutto passati,",
  "atk-abh02a:1864_1": "paṭibuddho?",
  "atk-abh02a:1864_2": "Udāhu neva sutto passati na paṭibuddhoti?",
  "atk-abh02a:1864_3": "Kiñcettha yadi tāva sutto passati,",
  "atk-abh02a:1864_4": "abhidhammavirodho āpajjati.",
  "atk-abh02a:1864_5": "Bhavaṅgacittena hi supati.",
  "atk-abh02a:1864_6": "Tañca rūpanimittādiārammaṇaṃ rāgādisampayuttaṃ vā na hoti.",
  "atk-abh02a:1864_7": "Supinaṃ passantassa ca īdisāni cittāni uppajjanti.",
  "atk-abh02a:1864_8": "Atha paṭibuddho passati,",
  "atk-abh02a:1864_9": "vinayavirodho āpajjati.",
  "atk-abh02a:1864_10": "Yañhi paṭibuddho passati,",
  "atk-abh02a:1864_11": "taṃ sabbohārikacittena passati.",
  "atk-abh02a:1864_12": "Sabbohārikacittena ca kate vītikkame anāpatti nāma natthi.",
  "atk-abh02a:1864_13": "Supinaṃ passantena pana kate vītikkame ekantaṃ anāpatti eva.",
  "atk-abh02a:1864_14": "Atha neva sutto na paṭibuddho passati,",
  "atk-abh02a:1864_15": "na supinaṃ nāma passati.",
  "atk-abh02a:1864_16": "Evañhi sati supinassa abhāvova āpajjati?",
  "atk-abh02a:1864_17": "Na abhāvo. Kasmā?",
  "atk-abh02a:1864_18": "Yasmā kapimiddhapareto passati.",
  "atk-abh02a:1864_19": "Vuttaṃ hetaṃ –",
  "atk-abh02a:1864_20": "“kapimiddhapareto kho, mahārāja,",
  "atk-abh02a:1864_21": "supinaṃ passatī”ti.",
  "atk-abh02a:1864_22": "‘Kapimiddhapareto’ti makkaṭaniddāya yutto.",
  "atk-abh02a:1864_23": "Yathā hi makkaṭassa niddā lahuparivattā hoti,",
  "atk-abh02a:1864_24": "evaṃ yā niddā punappunaṃ kusalādicittavokiṇṇattā lahuparivattā;",
  "atk-abh02a:1864_25": "yassā pavattiyaṃ punappunaṃ bhavaṅgato uttaraṇaṃ hoti,",
  "atk-abh02a:1864_26": "tāya yutto supinaṃ passati.",
  "atk-abh02a:1864_27": "Tenāyaṃ supino kusalopi hoti akusalopi abyākatopi 386.",
  "atk-abh02a:1864_28": "Tattha supinante cetiyavandanadhammassavanadhammadesanādīni karontassa kusalo,",
  "atk-abh02a:1864_29": "pāṇātipātādīni karontassa akusalo,",
  "atk-abh02a:1864_30": "dvīhi antehi mutto āvajjanatadārammaṇakkhaṇe abyākatoti veditabbo.",
  "atk-abh02a:1864_31": "Supineneva ‘diṭṭhaṃ viya me,",
  "atk-abh02a:1864_32": "sutaṃ viya me’ti kathanakālepi abyākatoyeva.",
  "atk-abh02a:1865_0": "Kiṃ pana supine kataṃ kusalākusalaṃ kammaṃ savipākaṃ avipākanti?",
  "atk-abh02a:1865_1": "Savipākaṃ;",
  "atk-abh02a:1865_2": "dubbalattā pana paṭisandhiṃ ākaḍḍhituṃ na sakkoti,",
  "atk-abh02a:1865_3": "dinnāya aññakammena paṭisandhiyā pavatte vedanīyaṃ hoti.",
  "atk-abh02a:1866_0": "Evaṃ yāthāvakavatthuvibhāvanā paññāti pañcannaṃ viññāṇānaṃ na hetvaṭṭho yāthāvaṭṭho.",
  "atk-abh02a:1866_1": "Taṃ yāthāvaṭṭhaṃ vatthuṃ vibhāvetīti yāthāvakavatthuvibhāvanā.",
  "atk-abh02a:1866_2": "Tathā pañcannaṃ viññāṇānaṃ ahetukaṭṭho,",
  "atk-abh02a:1866_3": "jarābhibhūtaṭṭho,",
  "atk-abh02a:1866_4": "na supinaṃ passanaṭṭho,",
  "atk-abh02a:1866_5": "yāthāvaṭṭho.",
  "atk-abh02a:1866_6": "Taṃ yāthāvaṭṭhaṃ vatthuṃ vibhāvetīti yāthāvakavatthuvibhāvanā.",
  "atk-abh02a:1866_7": "Iti yā heṭṭhā “yāthāvakavatthuvibhāvanā paññā”ti mātikāya nikkhittā,",
  "atk-abh02a:1866_8": "sā evaṃ yāthāvakavatthuvibhāvanā paññāti veditabbā.",
  "atk-abh02a:1866_9": "Tassā eva ca vasena evaṃ ekavidhena ñāṇavatthūti evaṃ ekekakoṭṭhāsena ñāṇagaṇanā ekena vā ākārena ñāṇaparicchedo hoti.",
  "atk-abh02a:1867_0": "Ekakaniddesavaṇṇanā.",
  "atk-abh02a:1868_0": "(2.) Dukaniddesavaṇṇanā",
  "atk-abh02a:1869_0": "767.",
  "atk-abh02a:1869_1": "Duvidhena ñāṇavatthuniddese catūsu bhūmīsu kusaleti sekkhaputhujjanānaṃ catubhūmakakusalapaññā.",
  "atk-abh02a:1869_2": "Paṭisambhidāvibhaṅge vuttesu pañcasu atthesu attano attano bhūmipariyāpannaṃ vipākasaṅkhātaṃ atthaṃ jāpeti janeti pavattetīti atthajāpikā.",
  "atk-abh02a:1869_3": "Arahato abhiññaṃ uppādentassa samāpattiṃ uppādentassa kiriyābyākateti abhiññāya ceva samāpattiyā ca parikammasamaye kāmāvacarakiriyapaññā.",
  "atk-abh02a:1869_4": "Sā hi abhiññāsamāpattipabhedaṃ kiriyasaṅkhātaṃ atthaṃ jāpeti janeti pavattetīti atthajāpikā paññāti vuttā.",
  "atk-abh02a:1869_5": "Ayaṃ pana aparopi pāḷimuttako aṭṭhakathānayo –",
  "atk-abh02a:1869_6": "yāpi hi purimā kāmāvacarakiriyā pacchimāya kāmāvacarakiriyāya anantarādivasena paccayo hoti,",
  "atk-abh02a:1869_7": "sāpi taṃ kiriyatthaṃ jāpetīti atthajāpikā paññā nāma.",
  "atk-abh02a:1869_8": "Rūpāvacarārūpāvacaresupi eseva nayo.",
  "atk-abh02a:1870_0": "Dutiyapadaniddese catūsu bhūmīsu vipāketi kāmāvacaravipāke paññā sahajātādipaccayavasena kāmāvacaravipākatthaṃ jāpetvā ṭhitāti jāpitatthā.",
  "atk-abh02a:1870_1": "Rūpāvacarādivipākapaññāsupi eseva nayo.",
  "atk-abh02a:1870_2": "Sabbāpi vā esā attano attano kāraṇehi jāpitā janitā pavattitā sayampi atthabhūtātipi jāpitatthā.",
  "atk-abh02a:1870_3": "Arahato uppannāya abhiññāya uppannāya samāpattiyāti vuttakiriyapaññāyapi eseva nayo.",
  "atk-abh02a:1870_4": "Ayaṃ pana aparopi pāḷimuttako aṭṭhakathānayo –",
  "atk-abh02a:1870_5": "kāmāvacarakiriyapaññāpi hi sahajātādivasena kāmāvacarakiriyasaṅkhātaṃ atthaṃ jāpetvā ṭhitāti jāpitatthā.",
  "atk-abh02a:1870_6": "Rūpāvacarārūpāvacarakiriyapaññāsupi eseva nayo.",
  "atk-abh02a:1870_7": "Sabbāpi vā esā attano attano kāraṇehi jāpitā janitā pavattitā sayañca atthabhūtātipi jāpitatthā.",
  "atk-abh02a:1870_8": "Sesamettha sabbaṃ dhammasaṅgahaṭṭhakathāyaṃ vuttanayattā pākaṭamevāti.",
  "atk-abh02a:1871_0": "Dukaniddesavaṇṇanā.",
  "atk-abh02a:1872_0": "(3.) Tikaniddesavaṇṇanā",
  "atk-abh02a:1873_0": "768.",
  "atk-abh02a:1873_1": "Tividhena ñāṇavatthuniddese yogavihitesūti yogo vuccati paññā;",
  "atk-abh02a:1873_2": "paññāvihitesu paññāpariṇāmitesūti attho.",
  "atk-abh02a:1873_3": "Kammāyatanesūti ettha kammameva kammāyatanaṃ;",
  "atk-abh02a:1873_4": "atha vā kammañca taṃ āyatanañca ājīvādīnantipi kammāyatanaṃ.",
  "atk-abh02a:1873_5": "Sippāyatanesupi eseva nayo.",
  "atk-abh02a:1873_6": "Tattha duvidhaṃ kammaṃ –",
  "atk-abh02a:1873_7": "hīnañca ukkaṭṭhañca.",
  "atk-abh02a:1873_8": "Tattha hīnaṃ nāma vaḍḍhakīkammaṃ,",
  "atk-abh02a:1873_9": "pupphachaḍḍakakammanti evamādi.",
  "atk-abh02a:1873_10": "Ukkaṭṭhaṃ nāma kasi, vaṇijjā,",
  "atk-abh02a:1873_11": "gorakkhanti evamādi.",
  "atk-abh02a:1873_12": "Sippampi duvidhaṃ hīnañca ukkaṭṭhañca.",
  "atk-abh02a:1873_13": "Tattha hīnaṃ sippaṃ nāma naḷakārasippaṃ,",
  "atk-abh02a:1873_14": "pesakārasippaṃ,",
  "atk-abh02a:1873_15": "kumbhakārasippaṃ,",
  "atk-abh02a:1873_16": "cammakārasippaṃ,",
  "atk-abh02a:1873_17": "nhāpitasippanti evamādi.",
  "atk-abh02a:1873_18": "Ukkaṭṭhaṃ nāma sippaṃ muddā, gaṇanā,",
  "atk-abh02a:1873_19": "lekhañcāti evamādi vijjāva vijjāṭṭhānaṃ.",
  "atk-abh02a:1873_20": "Taṃ dhammikameva gahitaṃ.",
  "atk-abh02a:1873_21": "Nāgamaṇḍalaparittasadisaṃ,",
  "atk-abh02a:1873_22": "phudhamanakamantasadisaṃ,",
  "atk-abh02a:1873_23": "sālākiyaṃ,",
  "atk-abh02a:1873_24": "sallakattiyantiādīni pana vejjasatthāni “icchāmahaṃ, ācariya,",
  "atk-abh02a:1873_25": "sippaṃ sikkhitu”nti sippāyatane paviṭṭhattā na gahitāni.",
  "atk-abh02a:1874_0": "Tattha eko paṇḍito manussānaṃ phāsuvihāratthāya attano ca dhammatāya gehapāsādayānanāvādīni uppādeti.",
  "atk-abh02a:1874_1": "So hi ‘ime manussā vasanaṭṭhānena vinā dukkhitā’ti hitakiriyāya ṭhatvā dīghacaturassādibhedaṃ gehaṃ uppādeti,",
  "atk-abh02a:1874_2": "sītuṇhapaṭighātatthāya ekabhūmikadvibhūmikādibhede pāsāde karoti,",
  "atk-abh02a:1874_3": "‘yāne asati anusañcaraṇaṃ nāma dukkha’nti jaṅghākilamathapaṭivinodanatthāya vayhasakaṭasandamānikādīni uppādeti,",
  "atk-abh02a:1874_4": "‘nāvāya asati samuddādīsu sañcāro nāma natthī’ti nānappakāraṃ nāvaṃ uppādeti.",
  "atk-abh02a:1874_5": "So sabbampetaṃ neva aññehi kayiramānaṃ passati,",
  "atk-abh02a:1874_6": "na kataṃ uggaṇhāti,",
  "atk-abh02a:1874_7": "na kathentānaṃ suṇāti,",
  "atk-abh02a:1874_8": "attano pana dhammatāya cintāya karoti.",
  "atk-abh02a:1874_9": "Paññavatā hi attano dhammatāya katampi aññehi uggaṇhitvā karontehi katasadisameva hoti.",
  "atk-abh02a:1874_10": "Ayaṃ tāva hīnakamme nayo.",
  "atk-abh02a:1875_0": "Ukkaṭṭhakammepi ‘kasikamme asati manussānaṃ jīvitaṃ na pavattatī’ti eko paṇḍito manussānaṃ phāsuvihāratthāya yuganaṅgalādīni kasibhaṇḍāni uppādeti;",
  "atk-abh02a:1875_1": "tathā nānappakāraṃ vāṇijakammaṃ gorakkhañca uppādeti.",
  "atk-abh02a:1875_2": "So sabbampetaṃ neva aññehi kariyamānaṃ passati…pe…",
  "atk-abh02a:1875_3": "katasadisameva hoti.",
  "atk-abh02a:1875_4": "Ayaṃ ukkaṭṭhakamme nayo.",
  "atk-abh02a:1876_0": "Duvidhepi pana sippāyatane eko paṇḍito manussānaṃ phāsuvihāratthāya naḷakārasippādīni hīnasippāni,",
  "atk-abh02a:1876_1": "hatthamuddāya gaṇanasaṅkhātaṃ muddaṃ,",
  "atk-abh02a:1876_2": "acchinnakasaṅkhātaṃ gaṇanaṃ,",
  "atk-abh02a:1876_3": "mātikāppabhedakādibhedañca lekhaṃ uppādeti.",
  "atk-abh02a:1876_4": "So sabbampetaṃ neva aññehi kariyamānaṃ passati…pe…",
  "atk-abh02a:1876_5": "katasadisameva hoti.",
  "atk-abh02a:1876_6": "Ayaṃ sippāyatane nayo.",
  "atk-abh02a:1877_0": "Ekacco pana paṇḍito amanussasarīsapādīhi upaddutānaṃ manussānaṃ tikicchanatthāya dhammikāni nāgamaṇḍalamantādīni vijjāṭṭhānāni uppādeti,",
  "atk-abh02a:1877_1": "tāni neva aññehi kariyamānāni passati,",
  "atk-abh02a:1877_2": "na katāni uggaṇhāti,",
  "atk-abh02a:1877_3": "na kathentānaṃ suṇāti,",
  "atk-abh02a:1877_4": "attano pana dhammatāya cintāya karoti.",
  "atk-abh02a:1877_5": "Paññavatā hi attano dhammatāya katampi aññehi uggaṇhitvā karontehi katasadisameva hoti.",
  "atk-abh02a:1878_0": "Kammassakataṃ vāti “idaṃ kammaṃ sattānaṃ sakaṃ,",
  "atk-abh02a:1878_1": "idaṃ no saka”nti evaṃ jānanañāṇaṃ.",
  "atk-abh02a:1878_2": "Saccānulomikaṃ vāti vipassanāñāṇaṃ.",
  "atk-abh02a:1878_3": "Tañhi catunnaṃ saccānaṃ anulomanato saccānulomikanti vuccati.",
  "atk-abh02a:1878_4": "Idānissa pavattanākāraṃ dassetuṃ rūpaṃ aniccanti vātiādi vuttaṃ.",
  "atk-abh02a:1878_5": "Ettha ca aniccalakkhaṇameva āgataṃ,",
  "atk-abh02a:1878_6": "na dukkhalakkhaṇaanattalakkhaṇāni,",
  "atk-abh02a:1878_7": "atthavasena pana āgatānevāti daṭṭhabbāni –",
  "atk-abh02a:1878_8": "yañhi aniccaṃ taṃ dukkhaṃ,",
  "atk-abh02a:1878_9": "yaṃ dukkhaṃ tadanattāti.",
  "atk-abh02a:1879_0": "Yaṃ evarūpinti yaṃ evaṃ heṭṭhā niddiṭṭhasabhāvaṃ anulomikaṃ.",
  "atk-abh02a:1879_1": "Khantintiādīni sabbāni paññāvevacanāneva.",
  "atk-abh02a:1879_2": "Sā hi heṭṭhā vuttānaṃ kammāyatanādīnaṃ pañcannaṃ kāraṇānaṃ apaccanīkadassanena anulometīti anulomikā.",
  "atk-abh02a:1879_3": "Tathā sattānaṃ hitacariyāya anulometi,",
  "atk-abh02a:1879_4": "maggasaccassa anulometi,",
  "atk-abh02a:1879_5": "paramatthasaccassa nibbānassa anulomanato anulometītipi anulomikā.",
  "atk-abh02a:1879_6": "Sabbānipi etāni kāraṇāni khamati sahati daṭṭhuṃ sakkotīti khanti,",
  "atk-abh02a:1879_7": "passatīti diṭṭhi,",
  "atk-abh02a:1879_8": "rocetīti ruci,",
  "atk-abh02a:1879_9": "mudatīti mudi,",
  "atk-abh02a:1879_10": "pekkhatīti pekkhā.",
  "atk-abh02a:1879_11": "Sabbepissā te kammāyatanādayo dhammā nijjhānaṃ khamanti,",
  "atk-abh02a:1879_12": "visesato ca pañcakkhandhasaṅkhātā dhammā punappunaṃ aniccadukkhānattavasena nijjhāyamānā taṃ nijjhānaṃ khamantīti dhammanijjhānakhantī.",
  "atk-abh02a:1880_0": "Parato assutvā paṭilabhatīti aññassa upadesavacanaṃ assutvā sayameva cintento paṭilabhati.",
  "atk-abh02a:1880_1": "Ayaṃ vuccatīti ayaṃ cintāmayā paññā nāma vuccati.",
  "atk-abh02a:1880_2": "Sā panesā na yesaṃ kesañci uppajjati,",
  "atk-abh02a:1880_3": "abhiññātānaṃ pana mahāsattānameva uppajjati.",
  "atk-abh02a:1880_4": "Tatthāpi saccānulomikañāṇaṃ dvinnaṃyeva bodhisattānaṃ uppajjati.",
  "atk-abh02a:1880_5": "Sesapaññā sabbesampi pūritapāramīnaṃ mahāpaññānaṃ uppajjatīti veditabbā.",
  "atk-abh02a:1881_0": "Parato sutvā paṭilabhatīti ettha kammāyatanādīni parena kariyamānāni vā katāni vā disvāpi yassa kassaci",
  "atk-abh02a:1881_1": "kathayamānassa vacanaṃ sutvāpi ācariyassa santike uggahetvāpi paṭiladdhā sabbā parato sutvāyeva paṭiladdhā",
  "atk-abh02a:1881_2": "nāmāti veditabbā.",
  "atk-abh02a:1882_0": "Samāpannassāti samāpattisamaṅgissa; antosamāpattiyaṃ pavattā paññā bhāvanāmayā nāmāti attho.",
  "atk-abh02a:1883_0": "769.",
  "atk-abh02a:1883_1": "Dānaṃ ārabbhāti dānaṃ paṭicca;",
  "atk-abh02a:1883_2": "dānacetanāpaccayāti attho.",
  "atk-abh02a:1883_3": "Dānādhigacchāti dānaṃ adhigacchantassa;",
  "atk-abh02a:1883_4": "pāpuṇantassāti attho.",
  "atk-abh02a:1883_5": "Yā uppajjatīti yā evaṃ dānacetanāsampayuttā paññā uppajjati,",
  "atk-abh02a:1883_6": "ayaṃ dānamayā paññā nāma.",
  "atk-abh02a:1883_7": "Sā panesā ‘dānaṃ dassāmī’ti cintentassa,",
  "atk-abh02a:1883_8": "dānaṃ dentassa,",
  "atk-abh02a:1883_9": "dānaṃ datvā taṃ paccavekkhantassa pubbacetanā,",
  "atk-abh02a:1883_10": "muñcacetanā,",
  "atk-abh02a:1883_11": "aparacetanāti tividhena uppajjati.",
  "atk-abh02a:1884_0": "Sīlaṃ ārabbha sīlādhigacchāti idhāpi sīlacetanāsampayuttāva sīlamayā paññāti adhippetā.",
  "atk-abh02a:1884_1": "Ayampi ‘sīlaṃ pūressāmī’ti cintentassa,",
  "atk-abh02a:1884_2": "sīlaṃ pūrentassa,",
  "atk-abh02a:1884_3": "sīlaṃ pūretvā taṃ paccavekkhantassa pubbacetanā,",
  "atk-abh02a:1884_4": "muñcacetanā,",
  "atk-abh02a:1884_5": "aparacetanāti tividheneva uppajjati.",
  "atk-abh02a:1884_6": "Bhāvanāmayā heṭṭhā vuttāyeva.",
  "atk-abh02a:1885_0": "770.",
  "atk-abh02a:1885_1": "Adhisīlapaññādīsu sīlādīni duvidhena veditabbāni – sīlaṃ,",
  "atk-abh02a:1885_2": "adhisīlaṃ; cittaṃ,",
  "atk-abh02a:1885_3": "adhicittaṃ; paññā,",
  "atk-abh02a:1885_4": "adhipaññāti.",
  "atk-abh02a:1885_5": "Tattha “uppādā vā tathāgatānaṃ anuppādā vā tathāgatānaṃ ṭhitāva sā dhātu dhammaṭṭhitatā dhammaniyāmatā”ti",
  "atk-abh02a:1885_6": "imāya tantiyā saṅgahitavasena pañcapi sīlāni dasapi sīlāni sīlaṃ nāma.",
  "atk-abh02a:1885_7": "Tañhi tathāgate uppannepi anuppannepi hoti.",
  "atk-abh02a:1885_8": "Anuppanne ke paññāpentīti?",
  "atk-abh02a:1885_9": "Tāpasaparibbājakā,",
  "atk-abh02a:1885_10": "sabbaññubodhisattā,",
  "atk-abh02a:1885_11": "cakkavattirājāno ca paññāpenti.",
  "atk-abh02a:1885_12": "Uppanne sammāsambuddhe bhikkhusaṅgho,",
  "atk-abh02a:1885_13": "bhikkhunīsaṅgho, upāsakā,",
  "atk-abh02a:1885_14": "upāsikāyo ca paññāpenti.",
  "atk-abh02a:1885_15": "Pātimokkhasaṃvarasīlaṃ pana sabbasīlehi adhikaṃ uppanneyeva tathāgate uppajjati,",
  "atk-abh02a:1885_16": "no anuppanne.",
  "atk-abh02a:1885_17": "Sabbaññubuddhāyeva ca naṃ paññāpenti.",
  "atk-abh02a:1885_18": "“Imasmiṃ vatthusmiṃ vītikkame idaṃ nāma hotī”ti paññāpanañhi aññesaṃ avisayo,",
  "atk-abh02a:1885_19": "buddhānaṃyeva esa visayo,",
  "atk-abh02a:1885_20": "buddhānaṃ balaṃ.",
  "atk-abh02a:1885_21": "Iti yasmā pātimokkhasaṃvaro adhisīlaṃ,",
  "atk-abh02a:1885_22": "tasmā taṃ adhisīlapaññaṃ dassetuṃ pātimokkhasaṃvaraṃ saṃvarantassātiādi vuttaṃ.",
  "atk-abh02a:1886_0": "Heṭṭhā vuttāya eva pana tantiyā saṅgahitavasena vaṭṭapādikā aṭṭha samāpattiyo cittaṃ nāma.",
  "atk-abh02a:1886_1": "Tañhi tathāgate uppannepi hoti anuppannepi.",
  "atk-abh02a:1886_2": "Anuppanne ke nibbattentīti?",
  "atk-abh02a:1886_3": "Tāpasaparibbājakā ceva sabbaññubodhisattā ca cakkavattirājāno ca.",
  "atk-abh02a:1886_4": "Uppanne bhagavati visesatthikā bhikkhuādayopi nibbattentiyeva.",
  "atk-abh02a:1886_5": "Vipassanāpādikā pana aṭṭha samāpattiyo sabbacittehi adhikā,",
  "atk-abh02a:1886_6": "uppanneyeva tathāgate uppajjanti,",
  "atk-abh02a:1886_7": "no anuppanne.",
  "atk-abh02a:1886_8": "Sabbaññubuddhā eva ca etā paññāpenti.",
  "atk-abh02a:1886_9": "Iti yasmā aṭṭha samāpattiyo adhicittaṃ,",
  "atk-abh02a:1886_10": "tasmā adhicittapaññaṃ dassetuṃ rūpāvacarārūpāvacarasamāpattiṃ samāpajjantassātiādi vuttaṃ.",
  "atk-abh02a:1887_0": "Heṭṭhā vuttāya eva pana tantiyā saṅgahitavasena kammassakatañāṇaṃ paññā nāma.",
  "atk-abh02a:1887_1": "Tañhi tathāgate uppannepi hoti anuppannepi.",
  "atk-abh02a:1887_2": "Anuppanne velāmadānavessantaradānādivasena uppajjati;",
  "atk-abh02a:1887_3": "uppanne tena ñāṇena mahādānaṃ pavattentānaṃ pamāṇaṃ natthi.",
  "atk-abh02a:1887_4": "Maggaphalapaññā pana sabbapaññāhi adhikā,",
  "atk-abh02a:1887_5": "uppanneyeva tathāgate vitthārikā hutvā pavattati,",
  "atk-abh02a:1887_6": "no anuppanne.",
  "atk-abh02a:1887_7": "Iti yasmā maggaphalapaññā adhipaññā,",
  "atk-abh02a:1887_8": "tasmā atirekapaññāya paññaṃ dassetuṃ catūsu maggesūtiādi vuttaṃ.",
  "atk-abh02a:1888_0": "Tattha siyā – sīlaṃ,",
  "atk-abh02a:1888_1": "adhisīlaṃ; cittaṃ,",
  "atk-abh02a:1888_2": "adhicittaṃ; paññā,",
  "atk-abh02a:1888_3": "adhipaññāti imesu chasu koṭṭhāsesu vipassanā paññā katarasannissitāti?",
  "atk-abh02a:1888_4": "Adhipaññāsannissitā.",
  "atk-abh02a:1888_5": "Tasmā yathā omakatarappamāṇaṃ chattaṃ vā dhajaṃ vā upādāya atirekappamāṇaṃ atichattaṃ atidhajoti vuccati,",
  "atk-abh02a:1888_6": "evamidampi pañcasīlaṃ dasasīlaṃ upādāya pātimokkhasaṃvarasīlaṃ ‘adhisīlaṃ’ nāma;",
  "atk-abh02a:1888_7": "vaṭṭapādikā aṭṭha samāpattiyo upādāya vipassanāpādikā aṭṭha samāpattiyo ‘adhicittaṃ’ nāma,",
  "atk-abh02a:1888_8": "kammassakatapaññaṃ upādāya vipassanāpaññā ca maggapaññā ca phalapaññā ca ‘adhipaññā’ nāmāti veditabbā.",
  "atk-abh02a:1889_0": "771.",
  "atk-abh02a:1889_1": "Āyakosallādiniddese yasmā āyoti vuḍḍhi,",
  "atk-abh02a:1889_2": "sā anatthahānito atthuppattito ca duvidhā;",
  "atk-abh02a:1889_3": "apāyoti avuḍḍhi,",
  "atk-abh02a:1889_4": "sāpi atthahānito anatthuppattito ca duvidhā;",
  "atk-abh02a:1889_5": "tasmā taṃ dassetuṃ ime dhamme manasikarototiādi vuttaṃ.",
  "atk-abh02a:1889_6": "Idaṃ vuccatīti yā imesaṃ akusaladhammānaṃ anuppattippahānesu kusaladhammānañca uppattiṭṭhitīsu paññā –",
  "atk-abh02a:1889_7": "idaṃ āyakosallaṃ nāma vuccati.",
  "atk-abh02a:1889_8": "Yā panesā kusaladhammānaṃ anuppajjananirujjhanesu akusaladhammānañca uppattiṭṭhitīsu paññā –",
  "atk-abh02a:1889_9": "idaṃ apāyakosallaṃ nāmāti attho.",
  "atk-abh02a:1889_10": "Āyakosallaṃ tāva paññā hotu;",
  "atk-abh02a:1889_11": "apāyakosallaṃ kathaṃ paññā nāma jātāti?",
  "atk-abh02a:1889_12": "Paññavāyeva hi ‘mayhaṃ evaṃ manasikaroto anuppannā kusalā dhammā nuppajjanti uppannā ca nirujjhanti;",
  "atk-abh02a:1889_13": "anuppannā akusalā dhammā uppajjanti,",
  "atk-abh02a:1889_14": "uppannā pavaḍḍhantī’ti pajānāti.",
  "atk-abh02a:1889_15": "So evaṃ ñatvā anuppannānaṃ akusalānaṃ dhammānaṃ uppajjituṃ na deti,",
  "atk-abh02a:1889_16": "uppanne pajahati;",
  "atk-abh02a:1889_17": "anuppanne kusale uppādeti,",
  "atk-abh02a:1889_18": "uppanne bhāvanāpāripūriṃ pāpeti.",
  "atk-abh02a:1889_19": "Evaṃ apāyakosallampi paññā evāti veditabbaṃ.",
  "atk-abh02a:1889_20": "Sabbāpi tatrūpāyā paññā upāyakosallanti idaṃ pana accāyikakicce vā bhaye vā uppanne tassa tikicchanatthaṃ",
  "atk-abh02a:1889_21": "ṭhānuppattiyakāraṇajānanavaseneva veditabbaṃ.",
  "atk-abh02a:1889_22": "Sesaṃ sabbattha uttānatthamevāti.",
  "atk-abh02a:1890_0": "Tikaniddesavaṇṇanā.",
  "atk-abh02a:1891_0": "(4.) Catukkaniddesavaṇṇanā",
  "atk-abh02a:1892_0": "793.",
  "atk-abh02a:1892_1": "Catubbidhena ñāṇavatthuniddese atthi dinnantiādīsu dinnapaccayā phalaṃ atthīti iminā upāyena attho veditabbo.",
  "atk-abh02a:1892_2": "Idaṃ vuccatīti yaṃ ñāṇaṃ ‘idaṃ kammaṃ sakaṃ,",
  "atk-abh02a:1892_3": "idaṃ no saka’nti jānāti –",
  "atk-abh02a:1892_4": "idaṃ kammassakatañāṇaṃ nāma vuccatīti attho.",
  "atk-abh02a:1892_5": "Tattha tividhaṃ kāyaduccaritaṃ,",
  "atk-abh02a:1892_6": "catubbidhaṃ vacīduccaritaṃ,",
  "atk-abh02a:1892_7": "tividhaṃ manoduccaritanti idaṃ na sakakammaṃ nāma.",
  "atk-abh02a:1892_8": "Tīsu dvāresu dasavidhampi sucaritaṃ sakakammaṃ nāma.",
  "atk-abh02a:1892_9": "Attano vāpi hotu parassa vā sabbampi akusalaṃ na sakakammaṃ nāma. Kasmā?",
  "atk-abh02a:1892_10": "Atthabhañjanato anatthajananato ca.",
  "atk-abh02a:1892_11": "Attano vā hotu parassa vā sabbampi kusalaṃ sakakammaṃ nāma. Kasmā?",
  "atk-abh02a:1892_12": "Anatthabhañjanato atthajananato ca.",
  "atk-abh02a:1892_13": "Evaṃ jānanasamatthe imasmiṃ kammassakatañāṇe ṭhatvā bahuṃ dānaṃ datvā sīlaṃ pūretvā uposathaṃ samādiyitvā",
  "atk-abh02a:1892_14": "sukhena sukhaṃ sampattiyā sampattiṃ anubhavitvā nibbānaṃ pattānaṃ gaṇanaparicchedo natthi.",
  "atk-abh02a:1892_15": "Yathā hi sadhano puriso pañcasu sakaṭasatesu sappimadhuphāṇitādīni ceva loṇatilataṇḍulādīni ca āropetvā",
  "atk-abh02a:1892_16": "kantāramaggaṃ paṭipanno kenacideva karaṇīyena atthe uppanne sabbesaṃ upakaraṇānaṃ gahitattā na cinteti,",
  "atk-abh02a:1892_17": "na paritassati,",
  "atk-abh02a:1892_18": "sukheneva khemantaṃ pāpuṇāti;",
  "atk-abh02a:1892_19": "evameva imasmimpi kammassakatañāṇe ṭhatvā bahuṃ dānaṃ datvā…pe…",
  "atk-abh02a:1892_20": "nibbānaṃ pattānaṃ gaṇanapatho natthi.",
  "atk-abh02a:1892_21": "Ṭhapetvā saccānulomikaṃ ñāṇanti maggasaccassa paramatthasaccassa ca anulomanato saccānulomikanti laddhanāmaṃ",
  "atk-abh02a:1892_22": "vipassanāñāṇaṃ ṭhapetvā avasesā sabbāpi sāsavā kusalā paññā kammassakatañāṇamevāti attho.",
  "atk-abh02a:1893_0": "794.",
  "atk-abh02a:1893_1": "Maggasamaṅgissa ñāṇaṃ dukkhepetaṃ ñāṇanti ettha ekameva maggañāṇaṃ catūsu saccesu ekapaṭivedhavasena catūsu ṭhānesu saṅgahitaṃ.",
  "atk-abh02a:1894_0": "796.",
  "atk-abh02a:1894_1": "Dhamme ñāṇanti ettha maggapaññā tāva catunnaṃ saccānaṃ ekapaṭivedhavasena dhamme ñāṇaṃ nāma hotu;",
  "atk-abh02a:1894_2": "phalapaññā kathaṃ dhamme ñāṇaṃ nāmāti?",
  "atk-abh02a:1894_3": "Nirodhasaccavasena.",
  "atk-abh02a:1894_4": "Duvidhāpi hesā paññā aparappaccaye atthapaccakkhe ariyasaccadhamme kiccato ca ārammaṇato ca pavattattā dhamme ñāṇanti veditabbā.",
  "atk-abh02a:1894_5": "So iminā dhammenāti ettha maggañāṇaṃ dhammagocarattā gocaravohārena dhammoti vuttaṃ,",
  "atk-abh02a:1894_6": "upayogatthe vā karaṇavacanaṃ;",
  "atk-abh02a:1894_7": "imaṃ dhammaṃ ñātenāti attho;",
  "atk-abh02a:1894_8": "catusaccadhammaṃ jānitvā ṭhitena maggañāṇenāti vuttaṃ hoti.",
  "atk-abh02a:1894_9": "Diṭṭhenāti dassanena;",
  "atk-abh02a:1894_10": "dhammaṃ passitvā ṭhitenāti attho.",
  "atk-abh02a:1894_11": "Pattenāti cattāri ariyasaccāni patvā ṭhitattā dhammaṃ pattena.",
  "atk-abh02a:1894_12": "Viditenāti maggañāṇena cattāri ariyasaccāni viditāni pākaṭāni katāni.",
  "atk-abh02a:1894_13": "Tasmā taṃ dhammaṃ viditaṃ nāma hoti.",
  "atk-abh02a:1894_14": "Tena viditadhammena.",
  "atk-abh02a:1894_15": "Pariyogāḷhenāti catusaccadhammaṃ pariyogāhetvā ṭhitena.",
  "atk-abh02a:1894_16": "Nayaṃ netīti atīte ca anāgate ca nayaṃ neti harati peseti.",
  "atk-abh02a:1894_17": "Idaṃ pana na maggañāṇassa kiccaṃ,",
  "atk-abh02a:1894_18": "paccavekkhaṇañāṇassa kiccaṃ.",
  "atk-abh02a:1894_19": "Satthārā pana maggañāṇaṃ atītānāgate nayaṃ nayanasadisaṃ kataṃ. Kasmā?",
  "atk-abh02a:1894_20": "Maggamūlakattā.",
  "atk-abh02a:1894_21": "Bhāvitamaggassa hi paccavekkhaṇā nāma hoti.",
  "atk-abh02a:1894_22": "Tasmā satthā maggañāṇameva nayaṃ nayanasadisaṃ akāsi.",
  "atk-abh02a:1894_23": "Apica evamettha attho daṭṭhabbo –",
  "atk-abh02a:1894_24": "yadetaṃ iminā catusaccagocaraṃ maggañāṇaṃ adhigataṃ,",
  "atk-abh02a:1894_25": "tena ñāṇena kāraṇabhūtena atītānāgate paccavekkhaṇañāṇasaṅkhātaṃ nayaṃ neti.",
  "atk-abh02a:1895_0": "Idāni yathā tena nayaṃ neti,",
  "atk-abh02a:1895_1": "taṃ ākāraṃ dassetuṃ ye hi keci atītamaddhānantiādimāha.",
  "atk-abh02a:1895_2": "Tattha abbhaññaṃsūti jāniṃsu paṭivijjhiṃsu.",
  "atk-abh02a:1895_3": "Imaññevāti yaṃ dukkhaṃ atīte abbhaññaṃsu,",
  "atk-abh02a:1895_4": "yañca anāgate abhijānissanti,",
  "atk-abh02a:1895_5": "na taññeva imaṃ;",
  "atk-abh02a:1895_6": "sarikkhaṭṭhena pana evaṃ vuttaṃ.",
  "atk-abh02a:1895_7": "Atītepi hi ṭhapetvā taṇhaṃ tebhūmakakkhandheyeva dukkhasaccanti paṭivijjhiṃsu,",
  "atk-abh02a:1895_8": "taṇhaṃyeva samudayasaccanti nibbānameva nirodhasaccanti ariyamaggameva maggasaccanti paṭivijjhiṃsu,",
  "atk-abh02a:1895_9": "anāgatepi evameva paṭivijjhissanti,",
  "atk-abh02a:1895_10": "etarahipi evameva paṭivijjhantīti sarikkhaṭṭhena “imaññevā”ti vuttaṃ.",
  "atk-abh02a:1895_11": "Idaṃ vuccati anvaye ñāṇanti idaṃ anugamanañāṇaṃ nayanañāṇaṃ kāraṇañāṇanti vuccati.",
  "atk-abh02a:1896_0": "Pariye ñāṇanti cittaparicchedañāṇaṃ.",
  "atk-abh02a:1896_1": "Parasattānanti ṭhapetvā attānaṃ sesasattānaṃ.",
  "atk-abh02a:1896_2": "Itaraṃ tasseva vevacanaṃ.",
  "atk-abh02a:1896_3": "Cetasā ceto paricca pajānātīti attano cittena tesaṃ cittaṃ sarāgādivasena paricchinditvā nānappakārato jānāti.",
  "atk-abh02a:1896_4": "Sarāgaṃ vātiādīsu yaṃ vattabbaṃ,",
  "atk-abh02a:1896_5": "taṃ heṭṭhā satipaṭṭhānavibhaṅge vuttameva.",
  "atk-abh02a:1896_6": "Ayaṃ pana viseso –",
  "atk-abh02a:1896_7": "idha anuttaraṃ vā cittaṃ vimuttaṃ vā cittanti ettha lokuttarampi labbhati.",
  "atk-abh02a:1896_8": "Avipassanūpagampi hi paracittañāṇassa visayo hotiyeva.",
  "atk-abh02a:1897_0": "Avasesā paññāti dhamme ñāṇādikā tisso paññā ṭhapetvā sesā sabbāpi paññā ñāṇanti sammatattā sammutiñāṇaṃ nāma hoti.",
  "atk-abh02a:1897_1": "Vacanattho panettha sammutimhi ñāṇanti sammutiñāṇaṃ.",
  "atk-abh02a:1898_0": "797.",
  "atk-abh02a:1898_1": "Kāmāvacarakusale paññāti ayañhi ekantena vaṭṭasmiṃ cutipaṭisandhiṃ ācinateva,",
  "atk-abh02a:1898_2": "tasmā “ācayāya no apacayāyā”ti vuttā.",
  "atk-abh02a:1898_3": "Lokuttaramaggapaññā pana yasmā cutipaṭisandhiṃ apacinateva,",
  "atk-abh02a:1898_4": "tasmā “apacayāya no ācayāyā”ti vuttā.",
  "atk-abh02a:1898_5": "Rūpāvacarārūpāvacarapaññā cutipaṭisandhimpi ācinati,",
  "atk-abh02a:1898_6": "vikkhambhanavasena kilese ceva kilesamūlake ca dhamme apacinati,",
  "atk-abh02a:1898_7": "tasmā “ācayāya ceva apacayāya cā”ti vuttā.",
  "atk-abh02a:1898_8": "Sesā neva cutipaṭisandhiṃ ācinati na apacinati,",
  "atk-abh02a:1898_9": "tasmā “neva ācayāya no apacayāyā”ti vuttā.",
  "atk-abh02a:1899_0": "798.",
  "atk-abh02a:1899_1": "Na ca abhiññāyo paṭivijjhatīti idaṃ paṭhamajjhānapaññaṃ sandhāya vuttaṃ.",
  "atk-abh02a:1899_2": "Sā hissa kāmavivekena pattabbattā kilesanibbidāya saṃvattati.",
  "atk-abh02a:1899_3": "Tāya cesa kāmesu vītarāgo hoti,",
  "atk-abh02a:1899_4": "abhiññāpādakabhāvaṃ pana appattatāya neva pañca abhiññāyo paṭivijjhati,",
  "atk-abh02a:1899_5": "nimittārammaṇattā na saccāni paṭivijjhati.",
  "atk-abh02a:1899_6": "Evamayaṃ paññā nibbidāya hoti no paṭivedhāya.",
  "atk-abh02a:1899_7": "Svevāti paṭhamajjhānaṃ patvā ṭhito.",
  "atk-abh02a:1899_8": "Kāmesu vītarāgo samānoti tathā vikkhambhitānaṃyeva kāmānaṃ vasena vītarāgo.",
  "atk-abh02a:1899_9": "Abhiññāyo paṭivijjhatīti pañca abhiññāyo paṭivijjhati.",
  "atk-abh02a:1899_10": "Idaṃ catutthajjhānapaññaṃ sandhāya vuttaṃ.",
  "atk-abh02a:1899_11": "Catutthajjhānapaññā hi abhiññāpādakabhāvenāpi pañca abhiññāyo paṭivijjhati,",
  "atk-abh02a:1899_12": "abhiññābhāvappattiyāpi paṭivijjhati eva.",
  "atk-abh02a:1899_13": "Tasmā sā paṭivedhāya hoti.",
  "atk-abh02a:1899_14": "Paṭhamajjhānapaññāya eva pana kilesesupi nibbindattā no nibbidāya.",
  "atk-abh02a:1899_15": "Yā panāyaṃ dutiyatatiyajjhānapaññā,",
  "atk-abh02a:1899_16": "sā katarakoṭṭhāsaṃ bhajatīti?",
  "atk-abh02a:1899_17": "Somanassavasena paṭhamajjhānampi bhajati,",
  "atk-abh02a:1899_18": "avitakkavasena catutthajjhānampi.",
  "atk-abh02a:1899_19": "Evamesā paṭhamajjhānasannissitā vā catutthajjhānasannissitā vā kātabbā.",
  "atk-abh02a:1899_20": "Nibbidāya ceva paṭivedhāya cāti maggapaññā sabbasmimpi vaṭṭe nibbindanato nibbidāya,",
  "atk-abh02a:1899_21": "chaṭṭhaṃ abhiññaṃ paṭivijjhanato paṭivedhāya ca hoti.",
  "atk-abh02a:1900_0": "799.",
  "atk-abh02a:1900_1": "Paṭhamassa jhānassa lābhītiādīsu yvāyaṃ appaguṇassa paṭhamajjhānassa lābhī.",
  "atk-abh02a:1900_2": "Taṃ tato vuṭṭhitaṃ ārammaṇavasena kāmasahagatā hutvā saññāmanasikārā samudācaranti tudanti codenti.",
  "atk-abh02a:1900_3": "Tassa kāmānupakkhandānaṃ saññāmanasikārānaṃ vasena sā paṭhamajjhānapaññā hāyati parihāyati;",
  "atk-abh02a:1900_4": "tasmā hānabhāginīti vuttā.",
  "atk-abh02a:1900_5": "Tadanudhammatāti tadanurūpasabhāvā.",
  "atk-abh02a:1900_6": "Sati santiṭṭhatīti idaṃ micchāsatiṃ sandhāya vuttaṃ,",
  "atk-abh02a:1900_7": "na sammāsatiṃ.",
  "atk-abh02a:1900_8": "Yassa hi paṭhamajjhānānurūpasabhāvā paṭhamajjhānaṃ santato paṇītato disvā assādayamānā abhinandamānā nikanti uppajjati,",
  "atk-abh02a:1900_9": "tassa nikantivasena sā paṭhamajjhānapaññā neva hāyati,",
  "atk-abh02a:1900_10": "na vaḍḍhati,",
  "atk-abh02a:1900_11": "ṭhitikoṭṭhāsikā hoti.",
  "atk-abh02a:1900_12": "Tena vuttaṃ ṭhitibhāginī paññāti.",
  "atk-abh02a:1900_13": "Avitakkasahagatāti avitakkaṃ dutiyajjhānaṃ santato paṇītato manasikaroto ārammaṇavasena avitakkasahagatā.",
  "atk-abh02a:1900_14": "Samudācarantīti paguṇato paṭhamajjhānato vuṭṭhitaṃ dutiyajjhānādhigamatthāya tudanti codenti.",
  "atk-abh02a:1900_15": "Tassa upari dutiyajjhānānupakkhandānaṃ saññāmanasikārānaṃ vasena sā paṭhamajjhānapaññā visesabhūtassa",
  "atk-abh02a:1900_16": "dutiyajjhānassa uppattiṭṭhānatāya visesabhāginīti vuttā.",
  "atk-abh02a:1900_17": "Nibbidāsahagatāti tameva paṭhamajjhānato vuṭṭhitaṃ nibbidāsaṅkhātena vipassanāñāṇena sahagatā.",
  "atk-abh02a:1900_18": "Vipassanāñāṇañhi jhānaṅgabhede vattante nibbindati ukkaṇṭhati,",
  "atk-abh02a:1900_19": "tasmā nibbidāti vuccati.",
  "atk-abh02a:1900_20": "Samudācarantīti nibbānasacchikiriyatthāya tudanti codenti.",
  "atk-abh02a:1900_21": "Virāgūpasañhitāti virāgasaṅkhātena nibbānena upasaṃhitā.",
  "atk-abh02a:1900_22": "Vipassanāñāṇamhi sakkā iminā maggena virāgaṃ nibbānaṃ sacchikātunti pavattito “virāgūpasañhita”nti vuccati.",
  "atk-abh02a:1900_23": "Taṃsampayuttā saññāmanasikārāpi virāgūpasañhitā eva nāma.",
  "atk-abh02a:1900_24": "Tassa tesaṃ saññāmanasikārānaṃ vasena sā paṭhamajjhānapaññā ariyamaggapaṭivedhassa padaṭṭhānatāya nibbedhabhāginīti vuttā.",
  "atk-abh02a:1900_25": "Evaṃ catūsu ṭhānesu paṭhamajjhānapaññāva kathitā.",
  "atk-abh02a:1900_26": "Dutiyajjhānapaññādīsupi imināva nayena attho veditabbo.",
  "atk-abh02a:1901_0": "801.",
  "atk-abh02a:1901_1": "Kicchena kasirena samādhiṃ uppādentassāti lokuttarasamādhiṃ uppādentassa pubbabhāge āgamanakāle kicchena",
  "atk-abh02a:1901_2": "kasirena dukkhena sasaṅkhārena sappayogena kilamantassa kilese vikkhambhetvā āgatassa.",
  "atk-abh02a:1901_3": "Dandhaṃ taṇṭhānaṃ abhijānantassāti vikkhambhitesu kilesesu vipassanāparivāse ciraṃ vasitvā taṃ lokuttarasamādhisaṅkhātaṃ",
  "atk-abh02a:1901_4": "ṭhānaṃ dandhaṃ saṇikaṃ abhijānantassa paṭivijjhantassa,",
  "atk-abh02a:1901_5": "pāpuṇantassāti attho.",
  "atk-abh02a:1901_6": "Ayaṃ vuccatīti yā esā evaṃ uppajjati,",
  "atk-abh02a:1901_7": "ayaṃ kilesavikkhambhanapaṭipadāya dukkhattā,",
  "atk-abh02a:1901_8": "vipassanāparivāsapaññāya ca dandhattā maggakāle ekacittakkhaṇe uppannāpi paññā āgamanavasena dukkhapaṭipadā dandhābhiññā nāmāti vuccati.",
  "atk-abh02a:1901_9": "Upari tīsu padesupi imināva nayena attho veditabbo.",
  "atk-abh02a:1902_0": "802.",
  "atk-abh02a:1902_1": "Samādhissa na nikāmalābhissāti yo samādhissa na nikāmalābhī hoti,",
  "atk-abh02a:1902_2": "so tassa na nikāmalābhī nāma.",
  "atk-abh02a:1902_3": "Yassa samādhi uparūpari samāpajjanatthāya ussakkituṃ paccayo na hoti,",
  "atk-abh02a:1902_4": "tassa appaguṇajjhānalābhissāti attho.",
  "atk-abh02a:1902_5": "Ārammaṇaṃ thokaṃ pharantassāti paritte suppamatte vā sarāvamatte vā ārammaṇe parikammaṃ katvā tattheva",
  "atk-abh02a:1902_6": "appanaṃ patvā taṃ avaḍḍhitaṃ thokameva ārammaṇaṃ pharantassāti attho.",
  "atk-abh02a:1902_7": "Sesapadesupi eseva nayo.",
  "atk-abh02a:1902_8": "Nanikāmalābhīpaṭipakkhato hi paguṇajjhānalābhī ettha nikāmalābhīti vutto.",
  "atk-abh02a:1902_9": "Avaḍḍhitārammaṇapaṭipakkhato ca vaḍḍhitārammaṇaṃ vipulanti vuttaṃ.",
  "atk-abh02a:1902_10": "Sesaṃ tādisameva.",
  "atk-abh02a:1903_0": "Jarāmaraṇepetaṃ ñāṇanti nibbānameva ārammaṇaṃ katvā catunnaṃ saccānaṃ ekapaṭivedhavasena etaṃ vuttaṃ.",
  "atk-abh02a:1904_0": "Jarāmaraṇaṃ ārabbhātiādīni pana ekekaṃ vatthuṃ ārabbha pavattikāle pubbabhāge saccavavatthāpanavasena vuttāni.",
  "atk-abh02a:1904_1": "Sesaṃ sabbattha uttānatthamevāti.",
  "atk-abh02a:1905_0": "Catukkaniddesavaṇṇanā.",
  "atk-abh02a:1906_0": "(5.) Pañcakaniddesavaṇṇanā",
  "atk-abh02a:1907_0": "804.",
  "atk-abh02a:1907_1": "Pañcavidhena ñāṇavatthuniddese pītipharaṇatādīsu pītiṃ pharamānā uppajjatīti dvīsu jhānesu paññā pītipharaṇatā nāma.",
  "atk-abh02a:1907_2": "Sukhaṃ pharamānā uppajjatīti tīsu jhānesu paññā sukhapharaṇatā nāma.",
  "atk-abh02a:1907_3": "Paresaṃ cetopharamānā uppajjatīti cetopariyapaññā cetopharaṇatā nāma.",
  "atk-abh02a:1907_4": "Ālokaṃ pharamānā uppajjatīti dibbacakkhupaññā ālokapharaṇatā nāma.",
  "atk-abh02a:1907_5": "Paccavekkhaṇañāṇaṃ paccavekkhaṇānimittaṃ nāma.",
  "atk-abh02a:1907_6": "Teneva vuttaṃ “dvīsu jhānesu paññā pītipharaṇatā”tiādi.",
  "atk-abh02a:1907_7": "Tattha ca pītipharaṇatā sukhapharaṇatā dve pādā viya,",
  "atk-abh02a:1907_8": "cetopharaṇatā ālokapharaṇatā dve hatthā viya,",
  "atk-abh02a:1907_9": "abhiññāpādakajjhānaṃ majjhimakāyo viya,",
  "atk-abh02a:1907_10": "paccavekkhaṇānimittaṃ sīsaṃ viya.",
  "atk-abh02a:1907_11": "Iti bhagavā pañcaṅgikaṃ sammāsamādhiṃ aṅgapaccaṅgasampannaṃ purisaṃ viya katvā dassesi.",
  "atk-abh02a:1907_12": "Ayaṃ pañcaṅgiko sammāsamādhīti ayaṃ hatthapādasīsasadisehi pañcahi aṅgehi yutto sammāsamādhīti pādakajjhānasamādhiṃ kathesi.",
  "atk-abh02a:1908_0": "Ayaṃ samādhi paccuppannasukho cevātiādīsu arahattaphalasamādhi adhippeto.",
  "atk-abh02a:1908_1": "So hi appitappitakkhaṇe sukhattā paccuppannasukho.",
  "atk-abh02a:1908_2": "Purimo purimo pacchimassa pacchimassa samādhisukhassa paccayattā āyatiṃ sukhavipāko.",
  "atk-abh02a:1908_3": "Santaṃ sukhumaṃ phalacittaṃ paṇītaṃ madhurarūpaṃ samuṭṭhāpeti.",
  "atk-abh02a:1908_4": "Phalasamāpattiyā vuṭṭhitassa hi sabbakāyānugataṃ sukhasamphassaṃ phoṭṭhabbaṃ paṭicca sukhasahagataṃ kāyaviññāṇaṃ uppajjati.",
  "atk-abh02a:1908_5": "Imināpi pariyāyena āyatiṃ sukhavipāko.",
  "atk-abh02a:1908_6": "Kilesehi ārakattā ariyo.",
  "atk-abh02a:1908_7": "Kāmāmisavaṭṭāmisalokāmisānaṃ abhāvā nirāmiso.",
  "atk-abh02a:1908_8": "Buddhādīhi mahāpurisehi sevitattā akāpurisasevito.",
  "atk-abh02a:1908_9": "Aṅgasantatāya ārammaṇasantatāya sabbakilesadarathasantatāya ca santo.",
  "atk-abh02a:1908_10": "Atappanīyaṭṭhena paṇīto.",
  "atk-abh02a:1908_11": "Kilesapaṭippassaddhiyā laddhattā kilesapaṭippassaddhibhāvassa vā laddhattā paṭippassaddhiladdho.",
  "atk-abh02a:1908_12": "Paṭippassaddhaṃ paṭippassaddhīti hi idaṃ atthato ekaṃ.",
  "atk-abh02a:1908_13": "Paṭippassaddhakilesena vā arahatā laddhattāpi paṭippassaddhiladdho.",
  "atk-abh02a:1908_14": "Ekodibhāvena adhigatattā ekodibhāvameva vā adhigatattā ekodibhāvādhigato.",
  "atk-abh02a:1908_15": "Appaguṇasāsavasamādhi viya sasaṅkhārena sappayogena cittena paccanīkadhamme niggayha kilese vāretvā anadhigatattā na sasaṅkhāraniggayhavāritagato.",
  "atk-abh02a:1908_16": "Tañca samādhiṃ samāpajjanto tato vā vuṭṭhahanto sativepullappattattā satova samāpajjati satova vuṭṭhahati.",
  "atk-abh02a:1908_17": "Yathāparicchinnakālavasena vā sato samāpajjati sato vuṭṭhahati.",
  "atk-abh02a:1908_18": "Tasmā yadettha “ayaṃ samādhi paccuppannasukho ceva āyatiñca sukhavipāko”ti evaṃ paccavekkhamānassa paccattaṃyeva aparappaccayaṃ ñāṇaṃ uppajjati –",
  "atk-abh02a:1908_19": "taṃ ekamaṅgaṃ.",
  "atk-abh02a:1908_20": "Esa nayo sesesupi.",
  "atk-abh02a:1908_21": "Evamimehi pañcahi paccavekkhaṇañāṇehi ayaṃ samādhi pañcañāṇiko sammāsamādhi nāma vuttoti.",
  "atk-abh02a:1909_0": "Pañcakaniddesavaṇṇanā.",
  "atk-abh02a:1910_0": "(6.) Chakkaniddesavaṇṇanā",
  "atk-abh02a:1911_0": "805.",
  "atk-abh02a:1911_1": "Chabbidhena ñāṇavatthuniddese iddhividhe ñāṇanti “ekopi hutvā bahudhā hotī”tiādinayappavatte iddhividhe ñāṇaṃ.",
  "atk-abh02a:1911_2": "Iminā avitakkāvicārā upekkhāsahagatā rūpāvacarā bahudhābhāvādisādhikā ekacittakkhaṇikā appanāpaññāva kathitā.",
  "atk-abh02a:1911_3": "Sotadhātuvisuddhiyā ñāṇanti dūrasantikādibhedasaddārammaṇāya dibbasotadhātuyā ñāṇaṃ.",
  "atk-abh02a:1911_4": "Imināpi avitakkāvicārā upekkhāsahagatā rūpāvacarā pakatisotavisayātītasaddārammaṇā ekacittakkhaṇikā appanāpaññāva kathitā.",
  "atk-abh02a:1911_5": "Paracitte ñāṇanti parasattānaṃ cittaparicchede ñāṇaṃ.",
  "atk-abh02a:1911_6": "Imināpi yathāvuttappakārā paresaṃ sarāgādicittārammaṇā ekacittakkhaṇikā appanāpaññāva kathitā.",
  "atk-abh02a:1911_7": "Pubbenivāsānussatiyā ñāṇanti pubbenivāsānussatisampayuttaṃ ñāṇaṃ.",
  "atk-abh02a:1911_8": "Imināpi yathāvuttappakārā pubbe nivutthakkhandhānussaraṇasatisampayuttā ekacittakkhaṇikā appanāpaññāva kathitā.",
  "atk-abh02a:1911_9": "Sattānaṃ cutūpapāte ñāṇanti sattānaṃ cutiyañca upapāte ca ñāṇaṃ.",
  "atk-abh02a:1911_10": "Imināpi yathāvuttappakārā cavanakaupapajjanakānaṃ sattānaṃ vaṇṇadhātuārammaṇā ekacittakkhaṇikā appanāpaññāva kathitā.",
  "atk-abh02a:1911_11": "Āsavānaṃ khaye ñāṇanti saccaparicchedajānanañāṇaṃ.",
  "atk-abh02a:1911_12": "Idaṃ lokuttarameva.",
  "atk-abh02a:1911_13": "Sesāni lokiyānīti.",
  "atk-abh02a:1912_0": "Chakkaniddesavaṇṇanā.",
  "atk-abh02a:1913_0": "(7.) Sattakaniddesādivaṇṇanā",
  "atk-abh02a:1914_0": "806.",
  "atk-abh02a:1914_1": "Sattavidhena ñāṇavatthuniddese jātipaccayā jarāmaraṇantiādinā nayena pavattinivattivasena ekādasasu paṭiccasamuppādaṅgesu",
  "atk-abh02a:1914_2": "ekekasmiṃ kālattayabhedato paccavekkhaṇañāṇaṃ vatvā puna “yampissa taṃ dhammaṭṭhitiñāṇa”nti evaṃ tadeva",
  "atk-abh02a:1914_3": "ñāṇaṃ saṅkhepato khayadhammatādīhi pakārehi vuttaṃ.",
  "atk-abh02a:1914_4": "Tattha jātipaccayā jarāmaraṇaṃ,",
  "atk-abh02a:1914_5": "asati jātiyā natthi jarāmaraṇanti ñāṇadvayaṃ paccuppannaddhānavasena vuttaṃ.",
  "atk-abh02a:1914_6": "Atītampi addhānaṃ,",
  "atk-abh02a:1914_7": "anāgatampi addhānanti evaṃ atīte ñāṇadvayaṃ,",
  "atk-abh02a:1914_8": "anāgate ñāṇadvayanti cha.",
  "atk-abh02a:1914_9": "Tāni dhammaṭṭhitiñāṇena saddhiṃ satta.",
  "atk-abh02a:1914_10": "Tattha dhammaṭṭhitiñāṇanti paccayākārañāṇaṃ.",
  "atk-abh02a:1914_11": "Paccayākāro hi dhammānaṃ pavattiṭṭhitikāraṇattā dhammaṭṭhitīti vuccati;",
  "atk-abh02a:1914_12": "tattha ñāṇaṃ dhammaṭṭhitiñāṇaṃ.",
  "atk-abh02a:1914_13": "Etasseva chabbidhassa ñāṇassetaṃ adhivacanaṃ.",
  "atk-abh02a:1914_14": "Evaṃ ekekasmiṃ aṅge imāni satta satta katvā ekādasasu aṅgesu sattasattati honti.",
  "atk-abh02a:1914_15": "Tattha khayadhammanti khayagamanasabhāvaṃ.",
  "atk-abh02a:1914_16": "Vayadhammanti vayagamanasabhāvaṃ.",
  "atk-abh02a:1914_17": "Virāgadhammanti virajjanasabhāvaṃ.",
  "atk-abh02a:1914_18": "Nirodhadhammanti nirujjhanasabhāvaṃ.",
  "atk-abh02a:1914_19": "Iminā kiṃ kathitaṃ?",
  "atk-abh02a:1914_20": "Aparavipassanāya purimavipassanāsammasanaṃ kathitaṃ.",
  "atk-abh02a:1914_21": "Tena kiṃ kathitaṃ hoti?",
  "atk-abh02a:1914_22": "Sattakkhattuṃ vipassanāpaṭivipassanā kathitā.",
  "atk-abh02a:1914_23": "Paṭhamañāṇena hi sabbasaṅkhāre aniccā dukkhā anattāti disvā taṃ ñāṇaṃ dutiyena daṭṭhuṃ vaṭṭati,",
  "atk-abh02a:1914_24": "dutiyaṃ tatiyena,",
  "atk-abh02a:1914_25": "tatiyaṃ catutthena,",
  "atk-abh02a:1914_26": "catutthaṃ pañcamena,",
  "atk-abh02a:1914_27": "pañcamaṃ chaṭṭhena,",
  "atk-abh02a:1914_28": "chaṭṭhaṃ sattamena.",
  "atk-abh02a:1914_29": "Evaṃ satta vipassanāpaṭivipassanā kathitā hontīti.",
  "atk-abh02a:1915_0": "Sattakaniddesavaṇṇanā.",
  "atk-abh02a:1916_0": "807.",
  "atk-abh02a:1916_1": "Aṭṭhavidhena ñāṇavatthuniddese sotāpattimagge paññāti sotāpattimaggamhi paññā.",
  "atk-abh02a:1916_2": "Iminā sampayuttapaññāva kathitā.",
  "atk-abh02a:1916_3": "Sesapadesupi eseva nayoti.",
  "atk-abh02a:1917_0": "Aṭṭhakaniddesavaṇṇanā.",
  "atk-abh02a:1918_0": "808.",
  "atk-abh02a:1918_1": "Navavidhena ñāṇavatthuniddese anupubbavihārasamāpattīsūti anupubbavihārasaṅkhātāsu samāpattīsu.",
  "atk-abh02a:1918_2": "Tāsaṃ anupubbena anupaṭipāṭiyā vihāritabbaṭṭhena anupubbavihāratā,",
  "atk-abh02a:1918_3": "samāpajjitabbaṭṭhena samāpattitā daṭṭhabbā.",
  "atk-abh02a:1918_4": "Tattha paṭhamajjhānasamāpattiyā paññātiādayo aṭṭha sampayuttapaññā veditabbā.",
  "atk-abh02a:1918_5": "Navamā paccavekkhaṇapaññā.",
  "atk-abh02a:1918_6": "Sā hi nirodhasamāpattiṃ santato paṇītato paccavekkhamānassa pavattati.",
  "atk-abh02a:1918_7": "Tena vuttaṃ –",
  "atk-abh02a:1918_8": "“saññāvedayitanirodhasamāpattiyā vuṭṭhitassa paccavekkhaṇañāṇa”nti.",
  "atk-abh02a:1919_0": "Navakaniddesavaṇṇanā.",
  "atk-abh02a:1920_0": "(10.) Dasakaniddesavaṇṇanā",
  "atk-abh02a:1921_0": "Paṭhamabalaniddeso",
  "atk-abh02a:1922_0": "809.",
  "atk-abh02a:1922_1": "Dasavidhena ñāṇavatthuniddese aṭṭhānanti hetupaṭikkhepo.",
  "atk-abh02a:1922_2": "Anavakāsoti paccayapaṭikkhepo.",
  "atk-abh02a:1922_3": "Ubhayenāpi kāraṇameva paṭikkhipati.",
  "atk-abh02a:1922_4": "Kāraṇañhi tadāyattavuttitāya attano phalassa ṭhānanti ca avakāsoti ca vuccati.",
  "atk-abh02a:1922_5": "Yanti yena kāraṇena.",
  "atk-abh02a:1922_6": "Diṭṭhisampannoti maggadiṭṭhiyā sampanno sotāpanno ariyasāvako.",
  "atk-abh02a:1922_7": "Kañci saṅkhāranti catubhūmakesu saṅkhatasaṅkhāresu kañci ekaṃ saṅkhārampi.",
  "atk-abh02a:1922_8": "Niccato upagaccheyyāti niccoti gaṇheyya.",
  "atk-abh02a:1922_9": "Netaṃ ṭhānaṃ vijjatīti etaṃ kāraṇaṃ natthi,",
  "atk-abh02a:1922_10": "na upalabbhati.",
  "atk-abh02a:1922_11": "Yaṃ puthujjanoti yena kāraṇena puthujjano.",
  "atk-abh02a:1922_12": "Ṭhānametaṃ vijjatīti etaṃ kāraṇaṃ atthi;",
  "atk-abh02a:1922_13": "sassatadiṭṭhiyā hi so tebhūmakesu saṅkhāresu kañci saṅkhāraṃ niccato gaṇheyyāti attho.",
  "atk-abh02a:1922_14": "Catutthabhūmakasaṅkhāro pana tejussadattā divasaṃ santatto ayoguḷo viya makkhikānaṃ diṭṭhiyā vā aññesaṃ vā akusalānaṃ ārammaṇaṃ na hoti.",
  "atk-abh02a:1922_15": "Iminā nayena kañci saṅkhāraṃ sukhatotiādīsupi attho veditabbo.",
  "atk-abh02a:1922_16": "Sukhato upagaccheyyāti “ekantasukhī attā hoti arogo parammaraṇā”ti evaṃ attadiṭṭhivasena sukhato gāhaṃ sandhāyetaṃ vuttaṃ.",
  "atk-abh02a:1922_17": "Diṭṭhivippayuttacittena pana ariyasāvako pariḷāhābhibhūto pariḷāhavūpasamatthaṃ,",
  "atk-abh02a:1922_18": "mattahatthīparitāsito viya,",
  "atk-abh02a:1922_19": "sucikāmo pokkhabrāhmaṇo gūthaṃ kañci saṅkhāraṃ sukhato upagacchati.",
  "atk-abh02a:1922_20": "Attavāde kasiṇādipaṇṇattisaṅgahatthaṃ saṅkhāranti avatvā kañci dhammanti vuttaṃ.",
  "atk-abh02a:1922_21": "Idhāpi ariyasāvakassa catubhūmakavasena paricchedo veditabbo,",
  "atk-abh02a:1922_22": "puthujjanassa tebhūmakavasena;",
  "atk-abh02a:1922_23": "sabbavāresu vā ariyasāvakassāpi tebhūmakavaseneva paricchedo vaṭṭati.",
  "atk-abh02a:1922_24": "Yaṃ yañhi puthujjano gaṇhāti,",
  "atk-abh02a:1922_25": "tato tato ariyasāvako gāhaṃ viniveṭheti.",
  "atk-abh02a:1922_26": "Puthujjano hi yaṃ yaṃ niccaṃ sukhaṃ attāti gaṇhāti,",
  "atk-abh02a:1922_27": "taṃ taṃ ariyasāvako aniccaṃ dukkhaṃ anattāti gaṇhanto gāhaṃ viniveṭheti.",
  "atk-abh02a:1923_0": "Mātarantiādīsu janikāva mātā.",
  "atk-abh02a:1923_1": "Manussabhūtova khīṇāsavo arahāti adhippeto.",
  "atk-abh02a:1923_2": "Kiṃ pana ariyasāvako aññaṃ jīvitā voropeyyāti?",
  "atk-abh02a:1923_3": "Etampi aṭṭhānaṃ.",
  "atk-abh02a:1923_4": "Sacepi bhavantaragataṃ ariyasāvakaṃ attano ariyasāvakabhāvaṃ ajānantampi koci evaṃ vadeyya –",
  "atk-abh02a:1923_5": "‘imaṃ kunthakipillikaṃ jīvitā voropetvā sakalacakkavāḷagabbhe cakkavattirajjaṃ paṭipajjāhī’ti,",
  "atk-abh02a:1923_6": "neva so taṃ jīvitā voropeyya.",
  "atk-abh02a:1923_7": "Atha vāpi naṃ evaṃ vadeyyuṃ –",
  "atk-abh02a:1923_8": "‘sace imaṃ na ghātessasi,",
  "atk-abh02a:1923_9": "sīsaṃ te chindissāmā’ti,",
  "atk-abh02a:1923_10": "sīsamevassa chindeyyuṃ,",
  "atk-abh02a:1923_11": "neva so taṃ ghāteyya.",
  "atk-abh02a:1923_12": "Puthujjanabhāvassa pana mahāsāvajjabhāvadassanatthaṃ ariyasāvakassa ca baladīpanatthametaṃ vuttaṃ.",
  "atk-abh02a:1923_13": "Ayañhettha adhippāyo –",
  "atk-abh02a:1923_14": "sāvajjo puthujjanabhāvo,",
  "atk-abh02a:1923_15": "yatra hi nāma puthujjano mātughātādīnipi ānantariyāni karissati.",
  "atk-abh02a:1923_16": "Mahābalo ariyasāvako;",
  "atk-abh02a:1923_17": "so etāni kammāni na karotīti.",
  "atk-abh02a:1924_0": "Paduṭṭhena cittenāti dosasampayuttena vadhakacittena.",
  "atk-abh02a:1924_1": "Lohitaṃ uppādeyyāti jīvamānakasarīre khuddakamakkhikāya pivanamattampi lohitaṃ uppādeyya.",
  "atk-abh02a:1924_2": "Saṅghaṃ bhindeyyāti samānasaṃvāsakaṃ samānasīmāyaṃ ṭhitaṃ pañcahi kāraṇehi saṅghaṃ bhindeyya,",
  "atk-abh02a:1924_3": "vuttañhetaṃ –",
  "atk-abh02a:1924_4": "“pañcahupāli,",
  "atk-abh02a:1924_5": "ākārehi saṅgho bhijjati – kammena, uddesena,",
  "atk-abh02a:1924_6": "voharanto,",
  "atk-abh02a:1924_7": "anussāvanena,",
  "atk-abh02a:1924_8": "salākaggāhenā”ti.",
  "atk-abh02a:1925_0": "Tattha ‘kammenā’ti apalokanādīsu catūsu kammesu aññatarena kammena.",
  "atk-abh02a:1925_1": "‘Uddesenā’ti pañcasu pātimokkhuddesesu aññatarena uddesena.",
  "atk-abh02a:1925_2": "‘Voharanto’ti kathayanto,",
  "atk-abh02a:1925_3": "tāhi tāhi uppattīhi ‘adhammaṃ dhammo’tiādīni aṭṭhārasa bhedakaravatthūni dīpento.",
  "atk-abh02a:1925_4": "‘Anussāvanenā’ti ‘nanu tumhe jānātha mayhaṃ uccākulā pabbajitabhāvaṃ bahussutabhāvañca! Mādiso nāma uddhammaṃ",
  "atk-abh02a:1925_5": "ubbinayaṃ satthusāsanaṃ gāheyyāti cittampi uppādetuṃ tumhākaṃ na yuttaṃ.",
  "atk-abh02a:1925_6": "Kiṃ mayhaṃ avīci nīluppalavanaṃ viya sītalo?",
  "atk-abh02a:1925_7": "Kimahaṃ apāyato na bhāyāmī’tiādinā nayena kaṇṇamūle vacībhedaṃ katvā anussāvanena.",
  "atk-abh02a:1925_8": "‘Salākaggāhenā’ti evaṃ anussāvetvā tesaṃ cittaṃ upatthambhetvā anivattanadhamme katvā “gaṇhatha imaṃ salāka”nti salākaggāhena.",
  "atk-abh02a:1925_9": "Ettha ca kammameva uddeso vā pamāṇaṃ vohārānussāvanasalākaggāhā pana pubbabhāgā.",
  "atk-abh02a:1925_10": "Aṭṭhārasavatthudīpanavasena hi voharantena tattha rucijananatthaṃ anussāvetvā salākāya gāhitāyapi abhinnova hoti saṅgho.",
  "atk-abh02a:1925_11": "Yadā pana evaṃ cattāro vā atirekā vā salākaṃ gāhetvā āveṇikaṃ kammaṃ vā uddesaṃ vā karonti,",
  "atk-abh02a:1925_12": "tadā saṅgho bhinno nāma hoti.",
  "atk-abh02a:1926_0": "Evaṃ diṭṭhisampanno puggalo saṅghaṃ bhindeyyāti netaṃ ṭhānaṃ vijjati.",
  "atk-abh02a:1926_1": "Ettāvatā mātughātādīni pañca ānantariyakammāni dassitāni honti,",
  "atk-abh02a:1926_2": "yāni puthujjano karoti,",
  "atk-abh02a:1926_3": "na ariyasāvako.",
  "atk-abh02a:1926_4": "Tesaṃ āvibhāvatthaṃ –",
  "atk-abh02a:1927_0": "Kammato dvārato ceva, kappaṭṭhitiyato tathā;",
  "atk-abh02a:1928_0": "Pākasādhāraṇādīhi, viññātabbo vinicchayo.",
  "atk-abh02a:1929_0": "Tattha ‘kammato’ tāva –",
  "atk-abh02a:1929_1": "ettha hi manussabhūtasseva manussabhūtaṃ mātaraṃ vā pitaraṃ vā api parivattaliṅgaṃ jīvitā voropentassa kammaṃ ānantariyaṃ hoti.",
  "atk-abh02a:1929_2": "Tassa vipākaṃ paṭibāhissāmī’ti sakalacakkavāḷaṃ mahācetiyappamāṇehi kañcanathūpehi pūretvāpi,",
  "atk-abh02a:1929_3": "sakalacakkavāḷaṃ pūretvā nisinnabhikkhusaṅghassa mahādānaṃ datvāpi,",
  "atk-abh02a:1929_4": "buddhassa bhagavato saṅghāṭikaṇṇaṃ amuñcitvāva vicaritvāpi,",
  "atk-abh02a:1929_5": "kāyassa bhedā nirayameva upapajjati.",
  "atk-abh02a:1929_6": "Yo pana sayaṃ manussabhūto tiracchānabhūtaṃ mātaraṃ vā pitaraṃ vā,",
  "atk-abh02a:1929_7": "sayaṃ vā tiracchānabhūto manussabhūtaṃ,",
  "atk-abh02a:1929_8": "tiracchānabhūtoyeva vā tiracchānabhūtaṃ jīvitā voropeti,",
  "atk-abh02a:1929_9": "tassa kammaṃ ānantariyaṃ na hoti,",
  "atk-abh02a:1929_10": "kammaṃ pana bhāriyaṃ hoti,",
  "atk-abh02a:1929_11": "ānantariyaṃ āhacceva tiṭṭhati.",
  "atk-abh02a:1929_12": "Manussajātikānaṃ pana vasena ayaṃ pañho kathito.",
  "atk-abh02a:1930_0": "Ettha eḷakacatukkaṃ,",
  "atk-abh02a:1930_1": "saṅgāmacatukkaṃ,",
  "atk-abh02a:1930_2": "coracatukkañca kathetabbaṃ.",
  "atk-abh02a:1930_3": "‘Eḷakaṃ māremī’ti abhisandhināpi hi eḷakaṭṭhāne ṭhitaṃ manusso manussabhūtaṃ mātaraṃ vā pitaraṃ vā mārento ānantariyaṃ phusati.",
  "atk-abh02a:1930_4": "Eḷakābhisandhinā pana mātāpitiabhisandhinā vā eḷakaṃ mārento ānantariyaṃ na phusati.",
  "atk-abh02a:1930_5": "Mātāpitiabhisandhinā mātāpitaro mārento phusateva.",
  "atk-abh02a:1930_6": "Esa nayo itarasmimpi catukkadvaye.",
  "atk-abh02a:1930_7": "Yathā ca mātāpitūsu,",
  "atk-abh02a:1930_8": "evaṃ arahantepi etāni catukkāni veditabbāni.",
  "atk-abh02a:1930_9": "Manussaarahantameva ca māretvā ānantariyaṃ phusati,",
  "atk-abh02a:1930_10": "na yakkhabhūtaṃ;",
  "atk-abh02a:1930_11": "kammaṃ pana bhāriyaṃ ānantariyasadisameva.",
  "atk-abh02a:1930_12": "Manussaarahantassa ca puthujjanakāleyeva satthappahāre vā vise vā dinnepi yadi so arahattaṃ patvā teneva marati,",
  "atk-abh02a:1930_13": "arahantaghāto hotiyeva.",
  "atk-abh02a:1930_14": "Yaṃ pana puthujjanakāle dinnaṃ dānaṃ arahattaṃ patvā paribhuñjati,",
  "atk-abh02a:1930_15": "puthujjanasseva taṃ dinnaṃ hoti.",
  "atk-abh02a:1930_16": "Sesaariyapuggale mārentassa ānantariyaṃ natthi,",
  "atk-abh02a:1930_17": "kammaṃ pana bhāriyaṃ ānantariyasadisameva.",
  "atk-abh02a:1931_0": "Lohituppāde tathāgatassa abhejjakāyatāya parūpakkamena cammacchedaṃ katvā lohitapaggharaṇaṃ nāma natthi.",
  "atk-abh02a:1931_1": "Sarīrassa pana antoyeva ekasmiṃ ṭhāne lohitaṃ samosarati.",
  "atk-abh02a:1931_2": "Devadattena paṭividdhasilāto bhijjitvā gatā sakalikāpi tathāgatassa pādantaṃ pahari.",
  "atk-abh02a:1931_3": "Pharasunā pahaṭo viya pādo antolohitoyeva ahosi.",
  "atk-abh02a:1931_4": "Tathā karontassa ānantariyaṃ hoti.",
  "atk-abh02a:1931_5": "Jīvako pana tathāgatassa ruciyā satthakena cammaṃ chinditvā tamhā ṭhānā duṭṭhalohitaṃ nīharitvā phāsukamakāsi.",
  "atk-abh02a:1931_6": "Tathā karontassa puññakammameva hoti.",
  "atk-abh02a:1932_0": "Atha ye ca parinibbute tathāgate cetiyaṃ bhindanti,",
  "atk-abh02a:1932_1": "bodhiṃ chindanti,",
  "atk-abh02a:1932_2": "dhātumhi upakkamanti,",
  "atk-abh02a:1932_3": "tesaṃ kiṃ hotīti?",
  "atk-abh02a:1932_4": "Bhāriyaṃ kammaṃ hoti ānantariyasadisaṃ.",
  "atk-abh02a:1932_5": "Sadhātukaṃ pana thūpaṃ vā paṭimaṃ vā bādhayamānaṃ bodhisākhañca chindituṃ vaṭṭati.",
  "atk-abh02a:1932_6": "Sacepi tattha nilīnā sakuṇā cetiye vaccaṃ pātenti,",
  "atk-abh02a:1932_7": "chindituṃ vaṭṭatiyeva.",
  "atk-abh02a:1932_8": "Paribhogacetiyato hi sarīracetiyaṃ mahantataraṃ.",
  "atk-abh02a:1932_9": "Cetiyavatthuṃ bhinditvā gacchantaṃ bodhimūlampi chinditvā harituṃ vaṭṭati.",
  "atk-abh02a:1932_10": "Yā pana bodhisākhā bodhigharaṃ bādhati,",
  "atk-abh02a:1932_11": "taṃ geharakkhaṇatthaṃ chindituṃ na labbhati.",
  "atk-abh02a:1932_12": "Bodhiatthañhi gehaṃ,",
  "atk-abh02a:1932_13": "na gehatthāya bodhi.",
  "atk-abh02a:1932_14": "Āsanagharepi eseva nayo.",
  "atk-abh02a:1932_15": "Yasmiṃ pana āsanaghare dhātu nihitā hoti,",
  "atk-abh02a:1932_16": "tassa rakkhaṇatthāya bodhisākhaṃ chindituṃ vaṭṭati.",
  "atk-abh02a:1932_17": "Bodhijagganatthaṃ ojoharaṇasākhaṃ vā pūtiṭṭhānaṃ vā chindituṃ vaṭṭatiyeva;",
  "atk-abh02a:1932_18": "sarīrapaṭijaggane viya puññampi hoti.",
  "atk-abh02a:1933_0": "Saṅghabhede sīmaṭṭhakasaṅghe asannipatite visuṃ parisaṃ gahetvā katavohārānussāvanasalākaggāhassa kammaṃ",
  "atk-abh02a:1933_1": "vā karontassa uddesaṃ vā uddisantassa bhedo ca hoti ānantariyakammañca.",
  "atk-abh02a:1933_2": "Samaggasaññāya pana vaṭṭati.",
  "atk-abh02a:1933_3": "Samaggasaññāya hi karontassa neva bhedo hoti na ānantariyakammaṃ.",
  "atk-abh02a:1933_4": "Tathā navato ūnaparisāyaṃ.",
  "atk-abh02a:1933_5": "Sabbantimena pana paricchedena navannaṃ janānaṃ yo saṅghaṃ bhindati,",
  "atk-abh02a:1933_6": "tassa ānantariyakammaṃ hoti.",
  "atk-abh02a:1933_7": "Anuvattakānaṃ adhammavādīnaṃ mahāsāvajjaṃ kammaṃ;",
  "atk-abh02a:1933_8": "dhammavādino anavajjā.",
  "atk-abh02a:1933_9": "Tattha navannameva saṅghabhede idaṃ suttaṃ – “ekato, upāli,",
  "atk-abh02a:1933_10": "cattāro honti,",
  "atk-abh02a:1933_11": "ekato cattāro,",
  "atk-abh02a:1933_12": "navamo anussāveti salākaṃ gāheti –",
  "atk-abh02a:1933_13": "‘ayaṃ dhammo,",
  "atk-abh02a:1933_14": "ayaṃ vinayo,",
  "atk-abh02a:1933_15": "idaṃ satthusāsanaṃ,",
  "atk-abh02a:1933_16": "idaṃ gaṇhatha,",
  "atk-abh02a:1933_17": "idaṃ rocethā’ti. Evaṃ kho, upāli,",
  "atk-abh02a:1933_18": "saṅgharāji ceva hoti saṅghabhedo ca.",
  "atk-abh02a:1933_19": "Navannaṃ vā, upāli,",
  "atk-abh02a:1933_20": "atirekanavannaṃ vā saṅgharāji ceva hoti saṅghabhedo cā”ti.",
  "atk-abh02a:1934_0": "Etesu ca pana pañcasu saṅghabhedo vacīkammaṃ,",
  "atk-abh02a:1934_1": "sesāni kāyakammānīti.",
  "atk-abh02a:1934_2": "Evaṃ kammatopi viññātabbo vinicchayo.",
  "atk-abh02a:1935_0": "‘Dvārato’ti sabbāneva cetāni kāyadvāratopi vacīdvāratopi samuṭṭhahanti.",
  "atk-abh02a:1935_1": "Purimāni panettha cattāri āṇattikavijjāmayapayogavasena vacīdvārato samuṭṭhahitvāpi kāyadvārameva pūrenti.",
  "atk-abh02a:1935_2": "Saṅghabhedo hatthamuddāya bhedaṃ karontassa kāyadvārato samuṭṭhahitvāpi vacīdvārameva pūretīti.",
  "atk-abh02a:1935_3": "Evamettha dvāratopi viññātabbo vinicchayo.",
  "atk-abh02a:1936_0": "‘Kappaṭṭhitiyato’ti saṅghabhedoyeva cettha kappaṭṭhitiyo.",
  "atk-abh02a:1936_1": "Saṇṭhahante hi kappe kappavemajjhe vā saṅghabhedaṃ katvā kappavināseyeva muccati.",
  "atk-abh02a:1936_2": "Sacepi hi ‘sve kappo vinassissatī’ti ajja saṅghabhedaṃ karoti,",
  "atk-abh02a:1936_3": "sveyeva muccati,",
  "atk-abh02a:1936_4": "ekadivasameva niraye paccati.",
  "atk-abh02a:1936_5": "Evaṃ karaṇaṃ pana natthi.",
  "atk-abh02a:1936_6": "Sesāni cattāri kammāni ānantariyāneva honti,",
  "atk-abh02a:1936_7": "na kappaṭṭhitiyānīti.",
  "atk-abh02a:1936_8": "Evamettha kappaṭṭhitiyatopi viññātabbo vinicchayo.",
  "atk-abh02a:1937_0": "‘Pākato’ti yena ca pañcapetāni kammāni katāni honti,",
  "atk-abh02a:1937_1": "tassa saṅghabhedoyeva paṭisandhivasena vipaccati.",
  "atk-abh02a:1937_2": "Sesāni “ahosi kammaṃ nāhosi kammavipāko”ti evamādīsu saṅkhaṃ gacchanti.",
  "atk-abh02a:1937_3": "Saṅghabhedābhāve lohituppādo,",
  "atk-abh02a:1937_4": "tadabhāve arahantaghāto,",
  "atk-abh02a:1937_5": "tadabhāve sace pitā sīlavā hoti,",
  "atk-abh02a:1937_6": "mātā dussīlā no vā tathā sīlavatī,",
  "atk-abh02a:1937_7": "pitughāto paṭisandhivasena vipaccati.",
  "atk-abh02a:1937_8": "Sace mātā mātughāto.",
  "atk-abh02a:1937_9": "Dvīsupi sīlena vā dussīlena vā samānesu mātughātova paṭisandhivasena vipaccati;",
  "atk-abh02a:1937_10": "mātā hi dukkarakāriṇī bahūpakārā ca puttānanti.",
  "atk-abh02a:1937_11": "Evamettha pākatopi viññātabbo vinicchayo.",
  "atk-abh02a:1938_0": "‘Sādhāraṇādīhī’ti purimāni cattāri sabbesampi gahaṭṭhapabbajitānaṃ sādhāraṇāni.",
  "atk-abh02a:1938_1": "Saṅghabhedo pana “na kho, upāli,",
  "atk-abh02a:1938_2": "bhikkhunī saṅghaṃ bhindati,",
  "atk-abh02a:1938_3": "na sikkhamānā,",
  "atk-abh02a:1938_4": "na sāmaṇero,",
  "atk-abh02a:1938_5": "na sāmaṇerī,",
  "atk-abh02a:1938_6": "na upāsako,",
  "atk-abh02a:1938_7": "na upāsikā saṅghaṃ bhindati.",
  "atk-abh02a:1938_8": "Bhikkhu kho, upāli,",
  "atk-abh02a:1938_9": "pakatatto samānasaṃvāsako samānasīmāyaṃ ṭhito saṅghaṃ bhindatī”ti vacanato vuttappakārassa bhikkhunova hoti,",
  "atk-abh02a:1938_10": "na aññassa;",
  "atk-abh02a:1938_11": "tasmā asādhāraṇo.",
  "atk-abh02a:1938_12": "Ādisaddena sabbepete dukkhavedanāsahagatā dosamohasampayuttā cāti evamettha sādhāraṇādīhipi viññātabbo vinicchayo.",
  "atk-abh02a:1939_0": "Aññaṃ satthāranti ‘ayaṃ me satthā satthukiccaṃ kātuṃ samattho’ti bhavantarepi aññaṃ titthakaraṃ ‘ayaṃ me satthā’ti evaṃ gaṇheyya –",
  "atk-abh02a:1939_1": "netaṃ ṭhānaṃ vijjatīti attho.",
  "atk-abh02a:1939_2": "Aṭṭhamaṃ bhavaṃ nibbatteyyāti sabbamandapaññopi sattamaṃ bhavaṃ atikkamitvā aṭṭhamaṃ nibbatteyya –",
  "atk-abh02a:1939_3": "netaṃ ṭhānaṃ vijjati.",
  "atk-abh02a:1939_4": "Uttamakoṭiyā hi sattamaṃ bhavaṃ sandhāyevesa “niyato sambodhiparāyaṇo”ti vutto.",
  "atk-abh02a:1939_5": "Kiṃ pana taṃ niyāmeti?",
  "atk-abh02a:1939_6": "Kiṃ pubbahetu niyāmeti udāhu paṭiladdhamaggo udāhu upari tayo maggāti?",
  "atk-abh02a:1939_7": "Sammāsambuddhena gahitaṃ nāmamattametaṃ.",
  "atk-abh02a:1939_8": "Puggalo pana niyato nāma natthi.",
  "atk-abh02a:1939_9": "“Pubbahetu niyāmetī”ti vutte hi upari tiṇṇaṃ maggānaṃ upanissayo vutto hoti,",
  "atk-abh02a:1939_10": "paṭhamamaggassa upanissayābhāvo āpajjati.",
  "atk-abh02a:1939_11": "Iccassa ahetu appaccayā nibbattiṃ pāpuṇāti.",
  "atk-abh02a:1939_12": "“Paṭiladdhamaggo niyāmetī”ti vutte upari tayo maggā akiccakā honti,",
  "atk-abh02a:1939_13": "paṭhamamaggova sakiccako,",
  "atk-abh02a:1939_14": "paṭhamamaggeneva kilese khepetvā parinibbāyitabbaṃ hoti.",
  "atk-abh02a:1939_15": "“Upari tayo maggā niyāmentī”ti vutte paṭhamamaggo akiccako hoti,",
  "atk-abh02a:1939_16": "upari tayo maggāva sakiccakā,",
  "atk-abh02a:1939_17": "paṭhamamaggaṃ anibbattetvā upari tayo maggā nibbattetabbā honti,",
  "atk-abh02a:1939_18": "paṭhamamaggena ca anuppajjitvāva kilesā khepetabbā honti.",
  "atk-abh02a:1939_19": "Tasmā na añño koci niyāmeti,",
  "atk-abh02a:1939_20": "upari tiṇṇaṃ maggānaṃ vipassanāva niyāmeti.",
  "atk-abh02a:1939_21": "Sace hi tesaṃ vipassanā tikkhā sūrā hutvā vahati,",
  "atk-abh02a:1939_22": "ekaṃyeva bhavaṃ nibbattetvā arahattaṃ patvā parinibbāti.",
  "atk-abh02a:1939_23": "Tato mandatarapañño dutiye vā tatiye vā catutthe vā pañcame vā chaṭṭhe vā bhave arahattaṃ patvā parinibbāti.",
  "atk-abh02a:1939_24": "Sabbamandapañño sattamaṃ bhavaṃ nibbattetvā arahattaṃ pāpuṇāti,",
  "atk-abh02a:1939_25": "aṭṭhame bhave paṭisandhi na hoti.",
  "atk-abh02a:1939_26": "Iti sammāsambuddhena gahitaṃ nāmamattametaṃ.",
  "atk-abh02a:1939_27": "Satthā hi buddhatulāya tuletvā sabbaññutañāṇena paricchinditvā ‘ayaṃ puggalo sabbamahāpañño tikkhavipassako",
  "atk-abh02a:1939_28": "ekameva bhavaṃ nibbattetvā arahattaṃ gaṇhissatī’ti ‘ekabījī’ti nāmaṃ akāsi;",
  "atk-abh02a:1939_29": "‘ayaṃ puggalo dutiyaṃ, tatiyaṃ,",
  "atk-abh02a:1939_30": "catutthaṃ, pañcamaṃ,",
  "atk-abh02a:1939_31": "chaṭṭhaṃ bhavaṃ nibbattetvā arahattaṃ gaṇhissatī’ti ‘kolaṃkolo’ti nāmaṃ akāsi;",
  "atk-abh02a:1939_32": "‘ayaṃ puggalo sattamaṃ bhavaṃ nibbattetvā arahattaṃ gaṇhissatī’ti ‘sattakkhattuparamo’ti nāmaṃ akāsi.",
  "atk-abh02a:1940_0": "Koci pana puggalo sattannaṃ bhavānaṃ niyato nāma natthi.",
  "atk-abh02a:1940_1": "Ariyasāvako pana yena kenacipi ākārena mandapañño samāno aṭṭhamaṃ bhavaṃ appatvā antarāva parinibbāti.",
  "atk-abh02a:1940_2": "Sakkasadisopi vaṭṭābhirato sattamaṃyeva bhavaṃ gacchati.",
  "atk-abh02a:1940_3": "Sattame bhave sabbakārena pamādavihārinopi vipassanāñāṇaṃ paripākaṃ gacchati.",
  "atk-abh02a:1940_4": "Appamattakepi ārammaṇe nibbinditvā nibbutiṃ pāpuṇāti.",
  "atk-abh02a:1940_5": "Sacepi hissa sattame bhave niddaṃ vā okkamantassa,",
  "atk-abh02a:1940_6": "parammukhaṃ vā gacchantassa,",
  "atk-abh02a:1940_7": "pacchato ṭhatvā tikhiṇena asinā kocideva sīsaṃ pāteyya,",
  "atk-abh02a:1940_8": "udake vā osādetvā māreyya,",
  "atk-abh02a:1940_9": "asani vā panassa sīse pateyya,",
  "atk-abh02a:1940_10": "evarūpepi kāle sappaṭisandhikā kālaṃkiriyā nāma na hoti,",
  "atk-abh02a:1940_11": "arahattaṃ patvāva parinibbāti.",
  "atk-abh02a:1940_12": "Tena vuttaṃ –",
  "atk-abh02a:1940_13": "“aṭṭhamaṃ bhavaṃ nibbatteyya –",
  "atk-abh02a:1940_14": "netaṃ ṭhānaṃ vijjatī”ti.",
  "atk-abh02a:1941_0": "Ekissā lokadhātuyāti dasasahassilokadhātuyā.",
  "atk-abh02a:1941_1": "Tīṇi hi khettāni –",
  "atk-abh02a:1941_2": "jātikhettaṃ,",
  "atk-abh02a:1941_3": "āṇākhettaṃ,",
  "atk-abh02a:1941_4": "visayakkhettanti.",
  "atk-abh02a:1941_5": "Tattha ‘jātikkhettaṃ’ nāma dasasahassilokadhātu.",
  "atk-abh02a:1941_6": "Sā hi tathāgatassa mātukucchiokkamanakāle,",
  "atk-abh02a:1941_7": "nikkhamanakāle,",
  "atk-abh02a:1941_8": "sambodhikāle,",
  "atk-abh02a:1941_9": "dhammacakkapavattane,",
  "atk-abh02a:1941_10": "āyusaṅkhāravossajjane,",
  "atk-abh02a:1941_11": "parinibbāne ca kampati.",
  "atk-abh02a:1941_12": "Koṭisatasahassacakkavāḷaṃ pana ‘āṇākhettaṃ’ nāma.",
  "atk-abh02a:1941_13": "Āṭānāṭiyamoraparittadhajaggaparittaratanaparittādīnañhi ettha āṇā vattati.",
  "atk-abh02a:1941_14": "‘Visayakhettassa’ pana parimāṇaṃ natthi.",
  "atk-abh02a:1941_15": "Buddhānañhi “yāvatakaṃ ñāṇaṃ tāvatakaṃ ñeyyaṃ,",
  "atk-abh02a:1941_16": "yāvatakaṃ ñeyyaṃ tāvatakaṃ ñāṇaṃ,",
  "atk-abh02a:1941_17": "ñāṇapariyantikaṃ ñeyyaṃ,",
  "atk-abh02a:1941_18": "ñeyyapariyantikaṃ ñāṇa”nti vacanato avisayo nāma natthi.",
  "atk-abh02a:1942_0": "Imesu pana tīsu khettesu,",
  "atk-abh02a:1942_1": "ṭhapetvā imaṃ cakkavāḷaṃ,",
  "atk-abh02a:1942_2": "aññasmiṃ cakkavāḷe buddhā uppajjantīti suttaṃ natthi,",
  "atk-abh02a:1942_3": "na uppajjantīti pana atthi.",
  "atk-abh02a:1942_4": "Tīṇi piṭakāni –",
  "atk-abh02a:1942_5": "vinayapiṭakaṃ,",
  "atk-abh02a:1942_6": "suttantapiṭakaṃ,",
  "atk-abh02a:1942_7": "abhidhammapiṭakanti.",
  "atk-abh02a:1942_8": "Tisso saṅgītiyo –",
  "atk-abh02a:1942_9": "mahākassapattherassa saṅgīti,",
  "atk-abh02a:1942_10": "yasattherassa saṅgīti,",
  "atk-abh02a:1942_11": "moggaliputtatissattherassa saṅgītīti.",
  "atk-abh02a:1942_12": "Imā tisso saṅgītiyo āruḷhe tepiṭake buddhavacane imaṃ cakkavāḷaṃ muñcitvā aññattha buddhā uppajjantīti suttaṃ natthi,",
  "atk-abh02a:1942_13": "nuppajjantīti pana atthi.",
  "atk-abh02a:1943_0": "Apubbaṃ acarimanti apure apacchā;",
  "atk-abh02a:1943_1": "ekato nuppajjanti,",
  "atk-abh02a:1943_2": "pure vā pacchā vā uppajjantīti vuttaṃ hoti.",
  "atk-abh02a:1943_3": "Tattha bodhipallaṅke “bodhiṃ appatvā na uṭṭhahissāmī”ti nisinnakālato paṭṭhāya yāva mātukucchismiṃ paṭisandhiggahaṇaṃ tāva pubbenti na veditabbaṃ.",
  "atk-abh02a:1943_4": "Bodhisattassa hi paṭisandhiggahaṇe dasasahassacakkavāḷakampaneneva jātikkhettapariggaho kato,",
  "atk-abh02a:1943_5": "aññassa buddhassa uppatti nivāritā hoti.",
  "atk-abh02a:1943_6": "Parinibbānato paṭṭhāya ca yāva sāsapamattāpi dhātuyo tiṭṭhanti tāva pacchāti na veditabbaṃ.",
  "atk-abh02a:1943_7": "Dhātūsu hi ṭhitāsu buddhā ṭhitāva honti.",
  "atk-abh02a:1943_8": "Tasmā etthantare aññassa buddhassa uppatti nivāritāva hoti,",
  "atk-abh02a:1943_9": "dhātuparinibbāne pana jāte aññassa buddhassa uppatti na nivāritā.",
  "atk-abh02a:1944_0": "Tīṇi hi antaradhānāni nāma –",
  "atk-abh02a:1944_1": "pariyattiantaradhānaṃ,",
  "atk-abh02a:1944_2": "paṭivedhaantaradhānaṃ,",
  "atk-abh02a:1944_3": "paṭipattiantaradhānanti.",
  "atk-abh02a:1944_4": "Tattha ‘pariyattī’ti tīṇi piṭakāni;",
  "atk-abh02a:1944_5": "‘paṭivedho’ti saccapaṭivedho;",
  "atk-abh02a:1944_6": "‘paṭipattī’ti paṭipadā.",
  "atk-abh02a:1944_7": "Tattha paṭivedho ca paṭipatti ca hotipi na hotipi.",
  "atk-abh02a:1944_8": "Ekasmiñhi kāle paṭivedhakarā bhikkhū bahū honti;",
  "atk-abh02a:1944_9": "‘esa bhikkhu puthujjano’ti aṅguliṃ pasāretvā dassetabbo hoti.",
  "atk-abh02a:1944_10": "Imasmiṃyeva dīpe ekavāraṃ kira puthujjanabhikkhu nāma nāhosi.",
  "atk-abh02a:1944_11": "Paṭipattipūrakāpi kadāci bahū honti,",
  "atk-abh02a:1944_12": "kadāci appā.",
  "atk-abh02a:1944_13": "Iti paṭivedho ca paṭipatti ca hotipi na hotipi.",
  "atk-abh02a:1945_0": "Sāsanaṭṭhitiyā pana pariyattiyeva pamāṇaṃ.",
  "atk-abh02a:1945_1": "Paṇḍito hi tepiṭakaṃ sutvā dvepi pūreti.",
  "atk-abh02a:1945_2": "Yathā amhākaṃ bodhisatto āḷārassa santike pañcābhiññā satta ca samāpattiyo nibbattetvā nevasaññānāsaññāyatanasamāpattiyā parikammaṃ pucchi,",
  "atk-abh02a:1945_3": "so ‘na jānāmī’ti āha;",
  "atk-abh02a:1945_4": "tato udakassa santikaṃ gantvā adhigatavisesaṃ saṃsandetvā nevasaññānāsaññāyatanassa parikammaṃ pucchi;",
  "atk-abh02a:1945_5": "so ācikkhi;",
  "atk-abh02a:1945_6": "tassa vacanasamanantarameva mahāsatto taṃ sampādesi;",
  "atk-abh02a:1945_7": "evameva paññavā bhikkhu pariyattiṃ sutvā dvepi pūreti.",
  "atk-abh02a:1945_8": "Tasmā pariyattiyā ṭhitāya sāsanaṃ ṭhitaṃ hoti.",
  "atk-abh02a:1945_9": "Yadā pana sā antaradhāyati tadā paṭhamaṃ abhidhammapiṭakaṃ nassati.",
  "atk-abh02a:1945_10": "Tattha paṭṭhānaṃ sabbapaṭhamaṃ antaradhāyati.",
  "atk-abh02a:1945_11": "Anukkamena pacchā dhammasaṅgaho.",
  "atk-abh02a:1945_12": "Tasmiṃ antarahite itaresu dvīsu piṭakesu ṭhitesu sāsanaṃ ṭhitameva hoti.",
  "atk-abh02a:1946_0": "Tattha suttantapiṭake antaradhāyamāne paṭhamaṃ aṅguttaranikāyo ekādasakato paṭṭhāya yāva ekakā antaradhāyati.",
  "atk-abh02a:1946_1": "Tadanantaraṃ saṃyuttanikāyo cakkapeyyālato paṭṭhāya yāva oghataraṇā antaradhāyati.",
  "atk-abh02a:1946_2": "Tadanantaraṃ majjhimanikāyo indriyabhāvanato paṭṭhāya yāva mūlapariyāyā antaradhāyati.",
  "atk-abh02a:1946_3": "Tadanantaraṃ dīghanikāyo dasuttarato paṭṭhāya yāva brahmajālā antaradhāyati.",
  "atk-abh02a:1946_4": "Ekissāpi dvinnampi gāthānaṃ pucchā addhānaṃ gacchati;",
  "atk-abh02a:1946_5": "sāsanaṃ dhāretuṃ na sakkoti sabhiyapucchā viya āḷavakapucchā viya ca.",
  "atk-abh02a:1946_6": "Etā kira kassapabuddhakālikā antarā sāsanaṃ dhāretuṃ nāsakkhiṃsu.",
  "atk-abh02a:1947_0": "Dvīsu pana piṭakesu antarahitesupi vinayapiṭake ṭhite sāsanaṃ tiṭṭhati.",
  "atk-abh02a:1947_1": "Parivārakhandhakesu antarahitesu ubhatovibhaṅge ṭhite ṭhitameva hoti.",
  "atk-abh02a:1947_2": "Ubhatovibhaṅge antarahite mātikāya ṭhitāyapi ṭhitameva hoti.",
  "atk-abh02a:1947_3": "Mātikāya antarahitāya pātimokkhapabbajjāupasampadāsu ṭhitāsu sāsanaṃ tiṭṭhati.",
  "atk-abh02a:1947_4": "Liṅgaṃ addhānaṃ gacchati.",
  "atk-abh02a:1947_5": "Setavatthasamaṇavaṃso pana kassapabuddhakālato paṭṭhāya sāsanaṃ dhāretuṃ nāsakkhi.",
  "atk-abh02a:1947_6": "Pacchimakassa pana saccapaṭivedhato pacchimakassa sīlabhedato ca paṭṭhāya sāsanaṃ osakkitaṃ nāma hoti.",
  "atk-abh02a:1947_7": "Tato paṭṭhāya aññassa buddhassa uppatti na vāritā.",
  "atk-abh02a:1948_0": "Tīṇi parinibbānāni nāma –",
  "atk-abh02a:1948_1": "kilesaparinibbānaṃ,",
  "atk-abh02a:1948_2": "khandhaparinibbānaṃ,",
  "atk-abh02a:1948_3": "dhātuparinibbānanti.",
  "atk-abh02a:1948_4": "Tattha ‘kilesaparinibbānaṃ’ bodhipallaṅke ahosi,",
  "atk-abh02a:1948_5": "‘khandhaparinibbānaṃ’ kusinārāyaṃ,",
  "atk-abh02a:1948_6": "‘dhātuparinibbānaṃ’ anāgate bhavissati.",
  "atk-abh02a:1948_7": "Sāsanassa kira osakkanakāle imasmiṃ tambapaṇṇidīpe dhātuyo sannipatitvā mahācetiyaṃ gamissanti,",
  "atk-abh02a:1948_8": "mahācetiyato nāgadīpe rājāyatanacetiyaṃ,",
  "atk-abh02a:1948_9": "tato mahābodhipallaṅkaṃ gamissanti.",
  "atk-abh02a:1948_10": "Nāgabhavanatopi devalokatopi brahmalokatopi dhātuyo mahābodhipallaṅkameva gamissanti.",
  "atk-abh02a:1948_11": "Sāsapamattāpi dhātu na antarā nassissati.",
  "atk-abh02a:1948_12": "Sabbā dhātuyo mahābodhipallaṅke rāsibhūtā suvaṇṇakkhandho viya ekaghanā hutvā chabbaṇṇaraṃsiyo vissajjessanti.",
  "atk-abh02a:1948_13": "Tā dasasahassilokadhātuṃ pharissanti.",
  "atk-abh02a:1948_14": "Tato dasasahassacakkavāḷadevatā sannipatitvā “ajja satthā parinibbāti,",
  "atk-abh02a:1948_15": "ajja sāsanaṃ osakkati,",
  "atk-abh02a:1948_16": "pacchimadassanaṃ dāni idaṃ amhāka”nti dasabalassa parinibbutadivasato mahantataraṃ kāruññaṃ karissanti.",
  "atk-abh02a:1948_17": "Ṭhapetvā anāgāmikhīṇāsave avasesā sakabhāvena sandhāretuṃ na sakkhissanti.",
  "atk-abh02a:1948_18": "Dhātūsu tejodhātu uṭṭhahitvā yāva brahmalokā uggacchissati.",
  "atk-abh02a:1948_19": "Sāsapamattāyapi dhātuyā sati ekajālāva bhavissati;",
  "atk-abh02a:1948_20": "dhātūsu pariyādānaṃ gatāsu pacchijjissati.",
  "atk-abh02a:1948_21": "Evaṃ mahantaṃ ānubhāvaṃ dassetvā dhātūsu antarahitāsu sāsanaṃ antarahitaṃ nāma hoti.",
  "atk-abh02a:1948_22": "Yāva evaṃ na antaradhāyati tāva acarimaṃ nāma hoti.",
  "atk-abh02a:1948_23": "Evaṃ apubbaṃ acarimaṃ uppajjeyyuṃ –",
  "atk-abh02a:1948_24": "netaṃ ṭhānaṃ vijjati.",
  "atk-abh02a:1949_0": "Kasmā pana apubbaṃ acarimaṃ na uppajjantīti?",
  "atk-abh02a:1949_1": "Anacchariyattā.",
  "atk-abh02a:1949_2": "Buddhā hi acchariyamanussā, yathāha –",
  "atk-abh02a:1949_3": "“ekapuggalo,",
  "atk-abh02a:1949_4": "bhikkhave,",
  "atk-abh02a:1949_5": "loke upajjamāno uppajjati acchariyamanusso.",
  "atk-abh02a:1949_6": "Katamo ekapuggalo?",
  "atk-abh02a:1949_7": "Tathāgato,",
  "atk-abh02a:1949_8": "bhikkhave,",
  "atk-abh02a:1949_9": "arahaṃ sammāsambuddho”ti.",
  "atk-abh02a:1949_10": "Yadi ca dve vā cattāro vā aṭṭha vā soḷasa vā ekato uppajjeyyuṃ,",
  "atk-abh02a:1949_11": "na acchariyā bhaveyyuṃ.",
  "atk-abh02a:1949_12": "Ekasmiñhi vihāre dvinnaṃ cetiyānampi lābhasakkāro uḷāro na hoti,",
  "atk-abh02a:1949_13": "bhikkhūpi bahutāya na acchariyā jātā,",
  "atk-abh02a:1949_14": "evaṃ buddhāpi bhaveyyuṃ;",
  "atk-abh02a:1949_15": "tasmā nuppajjanti.",
  "atk-abh02a:1949_16": "Desanāya ca visesābhāvato.",
  "atk-abh02a:1949_17": "Yañhi satipaṭṭhānādibhedaṃ dhammaṃ eko deseti,",
  "atk-abh02a:1949_18": "aññena uppajjitvāpi sova desetabbo siyā.",
  "atk-abh02a:1949_19": "Tato anacchariyo siyā.",
  "atk-abh02a:1949_20": "Ekasmiṃ pana dhammaṃ desente desanāpi acchariyā hoti.",
  "atk-abh02a:1949_21": "Vivādabhāvato ca.",
  "atk-abh02a:1949_22": "Bahūsu ca buddhesu uppannesu bahūnaṃ ācariyānaṃ antevāsikā viya ‘amhākaṃ buddho pāsādiko,",
  "atk-abh02a:1949_23": "amhākaṃ buddho madhurassaro lābhī puññavā’ti vivadeyyuṃ;",
  "atk-abh02a:1949_24": "tasmāpi evaṃ nuppajjanti.",
  "atk-abh02a:1950_0": "Apicetaṃ kāraṇaṃ milindaraññā puṭṭhena nāgasenattherena vitthāritameva. Vuttañhi tattha –",
  "atk-abh02a:1951_0": "“Bhante nāgasena,",
  "atk-abh02a:1951_1": "bhāsitampetaṃ bhagavatā –",
  "atk-abh02a:1951_2": "“aṭṭhānametaṃ,",
  "atk-abh02a:1951_3": "bhikkhave,",
  "atk-abh02a:1951_4": "anavakāso yaṃ ekissā lokadhātuyā dve arahanto sammāsambuddhā apubbaṃ acarimaṃ uppajjeyyuṃ –",
  "atk-abh02a:1951_5": "netaṃ ṭhānaṃ vijjatī”ti.",
  "atk-abh02a:1951_6": "Desentā ca,",
  "atk-abh02a:1951_7": "bhante nāgasena,",
  "atk-abh02a:1951_8": "sabbepi tathāgatā sattatiṃsa bodhipakkhiyadhamme desenti,",
  "atk-abh02a:1951_9": "kathayamānā ca cattāri ariyasaccāni kathenti,",
  "atk-abh02a:1951_10": "sikkhāpentā ca tīsu sikkhāsu sikkhāpenti,",
  "atk-abh02a:1951_11": "anusāsamānā ca appamādapaṭipattiyaṃ anusāsanti. Yadi,",
  "atk-abh02a:1951_12": "bhante nāgasena,",
  "atk-abh02a:1951_13": "sabbesampi tathāgatānaṃ ekā desanā ekā kathā ekā sikkhā ekānusiṭṭhi,",
  "atk-abh02a:1951_14": "kena kāraṇena dve tathāgatā ekakkhaṇe nuppajjanti?",
  "atk-abh02a:1951_15": "Ekenapi tāva buddhuppādena ayaṃ loko obhāsajāto.",
  "atk-abh02a:1951_16": "Yadi dutiyo buddho bhaveyya,",
  "atk-abh02a:1951_17": "dvinnaṃ pabhāya ayaṃ loko bhiyyoso mattāya obhāsajāto bhaveyya.",
  "atk-abh02a:1951_18": "Ovadantā ca dve tathāgatā sukhaṃ ovadeyyuṃ,",
  "atk-abh02a:1951_19": "anusāsamānā ca sukhaṃ anusāseyyuṃ.",
  "atk-abh02a:1951_20": "Tattha me kāraṇaṃ dassehi yathāhaṃ nissaṃsayo bhaveyya”nti.",
  "atk-abh02a:1952_0": "“Ayaṃ, mahārāja,",
  "atk-abh02a:1952_1": "dasasahassī lokadhātu ekabuddhadhāraṇī,",
  "atk-abh02a:1952_2": "ekasseva tathāgatassa guṇaṃ dhāreti.",
  "atk-abh02a:1952_3": "Yadi dutiyo buddho uppajjeyya,",
  "atk-abh02a:1952_4": "nāyaṃ dasasahassī lokadhātu dhāreyya,",
  "atk-abh02a:1952_5": "caleyya kampeyya nameyya onameyya vinameyya vikireyya vidhameyya viddhaṃseyya,",
  "atk-abh02a:1952_6": "na ṭhānamupagaccheyya.",
  "atk-abh02a:1953_0": "“Yathā, mahārāja,",
  "atk-abh02a:1953_1": "nāvā ekapurisasandhāraṇī bhaveyya,",
  "atk-abh02a:1953_2": "ekasmiṃ purise abhirūḷhe sā nāvā samupādikā bhaveyya.",
  "atk-abh02a:1953_3": "Atha dutiyo puriso āgaccheyya tādiso āyunā vaṇṇena vayena pamāṇena kisathūlena sabbaṅgapaccaṅgena.",
  "atk-abh02a:1953_4": "So taṃ nāvaṃ abhirūheyya. Apinu sā, mahārāja,",
  "atk-abh02a:1953_5": "nāvā dvinnampi dhāreyyā”ti? “Na hi, bhante,",
  "atk-abh02a:1953_6": "caleyya kampeyya nameyya onameyya vinameyya vikireyya vidhameyya viddhaṃseyya,",
  "atk-abh02a:1953_7": "na ṭhānamupagaccheyya,",
  "atk-abh02a:1953_8": "osīdeyya udake”ti.",
  "atk-abh02a:1953_9": "“Evameva kho, mahārāja,",
  "atk-abh02a:1953_10": "ayaṃ dasasahassī lokadhātu ekabuddhadhāraṇī ekasseva tathāgatassa guṇaṃ dhāreti.",
  "atk-abh02a:1953_11": "Yadi dutiyo buddho uppajjeyya,",
  "atk-abh02a:1953_12": "nāyaṃ dasasahassī lokadhātu dhāreyya,",
  "atk-abh02a:1953_13": "caleyya…pe…",
  "atk-abh02a:1953_14": "na ṭhānamupagaccheyya.",
  "atk-abh02a:1954_0": "“Yathā vā pana, mahārāja,",
  "atk-abh02a:1954_1": "puriso yāvadatthaṃ bhojanaṃ bhuñjeyya chādentaṃ yāvakaṇṭhamabhipūrayitvā.",
  "atk-abh02a:1954_2": "So tato pīṇito paripuṇṇo nirantaro tandīgato anonamitadaṇḍajāto punadeva tattakaṃ bhojanaṃ bhuñjeyya.",
  "atk-abh02a:1954_3": "Apinu kho so, mahārāja,",
  "atk-abh02a:1954_4": "puriso sukhito bhaveyyā”ti? “Na hi, bhante,",
  "atk-abh02a:1954_5": "sakiṃ bhuttova mareyyā”ti.",
  "atk-abh02a:1954_6": "Evameva kho, mahārāja,",
  "atk-abh02a:1954_7": "ayaṃ dasasahassī lokadhātu ekabuddhadhāraṇī…pe…",
  "atk-abh02a:1954_8": "na ṭhānamupagaccheyyā”ti.",
  "atk-abh02a:1955_0": "“Kiṃ nu kho,",
  "atk-abh02a:1955_1": "bhante nāgasena,",
  "atk-abh02a:1955_2": "atidhammabhārena pathavī calatī”ti? “Idha, mahārāja,",
  "atk-abh02a:1955_3": "dve sakaṭā ratanaparipūritā bhaveyyuṃ yāvasmā mukhasamā.",
  "atk-abh02a:1955_4": "Eka sakaṭato ratanaṃ gahetvā ekamhi sakaṭe ākireyyuṃ.",
  "atk-abh02a:1955_5": "Apinu taṃ, mahārāja,",
  "atk-abh02a:1955_6": "sakaṭaṃ dvinnampi sakaṭānaṃ ratanaṃ dhāreyyā”ti? “Na hi, bhante,",
  "atk-abh02a:1955_7": "nābhipi tassa caleyya,",
  "atk-abh02a:1955_8": "arāpi tassa bhijjeyyuṃ,",
  "atk-abh02a:1955_9": "nemipi tassa opateyya,",
  "atk-abh02a:1955_10": "akkhopi tassa bhijjeyyā”ti.",
  "atk-abh02a:1955_11": "“Kinnu kho, mahārāja,",
  "atk-abh02a:1955_12": "atiratanabhārena sakaṭaṃ bhijjatī”ti? “Āma,",
  "atk-abh02a:1955_13": "bhante”ti.",
  "atk-abh02a:1955_14": "“Evameva kho, mahārāja,",
  "atk-abh02a:1955_15": "atidhammabhārena pathavī calatīti.",
  "atk-abh02a:1956_0": "“Apica, mahārāja,",
  "atk-abh02a:1956_1": "imaṃ kāraṇaṃ buddhabalaparidīpanāya osāritaṃ.",
  "atk-abh02a:1956_2": "Aññampi tattha patirūpaṃ kāraṇaṃ suṇohi yena kāraṇena dve sammāsambuddhā ekakkhaṇe nuppajjanti. Yadi, mahārāja,",
  "atk-abh02a:1956_3": "dve sammāsambuddhā ekakkhaṇe uppajjeyyuṃ,",
  "atk-abh02a:1956_4": "parisāya vivādo uppajjeyya –",
  "atk-abh02a:1956_5": "‘tumhākaṃ buddho,",
  "atk-abh02a:1956_6": "amhākaṃ buddho’ti ubhatopakkhajātā bhaveyyuṃ. Yathā, mahārāja,",
  "atk-abh02a:1956_7": "dvinnaṃ balavāmaccānaṃ parisāya vivādo uppajjeyya –",
  "atk-abh02a:1956_8": "‘tumhākaṃ amacco,",
  "atk-abh02a:1956_9": "amhākaṃ amacco’ti ubhatopakkhajātā honti;",
  "atk-abh02a:1956_10": "evameva kho, mahārāja,",
  "atk-abh02a:1956_11": "yadi dve sammāsambuddhā ekakkhaṇe uppajjeyyuṃ,",
  "atk-abh02a:1956_12": "tesaṃ parisāya vivādo uppajjeyya –",
  "atk-abh02a:1956_13": "‘tumhākaṃ buddho,",
  "atk-abh02a:1956_14": "amhākaṃ buddho’ti ubhatopakkhajātā bhaveyyuṃ.",
  "atk-abh02a:1956_15": "Idaṃ tāva mahārāja ekaṃ kāraṇaṃ yena kāraṇena dve sammāsambuddhā ekakkhaṇe nuppajjanti.",
  "atk-abh02a:1957_0": "“Aparampi uttariṃ kāraṇaṃ suṇohi yena kāraṇena dve sammāsambuddhā ekakkhaṇe nuppajjanti. Yadi, mahārāja,",
  "atk-abh02a:1957_1": "dve sammāsambuddhā ekakkhaṇe uppajjeyyuṃ ‘aggo buddho’ti yaṃ vacanaṃ taṃ micchā bhaveyya,",
  "atk-abh02a:1957_2": "‘jeṭṭho buddho’ti ‘seṭṭho buddho’ti ‘visiṭṭho buddho’ti ‘uttamo buddho’ti ‘pavaro buddho’ti ‘asamo buddho’ti",
  "atk-abh02a:1957_3": "‘asamasamo buddho’ti ‘appaṭisamo buddho’ti ‘appaṭibhāgī buddho’ti ‘appaṭipuggalo buddho’ti yaṃ vacanaṃ",
  "atk-abh02a:1957_4": "taṃ micchā bhaveyya.",
  "atk-abh02a:1957_5": "Idampi kho tvaṃ, mahārāja,",
  "atk-abh02a:1957_6": "kāraṇaṃ tathato sampaṭiccha yena kāraṇena dve sammāsambuddhā ekakkhaṇe nuppajjanti.",
  "atk-abh02a:1958_0": "“Apica, mahārāja,",
  "atk-abh02a:1958_1": "buddhānaṃ bhagavantānaṃ sabhāvapakati esā yaṃ ekoyeva buddho loke uppajjati.",
  "atk-abh02a:1958_2": "Kasmā kāraṇā?",
  "atk-abh02a:1958_3": "Mahantattā sabbaññubuddhaguṇānaṃ. Aññampi, mahārāja,",
  "atk-abh02a:1958_4": "yaṃ loke mahantaṃ taṃ ekaṃyeva hoti. Pathavī, mahārāja, mahantā,",
  "atk-abh02a:1958_5": "sā ekāyeva;",
  "atk-abh02a:1958_6": "sāgaro mahanto,",
  "atk-abh02a:1958_7": "so ekoyeva;",
  "atk-abh02a:1958_8": "sineru girirājā mahanto,",
  "atk-abh02a:1958_9": "so ekoyeva;",
  "atk-abh02a:1958_10": "ākāso mahanto,",
  "atk-abh02a:1958_11": "so ekoyeva;",
  "atk-abh02a:1958_12": "sakko mahanto,",
  "atk-abh02a:1958_13": "so ekoyeva;",
  "atk-abh02a:1958_14": "mahābrahmā mahanto,",
  "atk-abh02a:1958_15": "so ekoyeva;",
  "atk-abh02a:1958_16": "tathāgato arahaṃ sammāsambuddho mahanto,",
  "atk-abh02a:1958_17": "so ekoyeva lokasmiṃ.",
  "atk-abh02a:1958_18": "Yattha te uppajjanti tattha aññesaṃ okāso na hoti. Tasmā, mahārāja,",
  "atk-abh02a:1958_19": "tathāgato arahaṃ sammāsambuddho ekoyeva loke uppajjatī”ti.",
  "atk-abh02a:1959_0": "“Sukathito, bhante nāgasena, pañho opammehi kāraṇehī”ti.",
  "atk-abh02a:1960_0": "Ekissā lokadhātuyāti ekasmiṃ cakkavāḷe.",
  "atk-abh02a:1960_1": "Heṭṭhā imināva padena dasa cakkavāḷasahassāni gahitāni.",
  "atk-abh02a:1960_2": "Tānipi ekacakkavāḷeneva paricchindituṃ vaṭṭanti.",
  "atk-abh02a:1960_3": "Buddhā hi uppajjamānā imasmiṃyeva cakkavāḷe uppajjanti;",
  "atk-abh02a:1960_4": "uppajjanaṭṭhāne pana vārite ito aññesu cakkavāḷesu na uppajjantīti vāritameva hoti.",
  "atk-abh02a:1960_5": "Apubbaṃ acarimanti ettha cakkaratanapātubhāvato pubbe pubbaṃ,",
  "atk-abh02a:1960_6": "tasseva antaradhānato pacchā carimaṃ.",
  "atk-abh02a:1960_7": "Tattha dvidhā cakkaratanassa antaradhānaṃ hoti –",
  "atk-abh02a:1960_8": "cakkavattino kālakiriyāya vā pabbajjāya vā.",
  "atk-abh02a:1960_9": "Antaradhāyamānañca pana taṃ kālakiriyato vā pabbajjato vā sattame divase antaradhāyati.",
  "atk-abh02a:1960_10": "Tato paraṃ cakkavattino pātubhāvo avārito.",
  "atk-abh02a:1960_11": "Kasmā pana ekacakkavāḷe dve cakkavattino nuppajjantīti?",
  "atk-abh02a:1960_12": "Vivādupacchedato anacchariyabhāvato cakkaratanassa mahānubhāvato ca.",
  "atk-abh02a:1960_13": "Dvīsu hi uppajjantesu ‘amhākaṃ rājā mahanto,",
  "atk-abh02a:1960_14": "amhākaṃ rājā mahanto’ti vivādo uppajjeyya.",
  "atk-abh02a:1960_15": "‘Ekasmiṃ dīpe cakkavattī,",
  "atk-abh02a:1960_16": "ekasmiṃ dīpe cakkavattī’ti ca anacchariyo bhaveyya.",
  "atk-abh02a:1960_17": "Yo cāyaṃ cakkaratanassa dvisahassadīpaparivāresu catūsu mahādīpesu issariyānuppadānasamattho mahānubhāvo,",
  "atk-abh02a:1960_18": "so parihāyeyya.",
  "atk-abh02a:1960_19": "Iti vivādupacchedato anacchariyabhāvato cakkaratanassa mahānubhāvato ca na ekacakkavāḷe dve uppajjanti.",
  "atk-abh02a:1961_0": "Yaṃ ittho arahaṃ assa sammāsambuddhoti ettha tiṭṭhatu tāva sabbaññuguṇe nibbattetvā lokattāraṇasamattho buddhabhāvo,",
  "atk-abh02a:1961_1": "paṇidhānamattampi itthiyā na sampajjati.",
  "atk-abh02a:1962_0": "“Manussattaṃ liṅgasampatti, hetu satthāradassanaṃ;",
  "atk-abh02a:1963_0": "Pabbajjā guṇasampatti, adhikāro ca chandatā;",
  "atk-abh02a:1964_0": "Aṭṭhadhammasamodhānā, abhinīhāro samijjhatī”ti. ;",
  "atk-abh02a:1965_0": "Imāni hi paṇidhānasampattikāraṇāni.",
  "atk-abh02a:1965_1": "Iti paṇidhānampi sampādetuṃ asamatthāya itthiyā kuto buddhabhāvoti “aṭṭhānametaṃ,",
  "atk-abh02a:1965_2": "anavakāso yaṃ itthī arahaṃ assa sammāsambuddho”ti vuttaṃ.",
  "atk-abh02a:1965_3": "Sabbākāraparipūro vā puññussayo sabbākāraparipūrameva attabhāvaṃ nibbattetīti purisova arahaṃ hoti sammāsambuddho.",
  "atk-abh02a:1966_0": "Yaṃ itthī rājā assa cakkavattītiādīsupi yasmā itthiyā kosohitavatthaguyhādīnaṃ abhāvena lakkhaṇāni na paripūrenti,",
  "atk-abh02a:1966_1": "itthiratanabhāvena sattaratanasamaṅgitā na sampajjati,",
  "atk-abh02a:1966_2": "sabbamanussehi ca adhiko attabhāvo na hoti,",
  "atk-abh02a:1966_3": "tasmā “aṭṭhānametaṃ anavakāso yaṃ itthī rājā assa cakkavattī”ti vuttaṃ.",
  "atk-abh02a:1966_4": "Yasmā ca sakkattādīnipi tīṇi ṭhānāni uttamāni,",
  "atk-abh02a:1966_5": "itthiliṅgañca hīnaṃ,",
  "atk-abh02a:1966_6": "tasmā tassā sakkattādīnipi paṭisiddhāni.",
  "atk-abh02a:1966_7": "Nanu ca yathā itthiliṅgaṃ evaṃ purisaliṅgampi brahmaloke natthi,",
  "atk-abh02a:1966_8": "tasmā “yaṃ puriso brahmattaṃ kāreyya –",
  "atk-abh02a:1966_9": "ṭhānametaṃ vijjatī”tipi na vattabbaṃ siyāti?",
  "atk-abh02a:1966_10": "No na vattabbaṃ. Kasmā?",
  "atk-abh02a:1966_11": "Idha purisassa tattha nibbattanato.",
  "atk-abh02a:1966_12": "Brahmattanti hi mahābrahmattaṃ adhippetaṃ.",
  "atk-abh02a:1966_13": "Itthī ca idha jhānaṃ bhāvetvā kālaṃ katvā brahmapārisajjānaṃ sahabyataṃ upapajjati,",
  "atk-abh02a:1966_14": "na mahābrahmānaṃ.",
  "atk-abh02a:1966_15": "Puriso pana tattha na uppajjatīti na vattabbo.",
  "atk-abh02a:1966_16": "Samānepi cettha ubhayaliṅgābhāve purisasaṇṭhānāva brahmāno,",
  "atk-abh02a:1966_17": "na itthisaṇṭhānā.",
  "atk-abh02a:1966_18": "Tasmā suvuttamevetaṃ.",
  "atk-abh02a:1967_0": "Kāyaduccaritassātiādīsu yathā nimbabījakosātakībījādīni madhuraṃ phalaṃ na nibbattenti,",
  "atk-abh02a:1967_1": "asātaṃ amadhurameva nibbattenti,",
  "atk-abh02a:1967_2": "evaṃ kāyaduccaritādīni madhuraṃ vipākaṃ na nibbattenti,",
  "atk-abh02a:1967_3": "amadhurameva nibbattenti.",
  "atk-abh02a:1967_4": "Yathā ca ucchubījasālibījādīni madhuraṃ sādhurasameva phalaṃ nibbattenti,",
  "atk-abh02a:1967_5": "na asātaṃ kaṭukaṃ,",
  "atk-abh02a:1967_6": "evaṃ kāyasucaritādīni madhurameva vipākaṃ nibbattenti,",
  "atk-abh02a:1967_7": "na amadhuraṃ.",
  "atk-abh02a:1967_8": "Vuttampi cetaṃ –",
  "atk-abh02a:1968_0": "“Yādisaṃ vapate bījaṃ, tādisaṃ harate phalaṃ;",
  "atk-abh02a:1969_0": "Kalyāṇakārī kalyāṇaṃ, pāpakārī ca pāpakanti. ;",
  "atk-abh02a:1970_0": "Tasmā “aṭṭhānametaṃ anavakāso, yaṃ kāyaduccaritassā”tiādi vuttaṃ.",
  "atk-abh02a:1971_0": "Kāyaduccaritasamaṅgītiādīsu samaṅgīti pañcavidhā samaṅgitā –",
  "atk-abh02a:1971_1": "āyūhanasamaṅgitā,",
  "atk-abh02a:1971_2": "cetanāsamaṅgitā,",
  "atk-abh02a:1971_3": "kammasamaṅgitā,",
  "atk-abh02a:1971_4": "vipākasamaṅgitā,",
  "atk-abh02a:1971_5": "upaṭṭhānasamaṅgitāti.",
  "atk-abh02a:1971_6": "Tattha kusalākusalakammāyūhanakkhaṇe ‘āyūhanasamaṅgitā’ vuccati.",
  "atk-abh02a:1971_7": "Tathā ‘cetanāsamaṅgitā’.",
  "atk-abh02a:1971_8": "Yāva pana arahattaṃ na pāpuṇanti tāva sabbepi sattā pubbe upacitaṃ vipākārahaṃ kammaṃ sandhāya kammasamaṅginoti vuccanti –",
  "atk-abh02a:1971_9": "esā ‘kammasamaṅgitā’.",
  "atk-abh02a:1971_10": "‘Vipākasamaṅgitā’ pana vipākakkhaṇeyeva veditabbā.",
  "atk-abh02a:1971_11": "Yāva pana sattā arahattaṃ na pāpuṇanti tāva tesaṃ tato tato cavitvā niraye tāva uppajjamānānaṃ aggijālalohakumbhīādīhi upaṭṭhānākārehi nirayo,",
  "atk-abh02a:1971_12": "gabbhaseyyakattaṃ āpajjamānānaṃ mātukucchi,",
  "atk-abh02a:1971_13": "devesu uppajjamānānaṃ kapparukkhavimānādīhi upaṭṭhānākārehi devalokoti evaṃ upapattinimittaṃ upaṭṭhāti.",
  "atk-abh02a:1971_14": "Iti nesaṃ iminā uppattinimittūpaṭṭhānena aparimuttattā ‘upaṭṭhānasamaṅgitā’ nāma.",
  "atk-abh02a:1971_15": "Sāva calati,",
  "atk-abh02a:1971_16": "sesā niccalā.",
  "atk-abh02a:1971_17": "Niraye hi upaṭṭhitepi devaloko upaṭṭhāti;",
  "atk-abh02a:1971_18": "devaloke upaṭṭhitepi nirayo upaṭṭhāti;",
  "atk-abh02a:1971_19": "manussaloke upaṭṭhitepi tiracchānayoni upaṭṭhāti;",
  "atk-abh02a:1971_20": "tiracchānayoniyā ca upaṭṭhitāyapi manussaloko upaṭṭhātiyeva.",
  "atk-abh02a:1972_0": "Tatridaṃ vatthu –",
  "atk-abh02a:1972_1": "soṇagiripāde kira acelavihāre soṇatthero nāma eko dhammakathiko.",
  "atk-abh02a:1972_2": "Tassa pitā sunakhavājiko nāma luddako ahosi.",
  "atk-abh02a:1972_3": "Thero taṃ paṭibāhantopi saṃvare ṭhapetuṃ asakkonto ‘mā nassi varāko’ti mahallakakāle akāmakaṃ pabbājesi.",
  "atk-abh02a:1972_4": "Tassa gilānaseyyāya nipannassa nirayo upaṭṭhāsi.",
  "atk-abh02a:1972_5": "Soṇagiripādato mahantā mahantā sunakhā āgantvā khāditukāmā viya samparivāresuṃ.",
  "atk-abh02a:1972_6": "So mahābhayabhīto “vārehi,",
  "atk-abh02a:1972_7": "tāta soṇa! Vārehi,",
  "atk-abh02a:1972_8": "tāta soṇā”ti āha.",
  "atk-abh02a:1972_9": "“Kiṃ mahātherā”ti?",
  "atk-abh02a:1972_10": "“Na passasi,",
  "atk-abh02a:1972_11": "tātā”ti taṃ pavattiṃ ācikkhi.",
  "atk-abh02a:1972_12": "Soṇatthero ‘kathañhi nāma mādisassa pitā niraye nibbattissati,",
  "atk-abh02a:1972_13": "patiṭṭhāhamassa bhavissāmī’ti sāmaṇerehi nānāpupphāni āharāpetvā cetiyaṅgaṇabodhiyaṅgaṇesu mālāsanthārapūjañca",
  "atk-abh02a:1972_14": "āsanapūjañca kāretvā pitaraṃ mañcena cetiyaṅgaṇaṃ haritvā mañce nipajjāpetvā “ayaṃ me,",
  "atk-abh02a:1972_15": "mahāthera,",
  "atk-abh02a:1972_16": "pūjā tumhākaṃ atthāya katā; ‘ayaṃ me, bhagavā,",
  "atk-abh02a:1972_17": "duggatapaṇṇākāro’ti vatvā bhagavantaṃ vanditvā cittaṃ pasādehī”ti āha.",
  "atk-abh02a:1972_18": "So mahāthero pūjaṃ disvā tathākaronto cittaṃ pasādesi.",
  "atk-abh02a:1972_19": "Tāvadevassa devaloko upaṭṭhāsi,",
  "atk-abh02a:1972_20": "nandavanacittalatāvanamissakavanaphārusakavanavimānāni ceva devanāṭakāni ca parivāretvā ṭhitāni viya ahesuṃ.",
  "atk-abh02a:1972_21": "So “apetha,",
  "atk-abh02a:1972_22": "soṇa! Apetha,",
  "atk-abh02a:1972_23": "soṇā”ti āha. “Kimidaṃ,",
  "atk-abh02a:1972_24": "mahātherā”ti? “Etā te, tāta,",
  "atk-abh02a:1972_25": "mātaro āgacchantī”ti.",
  "atk-abh02a:1972_26": "‘Thero saggo upaṭṭhito mahātherassā’ti cintesi.",
  "atk-abh02a:1972_27": "Evaṃ upaṭṭhānasamaṅgitā calatīti veditabbā.",
  "atk-abh02a:1972_28": "Etāsu samaṅgitāsu idha āyūhanacetanākammasamaṅgitāvasena “kāyaduccaritasamaṅgī”tiādi vuttaṃ.",
  "atk-abh02a:1972_29": "Sesaṃ sabbattha uttānatthamevāti.",
  "atk-abh02a:1973_0": "Paṭhamabalaniddesavaṇṇanā.",
  "atk-abh02a:1974_0": "Dutiyabalaniddeso",
  "atk-abh02a:1975_0": "810.",
  "atk-abh02a:1975_1": "Dutiyabalaniddese gatisampattipaṭibāḷhānīti gatisampattiyā paṭibāhitāni nivāritāni paṭisedhitāni.",
  "atk-abh02a:1975_2": "Sesapadesupi eseva nayo.",
  "atk-abh02a:1975_3": "Ettha ca gatisampattīti sampannā gati devaloko ca manussaloko ca.",
  "atk-abh02a:1975_4": "Gativipattīti vipannā gati cattāro apāyā.",
  "atk-abh02a:1975_5": "Upadhisampattīti attabhāvasamiddhi.",
  "atk-abh02a:1975_6": "Upadhivipattīti hīnaattabhāvatā.",
  "atk-abh02a:1975_7": "Kālasampattīti surājasumanussakālasaṅkhāto sampannakālo.",
  "atk-abh02a:1975_8": "Kālavipattīti durājadumanussakālasaṅkhāto vipannakālo.",
  "atk-abh02a:1975_9": "Payogasampattīti sammāpayogo.",
  "atk-abh02a:1975_10": "Payogavipattīti micchāpayogo.",
  "atk-abh02a:1976_0": "Tattha ekaccassa bahūni pāpakammāni honti.",
  "atk-abh02a:1976_1": "Tāni gativipattiyaṃ ṭhitassa vipacceyyuṃ.",
  "atk-abh02a:1976_2": "So pana ekena kalyāṇakammena gatisampattiyaṃ devesu vā manussesu vā nibbatto.",
  "atk-abh02a:1976_3": "Tādise ca ṭhāne akusalassa vāro natthi,",
  "atk-abh02a:1976_4": "ekantaṃ kusalasseva vāroti.",
  "atk-abh02a:1976_5": "Evamassa tāni kammāni gatisampattipaṭibāḷhāni na vipaccantīti pajānāti.",
  "atk-abh02a:1977_0": "Aparassāpi bahūni pāpakammāni honti.",
  "atk-abh02a:1977_1": "Tāni upadhivipattiyaṃ ṭhitassa vipacceyyuṃ.",
  "atk-abh02a:1977_2": "So pana ekena kalyāṇakammena upadhisampattiyaṃ ṭhito susaṇṭhitaṅgapaccaṅgo abhirūpo dassanīyo brahmavacchasadiso.",
  "atk-abh02a:1977_3": "Sacepi dāsiyā kucchismiṃ dāsajāto hoti ‘evarūpo attabhāvo kiliṭṭhakammassa nānucchaviko’ti hatthimeṇḍaassabandhakagopālakakammādīni taṃ na kārenti;",
  "atk-abh02a:1977_4": "sukhumavatthāni nivāsāpetvā bhaṇḍāgārikaṭṭhānādīsu ṭhapenti.",
  "atk-abh02a:1977_5": "Sace itthī hoti,",
  "atk-abh02a:1977_6": "hatthibhattapacanādīni na kārenti;",
  "atk-abh02a:1977_7": "vatthālaṅkāraṃ datvā sayanapālikaṃ vā naṃ karonti,",
  "atk-abh02a:1977_8": "somadevi viya vallabhaṭṭhāne vā ṭhapenti.",
  "atk-abh02a:1977_9": "Bhātikarājakāle kira gomaṃsakhādake bahujane gahetvā rañño dassesuṃ.",
  "atk-abh02a:1977_10": "Te ‘daṇḍaṃ dātuṃ sakkothā’ti puṭṭhā ‘na sakkomā’ti vadiṃsu.",
  "atk-abh02a:1977_11": "Atha ne rājaṅgaṇe sodhake akaṃsu.",
  "atk-abh02a:1977_12": "Tesaṃ ekā dhītā abhirūpā dassanīyā pāsādikā.",
  "atk-abh02a:1977_13": "Taṃ disvā rājā antepuraṃ abhinetvā vallabhaṭṭhāne ṭhapesi.",
  "atk-abh02a:1977_14": "Sesañātakāpi tassā ānubhāvena sukhaṃ jīviṃsu.",
  "atk-abh02a:1977_15": "Tādisasmiñhi attabhāve pāpakammānipi vipākaṃ dātuṃ na sakkonti.",
  "atk-abh02a:1977_16": "Evaṃ upadhisampattipaṭibāḷhāni na vipaccantīti pajānāti.",
  "atk-abh02a:1978_0": "Ekassa bahūni pāpakammāni honti.",
  "atk-abh02a:1978_1": "Tāni kālavipattiyaṃ ṭhitassa vipacceyyuṃ.",
  "atk-abh02a:1978_2": "So pana ekena kalyāṇakammena paṭhamakappikānaṃ vā cakkavattirañño vā buddhānaṃ vā uppattisamaye surājasumanussakāle nibbatto.",
  "atk-abh02a:1978_3": "Tādise ca kāle nibbattassa akusalassa vipākaṃ dātuṃ okāso natthi,",
  "atk-abh02a:1978_4": "ekantaṃ kusalasseva okāsoti.",
  "atk-abh02a:1978_5": "Evaṃ kālasampattipaṭibāḷhāni na vipaccantīti pajānāti.",
  "atk-abh02a:1979_0": "Aparassāpi bahūni pāpakammāni honti.",
  "atk-abh02a:1979_1": "Tāni payogavipattiyaṃ ṭhitassa vipacceyyuṃ.",
  "atk-abh02a:1979_2": "So pana ekena kalyāṇakammena payogasampattiyaṃ ṭhito pāṇātipātādīhi virato kāyavacīmanosucaritāni pūreti.",
  "atk-abh02a:1979_3": "Tādise ṭhāne akusalassa vipaccanokāso natthi,",
  "atk-abh02a:1979_4": "ekantaṃ kusalasseva okāsoti.",
  "atk-abh02a:1979_5": "Evaṃ payogasampattipaṭibāḷhāni na vipaccantīti pajānāti.",
  "atk-abh02a:1980_0": "Aparassāpi bahūni pāpakammāni honti.",
  "atk-abh02a:1980_1": "Tāni gatisampattiyaṃ ṭhitassa na vipacceyyuṃ.",
  "atk-abh02a:1980_2": "So panekena pāpakammena gativipattiyaṃyeva nibbatto.",
  "atk-abh02a:1980_3": "Tatthassa tāni kammāni upagantvā vārena vārena vipākaṃ denti –",
  "atk-abh02a:1980_4": "kālena niraye nibbattāpenti,",
  "atk-abh02a:1980_5": "kālena tiracchānayoniyaṃ,",
  "atk-abh02a:1980_6": "kālena pettivisaye,",
  "atk-abh02a:1980_7": "kālena asurakāye,",
  "atk-abh02a:1980_8": "dīghenāpi addhunā apāyato sīsaṃ ukkhipituṃ na denti.",
  "atk-abh02a:1980_9": "Evaṃ gatisampattipaṭibāhitattā vipākaṃ dātuṃ asakkontāni gativipattiṃ āgamma vipaccantīti pajānāti.",
  "atk-abh02a:1981_0": "Aparassāpi bahūni pāpakammāni honti.",
  "atk-abh02a:1981_1": "Tāni upadhisampattiyaṃ ṭhitassa na vipacceyyuṃ.",
  "atk-abh02a:1981_2": "So pana ekena pāpakammena upadhivipattiyaṃyeva patiṭṭhito dubbaṇṇo durūpo dussaṇṭhito bībhaccho pisācasadiso.",
  "atk-abh02a:1981_3": "So sace dāsiyā kucchiyaṃ dāsajāto ‘imāni etassa anucchavikānī’ti sabbāni naṃ kiliṭṭhakammāni kārenti antamaso pupphachaḍḍakakammaṃ upādāya.",
  "atk-abh02a:1981_4": "Sace itthī hoti ‘imāni etissā anucchavikānī’ti sabbāni naṃ hatthibhattapacanādīni kiliṭṭhakammāni kārenti.",
  "atk-abh02a:1981_5": "Kulagehe jātampi baliṃ sādhayamānā rājapurisā ‘gehadāsī’ti saññaṃ katvā bandhitvā gacchanti,",
  "atk-abh02a:1981_6": "kotalavāpīgāme mahākuṭumbikassa gharaṇī viya.",
  "atk-abh02a:1981_7": "Evaṃ upadhisampattipaṭibāhitattā vipākaṃ dātuṃ asakkontāni upadhivipattiṃ āgamma vipaccantīti pajānāti.",
  "atk-abh02a:1982_0": "Aparassāpi bahūni pāpakammāni honti.",
  "atk-abh02a:1982_1": "Tāni kālasampattiyaṃ nibbātassa na vipacceyyuṃ.",
  "atk-abh02a:1982_2": "So pana ekena pāpakammena kālavipattiyaṃ durājadumanussakāle kasaṭe niroje dasavassāyukakāle nibbatto,",
  "atk-abh02a:1982_3": "yadā pañca gorasā pacchijjanti,",
  "atk-abh02a:1982_4": "kudrūsakaṃ aggabhojanaṃ hoti.",
  "atk-abh02a:1982_5": "Kiñcāpi manussaloke nibbatto,",
  "atk-abh02a:1982_6": "migapasusarikkhajīviko pana hoti.",
  "atk-abh02a:1982_7": "Evarūpe kāle kusalassa vipaccanokāso natthi,",
  "atk-abh02a:1982_8": "ekantaṃ akusalasseva hoti.",
  "atk-abh02a:1982_9": "Evaṃ kālasampattipaṭibāhitattā vipākaṃ dātuṃ asakkontāni kālavipattiṃ āgamma vipaccantīti pajānāti.",
  "atk-abh02a:1983_0": "Aparassāpi bahūni pāpakammāni honti.",
  "atk-abh02a:1983_1": "Tāni payogasampattiyaṃ ṭhitassa na vipacceyyuṃ.",
  "atk-abh02a:1983_2": "So pana payogavipattiyaṃ ṭhito pāṇātipātādīni dasa akusalakammāni karoti.",
  "atk-abh02a:1983_3": "Tamenaṃ sahoḍḍhaṃ gahetvā rañño dassenti.",
  "atk-abh02a:1983_4": "Rājā bahūkammakāraṇāni kāretvā ghātāpeti.",
  "atk-abh02a:1983_5": "Evaṃ payogasampattipaṭibāhitattā vipākaṃ dātuṃ asakkontāni payogavipattiṃ āgamma vipaccantīti pajānāti.",
  "atk-abh02a:1983_6": "Evaṃ catūhi sampattīhi paṭibāhitaṃ pāpakammaṃ vipākaṃ adatvā catasso vipattiyo āgamma deti.",
  "atk-abh02a:1984_0": "Yathā hi kocideva puriso kenacideva kammena rājānaṃ ārādheyya.",
  "atk-abh02a:1984_1": "Athassa rājā ṭhānantaraṃ datvā janapadaṃ dadeyya.",
  "atk-abh02a:1984_2": "So taṃ sammā paribhuñjituṃ asakkonto makkaṭena gahitabhattapuṭaṃ viya bhindeyya;",
  "atk-abh02a:1984_3": "yassa yaṃ yānaṃ vā vāhanaṃ vā dāsaṃ vā dāsiṃ vā ārāmaṃ vā vatthuṃ vā sampannarūpaṃ passati,",
  "atk-abh02a:1984_4": "sabbaṃ balakkārena gaṇheyya.",
  "atk-abh02a:1984_5": "Manussā ‘rājavallabho’ti kiñci vattuṃ na sakkuṇeyyuṃ.",
  "atk-abh02a:1984_6": "So aññassa vallabhatarassa rājamahāmattassa virujjheyya.",
  "atk-abh02a:1984_7": "So taṃ gahetvā supothitaṃ pothāpetvā bhūmiṃ piṭṭhiyā ghaṃsāpento nikkaḍḍhāpetvā rājānaṃ upasaṅkamitvā ‘asuko nāma te, deva,",
  "atk-abh02a:1984_8": "janapadaṃ bhindatī’ti gaṇhāpeyya.",
  "atk-abh02a:1984_9": "Rājā bandhanāgāre bandhāpetvā ‘asukena nāma kassa kiṃ avahaṭa’nti nagare bheriṃ carāpeyya.",
  "atk-abh02a:1984_10": "Manussā āgantvā ‘mayhaṃ idaṃ gahitaṃ,",
  "atk-abh02a:1984_11": "mayhaṃ idaṃ gahita’nti viravasahassaṃ uṭṭhāpeyyuṃ.",
  "atk-abh02a:1984_12": "Rājā bhiyyoso mattāya kuddho nānappakārena taṃ bandhanāgāre kilametvā ghātāpetvā ‘gacchatha naṃ susāne chaḍḍetvā saṅkhalikā āharathā’ti vadeyya.",
  "atk-abh02a:1984_13": "Evaṃsampadamidaṃ daṭṭhabbaṃ.",
  "atk-abh02a:1985_0": "Tassa hi purisassa hi kenacideva kammena rājānaṃ ārādhetvā ṭhānantaraṃ laddhakālo viya puthujjanassāpi kenacideva puññakammena sagge nibbattakālo.",
  "atk-abh02a:1985_1": "Tasmiṃ janapadaṃ bhinditvā manussānaṃ santakaṃ gaṇhante kassaci kiñci vattuṃ avisahanakālo viya imasmimpi",
  "atk-abh02a:1985_2": "sagge nibbatte akusalassa vipaccanokāsaṃ alabhanakālo.",
  "atk-abh02a:1985_3": "Tassa ekadivasaṃ ekasmiṃ rājavallabhatare virajjhitvā tena kuddhena naṃ pothāpetvā rañño ārocetvā bandhanāgāre",
  "atk-abh02a:1985_4": "bandhāpitakālo viya imassa saggato cavitvā niraye nibbattakālo.",
  "atk-abh02a:1985_5": "Manussānaṃ ‘mayhaṃ idaṃ gahitaṃ,",
  "atk-abh02a:1985_6": "mayhaṃ idaṃ gahita’nti viravakālo viya tasmiṃ niraye nibbatte sabbākusalakammānaṃ sannipatitvā gahaṇakālo.",
  "atk-abh02a:1985_7": "Susāne chaḍḍetvā saṅkhalikānaṃ āharaṇakālo viya ekekasmiṃ kamme khīṇe itarassa itarassa vipākena nirayato",
  "atk-abh02a:1985_8": "sīsaṃ anukkhipitvā sakalakappaṃ nirayamhi paccanakālo.",
  "atk-abh02a:1985_9": "Kappaṭṭhitikakammañhi katvā ekakappaṃ nirayamhi paccanakasattā neva eko, na dve, na sataṃ,",
  "atk-abh02a:1985_10": "na sahassaṃ.",
  "atk-abh02a:1985_11": "Evaṃ paccanakasattā kira gaṇanapathaṃ vītivattā.",
  "atk-abh02a:1986_0": "Atthekaccāni kalyāṇāni kammasamādānāni gativipattipaṭibāḷhāni na vipaccantītiādīsupi evaṃ yojanā veditabbā.",
  "atk-abh02a:1986_1": "Idhekaccassa bahūni kalyāṇakammāni honti.",
  "atk-abh02a:1986_2": "Tāni gatisampattiyaṃ ṭhitassa vipacceyuṃ.",
  "atk-abh02a:1986_3": "So pana ekena pāpakammena gativipattiyaṃ niraye vā asurakāye vā nibbatto.",
  "atk-abh02a:1986_4": "Tādise ca ṭhāne kusalaṃ vipākaṃ dātuṃ na sakkoti,",
  "atk-abh02a:1986_5": "ekantaṃ akusalameva sakkotīti.",
  "atk-abh02a:1986_6": "Evamassa tāni kammāni gativipattipaṭibāḷhāni na vipaccantīti pajānāti.",
  "atk-abh02a:1987_0": "Aparassāpi bahūni kalyāṇakammāni honti.",
  "atk-abh02a:1987_1": "Tāni upadhisampattiyaṃ ṭhitassa vipacceyyuṃ.",
  "atk-abh02a:1987_2": "So pana ekena pāpakammena upadhivipattiyaṃ patiṭṭhito dubbaṇṇo hoti pisācasadiso.",
  "atk-abh02a:1987_3": "So sacepi rājakule nibbatto pituaccayena ‘kiṃ imassa nissirīkassa rajjenā’ti rajjaṃ na labhati.",
  "atk-abh02a:1987_4": "Senāpatigehādīsu nibbattopi senāpatiṭṭhānādīni na labhati.",
  "atk-abh02a:1988_0": "Imassa panatthassāvibhāvatthaṃ dīparājavatthu kathetabbaṃ –",
  "atk-abh02a:1988_1": "rājā kira putte jāte deviyā pasīditvā varaṃ adāsi.",
  "atk-abh02a:1988_2": "Sā varaṃ gahetvā ṭhapesi.",
  "atk-abh02a:1988_3": "Kumāro sattaṭṭhavassakāleva rājaṅgaṇe kukkuṭe yujjhāpesi.",
  "atk-abh02a:1988_4": "Eko kukkuṭo uppatitvā kumārassa akkhīni bhindi.",
  "atk-abh02a:1988_5": "Kumāramātā devī puttassa pannarasasoḷasavassakāle ‘rajjaṃ vāressāmī’ti rājānaṃ upasaṅkamitvā āha – “deva,",
  "atk-abh02a:1988_6": "tumhehi kumārassa jātakāle varo dinno.",
  "atk-abh02a:1988_7": "Mayā so gahetvā ṭhapito;",
  "atk-abh02a:1988_8": "idāni naṃ gaṇhāmī”ti. “Sādhu, devi,",
  "atk-abh02a:1988_9": "gaṇhāhī”ti. “Mayā, deva,",
  "atk-abh02a:1988_10": "tumhākaṃ santikā kiñci aladdhaṃ nāma natthi.",
  "atk-abh02a:1988_11": "Idāni pana mama puttassa rajjaṃ vāremī”ti. “Devi,",
  "atk-abh02a:1988_12": "tava putto aṅgavikalo.",
  "atk-abh02a:1988_13": "Na sakkā tassa rajjaṃ dātu”nti.",
  "atk-abh02a:1988_14": "“Tumhe mayhaṃ ruccanakavaraṃ adātuṃ asakkontā kasmā varaṃ adatthā”ti?",
  "atk-abh02a:1988_15": "Rājā ativiya nippīḷiyamāno “na sakkā tuyhaṃ puttassa sakalalaṅkādīpe rajjaṃ dātuṃ;",
  "atk-abh02a:1988_16": "nāgadīpe pana chattaṃ assāpetvā vasatū”ti nāgadīpaṃ pesesi.",
  "atk-abh02a:1988_17": "So dīparājā nāma ahosi.",
  "atk-abh02a:1988_18": "Sace cakkhuvikalo nābhavissā tiyojanasatike sakalatambapaṇṇidīpe sabbasampattiparivāraṃ rajjaṃ alabhissā.",
  "atk-abh02a:1988_19": "Evaṃ upadhivipattipaṭibāḷhāni na vipaccantīti pajānāti.",
  "atk-abh02a:1989_0": "Aparassāpi bahūni kalyāṇakammāni honti.",
  "atk-abh02a:1989_1": "Tāni kālasampattiyaṃ ṭhitassa vipacceyyuṃ.",
  "atk-abh02a:1989_2": "So pana ekena pāpakammena kālavipattiyaṃ durājadumanussakāle kasaṭe niroje appāyuke gatikoṭike nibbatto.",
  "atk-abh02a:1989_3": "Tādise ca kāle kalyāṇakammaṃ vipākaṃ dātuṃ na sakkotīti.",
  "atk-abh02a:1989_4": "Evaṃ kālavipattipaṭibāḷhāni na vipaccantīti pajānāti.",
  "atk-abh02a:1990_0": "Aparassāpi bahūni kalyāṇakammāni honti.",
  "atk-abh02a:1990_1": "Tāni payogasampattiyaṃ ṭhitassa vipacceyyuṃ.",
  "atk-abh02a:1990_2": "Ayaṃ pana payogavipattiyaṃ ṭhito pāṇaṃ hanti…pe…",
  "atk-abh02a:1990_3": "sabbaṃ dussīlyaṃ pūreti.",
  "atk-abh02a:1990_4": "Tathā tena saddhiṃ samajātikānipi kulāni āvāhavivāhaṃ na karonti;",
  "atk-abh02a:1990_5": "‘itthidhutto surādhutto akkhadhutto ayaṃ pāpapuriso’ti ārakā parivajjenti.",
  "atk-abh02a:1990_6": "Kalyāṇakammāni vipaccituṃ na sakkonti.",
  "atk-abh02a:1990_7": "Evaṃ payogavipattipaṭibāḷhāni na vipaccantīti pajānāti.",
  "atk-abh02a:1990_8": "Evaṃ catasso sampattiyo āgamma vipākadāyakaṃ kalyāṇakammaṃ catūhi vipattīhi paṭibāhitattā na vipaccati.",
  "atk-abh02a:1991_0": "Aparassāpi bahūni kalyāṇakammāni honti.",
  "atk-abh02a:1991_1": "Tāni gativipattiyaṃ ṭhitassa na vipacceyyuṃ.",
  "atk-abh02a:1991_2": "So pana ekena kalyāṇakammena gatisampattiyaṃyeva nibbatto.",
  "atk-abh02a:1991_3": "Tatthassa tāni kammāni upagantvā vārena vārena vipākaṃ denti –",
  "atk-abh02a:1991_4": "kālena manussaloke nibbattāpenti,",
  "atk-abh02a:1991_5": "kālena devaloke.",
  "atk-abh02a:1991_6": "Evaṃ gativipattipaṭibāhitattā vipākaṃ dātuṃ asakkontāni gatimampattiṃ āgamma vipaccantīti pajānāti.",
  "atk-abh02a:1992_0": "Aparassāpi bahūni kalyāṇakammāni honti.",
  "atk-abh02a:1992_1": "Tāni upadhivipattiyaṃ ṭhitassa na vipacceyyuṃ.",
  "atk-abh02a:1992_2": "So pana ekena kalyāṇakammena upadhisampattiyaṃyeva patiṭṭhito abhirūpo dassanīyo pāsādiko brahmavacchasadiso.",
  "atk-abh02a:1992_3": "Tassa upadhisampattiyaṃ ṭhitattā kalyāṇakammāni vipākaṃ denti.",
  "atk-abh02a:1992_4": "Sace rājakule nibbattati aññesu jeṭṭhakabhātikesu santesupi ‘etassa attabhāvo samiddho,",
  "atk-abh02a:1992_5": "etassa chatte ussāpite lokassa phāsu bhavissatī’ti tameva rajje abhisiñcanti.",
  "atk-abh02a:1992_6": "Uparājagehādīsu nibbatto pituaccayena oparajjaṃ,",
  "atk-abh02a:1992_7": "senāpatiṭṭhānaṃ,",
  "atk-abh02a:1992_8": "bhaṇḍāgārikaṭṭhānaṃ,",
  "atk-abh02a:1992_9": "seṭṭhiṭṭhānaṃ labhati.",
  "atk-abh02a:1992_10": "Evaṃ upadhivipattipaṭibāhitattā vipākaṃ dātuṃ asakkontāni upadhisampattiṃ āgamma vipaccantīti pajānāti.",
  "atk-abh02a:1993_0": "Aparassāpi bahūni kalyāṇakammāni honti.",
  "atk-abh02a:1993_1": "Tāni kālavipattiyaṃ ṭhitassa na vipacceyyuṃ.",
  "atk-abh02a:1993_2": "So pana ekena kalyāṇakammena kālasampattiyaṃ nibbatto surājasumanussakāle.",
  "atk-abh02a:1993_3": "Tādisāya kālasamiddhiyā nibbattassa kalyāṇakammaṃ vipākaṃ deti.",
  "atk-abh02a:1994_0": "Tatridaṃ mahāsoṇattherassa vatthu kathetabbaṃ –",
  "atk-abh02a:1994_1": "brāhmaṇatissabhaye kira cittalapabbate dvādasa bhikkhusahassāniṃ paṭivasanti.",
  "atk-abh02a:1994_2": "Tathā tissamahāvihāre.",
  "atk-abh02a:1994_3": "Dvīsupi mahāvihāresu tiṇṇaṃ vassānaṃ vaṭṭaṃ ekarattameva mahāmūsikāyo khāditvā thusamattameva ṭhapesuṃ.",
  "atk-abh02a:1994_4": "Cittalapabbate bhikkhusaṅgho ‘tissamahāvihāre vaṭṭaṃ vattissati,",
  "atk-abh02a:1994_5": "tattha gantvā vasissāmā’ti vihārato nikkhami.",
  "atk-abh02a:1994_6": "Tissamahāvihārepi bhikkhusaṅgho ‘cittalapabbate vaṭṭaṃ vattissati,",
  "atk-abh02a:1994_7": "tattha gantvā vasissāmā’ti vihārato nikkhami.",
  "atk-abh02a:1994_8": "Ubhatopi ekissā gambhīrakandarāya tīre samāgatā pucchitvā vaṭṭassa khīṇabhāvaṃ ñatvā ‘tattha gantvā kiṃ",
  "atk-abh02a:1994_9": "karissāmā’ti catuvīsati bhikkhusahassāni gambhīrakandaravanaṃ pavisitvā nisīditvā nisinnanīhāreneva anupādisesāya",
  "atk-abh02a:1994_10": "nibbānadhātuyā parinibbāyiṃsu.",
  "atk-abh02a:1994_11": "Pacchā bhaye vūpasante bhikkhusaṅgho sakkaṃ devarājānaṃ gahetvā dhātuyo saṃharitvā cetiyaṃ akāsi.",
  "atk-abh02a:1995_0": "Brāhmaṇatissacoropi janapadaṃ viddhaṃsesi.",
  "atk-abh02a:1995_1": "Saṅgho sannipatitvā mantetvā “coraṃ paṭibāhatū”ti sakkasantikaṃ aṭṭha there pesesi.",
  "atk-abh02a:1995_2": "Sakko devarājā “mayā, bhante,",
  "atk-abh02a:1995_3": "uppanno coro na sakkā paṭibāhituṃ.",
  "atk-abh02a:1995_4": "Saṅgho parasamuddaṃ gacchatu.",
  "atk-abh02a:1995_5": "Ahaṃ samuddārakkhaṃ karissāmī”ti.",
  "atk-abh02a:1995_6": "Saṅgho sabbadisāhi nāgadīpaṃ gantvā jambukolapaṭṭane tibhūmikaṃ mahāuḷumpaṃ bandhāpesi.",
  "atk-abh02a:1995_7": "Ekā bhūmikā udake osīdi.",
  "atk-abh02a:1995_8": "Ekissā bhikkhusaṅgho nisinno.",
  "atk-abh02a:1995_9": "Ekissā pattacīvarāni ṭhapayiṃsu.",
  "atk-abh02a:1995_10": "Saṃyuttabhāṇakacūḷasīvatthero,",
  "atk-abh02a:1995_11": "isidattatthero,",
  "atk-abh02a:1995_12": "mahāsoṇattheroti tayo therā tāsaṃ parisānaṃ pāmokkhā.",
  "atk-abh02a:1995_13": "Tesu dve therā mahāsoṇattheraṃ āhaṃsu –",
  "atk-abh02a:1995_14": "“āvuso mahāsoṇa,",
  "atk-abh02a:1995_15": "abhiruha mahāuḷumpa”nti.",
  "atk-abh02a:1995_16": "“Tumhe pana,",
  "atk-abh02a:1995_17": "bhante”ti? “Āvuso,",
  "atk-abh02a:1995_18": "udake maraṇampi thale maraṇampi ekameva.",
  "atk-abh02a:1995_19": "Na mayaṃ gamissāma.",
  "atk-abh02a:1995_20": "Taṃ nissāya pana anāgate sāsanassa paveṇī ṭhassati.",
  "atk-abh02a:1995_21": "Gaccha tvaṃ, āvuso”ti. “Nāhaṃ, bhante,",
  "atk-abh02a:1995_22": "tumhesu agacchantesu gamissāmī”ti yāvatatiyaṃ kathetvāpi theraṃ āropetuṃ asakkontā nivattiṃsu.",
  "atk-abh02a:1996_0": "Atha cūḷasīvatthero isidattattheraṃ āha –",
  "atk-abh02a:1996_1": "“āvuso isidatta,",
  "atk-abh02a:1996_2": "anāgate mahāsoṇattheraṃ nissāya sāsanapaveṇī ṭhassati;",
  "atk-abh02a:1996_3": "mā kho taṃ hatthato vissajjehī”ti.",
  "atk-abh02a:1996_4": "“Tumhe pana,",
  "atk-abh02a:1996_5": "bhante”ti?",
  "atk-abh02a:1996_6": "“Ahaṃ mahācetiyaṃ vandissāmī”ti dve there anusāsitvā anupubbena cārikaṃ caranto mahāvihāraṃ sampāpuṇi.",
  "atk-abh02a:1996_7": "Tasmiṃ samaye mahāvihāro suñño.",
  "atk-abh02a:1996_8": "Cetiyaṅgaṇe eraṇḍā jātā.",
  "atk-abh02a:1996_9": "Cetiyaṃ gacchehi parivāritaṃ,",
  "atk-abh02a:1996_10": "sevālena pariyonaddhaṃ.",
  "atk-abh02a:1996_11": "Thero dharamānakabuddhassa nipaccākāraṃ dassento viya mahācetiyaṃ vanditvā pacchimadisāya sālaṃ pavisitvā",
  "atk-abh02a:1996_12": "olokento ‘evarūpassa nāma lābhaggayasaggappattassa sarīradhātucetiyaṭṭhānaṃ anāthaṃ jāta’nti cintayamāno nisīdi.",
  "atk-abh02a:1997_0": "Atha avidūre rukkhe adhivatthā devatā addhikamanussarūpena taṇḍulanāḷiñca guḷapiṇḍañca ādāya therassa santikaṃ gantvā “kattha gacchatha,",
  "atk-abh02a:1997_1": "bhante”ti?",
  "atk-abh02a:1997_2": "“Ahaṃ dakkhiṇadisaṃ,",
  "atk-abh02a:1997_3": "upāsakā”ti.",
  "atk-abh02a:1997_4": "“Ahampi tattheva gantukāmo,",
  "atk-abh02a:1997_5": "saha gacchāma,",
  "atk-abh02a:1997_6": "bhante”ti.",
  "atk-abh02a:1997_7": "“Ahaṃ dubbalo;",
  "atk-abh02a:1997_8": "tava gatiyā gantuṃ na sakkhissāmi;",
  "atk-abh02a:1997_9": "tvaṃ purato gaccha,",
  "atk-abh02a:1997_10": "upāsakā”ti.",
  "atk-abh02a:1997_11": "“Ahampi tumhākaṃ gatiyā gamissāmī”ti therassa pattacīvaraṃ aggahesi.",
  "atk-abh02a:1997_12": "Tissavāpipāḷiṃ āruḷhakāle ca pattaṃ āharāpetvā pānakaṃ katvā adāsi.",
  "atk-abh02a:1997_13": "Therassa pītamatteyeva balamattā saṇṭhāti.",
  "atk-abh02a:1997_14": "Devatā pathaviṃ saṅkhipitvā veṇunadīsantike ekaṃ chaḍḍitavihāraṃ patvā therassa vasanaṭṭhānaṃ paṭijaggitvā adāsi.",
  "atk-abh02a:1998_0": "Punadivase therena mukhe dhovitamatte yāguṃ pacitvā adāsi;",
  "atk-abh02a:1998_1": "yāguṃ pītassa bhattaṃ pacitvā upanāmesi.",
  "atk-abh02a:1998_2": "Thero “tuyhaṃ ṭhapehi,",
  "atk-abh02a:1998_3": "upāsakā”ti pattaṃ hatthena pidahi.",
  "atk-abh02a:1998_4": "“Ahaṃ na dūraṃ gamissāmī”ti devatā therasseva patte bhattaṃ pakkhipitvā katabhattakiccassa therassa pattacīvaramādāya",
  "atk-abh02a:1998_5": "maggaṃ paṭipannā pathaviṃ saṅkhipitvā jajjaranadīsantikaṃ netvā “bhante,",
  "atk-abh02a:1998_6": "etaṃ paṇṇakhādakamanussānaṃ vasanaṭṭhānaṃ,",
  "atk-abh02a:1998_7": "dhūmo paññāyati.",
  "atk-abh02a:1998_8": "Ahaṃ purato gamissāmī”ti theraṃ vanditvā attano bhavanaṃ agamāsi.",
  "atk-abh02a:1998_9": "Thero sabbampi bhayakālaṃ paṇṇakhādakamanusse nissāya vasi.",
  "atk-abh02a:1999_0": "Isidattattheropi anupubbena cārikaṃ caranto aḷajanapadaṃ sampāpuṇi.",
  "atk-abh02a:1999_1": "Tattha manussā nātipakkāni madhukaphalāni bhinditvā aṭṭhiṃ ādāya tacaṃ chaḍḍetvā agamaṃsu.",
  "atk-abh02a:1999_2": "Thero “āvuso mahāsoṇa,",
  "atk-abh02a:1999_3": "bhikkhāhāro paññāyatī”ti vatvā pattacīvaraṃ āharāpetvā cīvaraṃ pārupitvā pattaṃ nīharitvā aṭṭhāsi.",
  "atk-abh02a:1999_4": "Taruṇadārakā theraṃ ṭhitaṃ disvā ‘iminā koci attho bhavissatī’ti vālukaṃ puñchitvā madhukaphalattacaṃ patte pakkhipitvā adaṃsu;",
  "atk-abh02a:1999_5": "therā paribhuñjiṃsu.",
  "atk-abh02a:1999_6": "Sattāhamattaṃ soyeva āhāro ahosi.",
  "atk-abh02a:2000_0": "Anupubbena coriyassaraṃ sampāpuṇiṃsu.",
  "atk-abh02a:2000_1": "Manussā kumudāni gahetvā kumudanāle chaḍḍetvā agamaṃsu.",
  "atk-abh02a:2000_2": "Thero “āvuso mahāsoṇa,",
  "atk-abh02a:2000_3": "bhikkhāhāro paññāyatī”ti vatvā pattacīvaraṃ āharāpetvā cīvaraṃ pārupitvā pattaṃ nīharitvā aṭṭhāsi.",
  "atk-abh02a:2000_4": "Gāmadārakā kumudanāle sodhetvā patte pakkhipitvā adaṃsu;",
  "atk-abh02a:2000_5": "therā paribhuñjiṃsu.",
  "atk-abh02a:2000_6": "Sattāhamattaṃ sova āhāro ahosi.",
  "atk-abh02a:2001_0": "Anupubbena carantā paṇṇakhādakamanussānaṃ vasanaṭṭhāne ekaṃ gāmadvāraṃ sampāpuṇiṃsu.",
  "atk-abh02a:2001_1": "Tattha ekissā dārikāya mātāpitaro araññaṃ gacchantā “sace koci ayyo āgacchati,",
  "atk-abh02a:2001_2": "katthaci gantuṃ mā adāsi;",
  "atk-abh02a:2001_3": "ayyassa vasanaṭṭhānaṃ ācikkheyyāsi,",
  "atk-abh02a:2001_4": "ammā”ti āhaṃsu.",
  "atk-abh02a:2001_5": "Sā there disvā pattaṃ gahetvā nisīdāpesi.",
  "atk-abh02a:2001_6": "Gehe dhaññajāti nāma natthi.",
  "atk-abh02a:2001_7": "Vāsiṃ pana gahetvā guñjacocarukkhattacaṃ guñjalatāpattehi saddhiṃ ekato koṭṭetvā tayo piṇḍe katvā ekaṃ",
  "atk-abh02a:2001_8": "isidattattherassa ekaṃ mahāsoṇattherassa patte ṭhapetvā ‘atirekapiṇḍaṃ isidattattherassa patte ṭhapessāmī’ti",
  "atk-abh02a:2001_9": "hatthaṃ pasāresi.",
  "atk-abh02a:2001_10": "Hattho parivattitvā mahāsoṇattherassa patte patiṭṭhāpesi.",
  "atk-abh02a:2001_11": "Isidattatthero ‘brāhmaṇatissabhaye guñjacocapiṇḍe vipākadāyakakammaṃ desakālasampadāya kīvapamāṇaṃ vipākaṃ dassatī’ti āha.",
  "atk-abh02a:2001_12": "Te taṃ paribhuñjitvā vasanaṭṭhānaṃ agamaṃsu.",
  "atk-abh02a:2001_13": "Sāpi araññato āgatānaṃ mātāpitūnaṃ ācikkhi “dve therā āgatā.",
  "atk-abh02a:2001_14": "Tesaṃ me vasanaṭṭhānaṃ ācikkhita”nti.",
  "atk-abh02a:2001_15": "Te ubhopi therānaṃ santikaṃ gantvā vanditvā “bhante,",
  "atk-abh02a:2001_16": "yaṃ mayaṃ labhāma,",
  "atk-abh02a:2001_17": "tena tumhe paṭijaggissāma;",
  "atk-abh02a:2001_18": "idheva vasathā”ti paṭiññaṃ gaṇhiṃsu.",
  "atk-abh02a:2001_19": "Therāpi sabbabhayakālaṃ te upanissāya vasiṃsu.",
  "atk-abh02a:2002_0": "Brāhmaṇatissacore mate pitumahārājā chattaṃ ussāpesi.",
  "atk-abh02a:2002_1": "‘Bhayaṃ vūpasantaṃ,",
  "atk-abh02a:2002_2": "janapado sampuṇṇo’ti sutvā parasamuddato bhikkhusaṅgho nāvāya mahātitthapaṭṭane oruyha ‘mahāsoṇatthero",
  "atk-abh02a:2002_3": "kahaṃ vasatī’ti pucchitvā therassa santikaṃ agamāsi.",
  "atk-abh02a:2002_4": "Thero pañcasatabhikkhuparivāro kālakagāme maṇḍalārāmavihāraṃ sampāpuṇi.",
  "atk-abh02a:2002_5": "Tasmiṃ samaye kālakagāme sattamattāni kulasatāni paṭivasanti.",
  "atk-abh02a:2002_6": "Rattibhāge devatā āhiṇḍitvā “mahāsoṇatthero pañcabhikkhusataparivāro maṇḍalārāmavihāraṃ patto.",
  "atk-abh02a:2002_7": "Ekeko navahatthasāṭakena saddhiṃ ekekakahāpaṇagghanakaṃ piṇḍapātaṃ detū”ti manusse avocuṃ.",
  "atk-abh02a:2002_8": "Punadivase ca therā kālakagāmaṃ piṇḍāya pavisiṃsu.",
  "atk-abh02a:2002_9": "Manussā nisīdāpetvā yāguṃ adaṃsu.",
  "atk-abh02a:2002_10": "Maṇḍalārāmavāsī tissabhūtitthero saṅghatthero hutvā nisīdi.",
  "atk-abh02a:2002_11": "Eko mahāupāsako taṃ vanditvā “bhante,",
  "atk-abh02a:2002_12": "mahāsoṇatthero nāma kataro”ti pucchi.",
  "atk-abh02a:2002_13": "Tena samayena thero navako hoti pariyante nisinno.",
  "atk-abh02a:2002_14": "Thero hatthaṃ pasāretvā “mahāsoṇo nāma esa,",
  "atk-abh02a:2002_15": "upāsakā”ti āha.",
  "atk-abh02a:2002_16": "Upāsako taṃ vanditvā pattaṃ gaṇhāti.",
  "atk-abh02a:2002_17": "Thero na deti.",
  "atk-abh02a:2002_18": "Tissabhūtitthero “āvuso soṇa,",
  "atk-abh02a:2002_19": "yathā tvaṃ na jānāsi,",
  "atk-abh02a:2002_20": "mayampi evameva na jānāma;",
  "atk-abh02a:2002_21": "puññavantānaṃ devatā paripācenti;",
  "atk-abh02a:2002_22": "pattaṃ dehi,",
  "atk-abh02a:2002_23": "sabrahmacārīnaṃ saṅgahaṃ karohī”ti āha.",
  "atk-abh02a:2002_24": "Thero pattaṃ adāsi.",
  "atk-abh02a:2002_25": "Mahāupāsako pattaṃ ādāya gantvā kahāpaṇagghanakassa piṇḍapātassa pūretvā navahatthasāṭakaṃ ādhārakaṃ katvā āharitvā therassa hatthe ṭhapesi;",
  "atk-abh02a:2002_26": "aparopi upāsako therassāti satta sāṭakasatāni satta ca piṇḍapātasatāni therasseva adaṃsu.",
  "atk-abh02a:2003_0": "Thero bhikkhusaṅghassa saṃvibhāgaṃ katvā anupubbena mahāvihāraṃ pāpuṇitvā mukhaṃ dhovitvā mahābodhiṃ",
  "atk-abh02a:2003_1": "vanditvā mahācetiyaṃ vanditvā thūpārāme ṭhito cīvaraṃ pārupitvā bhikkhusaṅghaparivāro dakkhiṇadvārena",
  "atk-abh02a:2003_2": "nagaraṃ pavisitvā dvārato yāva vaḷañjanakasālā etasmiṃ antare saṭṭhikahāpaṇagghanakaṃ piṇḍapātaṃ labhi.",
  "atk-abh02a:2003_3": "Tato paṭṭhāya pana sakkārassa pamāṇaṃ natthi.",
  "atk-abh02a:2003_4": "Evaṃ kālavipattiyaṃ madhukaphalattacopi kumudanāḷipi dullabhā jātā.",
  "atk-abh02a:2003_5": "Kālasampattiyaṃ evarūpo mahālābho udapādi.",
  "atk-abh02a:2004_0": "Vattabbakanigrodhattherassāpi sāmaṇerakāle brāhmaṇatissabhayaṃ udapādi.",
  "atk-abh02a:2004_1": "Sāmaṇero ca upajjhāyo cassa parasamuddaṃ nāgamiṃsu;",
  "atk-abh02a:2004_2": "‘paṇṇakhādakamanusse upanissāya vasissāmā’ti paccantābhimukhā ahesuṃ.",
  "atk-abh02a:2004_3": "Sāmaṇero sattāhamattaṃ anāhāro hutvā ekasmiṃ gāmaṭṭhāne tālarukkhe tālapakkaṃ disvā upajjhāyaṃ āha – “bhante,",
  "atk-abh02a:2004_4": "thokaṃ āgametha;",
  "atk-abh02a:2004_5": "tālapakkaṃ pātessāmī”ti.",
  "atk-abh02a:2004_6": "“Dubbalosi tvaṃ, sāmaṇera,",
  "atk-abh02a:2004_7": "mā abhiruhī”ti.",
  "atk-abh02a:2004_8": "“Abhiruhissāmi,",
  "atk-abh02a:2004_9": "bhante”ti khuddakavāsiṃ gahetvā tālaṃ āruyha tālapiṇḍaṃ chindituṃ ārabhi.",
  "atk-abh02a:2004_10": "Vāsiphalaṃ nikkhamitvā bhūmiyaṃ pati.",
  "atk-abh02a:2005_0": "Thero cintesi “ayaṃ kilantova rukkhaṃ āruḷho;",
  "atk-abh02a:2005_1": "kiṃ nu kho idāni karissatī”ti sāmaṇero tālapaṇṇaṃ phāletvā phāletvā vāsidaṇḍake bandhitvā ghaṭṭento ghaṭṭento bhūmiyaṃ pātetvā “bhante,",
  "atk-abh02a:2005_2": "sādhu vatassa sace vāsiphalaṃ ettha paveseyyāthā”ti āha.",
  "atk-abh02a:2005_3": "Thero ‘upāyasampanno sāmaṇero’ti vāsiphalaṃ pavesetvā adāsi.",
  "atk-abh02a:2005_4": "So vāsiṃ ukkhipitvā tālaphalāni pātesi.",
  "atk-abh02a:2005_5": "Thero vāsiṃ pātāpetvā pavaṭṭitvā gataṃ tālaphalaṃ bhinditvā sāmaṇeraṃ otiṇṇakāle āha “sāmaṇera,",
  "atk-abh02a:2005_6": "tvaṃ dubbalo,",
  "atk-abh02a:2005_7": "idaṃ tāva khādāhī”ti. “Nāhaṃ, bhante,",
  "atk-abh02a:2005_8": "tumhehi akhādite khādissāmī”ti vāsiṃ gahetvā tālaphalāni bhinditvā pattaṃ nīharitvā tālamiñjaṃ pakkhipitvā therassa datvā sayaṃ khādi.",
  "atk-abh02a:2005_9": "Yāva tālaphalāni ahesuṃ,",
  "atk-abh02a:2005_10": "tāva tattheva vasitvā phalesu khīṇesu anupubbena paṇṇakhādakamanussānaṃ vasanaṭṭhāne ekaṃ chaḍḍitavihāraṃ pavisiṃsu.",
  "atk-abh02a:2005_11": "Sāmaṇero therassa vasanaṭṭhānaṃ paṭijaggi.",
  "atk-abh02a:2005_12": "Thero sāmaṇerassa ovādaṃ datvā vihāraṃ pāvisi.",
  "atk-abh02a:2005_13": "Sāmaṇero ‘anāyatane naṭṭhānaṃ attabhāvānaṃ pamāṇaṃ natthi,",
  "atk-abh02a:2005_14": "buddhānaṃ upaṭṭhānaṃ karissāmī’ti cetiyaṅgaṇaṃ gantvā appaharitaṃ karoti;",
  "atk-abh02a:2005_15": "sattāhamattaṃ nirāhāratāya pavedhamāno patitvā nipannakova tiṇāni uddharati.",
  "atk-abh02a:2005_16": "Ekacce ca manussā araññe carantā madhuṃ labhitvā dārūni ceva sākapaṇṇañca gahetvā tiṇacalanasaññāya ‘migo",
  "atk-abh02a:2005_17": "nu kho eso’ti sāmaṇerassa santikaṃ gantvā “kiṃ karosi,",
  "atk-abh02a:2005_18": "sāmaṇerā”ti āhaṃsu.",
  "atk-abh02a:2005_19": "“Tiṇagaṇṭhiṃ gaṇhāmi,",
  "atk-abh02a:2005_20": "upāsakā”ti.",
  "atk-abh02a:2005_21": "“Aññopi koci atthi,",
  "atk-abh02a:2005_22": "bhante”ti? “Āma, upāsakā,",
  "atk-abh02a:2005_23": "upajjhāyo me antogabbhe”ti.",
  "atk-abh02a:2005_24": "“Mahātherassa datvā khādeyyāsi,",
  "atk-abh02a:2005_25": "bhante”ti sāmaṇerassa madhuṃ datvā attano vasanaṭṭhānaṃ ācikkhitvā “mayaṃ sākhābhaṅgaṃ karontā gamissāma.",
  "atk-abh02a:2005_26": "Etāya saññāya theraṃ gahetvā āgaccheyyāsi,",
  "atk-abh02a:2005_27": "ayyā”ti vatvā agamaṃsu.",
  "atk-abh02a:2006_0": "Sāmaṇero madhuṃ gahetvā therassa santikaṃ gantvā bahi ṭhatvā “vandāmi,",
  "atk-abh02a:2006_1": "bhante”ti āha.",
  "atk-abh02a:2006_2": "Thero ‘sāmaṇero jighacchāya anuḍayhamāno āgato bhavissatī’ti tuṇhī ahosi.",
  "atk-abh02a:2006_3": "So punapi “vandāmi,",
  "atk-abh02a:2006_4": "bhante”ti āha. “Kasmā, sāmaṇera,",
  "atk-abh02a:2006_5": "dubbalabhikkhūnaṃ sukhena nipajjituṃ na desī”ti?",
  "atk-abh02a:2006_6": "“Dvāraṃ vivarituṃ sāruppaṃ,",
  "atk-abh02a:2006_7": "bhante”ti?",
  "atk-abh02a:2006_8": "Thero uṭṭhahitvā dvāraṃ vivaritvā “kiṃ te, sāmaṇera,",
  "atk-abh02a:2006_9": "laddhaṃ”ti āha.",
  "atk-abh02a:2006_10": "Manussehi madhu dinnaṃ,",
  "atk-abh02a:2006_11": "khādituṃ sāruppaṃ,",
  "atk-abh02a:2006_12": "bhante”ti?",
  "atk-abh02a:2006_13": "“Sāmaṇera,",
  "atk-abh02a:2006_14": "evameva khādituṃ kilamissāma,",
  "atk-abh02a:2006_15": "pānakaṃ katvā pivissāmā”ti.",
  "atk-abh02a:2006_16": "Sāmaṇero pānakaṃ katvā adāsi.",
  "atk-abh02a:2006_17": "Atha naṃ thero “manussānaṃ vasanaṭṭhānaṃ pucchasi,",
  "atk-abh02a:2006_18": "sāmaṇerā”ti āha.",
  "atk-abh02a:2006_19": "Sayameva ācikkhiṃsu,",
  "atk-abh02a:2006_20": "bhante”ti.",
  "atk-abh02a:2006_21": "“Sāmaṇera,",
  "atk-abh02a:2006_22": "pātova gacchantā kilamissāma;",
  "atk-abh02a:2006_23": "ajjeva gamissāmā”ti pattacīvaraṃ gaṇhāpetvā nikkhami.",
  "atk-abh02a:2006_24": "Te gantvā manussānaṃ vasanaṭṭhānassa avidūre nipajjiṃsu.",
  "atk-abh02a:2007_0": "Sāmaṇero rattibhāge cintesi –",
  "atk-abh02a:2007_1": "‘mayā pabbajitakālato paṭṭhāya gāmante aruṇaṃ nāma na uṭṭhāpitapubba’nti.",
  "atk-abh02a:2007_2": "So pattaṃ gahetvā aruṇaṃ uṭṭhāpetuṃ araññaṃ agamāsi.",
  "atk-abh02a:2007_3": "Mahāthero sāmaṇeraṃ nipannaṭṭhāne apassanto ‘manussakhādakehi gahito bhavissatī’ti cintesi.",
  "atk-abh02a:2007_4": "Sāmaṇero araññe aruṇaṃ uṭṭhāpetvā pattena udakañca dantakaṭṭhañca gahetvā āgami.",
  "atk-abh02a:2007_5": "“Sāmaṇera,",
  "atk-abh02a:2007_6": "kuhiṃ gatosi?",
  "atk-abh02a:2007_7": "Mahallakabhikkhūnaṃ te vitakko uppādito;",
  "atk-abh02a:2007_8": "daṇḍakammaṃ āharā”ti.",
  "atk-abh02a:2007_9": "“Āharissāmi,",
  "atk-abh02a:2007_10": "bhante”ti.",
  "atk-abh02a:2007_11": "Thero mukhaṃ dhovitvā cīvaraṃ pārupi.",
  "atk-abh02a:2007_12": "Ubhopi manussānaṃ vasanaṭṭhānaṃ agamaṃsu.",
  "atk-abh02a:2007_13": "Manussāpi attano paribhogaṃ kandamūlaphalapaṇṇaṃ adaṃsu.",
  "atk-abh02a:2007_14": "Theropi paribhuñjitvā vihāraṃ agamāsi.",
  "atk-abh02a:2007_15": "Sāmaṇero udakaṃ āharitvā “pāde dhovāmi,",
  "atk-abh02a:2007_16": "bhante”ti āha.",
  "atk-abh02a:2007_17": "“Sāmaṇera,",
  "atk-abh02a:2007_18": "tvaṃ rattiṃ kuhiṃ gato?",
  "atk-abh02a:2007_19": "Amhākaṃ vitakkaṃ uppādesī”ti. “Bhante,",
  "atk-abh02a:2007_20": "gāmante me aruṇaṃ na uṭṭhāpitapubbaṃ;",
  "atk-abh02a:2007_21": "aruṇuṭṭhāpanatthāya araññaṃ agamāsi”nti.",
  "atk-abh02a:2007_22": "“Sāmaṇera,",
  "atk-abh02a:2007_23": "na tuyhaṃ daṇḍakammaṃ anucchavikaṃ amhākameva anucchavika”nti vatvā thero tasmiṃyeva ṭhāne vasi;",
  "atk-abh02a:2007_24": "sāmaṇerassa ca saññaṃ adāsi “mayaṃ tāva mahallakā;",
  "atk-abh02a:2007_25": "‘idaṃ nāma bhavissatī’ti na sakkā jānituṃ.",
  "atk-abh02a:2007_26": "Tuvaṃ attānaṃ rakkheyyāsī”ti.",
  "atk-abh02a:2007_27": "Thero kira anāgāmī.",
  "atk-abh02a:2007_28": "Taṃ aparabhāge manussakhādakā khādiṃsu.",
  "atk-abh02a:2007_29": "Sāmaṇero attānaṃ rakkhitvā bhaye vūpasante tathārūpe ṭhāne upajjhaṃ gāhāpetvā upasampanno buddhavacanaṃ",
  "atk-abh02a:2007_30": "uggahetvā tipiṭakadharo hutvā vattabbakanigrodhatthero nāma jāto.",
  "atk-abh02a:2008_0": "Pitumahārājā rajjaṃ paṭipajji.",
  "atk-abh02a:2008_1": "Parasamuddā āgatāgatā bhikkhū “kahaṃ vattabbakanigrodhatthero,",
  "atk-abh02a:2008_2": "kahaṃ vattabbakanigrodhatthero”ti pucchitvā tassa santikaṃ agamaṃsu.",
  "atk-abh02a:2008_3": "Mahābhikkhusaṅgho theraṃ parivāresi.",
  "atk-abh02a:2008_4": "So mahābhikkhusaṅghaparivuto anupubbena mahāvihāraṃ patvā mahābodhiṃ mahācetiyaṃ thūpārāmañca vanditvā nagaraṃ pāyāsi.",
  "atk-abh02a:2008_5": "Yāva dakkhiṇadvārā gacchantasseva navasu ṭhānesu ticīvaraṃ upapajji;",
  "atk-abh02a:2008_6": "antonagaraṃ paviṭṭhakālato paṭṭhāya mahāsakkāro uppajji.",
  "atk-abh02a:2008_7": "Iti kālavipattiyaṃ tālaphalakandamūlapaṇṇampi dullabhaṃ jātaṃ.",
  "atk-abh02a:2008_8": "Kālasampattiyaṃ evarūpo mahālābho uppannoti.",
  "atk-abh02a:2008_9": "Evaṃ kālavipattipaṭibāhitattā vipākaṃ dātuṃ asakkontāni kālasampattiṃ āgamma vipaccantīti pajānāti.",
  "atk-abh02a:2009_0": "Aparassāpi bahūni kalyāṇakammāni honti.",
  "atk-abh02a:2009_1": "Tāni payogavipattiyaṃ ṭhitassa na vipacceyyuṃ.",
  "atk-abh02a:2009_2": "So pana ekena kalyāṇakammena sammāpayoge patiṭṭhito tīṇi sucaritāni pūreti,",
  "atk-abh02a:2009_3": "pañcasīlaṃ dasasīlaṃ rakkhati.",
  "atk-abh02a:2009_4": "Kālasampattiyaṃ nibbattassa rājāno sabbālaṅkārapatimaṇḍitā rājakaññāyo ‘etassa anucchavikā’ti pesenti,",
  "atk-abh02a:2009_5": "yānavāhanamaṇisuvaṇṇarajatādibhedaṃ taṃ taṃ paṇṇākāraṃ ‘etassa anucchavika’nti pesenti.",
  "atk-abh02a:2010_0": "Pabbajjūpagatopi mahāyaso hoti mahānubhāvo.",
  "atk-abh02a:2010_1": "Tatridaṃ vatthu –",
  "atk-abh02a:2010_2": "kūṭakaṇṇarājā kira girigāmakaṇṇavāsikaṃ cūḷasudhammattheraṃ mamāyati.",
  "atk-abh02a:2010_3": "So uppalavāpiyaṃ vasamāno theraṃ pakkosāpesi.",
  "atk-abh02a:2010_4": "Thero āgantvā mālārāmavihāre vasati.",
  "atk-abh02a:2010_5": "Rājā therassa mātaraṃ pucchi –",
  "atk-abh02a:2010_6": "“kiṃ thero piyāyatī”ti?",
  "atk-abh02a:2010_7": "“Kandaṃ mahārājā”ti.",
  "atk-abh02a:2010_8": "Rājā kandaṃ gāhāpetvā vihāraṃ gantvā therassa dadamāno mukhaṃ ulloketuṃ nāsakkhi.",
  "atk-abh02a:2010_9": "So nikkhamitvā ca bahipariveṇe deviṃ pucchi –",
  "atk-abh02a:2010_10": "“kīdiso thero”ti?",
  "atk-abh02a:2010_11": "“Tvaṃ puriso hutvā ulloketuṃ na sakkosi;",
  "atk-abh02a:2010_12": "ahaṃ kathaṃ sakkhissāmi?",
  "atk-abh02a:2010_13": "Nāhaṃ jānāmi kīdiso”ti.",
  "atk-abh02a:2010_14": "Rājā ‘mama raṭṭhe balikāragahapatiputtaṃ ulloketuṃ na visahāmi.",
  "atk-abh02a:2010_15": "Mahantaṃ vata bho buddhasāsanaṃ nāmā’ti apphoṭesi.",
  "atk-abh02a:2010_16": "Tipiṭakacūḷanāgattherampi mamāyati.",
  "atk-abh02a:2010_17": "Tassa aṅguliyaṃ ekā piḷakā uṭṭhahi.",
  "atk-abh02a:2010_18": "Rājā ‘theraṃ passissāmī’ti vihāraṃ gantvā balavapemena aṅguliṃ mukhena gaṇhi.",
  "atk-abh02a:2010_19": "Antomukheyeva piḷakā bhinnā,",
  "atk-abh02a:2010_20": "pubbalohitaṃ anuṭṭhubhitvā there sinehena amataṃ viya ajjhohari.",
  "atk-abh02a:2010_21": "Soyeva thero aparabhāge maraṇamañce nipajji.",
  "atk-abh02a:2010_22": "Rājā gantvā asucikapallakaṃ sīse ṭhapetvā ‘dhammasakaṭassa akkho bhijjati akkho bhijjatī’ti paridevamāno vicari.",
  "atk-abh02a:2010_23": "Pathavissarassa asucikapallakaṃ sīsena ukkhipitvā vicaraṇaṃ nāma kassa gatamaggo?",
  "atk-abh02a:2010_24": "Sammāpayogassa gatamaggoti.",
  "atk-abh02a:2010_25": "Evaṃ payogavipattipaṭibāhitattā vipākaṃ dātuṃ asakkontāni payogasampattiṃ āgamma vipaccantīti pajānāti.",
  "atk-abh02a:2010_26": "Evaṃ catūhi vipattīhi paṭibāhitaṃ kalyāṇakammaṃ vipākaṃ adatvā catasso sampattiyo āgamma deti.",
  "atk-abh02a:2011_0": "Tatridaṃ bhūtamatthaṃ katvā opammaṃ –",
  "atk-abh02a:2011_1": "eko kira mahārājā ekassa amaccassa appamattena kujjhitvā taṃ bandhanāgāre bandhāpesi.",
  "atk-abh02a:2011_2": "Tassa ñātakā rañño kuddhabhāvaṃ ñatvā kiñci avatvā caṇḍakope vigate rājānaṃ tassa niraparādhabhāvaṃ jānāpesuṃ.",
  "atk-abh02a:2011_3": "Rājā muñcitvā tassa ṭhānantaraṃ paṭipākatikaṃ akāsi.",
  "atk-abh02a:2011_4": "Athassa tato tato āgacchantānaṃ paṇṇākārānaṃ pamāṇaṃ nāhosi.",
  "atk-abh02a:2011_5": "Manussā sampaṭicchituṃ nāsakkhiṃsu.",
  "atk-abh02a:2011_6": "Tattha rañño appamattakena kujjhitvā tassa bandhanāgāre bandhāpitakālo viya puthujjanassa niraye nibbattakālo.",
  "atk-abh02a:2011_7": "Athassa ñātakehi rājānaṃ saññāpetvā ṭhānantarassa paṭipākatikakaraṇakālo viya tassa sagge nibbattakālo.",
  "atk-abh02a:2011_8": "Paṇṇākāraṃ sampaṭicchituṃ asamatthakālo viya catasso sampattiyo āgamma kalyāṇakammānaṃ devalokato manussalokaṃ,",
  "atk-abh02a:2011_9": "manussalokato devalokanti evaṃ sukhaṭṭhānato sukhaṭṭhānameva netvā kappasatasahassampi sukhavipākaṃ datvā nibbānasampāpanaṃ veditabbaṃ.",
  "atk-abh02a:2012_0": "Evaṃ tāva pāḷivaseneva dutiyaṃ balaṃ dīpetvā puna “ahosi kammaṃ ahosi kammavipāko”ti iminā paṭisambhidānayenāpi dīpetabbaṃ.",
  "atk-abh02a:2012_1": "Tattha ‘ahosi kamma’nti atīte āyūhitaṃ kammaṃ atīteyeva ahosi.",
  "atk-abh02a:2012_2": "Yena pana atīte vipāko dinno,",
  "atk-abh02a:2012_3": "taṃ sandhāya ‘ahosi kammavipāko’ti vuttaṃ.",
  "atk-abh02a:2012_4": "Diṭṭhadhammavedanīyādīsu pana bahūsupi āyūhitesu ekaṃ diṭṭhadhammavedanīyaṃ vipākaṃ deti,",
  "atk-abh02a:2012_5": "sesāni avipākāni.",
  "atk-abh02a:2012_6": "Ekaṃ upapajjavedanīyaṃ paṭisandhiṃ ākaḍḍhati,",
  "atk-abh02a:2012_7": "sesāni avipākāni.",
  "atk-abh02a:2012_8": "Ekenānantariyena niraye upapajjati,",
  "atk-abh02a:2012_9": "sesāni avipākāni.",
  "atk-abh02a:2012_10": "Aṭṭhasu samāpattīsu ekāya brahmaloke nibbattati,",
  "atk-abh02a:2012_11": "sesā avipākā.",
  "atk-abh02a:2012_12": "Idaṃ sandhāya ‘nāhosi kammavipāko’ti vuttaṃ.",
  "atk-abh02a:2012_13": "Yo pana bahumpi kusalākusalaṃ kammaṃ katvā kalyāṇamittaṃ nissāya arahattaṃ pāpuṇāti,",
  "atk-abh02a:2012_14": "etassa kammavipāko ‘nāhosi’ nāma.",
  "atk-abh02a:2012_15": "Yaṃ atīte āyūhitaṃ etarahi vipākaṃ deti taṃ ‘ahosi kammaṃ atthi kammavipāko’ nāma.",
  "atk-abh02a:2012_16": "Yaṃ purimanayeneva avipākataṃ āpajjati taṃ ‘ahosi kammaṃ natthi kammavipāko’ nāma.",
  "atk-abh02a:2012_17": "Yaṃ atīte āyūhitaṃ anāgate vipākaṃ dassati taṃ ‘ahosi kammaṃ bhavissati kammavipāko’ nāma.",
  "atk-abh02a:2012_18": "Yaṃ purimanayena avipākataṃ āpajjissati taṃ ‘ahosi kammaṃ na bhavissati kammavipāko’ nāma.",
  "atk-abh02a:2013_0": "Yaṃ etarahi āyūhitaṃ etarahiyeva vipākaṃ deti taṃ ‘atthi kammaṃ atthi kammavipāko’ nāma.",
  "atk-abh02a:2013_1": "Yaṃ purimanayeneva avipākataṃ āpajjati taṃ ‘atthi kammaṃ natthi kammavipāko’ nāma.",
  "atk-abh02a:2013_2": "Yaṃ etarahi āyūhitaṃ anāgate vipākaṃ dassati taṃ ‘atthi kammaṃ bhavissati kammavipāko’ nāma.",
  "atk-abh02a:2013_3": "Yaṃ purimanayeneva avipākataṃ āpajjissati taṃ ‘atthi kammaṃ na bhavissati kammavipāko’ nāma.",
  "atk-abh02a:2014_0": "Yaṃ sayampi anāgataṃ,",
  "atk-abh02a:2014_1": "vipākopissa anāgato taṃ ‘bhavissati kammaṃ bhavissati kammavipāko’ nāma.",
  "atk-abh02a:2014_2": "Yaṃ sayaṃ bhavissati,",
  "atk-abh02a:2014_3": "purimanayeneva avipākataṃ āpajjissati taṃ ‘bhavissati kammaṃ na bhavissati kammavipāko’ nāma.",
  "atk-abh02a:2015_0": "Idaṃ tathāgatassāti idaṃ sabbehipi etehi ākārehi tathāgatassa kammantaravipākantarajānanañāṇaṃ akampiyaṭṭhena dutiyabalaṃ veditabbanti.",
  "atk-abh02a:2016_0": "Dutiyabalaniddesavaṇṇanā.",
  "atk-abh02a:2017_0": "Tatiyabalaniddeso",
  "atk-abh02a:2018_0": "811.",
  "atk-abh02a:2018_1": "Tatiyabalaniddese maggoti vā paṭipadāti vā kammassevetaṃ nāmaṃ.",
  "atk-abh02a:2018_2": "Nirayagāminītiādīsu nirassādaṭṭhena niratiatthena ca nirayo.",
  "atk-abh02a:2018_3": "Uddhaṃ anugantvā tiriyaṃ añcitāti tiracchānā;",
  "atk-abh02a:2018_4": "tiracchānāyeva tiracchānayoni.",
  "atk-abh02a:2018_5": "Petatāya petti;",
  "atk-abh02a:2018_6": "ito pecca gatabhāvenāti attho.",
  "atk-abh02a:2018_7": "Pettiyeva pettivisayo.",
  "atk-abh02a:2018_8": "Manassa ussannatāya manussā;",
  "atk-abh02a:2018_9": "manussāva manussaloko.",
  "atk-abh02a:2018_10": "Dibbanti pañcahi kāmaguṇehi adhimattāya vā ṭhānasampattiyāti devā;",
  "atk-abh02a:2018_11": "devāva devaloko.",
  "atk-abh02a:2018_12": "Vānaṃ vuccati taṇhā;",
  "atk-abh02a:2018_13": "taṃ tattha natthīti nibbānaṃ.",
  "atk-abh02a:2018_14": "Nirayaṃ gacchatīti nirayagāmī.",
  "atk-abh02a:2018_15": "Idaṃ maggaṃ sandhāya vuttaṃ.",
  "atk-abh02a:2018_16": "Paṭipadā pana nirayagāminī nāma hoti.",
  "atk-abh02a:2018_17": "Sesapadesupi eseva nayo.",
  "atk-abh02a:2018_18": "Idaṃ sabbampi paṭipadaṃ tathāgato pajānāti.",
  "atk-abh02a:2019_0": "Kathaṃ?",
  "atk-abh02a:2019_1": "Sakalagāmavāsikesupi hi ekato ekaṃ sūkaraṃ vā migaṃ vā jīvitā voropentesu sabbesampi cetanā parassa jīvitindriyārammaṇāva hoti.",
  "atk-abh02a:2019_2": "Taṃ pana kammaṃ tesaṃ āyūhanakkhaṇeyeva nānā hoti.",
  "atk-abh02a:2019_3": "Tesu hi eko ādarena chandajāto karoti.",
  "atk-abh02a:2019_4": "Eko ‘ehi tvampi karohī’ti parehi nippīḷitattā karoti.",
  "atk-abh02a:2019_5": "Eko samānacchando viya hutvā appaṭibāhiyamāno vicarati.",
  "atk-abh02a:2019_6": "Tesu eko teneva kammena niraye nibbattati,",
  "atk-abh02a:2019_7": "eko tiracchānayoniyaṃ,",
  "atk-abh02a:2019_8": "eko pettivisaye.",
  "atk-abh02a:2019_9": "Taṃ tathāgato āyūhanakkhaṇeyeva ‘iminā nīhārena āyūhitattā esa niraye nibbattissati,",
  "atk-abh02a:2019_10": "esa tiracchānayoniyaṃ,",
  "atk-abh02a:2019_11": "esa pettivisaye’ti pajānāti.",
  "atk-abh02a:2019_12": "Niraye nibbattamānampi ‘esa aṭṭhasu mahānirayesu nibbattissati,",
  "atk-abh02a:2019_13": "esa soḷasasu ussadanirayesu nibbattissatī’ti pajānāti.",
  "atk-abh02a:2019_14": "Tiracchānayoniyaṃ nibbattamānampi ‘esa apādako bhavissati,",
  "atk-abh02a:2019_15": "esa dvipādako,",
  "atk-abh02a:2019_16": "esa catuppādako,",
  "atk-abh02a:2019_17": "esa bahuppādako’ti pajānāti.",
  "atk-abh02a:2019_18": "Pettivisaye nibbattamānampi ‘esa nijjhāmataṇhiko bhavissati,",
  "atk-abh02a:2019_19": "esa khuppipāsiko,",
  "atk-abh02a:2019_20": "esa paradattūpajīvī’ti pajānāti.",
  "atk-abh02a:2019_21": "Tesu ca kammesu ‘idaṃ kammaṃ paṭisandhiṃ ākaḍḍhituṃ na sakkhissati,",
  "atk-abh02a:2019_22": "dubbalaṃ dinnāya paṭisandhiyā upadhivepakkaṃ bhavissatīti pajānāti.",
  "atk-abh02a:2020_0": "Tathā sakalagāmavāsikesu ekato piṇḍapātaṃ dadamānesu sabbesampi cetanā piṇḍapātārammaṇāva hoti.",
  "atk-abh02a:2020_1": "Taṃ pana kammaṃ tesaṃ āyūhanakkhaṇeyeva purimanayena nānā hoti.",
  "atk-abh02a:2020_2": "Tesu keci devaloke nibbattissanti,",
  "atk-abh02a:2020_3": "keci manussaloke.",
  "atk-abh02a:2020_4": "Taṃ tathāgato āyūhanakkhaṇeyeva ‘iminā nīhārena āyūhitattā esa manussaloke nibbattissati,",
  "atk-abh02a:2020_5": "esa devaloke’ti pajānāti.",
  "atk-abh02a:2020_6": "Devaloke nibbattamānānampi ‘esa paranimmitavasavattīsu nibbattissati,",
  "atk-abh02a:2020_7": "esa nimmānaratīsu,",
  "atk-abh02a:2020_8": "esa tusitesu,",
  "atk-abh02a:2020_9": "esa yāmesu,",
  "atk-abh02a:2020_10": "esa tāvatiṃsesu,",
  "atk-abh02a:2020_11": "esa cātumahārājikesu,",
  "atk-abh02a:2020_12": "esa bhummadevesu;",
  "atk-abh02a:2020_13": "esa pana jeṭṭhakadevarājā hutvā nibbattissati,",
  "atk-abh02a:2020_14": "esa etassa dutiyaṃ vā tatiyaṃ vā ṭhānantaraṃ karonto paricārako hutvā nibbattissatī’ti pajānāti.",
  "atk-abh02a:2020_15": "Manussesu nibbattamānānampi ‘esa khattiyakule nibbattissati,",
  "atk-abh02a:2020_16": "esa brāhmaṇakule,",
  "atk-abh02a:2020_17": "esa vessakule,",
  "atk-abh02a:2020_18": "esa suddakule;",
  "atk-abh02a:2020_19": "esa pana manussesu rājā hutvā nibbattissati,",
  "atk-abh02a:2020_20": "esa etassa dutiyaṃ vā tatiyaṃ vā ṭhānantaraṃ karonto paricārako hutvā nibbattissatī’ti pajānāti.",
  "atk-abh02a:2020_21": "Tesu ca kammesu ‘idaṃ kammaṃ paṭisandhiṃ ākaḍḍhituṃ na sakkhissati,",
  "atk-abh02a:2020_22": "dubbalaṃ dinnāya paṭisandhiyā upadhivepakkaṃ bhavissatī’ti pajānāti.",
  "atk-abh02a:2021_0": "Tathā vipassanaṃ paṭṭhapentesuyeva yena nīhārena vipassanā āraddhā,",
  "atk-abh02a:2021_1": "‘esa arahattaṃ pāpuṇissati,",
  "atk-abh02a:2021_2": "esa arahattaṃ pattuṃ na sakkhissati,",
  "atk-abh02a:2021_3": "esa anāgāmīyeva bhavissati,",
  "atk-abh02a:2021_4": "esa sakadāgāmīyeva,",
  "atk-abh02a:2021_5": "esa sotāpannoyeva;",
  "atk-abh02a:2021_6": "esa pana maggaṃ vā phalaṃ vā sacchikātuṃ na sakkhissati,",
  "atk-abh02a:2021_7": "lakkhaṇārammaṇāya vipassanāyameva ṭhassati;",
  "atk-abh02a:2021_8": "esa paccayapariggaheyeva,",
  "atk-abh02a:2021_9": "esa nāmarūpapariggaheyeva,",
  "atk-abh02a:2021_10": "esa arūpapariggaheyeva,",
  "atk-abh02a:2021_11": "esa rūpapariggaheyeva ṭhassati,",
  "atk-abh02a:2021_12": "esa mahābhūtamattameva vavatthāpessati,",
  "atk-abh02a:2021_13": "esa kiñci sallakkhetuṃ na sakkhissatī’ti pajānāti.",
  "atk-abh02a:2022_0": "Kasiṇaparikammaṃ karontesupi ‘etassa parikammamattameva bhavissati,",
  "atk-abh02a:2022_1": "nimittaṃ uppādetuṃ na sakkhissati;",
  "atk-abh02a:2022_2": "esa pana nimittaṃ uppādetuṃ sakkhissati,",
  "atk-abh02a:2022_3": "appanaṃ pāpetuṃ na sakkhissati;",
  "atk-abh02a:2022_4": "esa appanaṃ pāpetvā jhānaṃ pādakaṃ katvā vipassanaṃ paṭṭhapetvā arahattaṃ gaṇhissatī’ti pajānātīti.",
  "atk-abh02a:2023_0": "Tatiyabalaniddesavaṇṇanā.",
  "atk-abh02a:2024_0": "Catutthabalaniddeso",
  "atk-abh02a:2025_0": "812.",
  "atk-abh02a:2025_1": "Catutthabalaniddese khandhanānattanti ‘ayaṃ rūpakkhandho nāma…pe…",
  "atk-abh02a:2025_2": "ayaṃ viññāṇakkhandho nāmā’ti evaṃ pañcannaṃ khandhānaṃ nānākaraṇaṃ pajānāti.",
  "atk-abh02a:2025_3": "Tesupi ‘ekavidhena rūpakkhandho…pe…",
  "atk-abh02a:2025_4": "ekādasavidhena rūpakkhandho.",
  "atk-abh02a:2025_5": "Ekavidhena vedanākkhandho…pe…",
  "atk-abh02a:2025_6": "bahuvidhena vedanākkhandho…pe…",
  "atk-abh02a:2025_7": "ekavidhena saññākkhandho…pe…",
  "atk-abh02a:2025_8": "ekavidhena saṅkhārakkhandho…pe…",
  "atk-abh02a:2025_9": "ekavidhena viññāṇakkhandho…pe…",
  "atk-abh02a:2025_10": "bahuvidhena viññāṇakkhandho’ti evaṃ ekekassa khandhassa nānattaṃ pajānāti.",
  "atk-abh02a:2025_11": "Āyatananānattanti ‘idaṃ cakkhāyatanaṃ nāma…pe…",
  "atk-abh02a:2025_12": "idaṃ dhammāyatanaṃ nāma.",
  "atk-abh02a:2025_13": "Tattha dasāyatanā kāmāvacarā,",
  "atk-abh02a:2025_14": "dve catubhūmakā’ti evaṃ āyatananānattaṃ pajānāti.",
  "atk-abh02a:2025_15": "Dhātunānattanti ‘ayaṃ cakkhudhātu nāma…pe…",
  "atk-abh02a:2025_16": "ayaṃ manoviññāṇadhātu nāma.",
  "atk-abh02a:2025_17": "Tattha soḷasa dhātuyo kāmāvacarā,",
  "atk-abh02a:2025_18": "dve catubhūmakā’ti evaṃ dhātunānattaṃ pajānāti.",
  "atk-abh02a:2026_0": "Puna anekadhātunānādhātulokanānattanti idaṃ na kevalaṃ upādinnakasaṅkhāralokasseva nānattaṃ tathāgato pajānāti,",
  "atk-abh02a:2026_1": "anupādinnakasaṅkhāralokassāpi nānattaṃ tathāgato pajānātiyevāti dassetuṃ gahitaṃ.",
  "atk-abh02a:2026_2": "Paccekabuddhā hi dve ca aggasāvakā upādinnakasaṅkhāralokassāpi nānattaṃ ekadesatova jānanti no nippadesato,",
  "atk-abh02a:2026_3": "anupādinnakalokassa pana nānattaṃ na jānanti.",
  "atk-abh02a:2026_4": "Sabbaññubuddho pana ‘imāya nāma dhātuyā ussannāya imassa nāma rukkhassa khandho seto hoti,",
  "atk-abh02a:2026_5": "imassa kāḷako,",
  "atk-abh02a:2026_6": "imassa maṭṭo;",
  "atk-abh02a:2026_7": "imassa bahalattaco,",
  "atk-abh02a:2026_8": "imassa tanuttaco;",
  "atk-abh02a:2026_9": "imāya nāma dhātuyā ussannāya imassa rukkhassa pattaṃ vaṇṇasaṇṭhānādivasena evarūpaṃ nāma hoti;",
  "atk-abh02a:2026_10": "imāya pana dhātuyā ussannāya imassa rukkhassa pupphaṃ nīlakaṃ hoti, pītakaṃ,",
  "atk-abh02a:2026_11": "lohitakaṃ, odātaṃ,",
  "atk-abh02a:2026_12": "sugandhaṃ,",
  "atk-abh02a:2026_13": "duggandhaṃ hoti;",
  "atk-abh02a:2026_14": "imāya nāma dhātuyā ussannāya phalaṃ khuddakaṃ hoti, mahantaṃ, dīghaṃ, rassaṃ, vaṭṭaṃ,",
  "atk-abh02a:2026_15": "susaṇṭhānaṃ,",
  "atk-abh02a:2026_16": "dussaṇṭhānaṃ, maṭṭhaṃ, pharusaṃ,",
  "atk-abh02a:2026_17": "sugandhaṃ,",
  "atk-abh02a:2026_18": "duggandhaṃ, madhuraṃ, tittakaṃ, ambilaṃ, kaṭukaṃ,",
  "atk-abh02a:2026_19": "kasāvaṃ hoti;",
  "atk-abh02a:2026_20": "imāya nāma dhātuyā ussannāya imassa rukkhassa kaṇṭako tikhiṇo hoti, atikhiṇo, ujuko, kuṭilo, tambo, kāḷako, nīlo,",
  "atk-abh02a:2026_21": "odāto hotī’ti evaṃ anupādinnakasaṅkhāralokassa nānattaṃ pajānāti.",
  "atk-abh02a:2026_22": "Sabbaññubuddhānaṃyeva hi etaṃ balaṃ,",
  "atk-abh02a:2026_23": "na aññesanti.",
  "atk-abh02a:2027_0": "Catutthabalaniddesavaṇṇanā.",
  "atk-abh02a:2028_0": "Pañcamabalaniddeso",
  "atk-abh02a:2029_0": "813.",
  "atk-abh02a:2029_1": "Pañcamabalaniddese hīnādhimuttikāti hīnajjhāsayā.",
  "atk-abh02a:2029_2": "Paṇītādhimuttikāti kalyāṇajjhāsayā.",
  "atk-abh02a:2029_3": "Sevantīti nissayanti allīyanti.",
  "atk-abh02a:2029_4": "Bhajantīti upasaṅkamanti.",
  "atk-abh02a:2029_5": "Payirupāsantīti punappunaṃ upasaṅkamanti.",
  "atk-abh02a:2029_6": "Sace hi ācariyupajjhāyā na sīlavanto honti,",
  "atk-abh02a:2029_7": "saddhivihārikā sīlavanto honti,",
  "atk-abh02a:2029_8": "te attano ācariyupajjhāyepi na upasaṅkamanti,",
  "atk-abh02a:2029_9": "attanā sadise sāruppabhikkhūyeva upasaṅkamanti.",
  "atk-abh02a:2029_10": "Sace ācariyupajjhāyā sāruppabhikkhū,",
  "atk-abh02a:2029_11": "itare asāruppā,",
  "atk-abh02a:2029_12": "tepi na ācariyupajjhāye upasaṅkamanti,",
  "atk-abh02a:2029_13": "attanā sadise hīnādhimuttike eva upasaṅkamanti.",
  "atk-abh02a:2030_0": "Evaṃ upasaṅkamanaṃ pana na kevalaṃ etaraheva,",
  "atk-abh02a:2030_1": "atītānāgatepīti dassetuṃ atītampi addhānantiādimāha.",
  "atk-abh02a:2030_2": "Taṃ uttānatthameva.",
  "atk-abh02a:2030_3": "Idaṃ pana dussīlānaṃ dussīlasevanameva,",
  "atk-abh02a:2030_4": "sīlavantānaṃ sīlavantasevanameva,",
  "atk-abh02a:2030_5": "duppaññānaṃ duppaññasevanameva,",
  "atk-abh02a:2030_6": "paññavantānaṃ paññavantasevanameva ko niyāmetīti?",
  "atk-abh02a:2030_7": "Ajjhāsayadhātu niyāmeti.",
  "atk-abh02a:2030_8": "Sambahulā kira bhikkhū ekaṃ gāmaṃ gaṇabhikkhācāraṃ caranti.",
  "atk-abh02a:2030_9": "Manussā bahubhattaṃ āharitvā pattāni pūretvā “tumhākaṃ yathāsabhāgena paribhuññathā”ti datvā uyyojesuṃ.",
  "atk-abh02a:2030_10": "Bhikkhūpi āhaṃsu “āvuso,",
  "atk-abh02a:2030_11": "manussā dhātusaṃyuttakamme payojentī”ti.",
  "atk-abh02a:2030_12": "Tipiṭakacūḷābhayattheropi nāgadīpe cetiyaṃ vandanāya pañcahi bhikkhusatehi saddhiṃ gacchanto ekasmiṃ gāme manussehi nimantito.",
  "atk-abh02a:2030_13": "Therena ca saddhiṃ eko asāruppabhikkhu atthi.",
  "atk-abh02a:2030_14": "Dhuravihārepi eko asāruppabhikkhu atthi.",
  "atk-abh02a:2030_15": "Dvīsu bhikkhusaṅghesu gāmaṃ osarantesu te ubhopi janā,",
  "atk-abh02a:2030_16": "kiñcāpi āgantukena nevāsiko nevāsikena vā āgantuko na diṭṭhapubbo,",
  "atk-abh02a:2030_17": "evaṃ santepi,",
  "atk-abh02a:2030_18": "ekato hutvā hasitvā hasitvā kathayamānā ekamantaṃ aṭṭhaṃsu.",
  "atk-abh02a:2030_19": "Thero disvā “sammāsambuddhena jānitvā dhātusaṃyuttaṃ kathita”nti āha.",
  "atk-abh02a:2031_0": "Evaṃ ‘ajjhāsayadhātu niyāmetī’ti vatvā dhātusaṃyuttena ayamevattho dīpetabbo.",
  "atk-abh02a:2031_1": "Gijjhakūṭapabbatasmiñhi gilānaseyyāya nipanno bhagavā ārakkhaṇatthāya parivāretvā vasantesu sāriputtamoggallānādīsu",
  "atk-abh02a:2031_2": "ekamekaṃ attano attano parisāya saddhiṃ caṅkamantaṃ oloketvā bhikkhū āmantesi “passatha no tumhe,",
  "atk-abh02a:2031_3": "bhikkhave,",
  "atk-abh02a:2031_4": "sāriputtaṃ sambahulehi bhikkhūhi saddhiṃ caṅkamanta”nti? “Evaṃ,",
  "atk-abh02a:2031_5": "bhante”ti.",
  "atk-abh02a:2031_6": "“Sabbe kho ete,",
  "atk-abh02a:2031_7": "bhikkhave,",
  "atk-abh02a:2031_8": "bhikkhū mahāpaññā”ti sabbaṃ vitthāretabbanti.",
  "atk-abh02a:2032_0": "Pañcamabalaniddesavaṇṇanā.",
  "atk-abh02a:2033_0": "Chaṭṭhabalaniddeso",
  "atk-abh02a:2034_0": "814.",
  "atk-abh02a:2034_1": "Chaṭṭhabalaniddese āsayanti yattha sattā āsayanti nivasanti,",
  "atk-abh02a:2034_2": "taṃ tesaṃ nivāsaṭṭhānaṃ diṭṭhigataṃ vā yathābhūtaṃ ñāṇaṃ vā.",
  "atk-abh02a:2034_3": "Anusayanti appahīnānusayitaṃ kilesaṃ.",
  "atk-abh02a:2034_4": "Caritanti kāyādīhi abhisaṅkhataṃ kusalākusalaṃ.",
  "atk-abh02a:2034_5": "Adhimuttanti ajjhāsayaṃ.",
  "atk-abh02a:2034_6": "Apparajakkhetiādīsu paññāmaye akkhimhi appaṃ parittaṃ rāgadosamoharajaṃ etesanti apparajakkhā.",
  "atk-abh02a:2034_7": "Tasseva mahantatāya mahārajakkhā.",
  "atk-abh02a:2034_8": "Ubhayenāpi mandakilese mahākilese ca satte dasseti.",
  "atk-abh02a:2034_9": "Yesaṃ saddhādīni indriyāni tikkhāni,",
  "atk-abh02a:2034_10": "te tikkhindriyā.",
  "atk-abh02a:2034_11": "Yesaṃ tāni mudūni,",
  "atk-abh02a:2034_12": "te mudindriyā.",
  "atk-abh02a:2034_13": "Yesaṃ āsayādayo koṭṭhāsā sundarā,",
  "atk-abh02a:2034_14": "te svākārā.",
  "atk-abh02a:2034_15": "Viparītā dvākārā.",
  "atk-abh02a:2034_16": "Ye kathitakāraṇaṃ sallakkhenti,",
  "atk-abh02a:2034_17": "sukhena sakkā honti viññāpetuṃ,",
  "atk-abh02a:2034_18": "te suviññāpayā.",
  "atk-abh02a:2034_19": "Viparītā duviññāpayā.",
  "atk-abh02a:2034_20": "Ye ariyamaggapaṭivedhassa anucchavikā upanissayasampannā,",
  "atk-abh02a:2034_21": "te bhabbā.",
  "atk-abh02a:2034_22": "Viparītā abhabbā.",
  "atk-abh02a:2035_0": "815.",
  "atk-abh02a:2035_1": "Evaṃ chaṭṭhabalassa mātikaṃ ṭhapetvā idāni yathāpaṭipāṭiyā bhājento katamo ca sattānaṃ āsayotiādimāha.",
  "atk-abh02a:2035_2": "Tattha sassato lokotiādīnaṃ attho heṭṭhā nikkhepakaṇḍavaṇṇanāyaṃ vuttoyeva.",
  "atk-abh02a:2035_3": "Iti bhavadiṭṭhisannissitā vāti evaṃ sassatadiṭṭhiṃ vā sannissitā.",
  "atk-abh02a:2035_4": "Sassatadiṭṭhi hi ettha bhavadiṭṭhīti vuttā;",
  "atk-abh02a:2035_5": "ucchedadiṭṭhi ca vibhavadiṭṭhīti.",
  "atk-abh02a:2035_6": "Sabbadiṭṭhīnañhi sassatucchedadiṭṭhī hi saṅgahitattā sabbepi diṭṭhigatikā sattā imāva dve diṭṭhiyo sannissitā honti.",
  "atk-abh02a:2035_7": "Vuttampi cetaṃ –",
  "atk-abh02a:2035_8": "“dvayasannissito kho panāyaṃ, kaccāna,",
  "atk-abh02a:2035_9": "loko yebhuyyena –",
  "atk-abh02a:2035_10": "atthitañceva natthitañcā”ti.",
  "atk-abh02a:2035_11": "Ettha hi atthitāti sassataṃ,",
  "atk-abh02a:2035_12": "natthitāti ucchedo.",
  "atk-abh02a:2035_13": "Ayaṃ tāva vaṭṭasannissitānaṃ puthujjanasattānaṃ āsayo.",
  "atk-abh02a:2036_0": "Idāni vivaṭṭasannissitānaṃ suddhasattānaṃ āsayaṃ dassetuṃ ete vā pana ubho ante anupagammātiādi vuttaṃ.",
  "atk-abh02a:2036_1": "Tattha ete vā panāti eteyeva.",
  "atk-abh02a:2036_2": "Ubho anteti sassatucchedasaṅkhāte dve ante.",
  "atk-abh02a:2036_3": "Anupagammāti anallīyitvā.",
  "atk-abh02a:2036_4": "Idappaccayatā paṭiccasamuppannesu dhammesūti idappaccayatāya ceva paṭiccasamuppannadhammesu ca.",
  "atk-abh02a:2036_5": "Anulomikā khantīti vipassanāñāṇaṃ.",
  "atk-abh02a:2036_6": "Yathābhūtaṃ vā ñāṇanti maggañāṇaṃ.",
  "atk-abh02a:2036_7": "Idaṃ vuttaṃ hoti –",
  "atk-abh02a:2036_8": "yā paṭiccasamuppāde ceva paṭiccasamuppannadhammesu ca ete ubho sassatucchedaante anupagantvā vipassanā paṭiladdhā,",
  "atk-abh02a:2036_9": "yañca tato uttarimaggañāṇaṃ –",
  "atk-abh02a:2036_10": "ayaṃ sattānaṃ āsayo,",
  "atk-abh02a:2036_11": "ayaṃ vaṭṭasannissitānañca vivaṭṭasannissitānañca sabbesampi sattānaṃ āsayo,",
  "atk-abh02a:2036_12": "idaṃ vasanaṭṭhānanti.",
  "atk-abh02a:2036_13": "Ayaṃ ācariyānaṃ samānatthakathā.",
  "atk-abh02a:2037_0": "Vitaṇḍavādī panāha –",
  "atk-abh02a:2037_1": "‘maggo nāma vāsaṃ viddhaṃsento gacchati,",
  "atk-abh02a:2037_2": "nanu tvaṃ maggo vāsoti vadesī’ti?",
  "atk-abh02a:2037_3": "So vattabbo ‘tvaṃ ariyavāsabhāṇako hosi na hosī’ti?",
  "atk-abh02a:2037_4": "Sace pana ‘na homī’ti vadati,",
  "atk-abh02a:2037_5": "‘abhāṇakatāya na jānāsī’ti vattabbo.",
  "atk-abh02a:2037_6": "Sace ‘bhāṇakosmī’ti vadati,",
  "atk-abh02a:2037_7": "‘suttaṃ āharā’ti vattabbo.",
  "atk-abh02a:2037_8": "Sace āharati,",
  "atk-abh02a:2037_9": "iccetaṃ kusalaṃ;",
  "atk-abh02a:2037_10": "no ce āharati sayaṃ āharitabbaṃ –",
  "atk-abh02a:2037_11": "“dasayime,",
  "atk-abh02a:2037_12": "bhikkhave,",
  "atk-abh02a:2037_13": "ariyavāsā,",
  "atk-abh02a:2037_14": "ye ariyā āvasiṃsu vā āvasanti vā āvasissanti vā”ti.",
  "atk-abh02a:2037_15": "Etañhi suttaṃ maggassa vāsabhāvaṃ dīpeti.",
  "atk-abh02a:2037_16": "Tasmā sukathitamevetanti.",
  "atk-abh02a:2037_17": "Idaṃ pana bhagavā sattānaṃ āsayaṃ jānanto imesañca diṭṭhigatānaṃ vipassanāñāṇamaggañāṇānaṃ appavattikkhaṇepi jānāti eva.",
  "atk-abh02a:2037_18": "Vuttampi cetaṃ –",
  "atk-abh02a:2038_0": "“Kāmaṃ sevantaññeva jānāti ‘ayaṃ puggalo kāmagaruko kāmāsayo kāmādhimutto’ti.",
  "atk-abh02a:2038_1": "Nekkhammaṃ sevantaññeva jānāti ‘ayaṃ puggalo nekkhammagaruko nekkhammāsayo nekkhammādhimutto’ti.",
  "atk-abh02a:2038_2": "Byāpādaṃ…pe…",
  "atk-abh02a:2038_3": "abyāpādaṃ…",
  "atk-abh02a:2038_4": "thinamiddhaṃ…pe…",
  "atk-abh02a:2038_5": "ālokasaññaṃ nekkhammaṃ sevantaññeva jānāti sevantaññeva jānāti ‘ayaṃ puggalo ālokasaññāgaruko ālokasaññāsayo ālokasaññādhimutto”ti.",
  "atk-abh02a:2039_0": "816.",
  "atk-abh02a:2039_1": "Anusayaniddese kāmarāgo ca so appahīnaṭṭhena anusayo cāti kāmarāgānusayo.",
  "atk-abh02a:2039_2": "Sesapadesupi eseva nayo.",
  "atk-abh02a:2039_3": "Yaṃ loke piyarūpanti yaṃ imasmiṃ loke piyajātikaṃ.",
  "atk-abh02a:2039_4": "Sātarūpanti sātajātikaṃ assādapadaṭṭhānaṃ iṭṭhārammaṇaṃ.",
  "atk-abh02a:2039_5": "Ettha sattānaṃ rāgānusayo anusetīti etasmiṃ iṭṭhārammaṇe sattānaṃ appahīnaṭṭhena rāgānusayo anuseti.",
  "atk-abh02a:2039_6": "Yathā nāma udake nimuggassa heṭṭhā ca upari ca samantabhāge ca udakameva hoti,",
  "atk-abh02a:2039_7": "evameva iṭṭhārammaṇe rāguppatti nāma sattānaṃ āciṇṇasamāciṇṇā.",
  "atk-abh02a:2039_8": "Tathā aniṭṭhārammaṇe paṭighuppatti.",
  "atk-abh02a:2039_9": "Iti imesu dvīsu dhammesūti evaṃ imesu dvīsu kāmarāgapaṭighavantesu iṭṭhāniṭṭhārammaṇadhammesu.",
  "atk-abh02a:2039_10": "Avijjānupatitāti kāmarāgapaṭighasampayuttā hutvā ārammaṇakaraṇavasena avijjā anupatitā.",
  "atk-abh02a:2039_11": "Tadekaṭṭhoti tāya avijjāya sampayuttekaṭṭhavasena ekaṭṭho.",
  "atk-abh02a:2039_12": "Māno ca diṭṭhi ca vicikicchā cāti navavidho māno,",
  "atk-abh02a:2039_13": "dvāsaṭṭhividhā diṭṭhi,",
  "atk-abh02a:2039_14": "aṭṭhavatthukā ca vicikicchā.",
  "atk-abh02a:2039_15": "Bhavarāgānusayo panettha kāmarāgānusayeneva saṅgahitoti veditabbo.",
  "atk-abh02a:2040_0": "817.",
  "atk-abh02a:2040_1": "Caritaniddese terasa cetanā puññābhisaṅkhāro,",
  "atk-abh02a:2040_2": "dvādasa apuññābhisaṅkhāro,",
  "atk-abh02a:2040_3": "catasso āneñjābhisaṅkhāro.",
  "atk-abh02a:2040_4": "Tattha kāmāvacaro parittabhūmako,",
  "atk-abh02a:2040_5": "itaro mahābhūmako.",
  "atk-abh02a:2040_6": "Tīsupi vā etesu yo koci appavipāko parittabhūmako,",
  "atk-abh02a:2040_7": "bahuvipāko mahābhūmakoti veditabbo.",
  "atk-abh02a:2041_0": "818.",
  "atk-abh02a:2041_1": "Adhimuttiniddeso heṭṭhā pakāsitova.",
  "atk-abh02a:2041_2": "Kasmā panāyaṃ adhimutti heṭṭhā vuttāpi puna gahitāti?",
  "atk-abh02a:2041_3": "Ayañhi heṭṭhā pāṭiyekkaṃ baladassanavasena gahitā,",
  "atk-abh02a:2041_4": "idha sattānaṃ tikkhindriyamudindriyabhāvadassanatthaṃ.",
  "atk-abh02a:2042_0": "819.",
  "atk-abh02a:2042_1": "Mahārajakkhaniddese ussadagatānīti vepullagatāni.",
  "atk-abh02a:2042_2": "Pahānakkamavasena cesa uppaṭipāṭiyā niddeso kato.",
  "atk-abh02a:2043_0": "820.",
  "atk-abh02a:2043_1": "Anussadagatānīti avepullagatāniṃ.",
  "atk-abh02a:2043_2": "Tikkhindriyamudindriyaniddese upanissayaindriyāni nāma kathitāni.",
  "atk-abh02a:2043_3": "Uppaṭipāṭiyā niddese panettha payojanaṃ heṭṭhā vuttanayeneva veditabbaṃ.",
  "atk-abh02a:2044_0": "823.",
  "atk-abh02a:2044_1": "Tathā dvākāraniddesādīsu pāpāsayāti akusalāsayā.",
  "atk-abh02a:2044_2": "Pāpacaritāti apuññābhisaṅkhāraparipūrakā.",
  "atk-abh02a:2044_3": "Pāpādhimuttikāti sakkāyābhiratā vaṭṭajjhāsayā.",
  "atk-abh02a:2045_0": "824.",
  "atk-abh02a:2045_1": "Svākāraniddese yasmā kalyāṇako nāma anusayo natthi,",
  "atk-abh02a:2045_2": "tasmā kalyāṇānusayāti na vuttaṃ.",
  "atk-abh02a:2045_3": "Sesaṃ vuttavipariyāyena veditabbaṃ.",
  "atk-abh02a:2046_0": "826.",
  "atk-abh02a:2046_1": "Bhabbābhabbaniddese kammāvaraṇenāti pañcavidhena ānantariyakammena.",
  "atk-abh02a:2046_2": "Kilesāvaraṇenāti niyatamicchādiṭṭhiyā.",
  "atk-abh02a:2046_3": "Vipākāvaraṇenāti ahetukapaṭisandhiyā.",
  "atk-abh02a:2046_4": "Yasmā pana duhetukānampi ariyamaggapaṭivedho natthi,",
  "atk-abh02a:2046_5": "tasmā duhetukapaṭisandhipi vipākāvaraṇamevāti veditabbā.",
  "atk-abh02a:2046_6": "Assaddhāti buddhādīsu saddhārahitā.",
  "atk-abh02a:2046_7": "Acchandikāti kattukamyatākusalacchandarahitā.",
  "atk-abh02a:2046_8": "Uttarakurukā manussā acchandikaṭṭhānaṃ paviṭṭhā.",
  "atk-abh02a:2046_9": "Duppaññāti bhavaṅgapaññāya parihīnā.",
  "atk-abh02a:2046_10": "Bhavaṅgapaññāya pana paripuṇṇāyapi yassa bhavaṅgaṃ lokuttarassa pādakaṃ na hoti,",
  "atk-abh02a:2046_11": "so duppaññoyeva nāma.",
  "atk-abh02a:2046_12": "Abhabbā niyāmaṃ okkamituṃ kusalesu dhammesu sammattanti kusalesu dhammesu sammattaniyāmasaṅkhātaṃ maggaṃ okkamituṃ abhabbā.",
  "atk-abh02a:2047_0": "827.",
  "atk-abh02a:2047_1": "Na kammāvaraṇenātiādīni vuttavipariyāyena veditabbāni.",
  "atk-abh02a:2047_2": "Idaṃ dvinnaṃ ñāṇānaṃ bhājanīyaṃ –",
  "atk-abh02a:2047_3": "indriyaparopariyattiñāṇassa ca āsayānusayañāṇassa ca.",
  "atk-abh02a:2047_4": "Ettha hi āsayānusayañāṇena indriyaparopariyattiñāṇampi bhājitaṃ.",
  "atk-abh02a:2047_5": "Iti imāni dve ñāṇāni ekato hutvā ekaṃ balañāṇaṃ nāma jātanti.",
  "atk-abh02a:2048_0": "Chaṭṭhabalaniddesavaṇṇanā.",
  "atk-abh02a:2049_0": "Sattamabalaniddeso",
  "atk-abh02a:2050_0": "828.",
  "atk-abh02a:2050_1": "Sattamabalaniddese jhāyatīti jhāyī.",
  "atk-abh02a:2050_2": "Cattāro jhāyīti jhāyino cattāro janā vuccanti.",
  "atk-abh02a:2050_3": "Tattha paṭhamacatukke tāva paṭhamo samāpattilābhī samānoyeva ‘na lābhīmhī’ti,",
  "atk-abh02a:2050_4": "kammaṭṭhānaṃ samānaṃyeva ‘na kammaṭṭhāna’nti saññī hoti.",
  "atk-abh02a:2050_5": "Ayaṃ appaguṇajjhānalābhīti veditabbo.",
  "atk-abh02a:2050_6": "Dutiyo samāpattiyā alābhīyeva ‘lābhīmhī’ti,",
  "atk-abh02a:2050_7": "akammaṭṭhānaṃ samānaṃyeva ‘kammaṭṭhāna’nti saññī hoti.",
  "atk-abh02a:2050_8": "Ayaṃ niddājhāyī nāma.",
  "atk-abh02a:2050_9": "Niddāyitvā paṭibuddho evaṃ maññati.",
  "atk-abh02a:2050_10": "Tatiyo samāpattilābhī samāno ‘samāpattilābhīmhī’ti,",
  "atk-abh02a:2050_11": "kammaṭṭhānameva samānaṃ ‘kammaṭṭhāna’nti saññī hoti.",
  "atk-abh02a:2050_12": "Ayaṃ paguṇajjhānalābhīti veditabbo.",
  "atk-abh02a:2050_13": "Catuttho alābhīyeva ‘alābhīmhī’ti,",
  "atk-abh02a:2050_14": "akammaṭṭhānaṃyeva ‘akammaṭṭhāna’nti saññī hoti.",
  "atk-abh02a:2050_15": "Evamettha dve janā ajjhāyinova jhāyīnaṃ anto paviṭṭhattā jhāyīti vuttā.",
  "atk-abh02a:2051_0": "Dutiyacatukke sasaṅkhārena sappayogena samādhipāribandhikadhamme vikkhambhento dandhaṃ samāpajjati nāma.",
  "atk-abh02a:2051_1": "Ekaṃ dve cittavāre ṭhatvā sahasā vuṭṭhahantā khippaṃ vuṭṭhahati nāma.",
  "atk-abh02a:2051_2": "Sukheneva pana samādhipāribandhikadhamme sodhento khippaṃ samāpajjati nāma.",
  "atk-abh02a:2051_3": "Yathāparicchedena avuṭṭhahitvā kālaṃ atināmetvā vuṭṭhahanto dandhaṃ vuṭṭhāti nāma.",
  "atk-abh02a:2051_4": "Itare dvepi imināva nayena veditabbā.",
  "atk-abh02a:2051_5": "Ime cattāropi janā samāpattilābhinova.",
  "atk-abh02a:2052_0": "Tatiyacatukke ‘idaṃ jhānaṃ pañcaṅgikaṃ,",
  "atk-abh02a:2052_1": "idaṃ caturaṅgika’nti evaṃ aṅgavavatthānaparicchede cheko samādhismiṃ samādhikusalo nāma.",
  "atk-abh02a:2052_2": "Nīvaraṇāni pana vikkhambhetvā cittamañjūsāya cittaṃ ṭhapetuṃ acheko no samādhismiṃ samāpattikusalo nāma.",
  "atk-abh02a:2052_3": "Itarepi tayo imināva nayena veditabbā.",
  "atk-abh02a:2052_4": "Imepi cattāro samāpattilābhinoyeva.",
  "atk-abh02a:2053_0": "Idāni yāni jhānāni nissāya ime puggalā ‘jhāyī’ nāma jātā,",
  "atk-abh02a:2053_1": "tāni dassetuṃ cattāri jhānānītiādimāha.",
  "atk-abh02a:2053_2": "Tattha cattāri jhānāni tayo ca vimokkhā atthato heṭṭhā dhammasaṅgahaṭṭhakathāyameva pakāsitā.",
  "atk-abh02a:2053_3": "Sesānampi vimokkhaṭṭho tattha vuttanayeneva veditabbo.",
  "atk-abh02a:2053_4": "Apicettha paṭipāṭiyā satta appitappitakkhaṇe paccanīkadhammehi vimuccanato ca ārammaṇe ca adhimuccanato vimokkho nāma.",
  "atk-abh02a:2053_5": "Aṭṭhamo pana sabbaso saññāvedayitehi vimuttattā apagatavimokkho nāma.",
  "atk-abh02a:2053_6": "Samādhīsu catukkanayapañcakanayesu paṭhamajjhānasamādhi savitakkasavicāro nāma.",
  "atk-abh02a:2053_7": "Pañcakanaye dutiyajjhānasamādhi avitakkavicāramattasamādhi nāma.",
  "atk-abh02a:2053_8": "Catukkanayepi pañcakanayepi upari tīsu jhānesu samādhi avitakka avicārasamādhi nāma.",
  "atk-abh02a:2053_9": "Samāpattīsu hi paṭipāṭiyā aṭṭhannaṃ samāpattīnaṃ ‘samādhī’tipi nāmaṃ ‘samāpattī’tipi. Kasmā?",
  "atk-abh02a:2053_10": "Cittekaggatāsabbhāvato.",
  "atk-abh02a:2053_11": "Nirodhasamāpattiyā tadabhāvato na samādhīti nāmaṃ.",
  "atk-abh02a:2054_0": "Hānabhāgiyo dhammoti appaguṇehi paṭhamajjhānādīhi vuṭṭhitassa saññāmanasikārānaṃ kāmādianupakkhandanaṃ.",
  "atk-abh02a:2054_1": "Visesabhāgiyo dhammoti paguṇehi paṭhamajjhānādīhi vuṭṭhitassa saññāmanasikārānaṃ dutiyajjhānādianupakkhandanaṃ.",
  "atk-abh02a:2054_2": "Vodānampi vuṭṭhānanti iminā paguṇavodānaṃ vuṭṭhānaṃ nāma kathitaṃ.",
  "atk-abh02a:2054_3": "Heṭṭhimaṃ heṭṭhimañhi paguṇajjhānaṃ uparimassa uparimassa padaṭṭhānaṃ hoti.",
  "atk-abh02a:2054_4": "Tasmā vodānampi vuṭṭhānanti vuttaṃ.",
  "atk-abh02a:2054_5": "Tamhā tamhā samādhimhā vuṭṭhānampi vuṭṭhānanti iminā bhavaṅgavuṭṭhānaṃ nāma kathitaṃ.",
  "atk-abh02a:2054_6": "Bhavaṅgena hi sabbajjhānehi vuṭṭhānaṃ hoti.",
  "atk-abh02a:2054_7": "Nirodhato pana phalasamāpattiyāva vuṭṭhahanti.",
  "atk-abh02a:2054_8": "Idaṃ pāḷimuttakavuṭṭhānaṃ nāmāti.",
  "atk-abh02a:2055_0": "Sattamabalaniddesavaṇṇanā.",
  "atk-abh02a:2056_0": "Aṭṭhamabalādiniddeso",
  "atk-abh02a:2057_0": "829.",
  "atk-abh02a:2057_1": "Aṭṭhamabalaniddese anekavihitaṃ pubbenivāsantiādi sabbampi visuddhimagge vitthāritameva.",
  "atk-abh02a:2057_2": "Navamabalaniddesepi dibbena cakkhunātiādi sabbaṃ tattheva vitthāritaṃ.",
  "atk-abh02a:2058_0": "Navamabalaniddesavaṇṇanā.",
  "atk-abh02a:2059_0": "Dasamabalaniddeso",
  "atk-abh02a:2060_0": "831.",
  "atk-abh02a:2060_1": "Dasamabalaniddese cetovimuttinti phalasamādhiṃ.",
  "atk-abh02a:2060_2": "Paññāvimuttinti phalañāṇaṃ.",
  "atk-abh02a:2060_3": "Sesaṃ sabbattha uttānatthameva.",
  "atk-abh02a:2060_4": "Ayaṃ tāvettha ācariyānaṃ samānatthakathā.",
  "atk-abh02a:2060_5": "Paravādī panāha –",
  "atk-abh02a:2060_6": "“dasabalañāṇaṃ nāma pāṭiyekkaṃ natthi,",
  "atk-abh02a:2060_7": "sabbaññutañāṇassevāyaṃ pabhedo”ti.",
  "atk-abh02a:2060_8": "Taṃ na tathā daṭṭhabbaṃ.",
  "atk-abh02a:2060_9": "Aññameva hi dasabalañāṇaṃ,",
  "atk-abh02a:2060_10": "aññaṃ sabbaññutañāṇaṃ.",
  "atk-abh02a:2060_11": "Dasabalañāṇañhi sakasakakiccameva jānāti.",
  "atk-abh02a:2060_12": "Sabbaññutañāṇaṃ pana tampi tato avasesampi jānāti.",
  "atk-abh02a:2060_13": "Dasabalañāṇesupi hi paṭhamaṃ kāraṇākāraṇameva jānāti,",
  "atk-abh02a:2060_14": "dutiyaṃ kammantaravipākantarameva,",
  "atk-abh02a:2060_15": "tatiyaṃ kammaparicchedameva,",
  "atk-abh02a:2060_16": "catutthaṃ dhātunānattakaraṇameva,",
  "atk-abh02a:2060_17": "pañcamaṃ sattānaṃ ajjhāsayādhimuttimeva,",
  "atk-abh02a:2060_18": "chaṭṭhaṃ indriyānaṃ tikkhamudubhāvameva,",
  "atk-abh02a:2060_19": "sattamaṃ jhānādīhi saddhiṃ tesaṃ saṃkilesādimeva,",
  "atk-abh02a:2060_20": "aṭṭhamaṃ pubbenivutthakhandhasantatimeva,",
  "atk-abh02a:2060_21": "navamaṃ sattānaṃ cutipaṭisandhimeva,",
  "atk-abh02a:2060_22": "dasamaṃ saccaparicchedameva.",
  "atk-abh02a:2060_23": "Sabbaññutañāṇaṃ pana etehi jānitabbañca tato uttaritarañca pajānāti.",
  "atk-abh02a:2060_24": "Etesaṃ pana kiccaṃ na sabbaṃ karoti.",
  "atk-abh02a:2060_25": "Tañhi jhānaṃ hutvā appetuṃ na sakkoti,",
  "atk-abh02a:2060_26": "iddhi hutvā vikubbituṃ na sakkoti,",
  "atk-abh02a:2060_27": "maggo hutvā kilese khepetuṃ na sakkoti.",
  "atk-abh02a:2061_0": "Apica paravādī evaṃ pucchitabbo –",
  "atk-abh02a:2061_1": "“dasabalañāṇaṃ nāma etaṃ savitakkasavicāraṃ,",
  "atk-abh02a:2061_2": "avitakkavicāramattaṃ,",
  "atk-abh02a:2061_3": "avitakkāvicāraṃ,",
  "atk-abh02a:2061_4": "kāmāvacaraṃ,",
  "atk-abh02a:2061_5": "rūpāvacaraṃ,",
  "atk-abh02a:2061_6": "arūpāvacaraṃ, lokiyaṃ,",
  "atk-abh02a:2061_7": "lokuttara”nti?",
  "atk-abh02a:2061_8": "Jānanto “paṭipāṭiyā satta ñāṇāni savitakkasavicārānī”ti vakkhati;",
  "atk-abh02a:2061_9": "tato “parāni dve ñāṇāni avitakkāvicārānī”ti vakkhati;",
  "atk-abh02a:2061_10": "“āsavakkhayañāṇaṃ siyā savitakkasavicāraṃ,",
  "atk-abh02a:2061_11": "siyā avitakkavicāramattaṃ,",
  "atk-abh02a:2061_12": "siyā avitakkavicāra”nti vakkhati.",
  "atk-abh02a:2061_13": "Tathā “paṭipāṭiyā satta kāmāvacarāni,",
  "atk-abh02a:2061_14": "tato dve rūpāvacarāni,",
  "atk-abh02a:2061_15": "avasāne ekaṃ lokuttara”nti vakkhati;",
  "atk-abh02a:2061_16": "“sabbaññutañāṇaṃ pana savitakkasavicārameva,",
  "atk-abh02a:2061_17": "kāmāvacarameva,",
  "atk-abh02a:2061_18": "lokiyamevā”ti vakkhati.",
  "atk-abh02a:2061_19": "Iti aññadeva dasabalañāṇaṃ,",
  "atk-abh02a:2061_20": "aññaṃ sabbaññutañāṇanti.",
  "atk-abh02a:2062_0": "Sammohavinodaniyā vibhaṅgaṭṭhakathāya",
  "atk-abh02a:2063_0": "Ñāṇavibhaṅgavaṇṇanā niṭṭhitā.",
  "atk-abh02a:2064_0": "17. Khuddakavatthuvibhaṅgo",
  "atk-abh02a:2065_0": "1. Ekakamātikādivaṇṇanā",
  "atk-abh02a:2066_0": "832.",
  "atk-abh02a:2066_1": "Idāni tadanantare khuddakavatthuvibhaṅgepi paṭhamaṃ mātikaṃ ṭhapetvā nikkhittapadānukkamena niddeso kato.",
  "atk-abh02a:2066_2": "Tatrāyaṃ nikkhepaparicchedo.",
  "atk-abh02a:2066_3": "Ādito tāva jātimadotiādayo tesattati ekakā nikkhittā,",
  "atk-abh02a:2066_4": "tato kodho ca upanāho cātiādayo aṭṭhārasa dukā,",
  "atk-abh02a:2066_5": "akusalamūlādayo pañcatiṃsa tikā,",
  "atk-abh02a:2066_6": "āsavacatukkādayo cuddasa catukkā,",
  "atk-abh02a:2066_7": "orambhāgiyasaṃyojanādayo pannarasa pañcakā,",
  "atk-abh02a:2066_8": "vivādamūlādayo cuddasa chakkā,",
  "atk-abh02a:2066_9": "anusayādayo satta sattakā,",
  "atk-abh02a:2066_10": "kilesavatthuādayo aṭṭha aṭṭhakā,",
  "atk-abh02a:2066_11": "āghātavatthuādayo nava navakā,",
  "atk-abh02a:2066_12": "kilesavatthuādayo satta dasakā,",
  "atk-abh02a:2066_13": "ajjhattikassa upādāya aṭṭhārasa taṇhāvicaritānītiādayo cha aṭṭhārasakāti sabbānipi etāni aṭṭha kilesasatāni nikkhittānīti veditabbāni.",
  "atk-abh02a:2066_14": "Ayaṃ tāva nikkhepaparicchedo.",
  "atk-abh02a:2067_0": "(1.) Ekakaniddesavaṇṇanā",
  "atk-abh02a:2068_0": "843- 844.",
  "atk-abh02a:2068_1": "Idāni yathānikkhittāya mātikāya tattha katamo jātimadotiādinā nayena āraddhe niddesavāre jātiṃ paṭiccāti jātiṃ nissāya.",
  "atk-abh02a:2068_2": "Ettha ca atthipaṭiccaṃ nāma kathitaṃ,",
  "atk-abh02a:2068_3": "tasmā jātiyā satīti ayamettha attho.",
  "atk-abh02a:2068_4": "Gottaṃ paṭiccātiādīsupi eseva nayo.",
  "atk-abh02a:2068_5": "Madanavasena mado.",
  "atk-abh02a:2068_6": "Majjanākāro majjanā.",
  "atk-abh02a:2068_7": "Majjitabhāvo majjitattaṃ.",
  "atk-abh02a:2068_8": "Māno maññanātiādīni heṭṭhā dhammasaṅgahaṭṭhakathāyaṃ vuttatthāneva.",
  "atk-abh02a:2068_9": "Ayaṃ vuccatīti ayaṃ evaṃ jātiyā sati taṃ jātiṃ nissāya uppanno majjanākārappavatto māno jātimadoti vuccati.",
  "atk-abh02a:2068_10": "Svāyaṃ khattiyādīnaṃ catunnampi vaṇṇānaṃ uppajjati.",
  "atk-abh02a:2068_11": "Jātisampanno hi khattiyo ‘mādiso añño natthi.",
  "atk-abh02a:2068_12": "Avasesā antarā uṭṭhāya khattiyā jātā.",
  "atk-abh02a:2068_13": "Ahaṃ pana vaṃsāgatakhattiyo’ti mānaṃ karoti.",
  "atk-abh02a:2068_14": "Brāhmaṇādīsupi eseva nayo.",
  "atk-abh02a:2068_15": "Gottamadaniddesādīsupi imināvupāyena attho veditabbo.",
  "atk-abh02a:2068_16": "Khattiyopi hi ‘ahaṃ koṇḍaññagotto,",
  "atk-abh02a:2068_17": "ahaṃ ādiccagotto’ti mānaṃ karoti.",
  "atk-abh02a:2068_18": "Brāhmaṇopi ‘ahaṃ kassapagotto,",
  "atk-abh02a:2068_19": "ahaṃ bhāradvājagotto’ti mānaṃ karoti.",
  "atk-abh02a:2068_20": "Vessopi suddopi attano attano kulagottaṃ nissāya mānaṃ karoti.",
  "atk-abh02a:2068_21": "Aṭṭhārasāpi seṇiyo ‘ekissā seṇiyā jātamhā’ti mānaṃ karontiyeva.",
  "atk-abh02a:2069_0": "Ārogyamadādīsu ‘ahaṃ arogo,",
  "atk-abh02a:2069_1": "avasesā rogabahulā,",
  "atk-abh02a:2069_2": "gadduhanamattampi mayhaṃ byādhi nāma natthī’ti majjanavasena uppanno māno ārogyamado nāma.",
  "atk-abh02a:2070_0": "‘Ahaṃ taruṇo,",
  "atk-abh02a:2070_1": "avasesasattānaṃ attabhāvo papāte ṭhitarukkhasadiso,",
  "atk-abh02a:2070_2": "ahaṃ pana paṭhamavaye ṭhito’ti majjanavasena uppanno māno yobbanamado nāma.",
  "atk-abh02a:2071_0": "‘Ahaṃ ciraṃ jīviṃ,",
  "atk-abh02a:2071_1": "ciraṃ jīvāmi,",
  "atk-abh02a:2071_2": "ciraṃ jīvissāmi;",
  "atk-abh02a:2071_3": "sukhaṃ jīviṃ,",
  "atk-abh02a:2071_4": "sukhaṃ jīvāmi,",
  "atk-abh02a:2071_5": "sukhaṃ jīvissāmī’ti majjanavasena uppanno māno jīvitamado nāma.",
  "atk-abh02a:2072_0": "‘Ahaṃ lābhī,",
  "atk-abh02a:2072_1": "avasesā sattā appalābhā,",
  "atk-abh02a:2072_2": "mayhaṃ pana lābhassa pamāṇaṃ nāma natthī’ti majjanavasena uppanno māno lābhamado nāma.",
  "atk-abh02a:2073_0": "‘Avasesā sattā yaṃ vā taṃ vā labhanti,",
  "atk-abh02a:2073_1": "ahaṃ pana sukataṃ paṇītaṃ cīvarādipaccayaṃ labhāmī’ti majjanavasena uppanno māno sakkāramado nāma.",
  "atk-abh02a:2074_0": "‘Avasesabhikkhūnaṃ pādapiṭṭhiyaṃ akkamitvā gacchantā manussā ayaṃ samaṇotipi na vandanti,",
  "atk-abh02a:2074_1": "maṃ pana disvāva vandanti,",
  "atk-abh02a:2074_2": "pāsāṇacchattaṃ viya garuṃ katvā aggikkhandhaṃ viya ca durāsadaṃ katvā maññantī’ti majjanavasena uppanno māno garukāramado nāma.",
  "atk-abh02a:2075_0": "‘Uppanno pañho mayhameva mukhena chijjati,",
  "atk-abh02a:2075_1": "bhikkhācāraṃ gacchantāpi mameva purato katvā parivāretvā gacchantī’ti majjanavasena uppanno māno purekkhāramado nāma.",
  "atk-abh02a:2076_0": "Agārikassa tāva mahāparivārassa ‘purisasatampi purisasahassampi maṃ parivāreti,’ anagāriyassa pana ‘samaṇasatampi samaṇasahassampi maṃ parivāreti,",
  "atk-abh02a:2076_1": "sesā appaparivārā,",
  "atk-abh02a:2076_2": "ahaṃ mahāparivāro ceva suciparivāro cā’ti majjanavasena uppanno māno parivāramado nāma.",
  "atk-abh02a:2077_0": "Bhogo pana kiñcāpi lābhaggahaṇeneva gahito hoti,",
  "atk-abh02a:2077_1": "imasmiṃ pana ṭhāne nikkheparāsi nāma gahito;",
  "atk-abh02a:2077_2": "tasmā ‘avasesā sattā attano paribhogamattampi na labhanti,",
  "atk-abh02a:2077_3": "mayhaṃ pana nidhānagatasseva dhanassa pamāṇaṃ natthī’ti majjanavasena uppanno māno bhogamado nāma.",
  "atk-abh02a:2078_0": "Vaṇṇaṃ paṭiccāti sarīravaṇṇampi guṇavaṇṇampi paṭicca.",
  "atk-abh02a:2078_1": "‘Avasesā sattā dubbaṇṇā durūpā,",
  "atk-abh02a:2078_2": "ahaṃ pana abhirūpo pāsādiko;",
  "atk-abh02a:2078_3": "avasesā sattā nigguṇā patthaṭaakittino,",
  "atk-abh02a:2078_4": "mayhaṃ pana kittisaddo devamanussesu pākaṭo –",
  "atk-abh02a:2078_5": "itipi thero bahussuto,",
  "atk-abh02a:2078_6": "itipi sīlavā,",
  "atk-abh02a:2078_7": "itipi dhutaguṇayutto’ti majjanavasena uppanno māno vaṇṇamado nāma.",
  "atk-abh02a:2079_0": "‘Avasesā sattā appassutā, ahaṃ pana bahussuto’ti majjanavasena uppanno māno sutamado nāma.",
  "atk-abh02a:2080_0": "‘Avasesā sattā appaṭibhānā,",
  "atk-abh02a:2080_1": "mayhaṃ pana paṭibhānassa pamāṇaṃ natthī’ti majjanavasena uppanno māno paṭibhānamado nāma.",
  "atk-abh02a:2081_0": "‘Ahaṃ rattaññū asukaṃ buddhavaṃsaṃ,",
  "atk-abh02a:2081_1": "rājavaṃsaṃ,",
  "atk-abh02a:2081_2": "janapadavaṃsaṃ,",
  "atk-abh02a:2081_3": "gāmavaṃsaṃ,",
  "atk-abh02a:2081_4": "rattindivaparicchedaṃ,",
  "atk-abh02a:2081_5": "nakkhattamuhuttayogaṃ jānāmī’ti majjanavasena uppanno māno rattaññumado nāma.",
  "atk-abh02a:2082_0": "‘Avasesā bhikkhū antarā piṇḍapātikā jātā,",
  "atk-abh02a:2082_1": "ahaṃ pana jātipiṇḍapātiko’ti majjanavasena uppanno māno piṇḍapātikamado nāma.",
  "atk-abh02a:2083_0": "‘Avasesā sattā uññātā avaññātā,",
  "atk-abh02a:2083_1": "ahaṃ pana anuññāto anavaññāto’ti majjanavasena uppanno māno anavaññātamado nāma.",
  "atk-abh02a:2084_0": "‘Avasesānaṃ iriyāpatho apāsādiko,",
  "atk-abh02a:2084_1": "mayhaṃ pana pāsādiko’ti majjanavasena uppanno māno iriyāpathamado nāma.",
  "atk-abh02a:2085_0": "‘Avasesā sattā chinnapakkhakākasadisā,",
  "atk-abh02a:2085_1": "ahaṃ pana mahiddhiko mahānubhāvo’ti vā ‘ahaṃ yaṃ yaṃ kammaṃ karomi,",
  "atk-abh02a:2085_2": "taṃ taṃ ijjhatī’ti vā majjanavasena uppanno māno iddhimado nāma.",
  "atk-abh02a:2086_0": "Heṭṭhā parivāraggahaṇena yaso gahitova hoti.",
  "atk-abh02a:2086_1": "Imasmiṃ pana ṭhāne upaṭṭhākamado nāma gahito.",
  "atk-abh02a:2086_2": "So agārikenapi anagārikenapi dīpetabbo.",
  "atk-abh02a:2086_3": "Agāriko hi ekacco aṭṭhārasasu seṇīsu ekissā jeṭṭhako hoti,",
  "atk-abh02a:2086_4": "tassa ‘avasese purise ahaṃ paṭṭhapemi,",
  "atk-abh02a:2086_5": "ahaṃ vicāremī’ti;",
  "atk-abh02a:2086_6": "anagārikopi ekacco katthaci jeṭṭhako hoti,",
  "atk-abh02a:2086_7": "tassa ‘avasesā bhikkhū mayhaṃ ovāde vattanti,",
  "atk-abh02a:2086_8": "ahaṃ jeṭṭhako’ti majjanavasena uppanno māno yasamado nāma.",
  "atk-abh02a:2087_0": "‘Avasesā sattā dussīlā,",
  "atk-abh02a:2087_1": "ahaṃ pana sīlavā’ti majjanavasena uppanno māno sīlamado nāma.",
  "atk-abh02a:2087_2": "‘Avasesasattānaṃ kukkuṭassa udakapānamattepi kāle cittekaggatā natthi,",
  "atk-abh02a:2087_3": "ahaṃ pana upacārappanānaṃ lābhī’ti majjanavasena uppanno māno jhānamado nāma.",
  "atk-abh02a:2088_0": "‘Avasesā sattā nissippā,",
  "atk-abh02a:2088_1": "ahaṃ pana sippavā’ti majjanavasena uppanno māno sippamado nāma.",
  "atk-abh02a:2088_2": "‘Avasesā sattā rassā,",
  "atk-abh02a:2088_3": "ahaṃ pana dīgho’ti majjanavasena uppanno māno ārohamado nāma.",
  "atk-abh02a:2088_4": "‘Avasesā sattā rassā vā honti dīghā vā,",
  "atk-abh02a:2088_5": "ahaṃ nigrodhaparimaṇḍalo’ti majjanavasena uppanno māno pariṇāhamado nāma.",
  "atk-abh02a:2088_6": "‘Avasesasattānaṃ sarīrasaṇṭhānaṃ virūpaṃ bībhacchaṃ,",
  "atk-abh02a:2088_7": "mayhaṃ pana manāpaṃ pāsādika’nti majjanavasena uppanno māno saṇṭhānamado nāma.",
  "atk-abh02a:2088_8": "‘Avasesānaṃ sattānaṃ sarīre bahū dosā,",
  "atk-abh02a:2088_9": "mayhaṃ pana sarīre kesaggamattampi vajjaṃ natthī’ti majjanavasena uppanno māno pāripūrimado nāma.",
  "atk-abh02a:2089_0": "845.",
  "atk-abh02a:2089_1": "Iminā ettakena ṭhānena savatthukaṃ mānaṃ kathetvā idāni avatthukaṃ nibbattitamānameva dassento tattha katamo madotiādimāha.",
  "atk-abh02a:2089_2": "Taṃ uttānatthameva.",
  "atk-abh02a:2090_0": "846.",
  "atk-abh02a:2090_1": "Pamādaniddese cittassa vossaggoti imesu ettakesu ṭhānesu satiyā aniggaṇhitvā cittassa vossajjanaṃ;",
  "atk-abh02a:2090_2": "sativirahoti attho.",
  "atk-abh02a:2090_3": "Vossaggānuppadānanti vossaggassa anuppadānaṃ;",
  "atk-abh02a:2090_4": "punappunaṃ vissajjananti attho.",
  "atk-abh02a:2090_5": "Asakkaccakiriyatāti etesaṃ dānādīnaṃ kusaladhammānaṃ bhāvanāya puggalassa vā deyyadhammassa vā asakkaccakaraṇavasena asakkaccakiriyā.",
  "atk-abh02a:2090_6": "Satatabhāvo sātaccaṃ.",
  "atk-abh02a:2090_7": "Na satatabhāvo asātaccaṃ.",
  "atk-abh02a:2090_8": "Na sātaccakiriyatā asātaccakiriyatā.",
  "atk-abh02a:2090_9": "Anaṭṭhitakaraṇaṃ anaṭṭhitakiriyatā.",
  "atk-abh02a:2090_10": "Yathā nāma kakaṇṭako thokaṃ gantvā thokaṃ tiṭṭhati,",
  "atk-abh02a:2090_11": "na nirantaraṃ gacchati,",
  "atk-abh02a:2090_12": "evameva yo puggalo ekadivasaṃ dānaṃ vā datvā pūjaṃ vā katvā dhammaṃ vā sutvā samaṇadhammaṃ vā katvā puna cirassaṃ karoti,",
  "atk-abh02a:2090_13": "na nirantaraṃ pavatteti,",
  "atk-abh02a:2090_14": "tassa sā kiriyā anaṭṭhitakiriyatāti vuccati.",
  "atk-abh02a:2090_15": "Olīnavuttitāti nirantarakaraṇasaṅkhātassa vipphārasseva abhāvena līnavuttitā.",
  "atk-abh02a:2090_16": "Nikkhittachandatāti kusalakiriyāya vīriyachandassa nikkhittabhāvo.",
  "atk-abh02a:2090_17": "Nikkhittadhuratāti vīriyadhurassa oropanaṃ,",
  "atk-abh02a:2090_18": "osakkitamānasatāti attho.",
  "atk-abh02a:2090_19": "Anadhiṭṭhānanti kusalakaraṇe patiṭṭhābhāvo.",
  "atk-abh02a:2090_20": "Ananuyogoti ananuyuñjanaṃ.",
  "atk-abh02a:2090_21": "Pamādoti pamajjanaṃ.",
  "atk-abh02a:2090_22": "Yo evarūpo pamādoti idaṃ atthapariyāyassa byañjanapariyāyassa ca pariyantābhāvato ākāradassanaṃ.",
  "atk-abh02a:2090_23": "Idaṃ vuttaṃ hoti –",
  "atk-abh02a:2090_24": "yvāyaṃ ādito paṭṭhāya dassito pamādo,",
  "atk-abh02a:2090_25": "yo aññopi evamākāro evaṃjātiko pamādo pamajjanākāravasena pamajjanā,",
  "atk-abh02a:2090_26": "pamajjitabhāvavasena pamajjitattanti saṅkhaṃ gato –",
  "atk-abh02a:2090_27": "ayaṃ vuccati pamādoti.",
  "atk-abh02a:2090_28": "Lakkhaṇato panesa pañcasu kāmaguṇesu sativossaggalakkhaṇo,",
  "atk-abh02a:2090_29": "tattheva satiyā vissaṭṭhākāro veditabbo.",
  "atk-abh02a:2091_0": "847.",
  "atk-abh02a:2091_1": "Thambhaniddese thaddhaṭṭhena thambho;",
  "atk-abh02a:2091_2": "khaliyā thaddhasāṭakassa viya cittassa thaddhatā ettha kathitā.",
  "atk-abh02a:2091_3": "Thambhanākāro thambhanā.",
  "atk-abh02a:2091_4": "Thambhitassa bhāvo thambhitattaṃ.",
  "atk-abh02a:2091_5": "Kakkhaḷassa puggalassa bhāvo kakkhaḷiyaṃ.",
  "atk-abh02a:2091_6": "Pharusassa puggalassa bhāvo phārusiyaṃ.",
  "atk-abh02a:2091_7": "Abhivādanādisāmīcirahānaṃ tassā sāmīciyā akaraṇavasena ujumeva ṭhapitacittabhāvo ujucittatā.",
  "atk-abh02a:2091_8": "Thaddhassa amuduno bhāvo amudutā.",
  "atk-abh02a:2091_9": "Ayaṃ vuccatīti ayaṃ thambho nāma vuccati,",
  "atk-abh02a:2091_10": "yena samannāgato puggalo gilitanaṅgalasīso viya ajagaro,",
  "atk-abh02a:2091_11": "vātabharitā viya bhastā cetiyaṃ vā vuḍḍhatare vā disvā onamituṃ na sakkoti,",
  "atk-abh02a:2091_12": "pariyanteneva carati.",
  "atk-abh02a:2091_13": "Svāyaṃ cittassa uddhumātabhāvalakkhaṇoti veditabbo.",
  "atk-abh02a:2092_0": "848.",
  "atk-abh02a:2092_1": "Sārambhaniddese sārambhanavasena sārambho.",
  "atk-abh02a:2092_2": "Paṭippharitvā sārambho paṭisārambho.",
  "atk-abh02a:2092_3": "Sārambhanākāro sārambhanā.",
  "atk-abh02a:2092_4": "Paṭippharitvā sārambhanā paṭisārambhanā.",
  "atk-abh02a:2092_5": "Paṭisārambhitassa bhāvo paṭisārambhitattaṃ.",
  "atk-abh02a:2092_6": "Ayaṃ vuccatīti ayaṃ sārambho nāma vuccati.",
  "atk-abh02a:2092_7": "Svāyaṃ lakkhaṇato karaṇuttariyalakkhaṇo nāma vuccati,",
  "atk-abh02a:2092_8": "yena samannāgato puggalo taddiguṇaṃ taddiguṇaṃ karoti.",
  "atk-abh02a:2092_9": "Agāriko samāno ekenekasmiṃ gharavatthusmiṃ sajjite aparo dve vatthūni sajjeti,",
  "atk-abh02a:2092_10": "aparo cattāri,",
  "atk-abh02a:2092_11": "aparo aṭṭha,",
  "atk-abh02a:2092_12": "aparo soḷasa.",
  "atk-abh02a:2092_13": "Anagāriko samāno ekenekasmiṃ nikāye gahite,",
  "atk-abh02a:2092_14": "‘nāhaṃ etassa heṭṭhā bhavissāmī’ti aparo dve gaṇhāti,",
  "atk-abh02a:2092_15": "aparo tayo,",
  "atk-abh02a:2092_16": "aparo cattāro,",
  "atk-abh02a:2092_17": "aparo pañca.",
  "atk-abh02a:2092_18": "Sārambhavasena hi gaṇhituṃ na vaṭṭati.",
  "atk-abh02a:2092_19": "Akusalapakkho esa nirayagāmimaggo.",
  "atk-abh02a:2092_20": "Kusalapakkhavasena pana ekasmiṃ ekaṃ salākabhattaṃ dente dve dātuṃ,",
  "atk-abh02a:2092_21": "dve dente cattāri dātuṃ vaṭṭati.",
  "atk-abh02a:2092_22": "Bhikkhunāpi parena ekasmiṃ nikāye gahite,",
  "atk-abh02a:2092_23": "‘dve nikāye gahetvā sajjhāyantassa me phāsu hotī’ti vivaṭṭapakkhe ṭhatvā taduttari gaṇhituṃ vaṭṭati.",
  "atk-abh02a:2093_0": "849.",
  "atk-abh02a:2093_1": "Atricchatāniddese yathā ariyavaṃsasutte ‘lāmakalāmakaṭṭho itarītaraṭṭho’ evaṃ aggahetvā cīvarādīsu yaṃ yaṃ laddhaṃ hoti,",
  "atk-abh02a:2093_2": "tena tena asantuṭṭhassa;",
  "atk-abh02a:2093_3": "gihino vā pana rūpasaddagandharasaphoṭṭhabbesu yaṃ yaṃ laddhaṃ hoti,",
  "atk-abh02a:2093_4": "tena tena asantuṭṭhassa.",
  "atk-abh02a:2093_5": "Bhiyyokamyatāti visesakāmatā.",
  "atk-abh02a:2093_6": "Icchanakavasena icchā.",
  "atk-abh02a:2093_7": "Icchāva icchāgatā,",
  "atk-abh02a:2093_8": "icchanākāro vā.",
  "atk-abh02a:2093_9": "Attano lābhaṃ aticca icchanabhāvo aticchatā.",
  "atk-abh02a:2093_10": "Rāgotiādīni heṭṭhā vuttatthāneva.",
  "atk-abh02a:2093_11": "Ayaṃ vuccatīti ayaṃ aticchatā nāma vuccati.",
  "atk-abh02a:2093_12": "Atricchatātipi etissā eva nāmaṃ.",
  "atk-abh02a:2093_13": "Lakkhaṇato pana sakalābhe asantuṭṭhi paralābhe ca patthanā –",
  "atk-abh02a:2093_14": "etaṃ atricchatālakkhaṇaṃ.",
  "atk-abh02a:2093_15": "Atricchapuggalassa hi attanā laddhaṃ paṇītampi lāmakaṃ viya khāyati,",
  "atk-abh02a:2093_16": "parena laddhaṃ lāmakampi paṇītaṃ viya khāyati;",
  "atk-abh02a:2093_17": "ekabhājane pakkayāgu vā bhattaṃ vā pūvo vā attano patte pakkhitto lāmako viya,",
  "atk-abh02a:2093_18": "parassa patte paṇīto viya khāyati.",
  "atk-abh02a:2093_19": "Ayaṃ pana atricchatā pabbajitānampi hoti gihīnampi tiracchānagatānampi.",
  "atk-abh02a:2094_0": "Tatrimāni vatthūni –",
  "atk-abh02a:2094_1": "eko kira kuṭumbiko tiṃsa bhikkhuniyo nimantetvā sapūvaṃ bhattaṃ adāsi.",
  "atk-abh02a:2094_2": "Saṅghattherī sabbabhikkhūnīnaṃ patte pūvaṃ parivattāpetvā pacchā attanā laddhameva khādi.",
  "atk-abh02a:2094_3": "Bārāṇasirājāpi ‘aṅgārapakkamaṃsaṃ khādissāmī’ti deviṃ ādāya araññaṃ paviṭṭho ekaṃ kinnariṃ disvā,",
  "atk-abh02a:2094_4": "deviṃ pahāya,",
  "atk-abh02a:2094_5": "tassānupadaṃ gato.",
  "atk-abh02a:2094_6": "Devī nivattitvā assamapadaṃ gantvā kasiṇaparikammaṃ katvā aṭṭha samāpattiyo pañca ca abhiññāyo patvā",
  "atk-abh02a:2094_7": "nisinnā rājānaṃ āgacchantaṃ disvā ākāse uppatitvā agamāsi.",
  "atk-abh02a:2094_8": "Rukkhe adhivatthā devatā imaṃ gāthamāha –",
  "atk-abh02a:2095_0": "Atricchaṃ atilobhena, atilobhamadena ca;",
  "atk-abh02a:2096_0": "Evaṃ hāyati atthamhā, ahaṃva asitābhuyāti. ;",
  "atk-abh02a:2097_0": "Yathā candakinnariṃ patthayanto asitābhuyā rājadhītāya hīno parihīno,",
  "atk-abh02a:2097_1": "evaṃ atricchaṃ atilobhena atthamha hāyati jīyatīti devatā raññā saddhiṃ keḷimakāsi.",
  "atk-abh02a:2098_0": "Kassapabuddhakālepi mittavindako nāma seṭṭhiputto assaddho appasanno mātarā ‘tāta,",
  "atk-abh02a:2098_1": "ajja uposathiko hutvā vihāre sabbarattiṃ dhammasavanaṃ suṇa,",
  "atk-abh02a:2098_2": "sahassaṃ te dassāmī’ti vutte dhanalobhena uposathaṅgāni samādāya vihāraṃ gantvā ‘idaṃ ṭhānaṃ akutobhaya’nti",
  "atk-abh02a:2098_3": "sallakkhetvā dhammāsanassa heṭṭhā nipanno sabbarattiṃ niddāyitvā gharaṃ agamāsi.",
  "atk-abh02a:2098_4": "Mātā pātova yāguṃ pacitvā upanāmesi.",
  "atk-abh02a:2098_5": "So sahassaṃ gahetvāva yāguṃ pivi.",
  "atk-abh02a:2098_6": "Athassa etadahosi –",
  "atk-abh02a:2098_7": "‘dhanaṃ saṃharissāmī’ti.",
  "atk-abh02a:2098_8": "So nāvāya samuddaṃ pakkhanditukāmo ahosi.",
  "atk-abh02a:2098_9": "Atha naṃ mātā “tāta,",
  "atk-abh02a:2098_10": "imasmiṃ kule cattālīsakoṭidhanaṃ atthi;",
  "atk-abh02a:2098_11": "alaṃ gamanenā”ti vāresi.",
  "atk-abh02a:2098_12": "So tassā vacanaṃ anādiyitvā gacchati eva.",
  "atk-abh02a:2098_13": "Sā purato aṭṭhāsi.",
  "atk-abh02a:2098_14": "Atha naṃ kujjhitvā ‘ayaṃ mayhaṃ purato tiṭṭhatī’ti pādena paharitvā patitaṃ mātaraṃ antaraṃ katvā agamāsi.",
  "atk-abh02a:2098_15": "Mātā uṭṭhahitvā “mādisāya mātari evarūpaṃ kammaṃ katvā gatassa me gataṭṭhāne sukhaṃ bhavissatī”ti evaṃsaññī nāma tvaṃ puttāti āha.",
  "atk-abh02a:2098_16": "Tassa nāvaṃ āruyha gacchato sattame divase nāvā aṭṭhāsi.",
  "atk-abh02a:2098_17": "Atha te manussā “addhā ettha pāpapuriso atthi;",
  "atk-abh02a:2098_18": "salākaṃ dethā”ti salākā dīyamānā tasseva tikkhattuṃ pāpuṇi.",
  "atk-abh02a:2098_19": "Te tassa uḷumpaṃ datvā taṃ samudde pakkhipiṃsu.",
  "atk-abh02a:2098_20": "So ekaṃ dīpaṃ gantvā vimānapetīhi saddhiṃ sampattiṃ anubhavanto tāhi “purato mā agamāsī”ti vuccamānopi",
  "atk-abh02a:2098_21": "taddiguṇaṃ sampattiṃ passanto anupubbena khuracakkadharaṃ ekaṃ purisaṃ addasa.",
  "atk-abh02a:2098_22": "Tassa taṃ cakkaṃ padumapupphaṃ viya upaṭṭhāti.",
  "atk-abh02a:2098_23": "So taṃ āha – “ambho,",
  "atk-abh02a:2098_24": "idaṃ tayā piḷandhapadumaṃ mayhaṃ dehī”ti. “Nayidaṃ, sāmi, padumaṃ;",
  "atk-abh02a:2098_25": "khuracakkaṃ eta”nti.",
  "atk-abh02a:2098_26": "So “vañcesi maṃ tvaṃ.",
  "atk-abh02a:2098_27": "Kiṃ me padumaṃ na diṭṭhapubba”nti vatvā “tvañhi lohitacandanaṃ limpetvā piḷandhanaṃ padumapupphaṃ mayhaṃ na dātukāmosī”ti āha.",
  "atk-abh02a:2098_28": "So cintesi –",
  "atk-abh02a:2098_29": "‘ayampi mayā katasadisaṃ kammaṃ katvā tassa phalaṃ anubhavitukāmo’ti.",
  "atk-abh02a:2098_30": "Atha naṃ “handa re”ti vatvā tassa matthake cakkaṃ pakkhipitvā palāyi.",
  "atk-abh02a:2098_31": "Etamatthaṃ viditvā satthā imaṃ gāthamāha –",
  "atk-abh02a:2099_0": "“Catubbhi aṭṭhajjhagamā, aṭṭhahi pica soḷasa;",
  "atk-abh02a:2100_0": "Soḷasāhi ca bāttiṃsa, atricchaṃ cakkamāsado;",
  "atk-abh02a:2101_0": "Icchāhatassa posassa, cakkaṃ bhamati matthake”ti. ;",
  "atk-abh02a:2102_0": "Aññataropi atriccho amacco sakavisayaṃ atikkamitvā paravisayaṃ pāvisi.",
  "atk-abh02a:2102_1": "Tattha pothito palāyitvā ekassa tāpasassa vasanaṭṭhānaṃ pavisitvā uposathaṅgāni adhiṭṭhāya nipajji.",
  "atk-abh02a:2102_2": "So tāpasena ‘kiṃ te kata’nti pucchito imā gāthāyo abhāsi –",
  "atk-abh02a:2103_0": "“Sakaṃ niketaṃ atihīḷayāno,",
  "atk-abh02a:2104_0": "Atricchatā mallagāmaṃ agacchiṃ;",
  "atk-abh02a:2105_0": "Tato janā nikkhamitvāna gāmā,",
  "atk-abh02a:2106_0": "Kodaṇḍakena paripothayiṃsu maṃ.",
  "atk-abh02a:2107_0": "“So bhinnasīso ruhiramakkhitaṅgo,",
  "atk-abh02a:2108_0": "Paccāgamāsiṃ sakaṃ niketaṃ;",
  "atk-abh02a:2109_0": "Tasmā ahaṃ posathaṃ pālayāmi,",
  "atk-abh02a:2110_0": "Atricchatā mā punarāgamāsī”ti. ;",
  "atk-abh02a:2111_0": "850.",
  "atk-abh02a:2111_1": "Mahicchatāniddese mahantāni vatthūni icchati,",
  "atk-abh02a:2111_2": "mahatī vāssa icchāti mahiccho,",
  "atk-abh02a:2111_3": "tassa bhāvo mahicchatā.",
  "atk-abh02a:2111_4": "Lakkhaṇato pana asantaguṇasambhāvanatā paṭiggahaṇe ca paribhoge ca amattaññutā –",
  "atk-abh02a:2111_5": "etaṃ mahicchatālakkhaṇaṃ.",
  "atk-abh02a:2111_6": "Mahiccho hi puggalo yathā nāma kacchapuṭavāṇijo piḷandhanabhaṇḍakaṃ hatthena gahetvā ucchaṅgepi pakkhipitabbayuttakaṃ",
  "atk-abh02a:2111_7": "pakkhipitvā mahājanassa passantasseva “ammā,",
  "atk-abh02a:2111_8": "asukaṃ gaṇhatha,",
  "atk-abh02a:2111_9": "asukaṃ gaṇhathā”ti mukhena saṃvidahati.",
  "atk-abh02a:2111_10": "Evameva so appamattakampi attano sīlaṃ vā ganthaṃ vā dhutaguṇaṃ vā antamaso araññavāsamattakampi mahājanassa jānantasseva sambhāvetukāmo hoti,",
  "atk-abh02a:2111_11": "sambhāvetvā ca pana sakaṭehipi upanīte paccaye ‘ala’nti avatvā gaṇhāti.",
  "atk-abh02a:2111_12": "Tayo hi pūretuṃ na sakkā –",
  "atk-abh02a:2111_13": "aggi upādānena,",
  "atk-abh02a:2111_14": "samuddo udakena,",
  "atk-abh02a:2111_15": "mahiccho paccayehīti.",
  "atk-abh02a:2112_0": "Aggikkhandho samuddo ca, mahiccho cāpi puggalo;",
  "atk-abh02a:2113_0": "Bahuke paccaye dente, tayo pete na pūraye.",
  "atk-abh02a:2114_0": "Mahicchapuggalo hi vijātamātuyāpi manaṃ gaṇhituṃ na sakkoti, pageva upaṭṭhākānaṃ.",
  "atk-abh02a:2115_0": "Tatrimāni vatthūni –",
  "atk-abh02a:2115_1": "eko kira daharabhikkhu piṭṭhapūve piyāyati.",
  "atk-abh02a:2115_2": "Athassa mātā paṭipattiṃ vīmaṃsamānā ‘sace me putto paṭiggahaṇe mattaṃ jānāti,",
  "atk-abh02a:2115_3": "sakalampi naṃ temāsaṃ pūveheva upaṭṭhahissāmī’ti vassūpanāyikadivase parivīmaṃsamānā paṭhamaṃ ekaṃ pūvaṃ adāsi,",
  "atk-abh02a:2115_4": "tasmiṃ niṭṭhite dutiyaṃ,",
  "atk-abh02a:2115_5": "tasmimpi niṭṭhite tatiyaṃ.",
  "atk-abh02a:2115_6": "Daharo ‘ala’nti avatvā khādiyeva.",
  "atk-abh02a:2115_7": "Mātā tassa amattaññubhāvaṃ ñatvā ‘ajjeva me puttena sakalatemāsassa pūvā khāditā’ti dutiyadivasato paṭṭhāya ekapūvampi na adāsi.",
  "atk-abh02a:2116_0": "Tissamahārājāpi devasikaṃ cetiyapabbate bhikkhusaṅghassa dānaṃ dadamāno ‘mahārāja,",
  "atk-abh02a:2116_1": "kiṃ ekameva ṭhānaṃ bhajasi?",
  "atk-abh02a:2116_2": "Kiṃ aññattha dātuṃ na vaṭṭatī’ti jānapadehi vutto dutiyadivase anurādhapure mahādānaṃ dāpesi.",
  "atk-abh02a:2116_3": "Ekabhikkhupi paṭiggahaṇe mattaṃ na aññāsi.",
  "atk-abh02a:2116_4": "Ekamekena paṭiggahitaṃ khādanīyabhojanīyaṃ dve tayo janā ukkhipiṃsu.",
  "atk-abh02a:2116_5": "Rājā dutiyadivase cetiyapabbate bhikkhusaṅghaṃ nimantāpetvā rājantepuraṃ āgatakāle “pattaṃ dethā”ti āha. “Alaṃ, mahārāja,",
  "atk-abh02a:2116_6": "attano pamāṇena bhikkhaṃ gaṇhissatī”ti ekabhikkhupi pattaṃ na adāsi.",
  "atk-abh02a:2116_7": "Sabbe pamāṇayuttakameva paṭiggahesuṃ.",
  "atk-abh02a:2116_8": "Atha rājā āha –",
  "atk-abh02a:2116_9": "“passatha tumhākaṃ bhikkhūsu ekopi mattaṃ na jānāti.",
  "atk-abh02a:2116_10": "Hiyyo kiñci avasesaṃ nāhosi.",
  "atk-abh02a:2116_11": "Ajja gahitaṃ mandaṃ,",
  "atk-abh02a:2116_12": "avasesameva bahū”ti tesaṃ mattaññutāya attamano itaresañca amattaññutāya anattamano ahosi.",
  "atk-abh02a:2117_0": "851.",
  "atk-abh02a:2117_1": "Pāpicchatāniddese assaddho samāno saddhoti maṃ jano jānātūtiādīsu evaṃ icchanto kiṃ karoti?",
  "atk-abh02a:2117_2": "Assaddho saddhākāraṃ dasseti;",
  "atk-abh02a:2117_3": "dussīlādayo sīlavantādīnaṃ ākāraṃ dassenti. Kathaṃ?",
  "atk-abh02a:2117_4": "Assaddho tāva mahāmahadivase manussānaṃ vihāraṃ āgamanavelāya sammajjaniṃ ādāya vihāraṃ sammajjati,",
  "atk-abh02a:2117_5": "kacavaraṃ chaḍḍeti,",
  "atk-abh02a:2117_6": "manussehi diṭṭhabhāvaṃ ñatvā cetiyaṅgaṇaṃ gacchati,",
  "atk-abh02a:2117_7": "tatthāpi sammajjitvā kacavaraṃ chaḍḍeti,",
  "atk-abh02a:2117_8": "vālikaṃ samaṃ karoti,",
  "atk-abh02a:2117_9": "āsanāni dhovati,",
  "atk-abh02a:2117_10": "bodhimhi udakaṃ siñcati.",
  "atk-abh02a:2117_11": "Manussā disvā ‘natthi maññe añño bhikkhu vihārajagganako,",
  "atk-abh02a:2117_12": "ayameva imaṃ vihāraṃ paṭijaggati,",
  "atk-abh02a:2117_13": "saddho thero’ti gamanakāle nimantetvā gacchanti.",
  "atk-abh02a:2117_14": "Dussīlopi upaṭṭhākānaṃ sammukhe vinayadharaṃ upasaṅkamitvā pucchati “bhante,",
  "atk-abh02a:2117_15": "mayi gacchante goṇo ubbiggo.",
  "atk-abh02a:2117_16": "Tena dhāvatā tiṇāni chinnāni.",
  "atk-abh02a:2117_17": "Sammajjantassa me tiṇāni chijjanti.",
  "atk-abh02a:2117_18": "Caṅkamantassa me pāṇakā mīyanti.",
  "atk-abh02a:2117_19": "Kheḷaṃ pātentassa asatiyā tiṇamatthake patati;",
  "atk-abh02a:2117_20": "tattha tattha kiṃ hotī”ti?",
  "atk-abh02a:2117_21": "“Anāpatti, āvuso,",
  "atk-abh02a:2117_22": "asañcicca asatiyā ajānantassā”ti ca vutte “bhante,",
  "atk-abh02a:2117_23": "mayhaṃ garukaṃ viya upaṭṭhāti;",
  "atk-abh02a:2117_24": "suṭṭhu vīmaṃsathā”ti bhaṇati.",
  "atk-abh02a:2117_25": "Taṃ sutvā manussā ‘amhākaṃ ayyo ettakepi kukkuccāyati! Aññasmiṃ oḷārike kiṃ nāma karissati;",
  "atk-abh02a:2117_26": "natthi iminā sadiso sīlavāti pasannā sakkāraṃ karonti.",
  "atk-abh02a:2117_27": "Appassutopi upaṭṭhākamajjhe nisinno “asuko tipiṭakadharo,",
  "atk-abh02a:2117_28": "asuko catunikāyiko mayhaṃ antevāsiko,",
  "atk-abh02a:2117_29": "mama santike tehi dhammo uggahito”ti vadati.",
  "atk-abh02a:2117_30": "Manussā ‘amhākaṃ ayyena sadiso bahussuto natthi,",
  "atk-abh02a:2117_31": "etassa kira santike asukena ca asukena ca dhammo uggahito’ti pasannā sakkāraṃ karonti.",
  "atk-abh02a:2118_0": "Saṅgaṇikārāmopi mahāmahadivase dīghapīṭhañca apassayañca gāhāpetvā vihārapaccante rukkhamūle divāvihāraṃ nisīdati.",
  "atk-abh02a:2118_1": "Manussā āgantvā “thero kuhi”nti pucchanti.",
  "atk-abh02a:2118_2": "“Gaṇṭhikaputtā nāma gaṇṭhikā eva honti.",
  "atk-abh02a:2118_3": "Tena thero evarūpe kāle idha na nisīdati,",
  "atk-abh02a:2118_4": "vihārapaccante divāṭṭhāne dīghacaṅkame viharatī”ti vadanti.",
  "atk-abh02a:2118_5": "Sopi divasabhāgaṃ vītināmetvā nalāṭe makkaṭasuttaṃ alliyāpetvā pīṭhaṃ gāhāpetvā āgamma pariveṇadvāre nisīdati.",
  "atk-abh02a:2118_6": "Manussā “kahaṃ, bhante, gatattha?",
  "atk-abh02a:2118_7": "Āgantvā na addasamhā”ti vadanti. “Upāsakā,",
  "atk-abh02a:2118_8": "antovihāro ākiṇṇo;",
  "atk-abh02a:2118_9": "daharasāmaṇerānaṃ vicaraṇaṭṭhānametaṃ saṭṭhihatthacaṅkame divāṭṭhāne nisīdimhā”ti attano pavivittabhāvaṃ jānāpeti.",
  "atk-abh02a:2119_0": "Kusītopi upaṭṭhākamajjhe nisinno “upāsakā,",
  "atk-abh02a:2119_1": "tumhehi ukkāpāto diṭṭho”ti vadati.",
  "atk-abh02a:2119_2": "“Na passāma, bhante;",
  "atk-abh02a:2119_3": "kāya velāya ahosī”ti ca puṭṭho “amhākaṃ caṅkamanavelāyā”ti vatvā “bhūmicālasaddaṃ assutthā”ti pucchati.",
  "atk-abh02a:2119_4": "“Na suṇāma, bhante;",
  "atk-abh02a:2119_5": "kāya velāyā”ti puṭṭho “majjhimayāme amhākaṃ ālambanaphalakaṃ apassāya ṭhitakāle”ti vatvā “mahāobhāso ahosi;",
  "atk-abh02a:2119_6": "so vo diṭṭho”ti pucchati.",
  "atk-abh02a:2119_7": "“Kāya velāya,",
  "atk-abh02a:2119_8": "bhante”ti ca vutte “mayhaṃ caṅkamamhā otaraṇakāle”ti vadati.",
  "atk-abh02a:2119_9": "Manussā ‘amhākaṃ thero tīsupi yāmesu caṅkameyeva hoti;",
  "atk-abh02a:2119_10": "natthi ayyena sadiso āraddhavīriyo’ti pasannā sakkāraṃ karonti.",
  "atk-abh02a:2120_0": "Muṭṭhassatīpi upaṭṭhākamajjhe nisinno “mayā asukakāle nāma dīghanikāyo uggahito,",
  "atk-abh02a:2120_1": "asukakāle majjhimo,",
  "atk-abh02a:2120_2": "saṃyuttako,",
  "atk-abh02a:2120_3": "aṅguttariko;",
  "atk-abh02a:2120_4": "antarā olokanaṃ nāma natthi,",
  "atk-abh02a:2120_5": "icchiticchataṭṭhāne mukhāruḷhova tanti āgacchati;",
  "atk-abh02a:2120_6": "ime panaññe bhikkhū eḷakā viya mukhaṃ phandāpentā viharantī”ti vadati.",
  "atk-abh02a:2120_7": "Manussā ‘natthi ayyena sadiso upaṭṭhitasatī’ti pasannā sakkāraṃ karonti.",
  "atk-abh02a:2121_0": "Asamāhitopi upaṭṭhākānaṃ sammukhe aṭṭhakathācariye pañhaṃ pucchati –",
  "atk-abh02a:2121_1": "‘kasiṇaṃ nāma kathaṃ bhāveti?",
  "atk-abh02a:2121_2": "Kittakena nimittaṃ uppannaṃ nāma hoti?",
  "atk-abh02a:2121_3": "Kittakena upacāro?",
  "atk-abh02a:2121_4": "Kittakena appanā?",
  "atk-abh02a:2121_5": "Paṭhamassa jhānassa kati aṅgāni?",
  "atk-abh02a:2121_6": "Dutiyassa tatiyassa catutthassa jhānassa kati aṅgāni”ti pucchati.",
  "atk-abh02a:2121_7": "Tehi attano uggahitānurūpena kathitakāle sitaṃ katvā ‘kiṃ, āvuso,",
  "atk-abh02a:2121_8": "evaṃ na hosī’ti vutte ‘vaṭṭati,",
  "atk-abh02a:2121_9": "bhante’ti attano samāpattilābhitaṃ sūceti.",
  "atk-abh02a:2121_10": "Manussā ‘samāpattilābhī ayyo’ti pasannā sakkāraṃ karonti.",
  "atk-abh02a:2122_0": "Duppaññopi upaṭṭhākānaṃ majjhe nisinno ‘majjhimanikāye me pañcattayaṃ olokentassa sahiddhiyāva maggo āgato.",
  "atk-abh02a:2122_1": "Pariyatti nāma amhākaṃ na dukkarā.",
  "atk-abh02a:2122_2": "Pariyattivāvaṭo pana dukkhato na muccatīti pariyattiṃ vissajjayimhā’tiādīni vadanto attano mahāpaññataṃ dīpeti.",
  "atk-abh02a:2122_3": "Evaṃ vadanto panassa sāsane pahāraṃ deti.",
  "atk-abh02a:2122_4": "Iminā sadiso mahācoro nāma natthi.",
  "atk-abh02a:2122_5": "Na hi pariyattidharo dukkhato na muccatīti.",
  "atk-abh02a:2122_6": "Akhīṇāsavopi gāmadārake disvā ‘tumhākaṃ mātāpitaro amhe kiṃ vadantī”ti?",
  "atk-abh02a:2122_7": "“Arahāti vadanti,",
  "atk-abh02a:2122_8": "bhante”ti.",
  "atk-abh02a:2122_9": "‘Yāva chekā gahapatikā,",
  "atk-abh02a:2122_10": "na sakkā vañcetu’nti attano khīṇāsavabhāvaṃ dīpeti.",
  "atk-abh02a:2123_0": "Aññepi cettha cāṭiarahantapārohaarahantādayo veditabbā –",
  "atk-abh02a:2123_1": "eko kira kuhako antogabbhe cāṭiṃ nikhaṇitvā manussānaṃ āgamanakāle pavisati.",
  "atk-abh02a:2123_2": "Manussā ‘kahaṃ thero’ti pucchanti.",
  "atk-abh02a:2123_3": "‘Antogabbhe’ti ca vutte pavisitvā vicinantāpi adisvā nikkhamitvā ‘natthi thero’ti vadanti.",
  "atk-abh02a:2123_4": "‘Antogabbheyeva thero’ti ca vutte puna pavisanti.",
  "atk-abh02a:2123_5": "Thero cāṭito nikkhamitvā pīṭhe nisinno hoti.",
  "atk-abh02a:2123_6": "Tato tehi ‘mayaṃ, bhante,",
  "atk-abh02a:2123_7": "pubbe adisvā nikkhantā,",
  "atk-abh02a:2123_8": "kahaṃ tumhe gatatthā”ti vutte ‘samaṇā nāma attano icchiticchitaṭṭhānaṃ gacchantī’ti vacanena attano khīṇāsavabhāvaṃ dīpeti.",
  "atk-abh02a:2124_0": "Aparopi kuhako ekasmiṃ pabbate paṇṇasālāyaṃ vasati.",
  "atk-abh02a:2124_1": "Paṇṇasālāya ca pacchato papātaṭṭhāne eko kacchakarukkho atthi.",
  "atk-abh02a:2124_2": "Tassa pāroho gantvā parabhāge bhūmiyaṃ patiṭṭhito.",
  "atk-abh02a:2124_3": "Manussā maggenāgantvā nimantenti.",
  "atk-abh02a:2124_4": "So pattacīvaramādāya pārohena otaritvā gāmadvāre attānaṃ dasseti.",
  "atk-abh02a:2124_5": "Tato manussehi pacchā āgantvā ‘katarena maggena āgatattha,",
  "atk-abh02a:2124_6": "bhante’ti puṭṭho ‘samaṇānaṃ āgatamaggo nāma pucchituṃ na vaṭṭati,",
  "atk-abh02a:2124_7": "attano icchiticchitaṭṭhāneneva āgacchantī’ti vacanena khīṇāsavabhāvaṃ dīpeti.",
  "atk-abh02a:2124_8": "Taṃ pana kuhakaṃ eko viddhakaṇṇo ñatvā ‘pariggahessāmi na’nti ekadivasaṃ pārohena otarantaṃ disvā pacchato chinditvā appamattakena ṭhapesi.",
  "atk-abh02a:2124_9": "So ‘pārohato otarissāmī’ti ‘ṭha’nti patito,",
  "atk-abh02a:2124_10": "mattikā patto bhijji.",
  "atk-abh02a:2124_11": "So ‘ñātomhī’ti nikkhamitvā palāyi.",
  "atk-abh02a:2124_12": "Pāpicchassa bhāvo pāpicchatā.",
  "atk-abh02a:2124_13": "Lakkhaṇato pana asantaguṇasambhāvanatā,",
  "atk-abh02a:2124_14": "paṭiggahaṇe ca amattaññutā;",
  "atk-abh02a:2124_15": "etaṃ pāpicchatālakkhaṇanti veditabbaṃ.",
  "atk-abh02a:2125_0": "852.",
  "atk-abh02a:2125_1": "Siṅganiddese vijjhanaṭṭhena siṅgaṃ;",
  "atk-abh02a:2125_2": "nāgarikabhāvasaṅkhātassa kilesasiṅgassetaṃ nāmaṃ.",
  "atk-abh02a:2125_3": "Siṅgārabhāvo siṅgāratā,",
  "atk-abh02a:2125_4": "siṅgārakaraṇākāro vā.",
  "atk-abh02a:2125_5": "Caturabhāvo caturatā.",
  "atk-abh02a:2125_6": "Tathā cāturiyaṃ.",
  "atk-abh02a:2125_7": "Parikkhatabhāvo parikkhatatā;",
  "atk-abh02a:2125_8": "parikhaṇitvā ṭhapitasseva daḷhasiṅgārabhāvassetaṃ nāmaṃ.",
  "atk-abh02a:2125_9": "Itaraṃ tasseva vevacanaṃ.",
  "atk-abh02a:2125_10": "Evaṃ sabbehipi padehi kilesasiṅgāratāva kathitā.",
  "atk-abh02a:2126_0": "853.",
  "atk-abh02a:2126_1": "Tintiṇaniddese tintiṇanti khīyanaṃ.",
  "atk-abh02a:2126_2": "Tintiṇāyanākāro tintiṇāyanā.",
  "atk-abh02a:2126_3": "Tintiṇena ayitassa tintiṇasamaṅgino bhāvo tintiṇāyitattaṃ.",
  "atk-abh02a:2126_4": "Lolupabhāvo loluppaṃ.",
  "atk-abh02a:2126_5": "Itare dve ākārabhāvaniddesā.",
  "atk-abh02a:2126_6": "Pucchañjikatāti lābhalabhanakaṭṭhāne vedhanākampanā nīcavuttitā.",
  "atk-abh02a:2126_7": "Sādhukamyatāti paṇītapaṇītānaṃ patthanā.",
  "atk-abh02a:2126_8": "Evaṃ sabbehipi padehi suvānadoṇiyaṃ kañjiyaṃ pivanakasunakhassa aññaṃ sunakhaṃ disvā bhubhukkaraṇaṃ viya ‘tava santakaṃ,",
  "atk-abh02a:2126_9": "mama santaka’nti kilesavasena khīyanākāro kathito.",
  "atk-abh02a:2127_0": "854.",
  "atk-abh02a:2127_1": "Cāpalyaniddese ākoṭitapaccākoṭitabhāvādīhi cīvarassa maṇḍanā cīvaramaṇḍanā.",
  "atk-abh02a:2127_2": "Maṇivaṇṇacchavikaraṇādīhi pattassa maṇḍanā pattamaṇḍanā.",
  "atk-abh02a:2127_3": "Cittakammādīhi puggalikasenāsanassa maṇḍanā senāsanamaṇḍanā.",
  "atk-abh02a:2127_4": "Imassa vā pūtikāyassāti imassa manussasarīrassa.",
  "atk-abh02a:2127_5": "Yathā hi tadahujātopi siṅgālo jarasiṅgālotveva ūruppamāṇāpi ca gaḷocilatā pūtilatātveva saṅkhaṃ gacchati,",
  "atk-abh02a:2127_6": "evaṃ suvaṇṇavaṇṇopi manussakāyo pūtikāyotveva vuccati.",
  "atk-abh02a:2127_7": "Tassa antarantarā rattavaṇṇapaṇḍuvaṇṇādīhi nivāsanapārupanādīhi sajjanā maṇḍanā nāma.",
  "atk-abh02a:2127_8": "Bāhirānaṃ vā parikkhārānanti ṭhapetvā pattacīvaraṃ sesaparikkhārānaṃ;",
  "atk-abh02a:2127_9": "athavā yā esā cīvaramaṇḍanā pattamaṇḍanāti vuttā,",
  "atk-abh02a:2127_10": "sā tehi vā parikkhārehi kāyassa maṇḍanā tesaṃ vā bāhiraparikkhārānaṃ maṇḍetvā ṭhapanavasena maṇḍanāti evamettha attho veditabbo.",
  "atk-abh02a:2127_11": "Maṇḍanā vibhūsanāti ettha ūnaṭṭhānassa pūraṇavasena maṇḍanā,",
  "atk-abh02a:2127_12": "chavirāgādivasena vibhūsanāti veditabbā.",
  "atk-abh02a:2127_13": "Keḷanāti kīḷanā.",
  "atk-abh02a:2127_14": "Parikeḷanāti parikīḷanā.",
  "atk-abh02a:2127_15": "Giddhikatāti gedhayuttatā.",
  "atk-abh02a:2127_16": "Giddhikattanti tasseva vevacanaṃ.",
  "atk-abh02a:2127_17": "Capalabhāvo capalatā.",
  "atk-abh02a:2127_18": "Tathā cāpalyaṃ.",
  "atk-abh02a:2127_19": "Idaṃ vuccatīti idaṃ cāpalyaṃ nāma vuccati,",
  "atk-abh02a:2127_20": "yena samannāgato puggalo vassasatikopi samāno tadahujātadārako viya hoti.",
  "atk-abh02a:2128_0": "855.",
  "atk-abh02a:2128_1": "Asabhāgavuttiniddese vippaṭikūlaggāhitāti ananulomaggāhitā.",
  "atk-abh02a:2128_2": "Vipaccanīkasātatāti vipaccanīkena paṭiviruddhakaraṇena sukhāyanā.",
  "atk-abh02a:2128_3": "Anādarabhāvo anādariyaṃ.",
  "atk-abh02a:2128_4": "Tathā anādariyatā.",
  "atk-abh02a:2128_5": "Agāravassa bhāvo agāravatā.",
  "atk-abh02a:2128_6": "Jeṭṭhakabhāvassa akaraṇaṃ appatissavatā.",
  "atk-abh02a:2128_7": "Ayaṃ vuccatīti ayaṃ asabhāgavutti nāma vuccati;",
  "atk-abh02a:2128_8": "visabhāgajīvikatāti attho;",
  "atk-abh02a:2128_9": "yāya samannāgato puggalo mātaraṃ pitaraṃ vā gilānaṃ paṭivattitvāpi na oloketi;",
  "atk-abh02a:2128_10": "pitusantakassa kāraṇā mātarā saddhiṃ,",
  "atk-abh02a:2128_11": "mātusantakassa kāraṇā pitarā saddhiṃ kalahaṃ karoti;",
  "atk-abh02a:2128_12": "visabhāgajīvitaṃ jīvati,",
  "atk-abh02a:2128_13": "mātāpitūnaṃ santakassa kāraṇā jeṭṭhena vā kaniṭṭhena vā bhātarā saddhiṃ kalahaṃ karoti,",
  "atk-abh02a:2128_14": "nillajjavacanaṃ vadati,",
  "atk-abh02a:2128_15": "ācariyassa vā upajjhāyassa vā vattapaṭivattaṃ na karoti,",
  "atk-abh02a:2128_16": "gilānaṃ na upaṭṭhāti,",
  "atk-abh02a:2128_17": "buddhassa bhagavato cetiyadassanaṭṭhāne uccāraṃ vā passāvaṃ vā karoti,",
  "atk-abh02a:2128_18": "kheḷampi siṅghāṇikampi chaḍḍeti,",
  "atk-abh02a:2128_19": "chattaṃ dhāreti,",
  "atk-abh02a:2128_20": "upāhanā āruyha gacchati,",
  "atk-abh02a:2128_21": "buddhasāvakesu na lajjati,",
  "atk-abh02a:2128_22": "saṅghe cittīkāraṃ na karoti,",
  "atk-abh02a:2128_23": "mātimattapitimattādīsu garuṭṭhānīyesu hirottappaṃ na paccupaṭṭhāpeti.",
  "atk-abh02a:2128_24": "Tassevaṃ pavattamānassa sabbā pesā kiriyā mātarītiādīsupi vatthūsu asabhāgavuttitā nāma hoti.",
  "atk-abh02a:2129_0": "856.",
  "atk-abh02a:2129_1": "Aratiniddese pantesūti dūresu vivittesu vā.",
  "atk-abh02a:2129_2": "Adhikusalesūti samathavipassanādhammesu.",
  "atk-abh02a:2129_3": "Aratīti ratipaṭikkhepo.",
  "atk-abh02a:2129_4": "Aratitāti aramaṇākāro.",
  "atk-abh02a:2129_5": "Anabhiratīti anabhiratabhāvo.",
  "atk-abh02a:2129_6": "Anabhiramaṇāti anabhiramaṇākāro.",
  "atk-abh02a:2129_7": "Ukkaṇṭhitāti ukkaṇṭhanākāro.",
  "atk-abh02a:2129_8": "Paritassitāti ukkaṇṭhanavaseneva paritassanā.",
  "atk-abh02a:2130_0": "857.",
  "atk-abh02a:2130_1": "Tandīniddese tandīti jātiālasiyaṃ.",
  "atk-abh02a:2130_2": "Tandiyanāti tandiyanākāro.",
  "atk-abh02a:2130_3": "Tandimanakatāti tandiyā abhibhūtacittatā.",
  "atk-abh02a:2130_4": "Alasassa bhāvo ālasyaṃ.",
  "atk-abh02a:2130_5": "Ālasyāyanākāro ālasyāyanā.",
  "atk-abh02a:2130_6": "Alasyāyitassa bhāvo ālasyāyitattaṃ.",
  "atk-abh02a:2130_7": "Iti sabbehipi imehi padehi kilesavasena kāyālasiyaṃ kathitaṃ.",
  "atk-abh02a:2131_0": "858.",
  "atk-abh02a:2131_1": "Vijambhitāniddese jambhanāti phandanā.",
  "atk-abh02a:2131_2": "Punappunaṃ jambhanā vijambhanā.",
  "atk-abh02a:2131_3": "Ānamanāti purato namanā.",
  "atk-abh02a:2131_4": "Vinamanāti pacchato namanā.",
  "atk-abh02a:2131_5": "Sannamanāti samantato namanā.",
  "atk-abh02a:2131_6": "Paṇamanāti yathā hi tantato uṭṭhitapesakāro kismiñcideva gahetvā ujukaṃ kāyaṃ ussāpeti,",
  "atk-abh02a:2131_7": "evaṃ kāyassa uddhaṃ ṭhapanā.",
  "atk-abh02a:2131_8": "Byādhiyakanti uppannabyādhitā.",
  "atk-abh02a:2131_9": "Iti sabbehipi imehi padehi kilesavasena kāyaphandanameva kathitaṃ.",
  "atk-abh02a:2132_0": "859.",
  "atk-abh02a:2132_1": "Bhattasammadaniddese bhuttāvissāti bhuttavato.",
  "atk-abh02a:2132_2": "Bhattamucchāti bhattagelaññaṃ;",
  "atk-abh02a:2132_3": "balavabhattena hi mucchāpatto viya hoti.",
  "atk-abh02a:2132_4": "Bhattakilamathoti bhattena kilantabhāvo.",
  "atk-abh02a:2132_5": "Bhattapariḷāhoti bhattadaratho.",
  "atk-abh02a:2132_6": "Tasmiñhi samaye pariḷāhuppattiyā upahatindriyo hoti,",
  "atk-abh02a:2132_7": "kāyo jīrati.",
  "atk-abh02a:2132_8": "Kāyaduṭṭhullanti bhattaṃ nissāya kāyassa akammaññatā.",
  "atk-abh02a:2133_0": "860.",
  "atk-abh02a:2133_1": "Cetaso līnattaniddeso heṭṭhā dhammasaṅgahaṭṭhakathāyaṃ vuttatthoyeva.",
  "atk-abh02a:2133_2": "Imehi pana sabbehipi padehi kilesavasena cittassa gilānākāro kathitoti veditabbo.",
  "atk-abh02a:2134_0": "861.",
  "atk-abh02a:2134_1": "Kuhanāniddese lābhasakkārasilokasannissitassāti lābhañca sakkārañca kittisaddañca nissitassa,",
  "atk-abh02a:2134_2": "patthayantassāti attho.",
  "atk-abh02a:2134_3": "Pāpicchassāti asantaguṇadīpanakāmassa.",
  "atk-abh02a:2134_4": "Icchāpakatassāti icchāya apakatassa,",
  "atk-abh02a:2134_5": "upaddutassāti attho.",
  "atk-abh02a:2135_0": "Ito paraṃ yasmā paccayapaṭisevana sāmantajappanairiyāpathasannissitavasena mahāniddese tividhaṃ kuhanavatthu āgataṃ,",
  "atk-abh02a:2135_1": "tasmā tividhampi taṃ dassetuṃ paccayapaṭisevanasaṅkhātena vāti evamādi āraddhaṃ.",
  "atk-abh02a:2135_2": "Tattha cīvarādīhi nimantitassa tadatthikasseva sato pāpicchataṃ nissāya paṭikkhipanena,",
  "atk-abh02a:2135_3": "te ca gahapatike attani suppatiṭṭhitasaddhe ñatvā puna tesaṃ ‘aho ayyo appiccho,",
  "atk-abh02a:2135_4": "na kiñci paṭiggaṇhituṃ icchati,",
  "atk-abh02a:2135_5": "suladdhaṃ vata no assa sace appamattakaṃ kiñci paṭiggaṇheyyā’ti nānāvidhehi upāyehi paṇītāni cīvarādīni",
  "atk-abh02a:2135_6": "upanentānaṃ tadanuggahakāmataṃyeva āvikatvā paṭiggahaṇena ca tato pabhuti asītisakaṭabhārehi upanāmanahetubhūtaṃ",
  "atk-abh02a:2135_7": "vimhāpanaṃ paccayapaṭisevanasaṅkhātaṃ kuhanavatthūti veditabbaṃ.",
  "atk-abh02a:2135_8": "Vuttampi cetaṃ mahāniddese –",
  "atk-abh02a:2136_0": "“Katamaṃ paccayapaṭisevanasaṅkhātaṃ kuhanavatthu?",
  "atk-abh02a:2136_1": "Idha gahapatikā bhikkhuṃ nimantenti cīvarapiṇḍapātasenāsanagilānapaccayabhesajjaparikkhārehi.",
  "atk-abh02a:2136_2": "So pāpiccho icchāpakato atthiko cīvara …pe…",
  "atk-abh02a:2136_3": "parikkhārānaṃ bhiyyokamyataṃ upādāya cīvaraṃ paccakkhāti,",
  "atk-abh02a:2136_4": "piṇḍapātaṃ paccakkhāti,",
  "atk-abh02a:2136_5": "senāsanaṃ paccakkhāti,",
  "atk-abh02a:2136_6": "gilānapaccayabhesajjaparikkhāraṃ paccakkhāti.",
  "atk-abh02a:2136_7": "So evamāha –",
  "atk-abh02a:2136_8": "“kiṃ samaṇassa mahagghena cīvarena?",
  "atk-abh02a:2136_9": "Etaṃ sāruppaṃ yaṃ samaṇo susānā vā saṅkārakūṭā vā pāpaṇikā vā nantakāni uccinitvā saṅghāṭiṃ katvā dhāreyya.",
  "atk-abh02a:2136_10": "Kiṃ samaṇassa mahagghena piṇḍapātena?",
  "atk-abh02a:2136_11": "Etaṃ sāruppaṃ yaṃ samaṇo uñchācariyāya piṇḍiyālopena jīvikaṃ kappeyya.",
  "atk-abh02a:2136_12": "Kiṃ samaṇassa mahagghena senāsanena?",
  "atk-abh02a:2136_13": "Etaṃ sāruppaṃ yaṃ samaṇo rukkhamūliko vā assa sosāniko vā abbhokāsiko vā.",
  "atk-abh02a:2136_14": "Kiṃ samaṇassa mahagghena gilānapaccayabhesajjaparikkhārena?",
  "atk-abh02a:2136_15": "Etaṃ sāruppaṃ yaṃ samaṇo pūtimuttena vā harītakīkhaṇḍena vā osadhaṃ kareyyāti.",
  "atk-abh02a:2136_16": "Tadupādāya lūkhaṃ cīvaraṃ dhāreti,",
  "atk-abh02a:2136_17": "lūkhaṃ piṇḍapātaṃ paribhuñjati,",
  "atk-abh02a:2136_18": "lūkhaṃ senāsanaṃ paṭisevati,",
  "atk-abh02a:2136_19": "lūkhaṃ gilānapaccayabhesajjaparikkhāraṃ paṭisevati.",
  "atk-abh02a:2136_20": "Tamenaṃ gahapatikā evaṃ jānanti –",
  "atk-abh02a:2136_21": "‘ayaṃ samaṇo appiccho santuṭṭho pavivitto asaṃsaṭṭho āraddhavīriyo dhutavādo’ti bhiyyo bhiyyo nimantenti cīvara…pe…",
  "atk-abh02a:2136_22": "parikkhārehi.",
  "atk-abh02a:2136_23": "So evamāha –",
  "atk-abh02a:2136_24": "‘tiṇṇaṃ sammukhībhāvā saddho kulaputto bahuṃ puññaṃ pasavati –",
  "atk-abh02a:2136_25": "saddhāya sammukhībhāvā saddho kulaputto bahuṃ puññaṃ pasavati,",
  "atk-abh02a:2136_26": "deyyadhammassa…pe…",
  "atk-abh02a:2136_27": "dakkhiṇeyyānaṃ sammukhībhāvā saddho kulaputto bahuṃ puññaṃ pasavati.",
  "atk-abh02a:2136_28": "Tumhākañcevāyaṃ saddhā atthi,",
  "atk-abh02a:2136_29": "deyyadhammo ca saṃvijjati,",
  "atk-abh02a:2136_30": "ahañca paṭiggāhako.",
  "atk-abh02a:2136_31": "Sacāhaṃ na paṭiggahessāmi,",
  "atk-abh02a:2136_32": "evaṃ tumhe puññena paribāhirā bhavissatha;",
  "atk-abh02a:2136_33": "na mayhaṃ iminā attho,",
  "atk-abh02a:2136_34": "apica tumhākaṃ eva anukampāya paṭiggaṇhāmī’ti.",
  "atk-abh02a:2136_35": "Tadupādāya bahumpi cīvaraṃ paṭiggaṇhāti,",
  "atk-abh02a:2136_36": "bahumpi piṇḍapātaṃ…pe…",
  "atk-abh02a:2136_37": "bhesajjaparikkhāraṃ paṭiggaṇhāti.",
  "atk-abh02a:2136_38": "Yā evarūpā bhākuṭikā bhākuṭiyaṃ kuhanā kuhāyanā kuhitattaṃ –",
  "atk-abh02a:2136_39": "idaṃ vuccati paccayapaṭisevanasaṅkhātaṃ kuhanavatthū”ti.",
  "atk-abh02a:2137_0": "Pāpicchasseva pana sato uttarimanussadhammādhigamaparidīpanavācāya tathā tathā vimhāpanaṃ sāmantajappanasaṅkhātaṃ kuhanavatthūti veditabbaṃ. Yathāha –",
  "atk-abh02a:2137_1": "“katamaṃ sāmantajappanasaṅkhātaṃ kuhanavatthu?",
  "atk-abh02a:2137_2": "Idhekacco pāpiccho icchāpakato sambhāvanādhippāyo ‘evaṃ maṃ jano sambhāvessatī’ti ariyadhammasannissitaṃ vācaṃ bhāsati –",
  "atk-abh02a:2137_3": "‘yo evarūpaṃ cīvaraṃ dhāreti,",
  "atk-abh02a:2137_4": "so samaṇo mahesakkho’ti bhaṇati;",
  "atk-abh02a:2137_5": "‘yo evarūpaṃ pattaṃ,",
  "atk-abh02a:2137_6": "lohathālakaṃ,",
  "atk-abh02a:2137_7": "dhamakaraṇaṃ,",
  "atk-abh02a:2137_8": "parisāvanaṃ, kuñcikaṃ, upāhanaṃ,",
  "atk-abh02a:2137_9": "kāyabandhanaṃ,",
  "atk-abh02a:2137_10": "āyogaṃ dhāreti,",
  "atk-abh02a:2137_11": "so samaṇo mahesakkho’ti bhaṇati;",
  "atk-abh02a:2137_12": "‘yassa evarūpo upajjhāyo, ācariyo,",
  "atk-abh02a:2137_13": "samānupajjhāyo,",
  "atk-abh02a:2137_14": "samānācariyako,",
  "atk-abh02a:2137_15": "mitto sandiṭṭho,",
  "atk-abh02a:2137_16": "sambhatto, sahāyo;",
  "atk-abh02a:2137_17": "yo evarūpe vihāre vasati –",
  "atk-abh02a:2137_18": "aḍḍhayoge, pāsāde, hammiye, guhāyaṃ, leṇe, kuṭiyā, kūṭāgāre, aṭṭe, māḷe, udosite, uddaṇḍe,",
  "atk-abh02a:2137_19": "upaṭṭhānasālāyaṃ, maṇḍape,",
  "atk-abh02a:2137_20": "rukkhamūle vasati,",
  "atk-abh02a:2137_21": "so samaṇo mahesakkho’ti bhaṇati.",
  "atk-abh02a:2138_0": "“Atha vā korajikakorajiko bhākuṭikabhākuṭiko kuhakakuhako lapakalapako mukhasambhāvito ‘ayaṃ samaṇo imāsaṃ",
  "atk-abh02a:2138_1": "evarūpānaṃ santānaṃ vihārasamāpattīnaṃ lābhī’ti tādisaṃ gambhīraṃ gūḷhaṃ nipuṇaṃ paṭicchannaṃ lokuttaraṃ",
  "atk-abh02a:2138_2": "suññatāpaṭisaṃyuttaṃ kathaṃ katheti.",
  "atk-abh02a:2138_3": "Yā evarūpā bhākuṭikā bhākuṭiyaṃ kuhanā kuhāyanā kuhitattaṃ –",
  "atk-abh02a:2138_4": "idaṃ vuccati sāmantajappanasaṅkhātaṃ kuhanavatthū”ti.",
  "atk-abh02a:2139_0": "Pāpicchasseva pana sato sambhāvanādhippāyakatena iriyāpathena vimhāpanaṃ iriyāpathasannissitaṃ kuhanavatthūti veditabbaṃ. Yathāha –",
  "atk-abh02a:2139_1": "“katamaṃ iriyāpathasaṅkhātaṃ kuhanavatthu?",
  "atk-abh02a:2139_2": "Idhekacco pāpiccho icchāpakato sambhāvanādhippāyo ‘evaṃ maṃ jano sambhāvessatī’ti gamanaṃ saṇṭhapeti,",
  "atk-abh02a:2139_3": "sayanaṃ saṇṭhapeti,",
  "atk-abh02a:2139_4": "paṇidhāya gacchati,",
  "atk-abh02a:2139_5": "paṇidhāya tiṭṭhati,",
  "atk-abh02a:2139_6": "paṇidhāya nisīdati,",
  "atk-abh02a:2139_7": "paṇidhāya seyyaṃ kappeti,",
  "atk-abh02a:2139_8": "samāhito viya gacchati,",
  "atk-abh02a:2139_9": "samāhito viya tiṭṭhati, nisīdati,",
  "atk-abh02a:2139_10": "seyyaṃ kappeti,",
  "atk-abh02a:2139_11": "āpāthakajjhāyīva hoti.",
  "atk-abh02a:2139_12": "Yā evarūpā iriyāpathassa āṭhapanā ṭhapanā saṇṭhapanā bhākuṭikā bhākuṭiyaṃ kuhanā kuhāyanā kuhitattaṃ –",
  "atk-abh02a:2139_13": "idaṃ vuccati iriyāpathasaṅkhātaṃ kuhanavatthū”ti.",
  "atk-abh02a:2140_0": "Tattha paccayapaṭisevanasaṅkhātenāti paccayapaṭisevananti evaṃ saṅkhātena paccayapaṭisevanena.",
  "atk-abh02a:2140_1": "Sāmantajappitenāti samīpe bhaṇitena.",
  "atk-abh02a:2140_2": "Iriyāpathassāti catuiriyāpathassa.",
  "atk-abh02a:2140_3": "Āṭhapanāti ādiṭhapanā,",
  "atk-abh02a:2140_4": "ādarena vā ṭhapanā.",
  "atk-abh02a:2140_5": "Ṭhapanāti ṭhapanākāro.",
  "atk-abh02a:2140_6": "Saṇṭhapanāti abhisaṅkharaṇā,",
  "atk-abh02a:2140_7": "pāsādikabhāvakaraṇanti vuttaṃ hoti.",
  "atk-abh02a:2140_8": "Bhākuṭikāti padhānapurimaṭṭhitabhāvadassanena bhākuṭikaraṇaṃ,",
  "atk-abh02a:2140_9": "mukhasaṅkocoti vuttaṃ hoti.",
  "atk-abh02a:2140_10": "Bhākuṭikaraṇaṃ sīlamassāti bhākuṭiko;",
  "atk-abh02a:2140_11": "bhākuṭikassa bhāvo bhākuṭiyaṃ.",
  "atk-abh02a:2140_12": "Kuhanāti vimhāpanaṃ,",
  "atk-abh02a:2140_13": "kuhassa āyanā kuhāyanā.",
  "atk-abh02a:2140_14": "Kuhitassa bhāvo kuhitattanti.",
  "atk-abh02a:2141_0": "862.",
  "atk-abh02a:2141_1": "Lapanāniddese ālapanāti vihāraṃ āgatamanusse disvā kimatthāya bhonto āgatā?",
  "atk-abh02a:2141_2": "Kiṃ bhikkhū nimantetuṃ?",
  "atk-abh02a:2141_3": "Yadi evaṃ gacchatha;",
  "atk-abh02a:2141_4": "ahaṃ pacchato bhikkhū gahetvā āgacchāmī’ti evaṃ āditova lapanā.",
  "atk-abh02a:2141_5": "Atha vā attānaṃ upanetvā ‘ahaṃ tisso,",
  "atk-abh02a:2141_6": "mayi rājā pasanno,",
  "atk-abh02a:2141_7": "mayi asuko ca asuko ca rājamahāmatto pasanno’ti evaṃ attupanāyikā lapanā ālapanā.",
  "atk-abh02a:2141_8": "Lapanāti puṭṭhassa sato vuttappakārameva lapanaṃ.",
  "atk-abh02a:2141_9": "Sallapanāti gahapatikānaṃ ukkaṇṭhane bhītassa okāsaṃ datvā suṭṭhu lapanā.",
  "atk-abh02a:2141_10": "Ullapanāti ‘mahākuṭumbiko,",
  "atk-abh02a:2141_11": "mahānāviko,",
  "atk-abh02a:2141_12": "mahādānapatī’ti evaṃ uddhaṃ katvā lapanā.",
  "atk-abh02a:2141_13": "Samullapanāti sabbatobhāgena uddhaṃ katvā lapanā.",
  "atk-abh02a:2141_14": "Unnahanāti ‘upāsakā,",
  "atk-abh02a:2141_15": "pubbe īdise kāle dānaṃ detha;",
  "atk-abh02a:2141_16": "idāni kiṃ na dethā’ti evaṃ yāva ‘dassāma, bhante,",
  "atk-abh02a:2141_17": "okāsaṃ na labhāmā’tiādīni vadanti tāva uddhaṃ nahanā,",
  "atk-abh02a:2141_18": "veṭhanāti vuttaṃ hoti.",
  "atk-abh02a:2141_19": "Atha vā ucchuhatthaṃ disvā ‘kuto āgatā,",
  "atk-abh02a:2141_20": "upāsakā’ti pucchati.",
  "atk-abh02a:2141_21": "‘Ucchukhettato,",
  "atk-abh02a:2141_22": "bhante’ti.",
  "atk-abh02a:2141_23": "‘Kiṃ tattha ucchu madhura’nti?",
  "atk-abh02a:2141_24": "‘Khāditvā, bhante,",
  "atk-abh02a:2141_25": "jānitabba’nti. ‘Na, upāsakā,",
  "atk-abh02a:2141_26": "bhikkhussa ‘ucchuṃ dethā’ti vattuṃ vaṭṭatī’ti yā evarūpā nibbeṭhentassāpi veṭhanakakathā,",
  "atk-abh02a:2141_27": "sā unnahanā.",
  "atk-abh02a:2141_28": "Sabbatobhāgena punappunaṃ unnahanā samunnahanā.",
  "atk-abh02a:2141_29": "Ukkācanāti ‘etaṃ kulaṃ maṃyeva jānāti,",
  "atk-abh02a:2141_30": "sace ettha deyyadhammo uppajjati,",
  "atk-abh02a:2141_31": "mayhameva detī’ti evaṃ ukkhipitvā kācanā ukkācanā;",
  "atk-abh02a:2141_32": "uddīpanāti vuttaṃ hoti.",
  "atk-abh02a:2142_0": "Telakandarikavatthu cettha vattabbaṃ.",
  "atk-abh02a:2142_1": "Dve kira bhikkhū ekaṃ gāmaṃ pavisitvā āsanasālāya nisīditvā ekaṃ kumārikaṃ disvā pakkosiṃsu.",
  "atk-abh02a:2142_2": "Tāya āgatāya tatreko ekaṃ pucchi – ‘ayaṃ, bhante,",
  "atk-abh02a:2142_3": "kassa kumārikā’ti?",
  "atk-abh02a:2142_4": "‘Amhākaṃ upaṭṭhāyikāya telakandarikāya dhītā, āvuso.",
  "atk-abh02a:2142_5": "Imissā mātā mayi gehaṃ gate sappiṃ dadamānā ghaṭeneva deti,",
  "atk-abh02a:2142_6": "ayampi mātā viya ghaṭeneva detī’ti ukkāceti.",
  "atk-abh02a:2143_0": "Sabbatobhāgena punappunaṃ ukkācanā samukkācanā.",
  "atk-abh02a:2143_1": "Anuppiyabhāṇitāti saccānurūpaṃ vā dhammānurūpaṃ vā anapaloketvā punappunaṃ piyabhaṇanameva.",
  "atk-abh02a:2143_2": "Cāṭukamyatāti nīcavuttitā;",
  "atk-abh02a:2143_3": "attānaṃ heṭṭhato ṭhapetvā vattanaṃ.",
  "atk-abh02a:2143_4": "Muggasūpyatāti muggasūpasadisatā.",
  "atk-abh02a:2143_5": "Yathā muggesu paccamānesu kocideva na paccati,",
  "atk-abh02a:2143_6": "avasesā paccanti;",
  "atk-abh02a:2143_7": "evaṃ yassa puggalassa vacane kiñcideva saccaṃ hoti,",
  "atk-abh02a:2143_8": "sesaṃ alikaṃ –",
  "atk-abh02a:2143_9": "ayaṃ puggalo muggasūpyoti vuccati.",
  "atk-abh02a:2143_10": "Tassa bhāvo muggasūpyatā.",
  "atk-abh02a:2143_11": "Pāribhaṭayatāti pāribhaṭayabhāvo.",
  "atk-abh02a:2143_12": "Yo hi kuladārake dhātī viya aṅkena vā khandhena vā paribhaṭati,",
  "atk-abh02a:2143_13": "dhāretīti attho;",
  "atk-abh02a:2143_14": "tassa paribhaṭassa kammaṃ pāribhaṭayaṃ;",
  "atk-abh02a:2143_15": "pāribhaṭayassa bhāvo pāribhaṭayatāti.",
  "atk-abh02a:2144_0": "863.",
  "atk-abh02a:2144_1": "Nemittikatāniddese nimittanti yaṃkiñci paresaṃ paccayadānasaṃyojanakaṃ kāyavacīkammaṃ.",
  "atk-abh02a:2144_2": "Nimittakammanti nimittassa karaṇakosallaṃ.",
  "atk-abh02a:2145_0": "Tatridaṃ vatthu –",
  "atk-abh02a:2145_1": "eko kira piṇḍapātiko upaṭṭhākakammārassa gehadvāraṃ gantvā ‘kiṃ bhante’ti pucchito cīvarantarena hatthaṃ nīharitvā vāsipaharaṇākāraṃ akāsi.",
  "atk-abh02a:2145_2": "Kammāro ‘sallakkhitaṃ me,",
  "atk-abh02a:2145_3": "bhante’ti vāsiṃ katvā adāsi.",
  "atk-abh02a:2145_4": "Obhāsoti paccayapaṭisaṃyuttakathā.",
  "atk-abh02a:2145_5": "Obhāsakammanti vacchakapālake disvā ‘kiṃ ime vacchā khīragovacchā,",
  "atk-abh02a:2145_6": "takkagovacchā’ti pucchitvā ‘khīragovacchā,",
  "atk-abh02a:2145_7": "bhante’ti vutte ‘na khīragovacchā,",
  "atk-abh02a:2145_8": "yadi khīragovacchā siyuṃ bhikkhūpi khīraṃ labheyyu’nti evamādinā nayena tesaṃ dārakānaṃ mātāpitūnaṃ nivedetvā khīradāpanādikaṃ obhāsakaraṇaṃ.",
  "atk-abh02a:2145_9": "Sāmantajappāti samīpaṃ katvā jappanaṃ.",
  "atk-abh02a:2146_0": "Jātakabhāṇakavatthu cettha kathetabbaṃ.",
  "atk-abh02a:2146_1": "Eko kira jātakabhāṇakatthero bhuñjitukāmo upaṭṭhāyikāya gehaṃ pavisitvā nisīdi.",
  "atk-abh02a:2146_2": "Sā adātukāmā ‘taṇḍulā natthī’ti bhaṇantī taṇḍule āharitukāmā viya paṭivissakagharaṃ gatā.",
  "atk-abh02a:2146_3": "Bhikkhu antogabbhaṃ pavisitvā olokento kavāṭakoṇe ucchuṃ,",
  "atk-abh02a:2146_4": "bhājane guḷaṃ,",
  "atk-abh02a:2146_5": "piṭake loṇamacchaphālaṃ,",
  "atk-abh02a:2146_6": "kumbhiyaṃ taṇḍule,",
  "atk-abh02a:2146_7": "ghaṭe ghataṃ disvā nikkhamitvā nisīdi.",
  "atk-abh02a:2146_8": "Gharaṇī ‘taṇḍulaṃ nālattha’nti āgatā.",
  "atk-abh02a:2146_9": "Thero ‘upāsike,",
  "atk-abh02a:2146_10": "ajja bhikkhā na sampajjissatī’ti paṭikacceva nimittaṃ addasa’nti āha. ‘Kiṃ,",
  "atk-abh02a:2146_11": "bhante’ti?",
  "atk-abh02a:2146_12": "‘Kavāṭakoṇe nikkhittaṃ ucchuṃ viya sappaṃ addasaṃ;",
  "atk-abh02a:2146_13": "‘taṃ paharissāmī’ti olokento bhājane ṭhapitaṃ guḷapiṇḍaṃ viya pāsāṇaṃ leḍḍukena;",
  "atk-abh02a:2146_14": "pahaṭena sappena kataṃ,",
  "atk-abh02a:2146_15": "piṭake nikkhittaloṇamacchaphālasadisaṃ, phaṇaṃ;",
  "atk-abh02a:2146_16": "tassa taṃ leḍḍuṃ ḍaṃsitukāmassa,",
  "atk-abh02a:2146_17": "kumbhiyā taṇḍulasadise dante;",
  "atk-abh02a:2146_18": "athassa kupitassa,",
  "atk-abh02a:2146_19": "ghaṭe pakkhittaghatasadisaṃ,",
  "atk-abh02a:2146_20": "mukhato nikkhamantaṃ visamissakaṃ kheḷa’nti.",
  "atk-abh02a:2146_21": "Sā ‘na sakkā muṇḍakaṃ vañcetu’nti ucchuṃ datvā odanaṃ pacitvā ghataguḷamacchehi saddhiṃ adāsīti.",
  "atk-abh02a:2146_22": "Evaṃ samīpaṃ katvā jappanaṃ sāmantajappāti veditabbaṃ.",
  "atk-abh02a:2146_23": "Parikathāti yathā taṃ labhati tathā parivattetvā parivattetvā kathanaṃ.",
  "atk-abh02a:2147_0": "864.",
  "atk-abh02a:2147_1": "Nippesikatāniddese akkosanāti dasahi akkosavatthūhi akkosanā.",
  "atk-abh02a:2147_2": "Vambhanāti paribhavitvā kathanaṃ.",
  "atk-abh02a:2147_3": "Garahanāti ‘assaddho appasanno’tiādinā nayena dosāropanā.",
  "atk-abh02a:2147_4": "Ukkhepanāti ‘mā etaṃ ettha kathethā’ti vācāya ukkhipanaṃ.",
  "atk-abh02a:2147_5": "Sabbatobhāgena savatthukaṃ sahetukaṃ katvā ukkhepanā samukkhepanā.",
  "atk-abh02a:2147_6": "Athavā adentaṃ ‘aho dānapatī’ti evaṃ ukkhipanaṃ ukkhepanā.",
  "atk-abh02a:2147_7": "‘Mahādānapatī’ti evaṃ suṭṭhu ukkhepanā samukkhepanā.",
  "atk-abh02a:2147_8": "Khipanāti ‘kiṃ imassa jīvitaṃ bījabhojino’ti evaṃ uppaṇḍanā.",
  "atk-abh02a:2147_9": "Saṅkhipanāti ‘kiṃ imaṃ adāyakoti bhaṇatha yo niccakālaṃ sabbesampi natthīti vacanaṃ detī’ti evaṃ suṭṭhutaraṃ uppaṇḍanā.",
  "atk-abh02a:2147_10": "Pāpanāti adāyakattassa avaṇṇassa vā pāpanaṃ.",
  "atk-abh02a:2147_11": "Sabbatobhāgena pāpanā sampāpanā.",
  "atk-abh02a:2147_12": "Avaṇṇahārikāti ‘evaṃ me avaṇṇabhayāpi dassatī’ti gehato gehaṃ,",
  "atk-abh02a:2147_13": "gāmato gāmaṃ,",
  "atk-abh02a:2147_14": "janapadato janapadaṃ avaṇṇaharaṇaṃ.",
  "atk-abh02a:2147_15": "Parapiṭṭhimaṃsikatāti purato madhuraṃ bhaṇitvā parammukhe avaṇṇabhāsitā.",
  "atk-abh02a:2147_16": "Esā hi abhimukhaṃ oloketuṃ asakkontassa parammukhānaṃ piṭṭhimaṃsakhādanaṃ viya hoti.",
  "atk-abh02a:2147_17": "Tasmā parapiṭṭhimaṃsikatāti vuttā.",
  "atk-abh02a:2147_18": "Ayaṃ vuccati nippesikatāti ayaṃ yasmā veḷupesikā viya abbhaṅgaṃ parassa guṇaṃ nippeseti nipuñchati,",
  "atk-abh02a:2147_19": "yasmā vā gandhajātaṃ nipisitvā gandhamagganā viya paraguṇe nipisitvā vicuṇṇetvā esā lābhamagganā hoti,",
  "atk-abh02a:2147_20": "tasmā nippesikatāti vuccatīti.",
  "atk-abh02a:2148_0": "865.",
  "atk-abh02a:2148_1": "Lābhena lābhaṃ nijigīsanatāniddese nijigīsanatāti magganā.",
  "atk-abh02a:2148_2": "Ito laddhanti imamhā gehā laddhaṃ.",
  "atk-abh02a:2148_3": "Amutrāti amukamhi gehe.",
  "atk-abh02a:2148_4": "Eṭṭhīti icchanā.",
  "atk-abh02a:2148_5": "Gaveṭṭhīti magganā.",
  "atk-abh02a:2148_6": "Pariyeṭṭhīti punappunaṃ magganā.",
  "atk-abh02a:2148_7": "Ādito paṭṭhāya laddhaṃ laddhaṃ bhikkhaṃ tatra tatra kuladārakānaṃ datvā ante khīrayāguṃ labhitvā gatabhikkhuvatthu cettha kathetabbaṃ.",
  "atk-abh02a:2148_8": "Esanātiādīni eṭṭhītiādīnaṃ vevacanāni,",
  "atk-abh02a:2148_9": "tasmā eṭṭhīti esanā,",
  "atk-abh02a:2148_10": "gaveṭṭhīti gavesanā,",
  "atk-abh02a:2148_11": "pariyeṭṭhīti pariyesanā.",
  "atk-abh02a:2148_12": "Iccevamettha yojanā veditabbā.",
  "atk-abh02a:2149_0": "866.",
  "atk-abh02a:2149_1": "Seyyamānaniddese jātiyāti khattiyabhāvādijātisampattiyā.",
  "atk-abh02a:2149_2": "Gottenāti gotamagottādinā ukkaṭṭhagottena.",
  "atk-abh02a:2149_3": "Kolaputtiyenāti mahākulabhāvena.",
  "atk-abh02a:2149_4": "Vaṇṇapokkharatāyāti vaṇṇasampannasarīratāya.",
  "atk-abh02a:2149_5": "Sarīrañhi pokkharanti vuccati,",
  "atk-abh02a:2149_6": "tassa vaṇṇasampattiyā abhirūpabhāvenāti attho.",
  "atk-abh02a:2149_7": "Dhanenātiādīni uttānatthāneva.",
  "atk-abh02a:2149_8": "Mānaṃ jappetīti etesu yena kenaci vatthunā ‘seyyohamasmī’ti mānaṃ pavatteti karoti.",
  "atk-abh02a:2150_0": "867.",
  "atk-abh02a:2150_1": "Sadisamānaniddese mānaṃ jappetīti etesu yena kenaci vatthunā ‘sadisohamasmī’ti mānaṃ pavatteti.",
  "atk-abh02a:2150_2": "Ayamettha atthato viseso.",
  "atk-abh02a:2150_3": "Pāḷiyaṃ pana nānākaraṇaṃ natthi.",
  "atk-abh02a:2151_0": "868.",
  "atk-abh02a:2151_1": "Hīnamānaniddese omānaṃ jappetīti heṭṭhāmānaṃ pavatteti.",
  "atk-abh02a:2151_2": "Omānoti lāmako heṭṭhāmāno.",
  "atk-abh02a:2151_3": "Omaññanā omaññitattanti ākārabhāvaniddeso.",
  "atk-abh02a:2151_4": "Hīḷanāti jātiādīhi attajigucchanā.",
  "atk-abh02a:2151_5": "Ohīḷanāti atirekato hīḷanā.",
  "atk-abh02a:2151_6": "Ohīḷitattanti tasseva bhāvaniddeso.",
  "atk-abh02a:2151_7": "Attuññāti attānaṃ hīnaṃ katvā jānanā.",
  "atk-abh02a:2151_8": "Attāvaññāti attānaṃ avajānanā.",
  "atk-abh02a:2151_9": "Attaparibhavoti jātiādisampattināmameva jātāti attānaṃ paribhavitvā maññanā.",
  "atk-abh02a:2151_10": "Evamime tayo mānā puggalaṃ anissāya jātiādivatthuvaseneva kathitā.",
  "atk-abh02a:2151_11": "Tesu ekeko tiṇṇampi seyyasadisahīnānaṃ uppajjati.",
  "atk-abh02a:2151_12": "Tattha ‘seyyohamasmī’ti māno seyyasseva yāthāvamāno,",
  "atk-abh02a:2151_13": "sesānaṃ ayāthāvamāno.",
  "atk-abh02a:2151_14": "‘Sadisohamasmī’ti māno sadisasseva yāthāvamāno,",
  "atk-abh02a:2151_15": "sesānaṃ ayāthāvamāno.",
  "atk-abh02a:2151_16": "‘Hīnohamasmī’ti māno hīnasseva yāthāvamāno,",
  "atk-abh02a:2151_17": "sesānaṃ ayāthāvamāno.",
  "atk-abh02a:2152_0": "869.",
  "atk-abh02a:2152_1": "Tattha katamo seyyassa seyyohamasmītiādayo pana nava mānā puggalaṃ nissāya kathitā.",
  "atk-abh02a:2152_2": "Tesu tayo tayo ekekassa uppajjanti.",
  "atk-abh02a:2152_3": "Tattha dahatīti ṭhapeti.",
  "atk-abh02a:2152_4": "Taṃ nissāyāti taṃ seyyato dahanaṃ nissāya.",
  "atk-abh02a:2152_5": "Ettha pana seyyassa seyyohamasmīti māno rājūnañceva pabbajitānañca uppajjati.",
  "atk-abh02a:2152_6": "Rājā hi ‘raṭṭhena vā dhanena vā vāhanehi vā ko mayā sadiso atthī’ti etaṃ mānaṃ karoti.",
  "atk-abh02a:2152_7": "Pabbajitopi ‘sīladhutaṅgādīhi ko mayā sadiso atthī’ti etaṃ mānaṃ karoti.",
  "atk-abh02a:2153_0": "870.",
  "atk-abh02a:2153_1": "Seyyassa sadisohamasmīti mānopi etesaṃyeva uppajjati.",
  "atk-abh02a:2153_2": "Rājā hi ‘raṭṭhena vā dhanena vā vāhanehi vā aññarājūhi saddhiṃ mayhaṃ kiṃ nānākaraṇa’nti etaṃ mānaṃ karoti.",
  "atk-abh02a:2153_3": "Pabbajitopi ‘sīladhutaṅgādīhi aññena bhikkhunā saddhiṃ mayhaṃ kiṃ nānākaraṇa’nti etaṃ mānaṃ karoti.",
  "atk-abh02a:2154_0": "871.",
  "atk-abh02a:2154_1": "Seyyassa hīnohamasmīti mānopi etesaṃyeva uppajjati.",
  "atk-abh02a:2154_2": "Yassa hi rañño raṭṭhaṃ vā dhanaṃ vā vāhanāni vā sampannāni na honti,",
  "atk-abh02a:2154_3": "so ‘mayhaṃ rājāti vohārasukhamattameva;",
  "atk-abh02a:2154_4": "kiṃ rājā nāma aha’nti etaṃ mānaṃ karoti.",
  "atk-abh02a:2154_5": "Pabbajitopi ‘appalābhasakkāro ahaṃ.",
  "atk-abh02a:2154_6": "Dhammakathiko bahussuto mahātheroti kathāmattameva.",
  "atk-abh02a:2154_7": "Kiṃ dhammakathiko nāmāhaṃ,",
  "atk-abh02a:2154_8": "kiṃ bahussuto nāmāhaṃ,",
  "atk-abh02a:2154_9": "kiṃ mahāthero nāmāhaṃ yassa me lābhasakkāro natthī’ti etaṃ mānaṃ karoti.",
  "atk-abh02a:2155_0": "872.",
  "atk-abh02a:2155_1": "Sadisassa seyyohamasmīti mānādayo amaccādīnaṃ uppajjanti.",
  "atk-abh02a:2155_2": "Amacco hi raṭṭhiyo vā ‘bhogayānavāhanādīhi ko mayā sadiso añño rājapuriso atthī’ti vā ‘mayhaṃ aññehi",
  "atk-abh02a:2155_3": "saddhiṃ kiṃ nānākaraṇa’nti vā ‘amaccoti nāmamattameva mayhaṃ;",
  "atk-abh02a:2155_4": "ghāsacchādanamattampi me natthi.",
  "atk-abh02a:2155_5": "Kiṃ amacco nāmāha’nti ete māne karoti.",
  "atk-abh02a:2156_0": "875.",
  "atk-abh02a:2156_1": "Hīnassa seyyohamasmīti mānādayo dāsādīnaṃ uppajjanti.",
  "atk-abh02a:2156_2": "Dāso hi ‘mātito vā pitito vā ko mayā sadiso añño dāso nāma atthi’ aññe jīvituṃ asakkontā kucchihetu dāsā nāma jātā.",
  "atk-abh02a:2156_3": "Ahaṃ pana paveṇīāgatattā seyyo’ti vā ‘paveṇīāgatabhāvena ubhatosuddhikadāsattena asukadāsena nāma saddhiṃ",
  "atk-abh02a:2156_4": "kiṃ mayhaṃ nānākaraṇa’nti vā ‘kucchivasenāhaṃ dāsabyaṃ upagato.",
  "atk-abh02a:2156_5": "Mātāpitukoṭiyā pana me dāsaṭṭhānaṃ natthi.",
  "atk-abh02a:2156_6": "Kiṃ dāso nāma aha’nti vā ete māne karoti.",
  "atk-abh02a:2156_7": "Yathā ca dāso evaṃ pukkusacaṇḍālādayopi ete māne karontiyeva.",
  "atk-abh02a:2157_0": "Ettha ca ‘seyyassa seyyohamasmī’ti uppannamānova yāthāvamāno,",
  "atk-abh02a:2157_1": "itare dve ayāthāvamānā.",
  "atk-abh02a:2157_2": "Tathā ‘sadisassa sadisohamasmī’ti ‘hīnassa hīnohamasmī’ti uppannamānova yāthāvamāno,",
  "atk-abh02a:2157_3": "itare dve ayāthāvamānā.",
  "atk-abh02a:2157_4": "Tattha yāthāvamānā arahattamaggavajjhā,",
  "atk-abh02a:2157_5": "ayāthāvamānā sotāpattimaggavajjhā.",
  "atk-abh02a:2158_0": "878.",
  "atk-abh02a:2158_1": "Evaṃ savatthuke māne kathetvā idāni avatthukaṃ nibbattitamānameva dassetuṃ tattha katamo mānotiādi vuttaṃ.",
  "atk-abh02a:2159_0": "879.",
  "atk-abh02a:2159_1": "Atimānaniddese seyyādivasena puggalaṃ anāmasitvā jātiādīnaṃ vatthuvaseneva niddiṭṭho.",
  "atk-abh02a:2159_2": "Tattha atimaññatīti ‘jātiādīhi mayā sadiso natthī’ti atikkamitvā maññati.",
  "atk-abh02a:2160_0": "880.",
  "atk-abh02a:2160_1": "Mānātimānaniddese yo evarūpoti yo eso ‘ayaṃ pubbe mayā sadiso,",
  "atk-abh02a:2160_2": "idāni ahaṃ seṭṭho,",
  "atk-abh02a:2160_3": "ahaṃ hīnataro’ti uppanno māno.",
  "atk-abh02a:2160_4": "Ayaṃ bhārātibhāro viya purimaṃ sadisamānaṃ upādāya mānātimānoti dassetuṃ evamāha.",
  "atk-abh02a:2161_0": "881.",
  "atk-abh02a:2161_1": "Omānaniddeso hīnamānaniddesasadisoyeva.",
  "atk-abh02a:2161_2": "Veneyyavasena pana so ‘hīnohamasmī’ti māno nāma vutto –",
  "atk-abh02a:2161_3": "ayaṃ omāno nāma.",
  "atk-abh02a:2161_4": "Apicettha ‘tvaṃ jātimā,",
  "atk-abh02a:2161_5": "kākajāti viya te jāti;",
  "atk-abh02a:2161_6": "tvaṃ gottavā,",
  "atk-abh02a:2161_7": "caṇḍālagottaṃ viya te gottaṃ;",
  "atk-abh02a:2161_8": "tuyhaṃ saro atthi,",
  "atk-abh02a:2161_9": "kākassaro viya te saro’ti evaṃ attānaṃ heṭṭhā katvā pavattanavasena ayaṃ omānoti veditabbo.",
  "atk-abh02a:2162_0": "882.",
  "atk-abh02a:2162_1": "Adhimānaniddese appatte pattasaññitāti cattāri saccāni appatvā pattasaññitāya.",
  "atk-abh02a:2162_2": "Akateti catūhi maggehi kattabbakicce akateyeva.",
  "atk-abh02a:2162_3": "Anadhigateti catusaccadhamme anadhigate.",
  "atk-abh02a:2162_4": "Asacchikateti arahattena apaccakkhakate.",
  "atk-abh02a:2162_5": "Ayaṃ vuccati adhimānoti ayaṃ adhigatamāno nāma vuccati.",
  "atk-abh02a:2163_0": "Ayaṃ pana kassa uppajjati,",
  "atk-abh02a:2163_1": "kassa nuppajjatīti?",
  "atk-abh02a:2163_2": "Ariyasāvakassa tāva nuppajjati.",
  "atk-abh02a:2163_3": "So hi maggaphalanibbānapahīnakilesāvasiṭṭhakilesapaccavekkhaṇena sañjātasomanasso ariyaguṇapaṭivedhe nikkaṅkho.",
  "atk-abh02a:2163_4": "Tasmā sotāpannādīnaṃ ‘ahaṃ sakadāgāmī’tiādivasena māno nuppajjati;",
  "atk-abh02a:2163_5": "dussīlassāpi nuppajjati;",
  "atk-abh02a:2163_6": "so hi ariyaguṇādhigame nirāsova.",
  "atk-abh02a:2163_7": "Sīlavatopi pariccattakammaṭṭhānassa niddārāmatādimanuyuttassa nuppajjati.",
  "atk-abh02a:2164_0": "Parisuddhasīlassa pana kammaṭṭhāne appamattassa nāmarūpaṃ vavatthapetvā paccayapariggahena vitiṇṇakaṅkhassa",
  "atk-abh02a:2164_1": "tilakkhaṇaṃ āropetvā saṅkhāre sammasantassa āraddhavipassakassa uppajjati;",
  "atk-abh02a:2164_2": "uppanne ca suddhasamathalābhī vā suddhavipassanālābhī vā antarā ṭhapeti.",
  "atk-abh02a:2164_3": "So hi dasapi vīsampi tiṃsampi vassāni kilesasamudācāraṃ apassanto ‘ahaṃ sotāpanno’ti vā ‘sakadāgāmī’ti vā ‘anāgāmī’ti vā maññati.",
  "atk-abh02a:2164_4": "Samathavipassanālābhī pana arahatteyeva ṭhapeti.",
  "atk-abh02a:2164_5": "Tassa hi samādhibalena kilesā vikkhambhitā,",
  "atk-abh02a:2164_6": "vipassanābalena saṅkhārā supariggahitā.",
  "atk-abh02a:2164_7": "Tasmā saṭṭhipi vassāni asītipi vassāni vassasatampi kilesā na samudācaranti;",
  "atk-abh02a:2164_8": "khīṇāsavasseva cittacāro hoti.",
  "atk-abh02a:2164_9": "So evaṃ dīgharattaṃ kilesasamudācāraṃ apassanto antarā aṭṭhatvāva ‘arahā aha’nti maññati,",
  "atk-abh02a:2164_10": "uccamālaṅkavāsī mahānāgatthero viya,",
  "atk-abh02a:2164_11": "haṅkanakavāsī mahādattatthero viya,",
  "atk-abh02a:2164_12": "cittalapabbate niṅkapoṇṇapadhānagharavāsī cūḷasumatthero viya ca.",
  "atk-abh02a:2165_0": "Tatridaṃ ekavatthuparidīpanaṃ –",
  "atk-abh02a:2165_1": "talaṅgaravāsī dhammadinnatthero kira nāma eko pabhinnapaṭisambhido mahākhīṇāsavo mahato bhikkhusaṅghassa ovādadāyako ahosi.",
  "atk-abh02a:2165_2": "So ekadivasaṃ attano divāṭṭhāne nisīditvā ‘kinnu kho amhākaṃ ācariyassa uccataliṅkavāsīmahānāgattherassa samaṇakiccaṃ matthakaṃ patto,",
  "atk-abh02a:2165_3": "no’ti āvajjanto puthujjanabhāvamevassa disvā ‘mayi agacchante puthujjanakālakiriyameva karissatī’ti ca",
  "atk-abh02a:2165_4": "ñatvā iddhiyā vehāsaṃ uppatitvā divāṭṭhāne nisinnassa therassa samīpe orohitvā vanditvā vattaṃ dassetvā",
  "atk-abh02a:2165_5": "ekamantaṃ nisīdi. ‘Kiṃ,",
  "atk-abh02a:2165_6": "āvuso dhammadinna,",
  "atk-abh02a:2165_7": "akāle āgatosī’ti ca vutto ‘pañhaṃ, bhante,",
  "atk-abh02a:2165_8": "pucchituṃ āgatomhī’ti āha.",
  "atk-abh02a:2166_0": "Tato ‘pucchāvuso,",
  "atk-abh02a:2166_1": "jānamāno kathayissāmī’ti vutto pañhāsahassaṃ pucchi.",
  "atk-abh02a:2166_2": "Thero pucchitapucchitaṃ pañhaṃ asajjamānova kathesi.",
  "atk-abh02a:2166_3": "Tato ‘atitikkhaṃ te, bhante, ñāṇaṃ.",
  "atk-abh02a:2166_4": "Kadā tumhehi ayaṃ dhammo adhigato’ti vutto ‘ito saṭṭhivassakāle,",
  "atk-abh02a:2166_5": "āvuso’ti āha.",
  "atk-abh02a:2166_6": "‘Samādhimpi, bhante,",
  "atk-abh02a:2166_7": "vaḷañjethā’ti? ‘Na idaṃ, āvuso,",
  "atk-abh02a:2166_8": "bhāriya’nti. ‘Tena hi, bhante,",
  "atk-abh02a:2166_9": "ekaṃ hatthiṃ māpethā’ti.",
  "atk-abh02a:2166_10": "Thero sabbasetaṃ hatthiṃ māpesi. ‘Idāni, bhante,",
  "atk-abh02a:2166_11": "yathā ayaṃ hatthī añcitakaṇṇo pasāritanaṅguṭṭho soṇḍaṃ mukhe pakkhipitvā bheravaṃ koñcanādaṃ karonto",
  "atk-abh02a:2166_12": "tumhākaṃ abhimukho āgacchati tathā taṃ karothā’ti.",
  "atk-abh02a:2166_13": "Thero tathā katvā vegena āgacchato hatthissa bheravaṃ ākāraṃ disvā uṭṭhāya palāyituṃ āraddho.",
  "atk-abh02a:2166_14": "Tamenaṃ khīṇāsavatthero hatthaṃ pasāretvā cīvarakaṇṇe gahetvā ‘bhante,",
  "atk-abh02a:2166_15": "khīṇāsavassa sārajjaṃ nāma hotī’ti āha.",
  "atk-abh02a:2166_16": "So tasmiṃ kāle attano puthujjanabhāvaṃ ñatvā ‘avassayo me,",
  "atk-abh02a:2166_17": "āvuso dhammadinna,",
  "atk-abh02a:2166_18": "hohī’ti vatvā pādamūle ukkuṭikaṃ nisīdi. ‘Bhante,",
  "atk-abh02a:2166_19": "tumhākaṃ avassayo bhavissāmiccevāhaṃ āgato,",
  "atk-abh02a:2166_20": "mā cintayitthā’ti kammaṭṭhānaṃ kathesi.",
  "atk-abh02a:2166_21": "Thero kammaṭṭhānaṃ gahetvā caṅkamaṃ āruyha tatiye padavāre aggaphalaṃ arahattaṃ pāpuṇi.",
  "atk-abh02a:2166_22": "Thero kira dosacarito ahosi.",
  "atk-abh02a:2167_0": "883.",
  "atk-abh02a:2167_1": "Asmimānaniddese rūpaṃ asmīti mānoti ‘ahaṃ rūpa’nti uppannamāno.",
  "atk-abh02a:2167_2": "Chandoti mānaṃ anugatacchandova.",
  "atk-abh02a:2167_3": "Tathā anusayo.",
  "atk-abh02a:2167_4": "Vedanādīsupi eseva nayo.",
  "atk-abh02a:2168_0": "884.",
  "atk-abh02a:2168_1": "Micchāmānaniddese pāpakena vā kammāyatanenāti ādīsu pāpakaṃ kammāyatanaṃ nāma kevaṭṭamacchabandhanesādādīnaṃ kammaṃ.",
  "atk-abh02a:2168_2": "Pāpakaṃ sippāyatanaṃ nāma macchajālakhipanakuminakaraṇesu ceva pāsaoḍḍanasūlāropanādīsu ca chekatā.",
  "atk-abh02a:2168_3": "Pāpakaṃ vijjāṭṭhānaṃ nāma yā kāci parūpaghātavijjā.",
  "atk-abh02a:2168_4": "Pāpakaṃ sutaṃ nāma bhāratayuddhasītāharaṇādipaṭisaṃyuttaṃ.",
  "atk-abh02a:2168_5": "Pāpakaṃ paṭibhānaṃ nāma dubbhāsitayuttaṃ kappanāṭakavilappanādipaṭibhānaṃ.",
  "atk-abh02a:2168_6": "Pāpakaṃ sīlaṃ nāma ajasīlaṃ gosīlaṃ.",
  "atk-abh02a:2168_7": "Vatampi ajavatagovatameva.",
  "atk-abh02a:2168_8": "Pāpikā diṭṭhi pana dvāsaṭṭhiyā diṭṭhigatesu yā kāci diṭṭhi.",
  "atk-abh02a:2169_0": "885.",
  "atk-abh02a:2169_1": "Ñātivitakkaniddesādīsu ‘mayhaṃ ñātayo sukhajīvino sampattiyuttā’ti evaṃ pañcakāmaguṇasannissitena gehasitapemena",
  "atk-abh02a:2169_2": "ñātake ārabbha uppannavitakkova ñātivitakko nāma.",
  "atk-abh02a:2169_3": "‘Khayaṃ gatā vayaṃ gatā saddhā pasannā’ti evaṃ pavatto pana ñātivitakko nāma na hoti.",
  "atk-abh02a:2170_0": "886.",
  "atk-abh02a:2170_1": "‘Amhākaṃ janapado subhikkho sampannasasso’ti tuṭṭhamānassa gehasitapemavaseneva uppannavitakko janapadavitakko nāma.",
  "atk-abh02a:2170_2": "‘Amhākaṃ janapade manussā saddhā pasannā khayaṃ gatā vayaṃ gatā’ti evaṃ pavatto pana janapadavitakko nāma na hoti.",
  "atk-abh02a:2171_0": "887.",
  "atk-abh02a:2171_1": "Amaratthāya vitakko,",
  "atk-abh02a:2171_2": "amaro vā vitakkoti amaravitakko.",
  "atk-abh02a:2171_3": "Tattha ‘ukkuṭikappadhānādīhi dukkhe nijjiṇṇe samparāye attā sukhī hoti amaro’ti dukkarakārikaṃ karontassa",
  "atk-abh02a:2171_4": "tāya dukkarakārikāya paṭisaṃyutto vitakko amaratthāya vitakko nāma.",
  "atk-abh02a:2171_5": "Diṭṭhigatiko pana ‘sassataṃ vadesī’tiādīni puṭṭho ‘evantipi me no,",
  "atk-abh02a:2171_6": "tathātipi me no’ aññathātipi me no,",
  "atk-abh02a:2171_7": "notipi me no,",
  "atk-abh02a:2171_8": "no notipi me no’ti vikkhepaṃ āpajjati,",
  "atk-abh02a:2171_9": "tassa so diṭṭhigatapaṭisaṃyutto vitakko.",
  "atk-abh02a:2171_10": "Yathā amaro nāma maccho udake gahetvā māretuṃ na sakkā,",
  "atk-abh02a:2171_11": "ito cito ca dhāvati,",
  "atk-abh02a:2171_12": "gāhaṃ na gacchati;",
  "atk-abh02a:2171_13": "evameva ekasmiṃ pakkhe asaṇṭhahanato na maratīti amaro nāma hoti.",
  "atk-abh02a:2171_14": "Taṃ duvidhampi ekato katvā ayaṃ vuccati amaravitakkoti vuttaṃ.",
  "atk-abh02a:2172_0": "888.",
  "atk-abh02a:2172_1": "Parānuddayatāpaṭisaṃyuttoti anuddayatāpatirūpakena gehasitapemena paṭisaṃyutto.",
  "atk-abh02a:2172_2": "Sahanandītiādīsu upaṭṭhākesu nandantesu socantesu ca tehi saddhiṃ diguṇaṃ nandati,",
  "atk-abh02a:2172_3": "diguṇaṃ socati;",
  "atk-abh02a:2172_4": "tesu sukhitesu diguṇaṃ sukhito hoti,",
  "atk-abh02a:2172_5": "dukkhitesu diguṇaṃ dukkhito hoti.",
  "atk-abh02a:2172_6": "Uppannesu kiccakaraṇīyesūti tesu mahantesu vā khuddakesu vā kammesu uppannesu.",
  "atk-abh02a:2172_7": "Attanā vā yogaṃ āpajjatīti tāni tāni kiccāni sādhento paññattiṃ vītikkamati,",
  "atk-abh02a:2172_8": "sallekhaṃ kopeti.",
  "atk-abh02a:2172_9": "Yo tatthāti yo tasmiṃ saṃsaṭṭhavihāre,",
  "atk-abh02a:2172_10": "tasmiṃ vā yogāpajjane gehasito vitakko –",
  "atk-abh02a:2172_11": "ayaṃ parānuddayatāpaṭisaṃyutto vitakko nāma.",
  "atk-abh02a:2173_0": "889.",
  "atk-abh02a:2173_1": "Lābhasakkārasilokapaṭisaṃyuttoti cīvarādilābhena ceva sakkārena ca kittisaddena ca saddhiṃ ārammaṇakaraṇavasena paṭisaṃyutto.",
  "atk-abh02a:2174_0": "890.",
  "atk-abh02a:2174_1": "Anavaññattipaṭisaṃyuttoti ‘aho vata maṃ pare na avajāneyyuṃ,",
  "atk-abh02a:2174_2": "na pothetvā viheṭhetvā katheyyu’nti evaṃ anavaññātabhāvapatthanāya saddhiṃ uppajjanavitakko.",
  "atk-abh02a:2174_3": "Yo tattha gehasitoti yo tasmiṃ ‘mā maṃ pare avajāniṃsū’ti uppanne citte pañcakāmaguṇasaṅkhātagehanissito hutvā uppannavitakko.",
  "atk-abh02a:2174_4": "Sesaṃ sabbattha pākaṭamevāti.",
  "atk-abh02a:2175_0": "Ekakaniddesavaṇṇanā.",
  "atk-abh02a:2176_0": "(2.) Dukaniddesavaṇṇanā",
  "atk-abh02a:2177_0": "891.",
  "atk-abh02a:2177_1": "Dukesu kodhaniddesādayo heṭṭhā vuttanayeneva veditabbā.",
  "atk-abh02a:2177_2": "Heṭṭhā anāgatesu pana upanāhaniddesādīsu pubbakālaṃ kodhaṃ upanayhatīti aparakālakodho upanāho nāma.",
  "atk-abh02a:2177_3": "Upanayhanākāro upanayhanā.",
  "atk-abh02a:2177_4": "Upanayhitassa bhāvo upanayhitattaṃ.",
  "atk-abh02a:2177_5": "Aṭṭhapanāti paṭhamuppannassa anantaraṭṭhapanā mariyādaṭṭhapanā vā.",
  "atk-abh02a:2177_6": "Ṭhapanāti pakatiṭhapanā.",
  "atk-abh02a:2177_7": "Saṇṭhapanāti sabbatobhāgena punappunaṃ āghātaṭṭhapanā.",
  "atk-abh02a:2177_8": "Anusaṃsandanāti paṭhamuppannena kodhena saddhiṃ antaraṃ adassetvā ekībhāvakaraṇā.",
  "atk-abh02a:2177_9": "Anuppabandhanāti purimena saddhiṃ pacchimassa ghaṭanā.",
  "atk-abh02a:2177_10": "Daḷhīkammanti thirakaraṇaṃ.",
  "atk-abh02a:2177_11": "Ayaṃ vuccatīti ayaṃ upanandhanalakkhaṇo veraṃ appaṭinissajjanaraso upanāhoti vuccati;",
  "atk-abh02a:2177_12": "yena samannāgato puggalo veraṃ nissajjituṃ na sakkoti;",
  "atk-abh02a:2177_13": "‘evaṃ nāma maṃ esa vattuṃ ananucchaviko’ti aparāparaṃ anubandhati;",
  "atk-abh02a:2177_14": "ādittapūtialātaṃ viya jalateva;",
  "atk-abh02a:2177_15": "dhoviyamānaṃ acchacammaṃ viya,",
  "atk-abh02a:2177_16": "vasātelamakkhitapilotikā viya ca na parisujjhati.",
  "atk-abh02a:2178_0": "892.",
  "atk-abh02a:2178_1": "Makkhanabhāvavasena makkho;",
  "atk-abh02a:2178_2": "paraguṇamakkhanāya pavattentopi attano kāraṇaṃ,",
  "atk-abh02a:2178_3": "gūthapaharaṇakaṃ gūtho viya,",
  "atk-abh02a:2178_4": "paṭhamataraṃ makkhetīti attho.",
  "atk-abh02a:2178_5": "Tato parā dve ākārabhāvaniddesā.",
  "atk-abh02a:2178_6": "Niṭṭhurabhāvo niṭṭhuriyaṃ;",
  "atk-abh02a:2178_7": "‘taṃ nissāya ettakampi natthī’ti kheḷapātananti attho.",
  "atk-abh02a:2178_8": "Niṭṭhuriyakammanti niṭṭhuriyakaraṇaṃ.",
  "atk-abh02a:2178_9": "Gahaṭṭho vā hi gahaṭṭhaṃ,",
  "atk-abh02a:2178_10": "bhikkhu vā bhikkhuṃ nissāya vasanto appamattakeneva kujjhitvā ‘taṃ nissāya ettakampi natthī’ti kheḷaṃ",
  "atk-abh02a:2178_11": "pātetvā pādena maddanto viya niṭṭhuriyaṃ nāma karoti.",
  "atk-abh02a:2178_12": "Tassa taṃ kammaṃ niṭṭhuriyakammanti vuccati.",
  "atk-abh02a:2178_13": "Lakkhaṇādito panesa paraguṇamakkhanalakkhaṇo makkho,",
  "atk-abh02a:2178_14": "tesaṃ vināsanaraso,",
  "atk-abh02a:2178_15": "parena sukatānaṃ kiriyānaṃ avacchādanapaccupaṭṭhāno.",
  "atk-abh02a:2179_0": "Paḷāsatīti paḷāso;",
  "atk-abh02a:2179_1": "parassa guṇe dassetvā attano guṇehi samaṃ karotīti attho.",
  "atk-abh02a:2179_2": "Paḷāsassa āyanā paḷāsāyanā.",
  "atk-abh02a:2179_3": "Paḷāso ca so attano jayāharaṇato āhāro cāti paḷāsāhāro.",
  "atk-abh02a:2179_4": "Vivādaṭṭhānanti vivādakāraṇaṃ.",
  "atk-abh02a:2179_5": "Yugaggāhoti samadhuraggahaṇaṃ.",
  "atk-abh02a:2179_6": "Appaṭinissaggoti attanā gahitassa appaṭinissajjanaṃ.",
  "atk-abh02a:2179_7": "Lakkhaṇādito panesa yugaggāhalakkhaṇo paḷāso,",
  "atk-abh02a:2179_8": "paraguṇehi attano guṇānaṃ samakaraṇaraso,",
  "atk-abh02a:2179_9": "paresaṃ guṇappamāṇena upaṭṭhānapaccupaṭṭhāno.",
  "atk-abh02a:2179_10": "Paḷāsī hi puggalo dutiyassa dhuraṃ na deti,",
  "atk-abh02a:2179_11": "samaṃ pasāretvā tiṭṭhati,",
  "atk-abh02a:2179_12": "sākacchamaṇḍale aññena bhikkhunā bahūsu suttesu ca kāraṇesu ca ābhatesupi ‘tava ca mama ca vāde kiṃ nāma nānākaraṇaṃ?",
  "atk-abh02a:2179_13": "Nanu majjhe bhinnasuvaṇṇaṃ viya ekasadisameva amhākaṃ vacana’nti vadati.",
  "atk-abh02a:2179_14": "Issāmacchariyaniddesā vuttatthā eva.",
  "atk-abh02a:2180_0": "894.",
  "atk-abh02a:2180_1": "Māyāniddese vācaṃ bhāsatīti jānaṃyeva ‘paṇṇattiṃ vītikkamantā bhikkhū bhāriyaṃ karonti,",
  "atk-abh02a:2180_2": "amhākaṃ pana vītikkamaṭṭhānaṃ nāma natthī’ti upasanto viya bhāsati.",
  "atk-abh02a:2180_3": "Kāyena parakkamatīti ‘mayā kataṃ idaṃ pāpakammaṃ mā keci jāniṃsū’ti kāyena vattaṃ karoti.",
  "atk-abh02a:2180_4": "Vijjamānadosapaṭicchādanato cakkhumohanamāyā viyāti māyā.",
  "atk-abh02a:2180_5": "Māyāvino bhāvo māyāvitā.",
  "atk-abh02a:2180_6": "Katvā pāpaṃ puna paṭicchādanato aticca āsaranti etāya sattāti accāsarā.",
  "atk-abh02a:2180_7": "Kāyavācākiriyāhi aññathā dassanato vañcetīti vañcanā.",
  "atk-abh02a:2180_8": "Etāya sattā nikarontīti nikati;",
  "atk-abh02a:2180_9": "micchākarontīti attho.",
  "atk-abh02a:2180_10": "‘Nāhaṃ evaṃ karomī’ti pāpānaṃ vikkhipanato vikiraṇā.",
  "atk-abh02a:2180_11": "‘Nāhaṃ evaṃ karomī’ti parivajjanato pariharaṇā.",
  "atk-abh02a:2180_12": "Kāyādīhi saṃvaraṇato gūhanā.",
  "atk-abh02a:2180_13": "Sabbatobhāgena gūhanā parigūhanā.",
  "atk-abh02a:2180_14": "Tiṇapaṇṇehi viya gūthaṃ kāyavacīkammehi pāpaṃ chādetīti chādanā.",
  "atk-abh02a:2180_15": "Sabbatobhāgena chādanā paṭicchādanā.",
  "atk-abh02a:2180_16": "Na uttānaṃ katvā dassetīti anuttānīkammaṃ.",
  "atk-abh02a:2180_17": "Na pākaṭaṃ katvā dassetīti anāvikammaṃ.",
  "atk-abh02a:2180_18": "Suṭṭhu chādanā vocchādanā.",
  "atk-abh02a:2180_19": "Katapaṭicchādanavasena punapi pāpassa karaṇato pāpakiriyā.",
  "atk-abh02a:2180_20": "Ayaṃ vuccatīti ayaṃ katapaṭicchādanalakkhaṇā māyā nāma vuccati;",
  "atk-abh02a:2180_21": "yāya samannāgato puggalo bhasmāpaṭicchanno viya aṅgāro,",
  "atk-abh02a:2180_22": "udakapaṭicchanno viya khāṇu,",
  "atk-abh02a:2180_23": "pilotikāpaliveṭhitaṃ viya ca satthaṃ hoti.",
  "atk-abh02a:2181_0": "Sāṭheyyaniddese saṭhoti asantaguṇaparidīpanato na sammā bhāsitā.",
  "atk-abh02a:2181_1": "Sabbatobhāgena saṭho parisaṭho.",
  "atk-abh02a:2181_2": "Yaṃ tatthāti yaṃ tasmiṃ puggale.",
  "atk-abh02a:2181_3": "Saṭhanti asantaguṇadīpanaṃ kerāṭiyaṃ.",
  "atk-abh02a:2181_4": "Saṭhatāti saṭhākāro.",
  "atk-abh02a:2181_5": "Kakkaratāti padumanālissa viya aparāmasanakkhamo kharapharusabhāvo.",
  "atk-abh02a:2181_6": "Kakkariyantipi tasseva vevacanaṃ.",
  "atk-abh02a:2181_7": "Parikkhattatā pārikkhattiyanti padadvayena nikhaṇitvā ṭhapitaṃ viya daḷhakerāṭiyaṃ vuttaṃ.",
  "atk-abh02a:2181_8": "Idaṃ vuccatīti idaṃ attano avijjamānaguṇappakāsanalakkhaṇaṃ sāṭheyyaṃ nāma vuccati;",
  "atk-abh02a:2181_9": "yena samannāgatassa puggalassa kucchiṃ vā piṭṭhiṃ vā jānituṃ na sakkā.",
  "atk-abh02a:2182_0": "Vāmena sūkaro hoti, dakkhiṇena ajāmigo;",
  "atk-abh02a:2183_0": "Sarena nelako hoti, visāṇena jaraggavoti.",
  "atk-abh02a:2184_0": "Evaṃ vuttayakkhasūkarasadiso hoti. Avijjādiniddesā vuttatthā eva.",
  "atk-abh02a:2185_0": "902.",
  "atk-abh02a:2185_1": "Anajjavaniddese anajjavoti anujutākāro.",
  "atk-abh02a:2185_2": "Anajjavabhāvo anajjavatā.",
  "atk-abh02a:2185_3": "Jimhatāti candavaṅkatā.",
  "atk-abh02a:2185_4": "Vaṅkatāti gomuttavaṅkatā.",
  "atk-abh02a:2185_5": "Kuṭilatāti naṅgalakoṭivaṅkatā.",
  "atk-abh02a:2185_6": "Sabbehipi imehi padehi kāyavacīcittavaṅkatāva kathitā.",
  "atk-abh02a:2186_0": "Amaddavaniddese na mudubhāvo amudutā.",
  "atk-abh02a:2186_1": "Amaddavākāro amaddavatā.",
  "atk-abh02a:2186_2": "Kakkhaḷabhāvo kakkhaḷiyaṃ.",
  "atk-abh02a:2186_3": "Maddavakarassa sinehassa abhāvato pharusabhāvo phārusiyaṃ.",
  "atk-abh02a:2186_4": "Anīcavuttitāya ujukameva ṭhitacittabhāvo ujucittatā.",
  "atk-abh02a:2186_5": "Puna amudutāgahaṇaṃ tassā visesanatthaṃ ‘amudutāsaṅkhātā ujucittatā,",
  "atk-abh02a:2186_6": "na ajjavasaṅkhātā ujucittatā’ti.",
  "atk-abh02a:2187_0": "903. Akkhantiniddesādayo khantiniddesādipaṭipakkhato veditabbā.",
  "atk-abh02a:2188_0": "908.",
  "atk-abh02a:2188_1": "Saṃyojananiddese ajjhattanti kāmabhavo.",
  "atk-abh02a:2188_2": "Bahiddhāti rūpārūpabhavo.",
  "atk-abh02a:2188_3": "Kiñcāpi hi sattā kāmabhave appaṃ kālaṃ vasanti kappassa catutthameva koṭṭhāsaṃ,",
  "atk-abh02a:2188_4": "itaresu tīsu koṭṭhāsesu kāmabhavo suñño hoti tuccho,",
  "atk-abh02a:2188_5": "rūpārūpabhave bahuṃ kālaṃ vasanti,",
  "atk-abh02a:2188_6": "tathāpi nesaṃ yasmā kāmabhave cutipaṭisandhiyo bahukā honti,",
  "atk-abh02a:2188_7": "appā rūpārūpabhavesu,",
  "atk-abh02a:2188_8": "yattha ca cutipaṭisandhiyo bahukā tattha ālayopi patthanāpi abhilāsopi bahu hoti,",
  "atk-abh02a:2188_9": "yattha appā tattha appo,",
  "atk-abh02a:2188_10": "tasmā kāmabhavo ajjhattaṃ nāma jāto,",
  "atk-abh02a:2188_11": "rūpārūpabhavā bahiddhā nāma.",
  "atk-abh02a:2188_12": "Iti ajjhattasaṅkhāte kāmabhave bandhanaṃ ajjhattasaṃyojanaṃ nāma,",
  "atk-abh02a:2188_13": "bahiddhāsaṅkhātesu rūpārūpabhavesu bandhanaṃ bahiddhāsaṃyojanaṃ nāma.",
  "atk-abh02a:2188_14": "Tattha ekekaṃ pañcapañcavidhaṃ hoti.",
  "atk-abh02a:2188_15": "Tena vuttaṃ “pañcorambhāgiyāni pañcuddhambhāgiyānī”ti.",
  "atk-abh02a:2188_16": "Tatrāyaṃ vacanattho –",
  "atk-abh02a:2188_17": "oraṃ vuccati kāmadhātu,",
  "atk-abh02a:2188_18": "tattha upapattinipphādanato taṃ oraṃ bhajantīti orambhāgiyāni.",
  "atk-abh02a:2188_19": "Uddhaṃ vuccati rūpārūpadhātu,",
  "atk-abh02a:2188_20": "tattha upapattinipphādanato taṃ uddhaṃ bhajantīti uddhambhāgiyānīti.",
  "atk-abh02a:2189_0": "Dukaniddesavaṇṇanā.",
  "atk-abh02a:2190_0": "(3.) Tikaniddesavaṇṇanā",
  "atk-abh02a:2191_0": "909.",
  "atk-abh02a:2191_1": "Tikaniddese tīhi akusalamūlehi vaṭṭamūlasamudācāro kathito.",
  "atk-abh02a:2191_2": "Akusalavitakkādīsu vitakkanavasena vitakko,",
  "atk-abh02a:2191_3": "sañjānanavasena saññā,",
  "atk-abh02a:2191_4": "sabhāvaṭṭhena dhātūti veditabbā.",
  "atk-abh02a:2191_5": "Duccaritaniddese paṭhamanayo kammapathavasena vibhatto,",
  "atk-abh02a:2191_6": "dutiyo sabbasaṅgāhikakammavasena,",
  "atk-abh02a:2191_7": "tatiyo nibbattitacetanāvaseneva.",
  "atk-abh02a:2192_0": "914. Āsavaniddese suttantapariyāyena tayova āsavā kathitā.",
  "atk-abh02a:2193_0": "919.",
  "atk-abh02a:2193_1": "Esanāniddese saṅkhepato tattha katamā kāmesanāti ādinā nayena vutto kāmagavesanarāgo kāmesanā.",
  "atk-abh02a:2193_2": "Yo bhavesu bhavacchandotiādinā nayena vutto bhavagavesanarāgo bhavesanā.",
  "atk-abh02a:2193_3": "Sassato lokotiādinā nayena vuttā diṭṭhigatikasammatassa brahmacariyassa gavesanā diṭṭhi brahmacariyesanāti veditabbā.",
  "atk-abh02a:2193_4": "Yasmā ca na kevalaṃ rāgadiṭṭhiyo eva esanā,",
  "atk-abh02a:2193_5": "tadekaṭṭhaṃ pana kammampi esanā eva,",
  "atk-abh02a:2193_6": "tasmā taṃ dassetuṃ dutiyanayo vibhatto.",
  "atk-abh02a:2193_7": "Tattha tadekaṭṭhanti sampayuttekaṭṭhaṃ veditabbaṃ.",
  "atk-abh02a:2193_8": "Tattha kāmarāgekaṭṭhaṃ kāmāvacarasattānameva pavattati;",
  "atk-abh02a:2193_9": "bhavarāgekaṭṭhaṃ pana mahābrahmānaṃ.",
  "atk-abh02a:2193_10": "Samāpattito vuṭṭhāya caṅkamantānaṃ jhānaṅgānaṃ assādanakāle akusalakāyakammaṃ hoti,",
  "atk-abh02a:2193_11": "‘aho sukhaṃ aho sukha’nti vācaṃ bhinditvā assādanakāle vacīkammaṃ,",
  "atk-abh02a:2193_12": "kāyaṅgavācaṅgāni acopetvā manasāva assādanakāle manokammaṃ.",
  "atk-abh02a:2193_13": "Antaggāhikadiṭṭhivasena sabbesampi diṭṭhigatikānaṃ caṅkamanādivasena tāni hontiyeva.",
  "atk-abh02a:2194_0": "920.",
  "atk-abh02a:2194_1": "Vidhāniddese “kathaṃvidhaṃ sīlavantaṃ vadanti,",
  "atk-abh02a:2194_2": "kathaṃvidhaṃ paññavantaṃ vadantī”tiādīsu ākārasaṇṭhānaṃ vidhā nāma.",
  "atk-abh02a:2194_3": "“Ekavidhena ñāṇavatthū”tiādīsu koṭṭhāso.",
  "atk-abh02a:2194_4": "“Vidhāsu na vikampatī”tiādīsu māno.",
  "atk-abh02a:2194_5": "Idhāpi mānova vidhā nāma.",
  "atk-abh02a:2194_6": "So hi seyyādivasena vidahanato vidhāti vuccati.",
  "atk-abh02a:2194_7": "Ṭhapanaṭṭhena vā vidhā.",
  "atk-abh02a:2194_8": "Tasmā ‘seyyohamasmī’ti evaṃ uppannā mānavidhā mānaṭhapanā seyyohamasmīti vidhāti veditabbā.",
  "atk-abh02a:2194_9": "Sesapadadvayesupi eseva nayo.",
  "atk-abh02a:2195_0": "921.",
  "atk-abh02a:2195_1": "Bhayaniddese jātiṃ paṭicca bhayanti jātipaccayā uppannabhayaṃ.",
  "atk-abh02a:2195_2": "Bhayānakanti ākāraniddeso.",
  "atk-abh02a:2195_3": "Chambhitattanti bhayavasena gattacalanaṃ.",
  "atk-abh02a:2195_4": "Lomahaṃsoti lomānaṃ haṃsanaṃ,",
  "atk-abh02a:2195_5": "uddhaggabhāvo.",
  "atk-abh02a:2195_6": "Iminā padadvayena kiccato bhayaṃ dassetvā puna cetaso utrāsoti sabhāvato dassitaṃ.",
  "atk-abh02a:2196_0": "922.",
  "atk-abh02a:2196_1": "Tamaniddese vicikicchāsīsena avijjā kathitā.",
  "atk-abh02a:2196_2": "“Tamandhakāro sammoho,",
  "atk-abh02a:2196_3": "avijjogho mahabbhayo”ti vacanato hi avijjā tamo nāma.",
  "atk-abh02a:2196_4": "Tiṇṇaṃ pana addhānaṃ vasena desanāsukhatāya vicikicchāsīsena desanā katā.",
  "atk-abh02a:2196_5": "Tattha ‘kiṃ nu kho ahaṃ atīte khattiyo ahosiṃ udāhu brāhmaṇo vesso suddo kāḷo odāto rasso dīgho’ti kaṅkhanto atītaṃ addhānaṃ ārabbha kaṅkhati nāma.",
  "atk-abh02a:2196_6": "‘Kiṃ nu kho ahaṃ anāgate khattiyo bhavissāmi udāhu brāhmaṇo vesso…pe…",
  "atk-abh02a:2196_7": "dīgho’ti kaṅkhanto anāgataṃ addhānaṃ ārabbha kaṅkhati nāma.",
  "atk-abh02a:2196_8": "‘Kiṃ nu kho ahaṃ etarahi khattiyo udāhu brāhmaṇo vesso suddo;",
  "atk-abh02a:2196_9": "kiṃ vā ahaṃ rūpaṃ udāhu vedanā saññā saṅkhārā viññāṇa’nti kaṅkhanto paccuppannaṃ addhānaṃ ārabbha kaṅkhati nāma.",
  "atk-abh02a:2197_0": "Tattha kiñcāpi khattiyo vā attano khattiyabhāvaṃ,",
  "atk-abh02a:2197_1": "brāhmaṇo vā brāhmaṇabhāvaṃ,",
  "atk-abh02a:2197_2": "vesso vā vessabhāvaṃ,",
  "atk-abh02a:2197_3": "suddo vā suddabhāvaṃ ajānanako nāma natthi,",
  "atk-abh02a:2197_4": "jīvaladdhiko pana satto khattiyajīvādīnaṃ vaṇṇādibhedaṃ sutvā ‘kīdiso nu kho amhākaṃ abbhantare jīvo –",
  "atk-abh02a:2197_5": "kiṃ nu kho nīlako udāhu pītako lohitako odāto caturaṃso chaḷaṃso aṭṭhaṃso’ti kaṅkhanto evaṃ kaṅkhati nāma.",
  "atk-abh02a:2198_0": "923.",
  "atk-abh02a:2198_1": "Titthāyatanānīti titthabhūtāni āyatanāni,",
  "atk-abh02a:2198_2": "titthiyānaṃ vā āyatanāni.",
  "atk-abh02a:2198_3": "Tattha titthaṃ nāma dvāsaṭṭhi diṭṭhiyo.",
  "atk-abh02a:2198_4": "Titthiyā nāma yesaṃ tā diṭṭhiyo ruccanti khamanti.",
  "atk-abh02a:2198_5": "Āyatanaṭṭho heṭṭhā vuttoyeva.",
  "atk-abh02a:2198_6": "Tattha yasmā sabbepi diṭṭhigatikā sañjāyamānā imesuyeva tīsu ṭhānesu sañjāyanti,",
  "atk-abh02a:2198_7": "samosaramānāpi etesuyeva samosaranti sannipatanti,",
  "atk-abh02a:2198_8": "diṭṭhigatikabhāve ca nesaṃ etāniyeva kāraṇāni,",
  "atk-abh02a:2198_9": "tasmā titthāni ca tāni sañjātānītiādinā atthena āyatanāni cāti titthāyatanāni;",
  "atk-abh02a:2198_10": "tenevatthena titthiyānaṃ āyatanānītipi titthāyatanāni.",
  "atk-abh02a:2198_11": "Purisapuggaloti satto.",
  "atk-abh02a:2198_12": "Kāmañca purisotipi puggalotipi vutte sattoyeva vutto,",
  "atk-abh02a:2198_13": "ayaṃ pana sammutikathā nāma yo yathā jānāti tassa tathā vuccati.",
  "atk-abh02a:2198_14": "Paṭisaṃvedetīti attano santāne uppannaṃ jānāti,",
  "atk-abh02a:2198_15": "paṭisaṃviditaṃ karoti anubhavati vā.",
  "atk-abh02a:2198_16": "Pubbekatahetūti pubbe katakāraṇā,",
  "atk-abh02a:2198_17": "pubbe katakammapaccayeneva paṭisaṃvedetīti attho.",
  "atk-abh02a:2198_18": "Ayaṃ nigaṇṭhasamayo.",
  "atk-abh02a:2198_19": "Evaṃvādino pana te kammavedanañca kiriyavedanañca paṭikkhipitvā ekaṃ vipākavedanameva sampaṭicchanti.",
  "atk-abh02a:2198_20": "Pittasamuṭṭhānādīsu ca aṭṭhasu ābādhesu satta paṭikkhipitvā aṭṭhamaṃyeva sampaṭicchanti,",
  "atk-abh02a:2198_21": "diṭṭhadhammavedanīyādīsu ca tīsu kammesu dve paṭikkhipitvā ekaṃ aparāpariyavedanīyameva sampaṭicchanti,",
  "atk-abh02a:2198_22": "kusalākusalavipākakiriyasaṅkhātāsu ca catūsu cetanāsu vipākacetanaṃyeva sampaṭicchanti.",
  "atk-abh02a:2199_0": "Issaranimmānahetūti issaranimmānakāraṇā;",
  "atk-abh02a:2199_1": "brahmunā vā pajāpatinā vā issarena nimmitattā paṭisaṃvedetīti attho.",
  "atk-abh02a:2199_2": "Ayaṃ brāhmaṇasamayo.",
  "atk-abh02a:2199_3": "Ayañhi nesaṃ adhippāyo –",
  "atk-abh02a:2199_4": "imā tisso vedanā paccuppanne attanā katamūlakena vā āṇattimūlakena vā pubbe katena vā ahetuappaccayā vā paṭisaṃvedetuṃ nāma na sakkā;",
  "atk-abh02a:2199_5": "issaranimmānakāraṇā eva pana imā paṭisaṃvedetīti.",
  "atk-abh02a:2199_6": "Evaṃvādino panete heṭṭhā vuttesu aṭṭhasu ābādhesu ekampi asampaṭicchitvā sabbaṃ paṭibāhanti.",
  "atk-abh02a:2199_7": "Tathā diṭṭhadhammavedanīyādīsupi sabbakoṭṭhāsesu ekampi asampaṭicchitvā sabbaṃ paṭibāhanti.",
  "atk-abh02a:2200_0": "Ahetu appaccayāti hetuñca paccayañca vinā akāraṇeneva paṭisaṃvedetīti attho.",
  "atk-abh02a:2200_1": "Ayaṃ ājīvakasamayo.",
  "atk-abh02a:2200_2": "Evaṃ vādino etepi heṭṭhā vuttesu kāraṇesu ca byādhīsu ca ekampi asampaṭicchitvā sabbaṃ paṭikkhipanti.",
  "atk-abh02a:2201_0": "924.",
  "atk-abh02a:2201_1": "Kiñcanāti palibodhā.",
  "atk-abh02a:2201_2": "Rāgo kiñcananti rāgo uppajjamāno satte bandhati palibundheti,",
  "atk-abh02a:2201_3": "tasmā kiñcananti vuccati.",
  "atk-abh02a:2201_4": "Dosamohesupi eseva nayo.",
  "atk-abh02a:2201_5": "Aṅgaṇānīti “udaṅgaṇe tattha papaṃ avindu”nti āgataṭṭhāne bhūmippadeso aṅgaṇaṃ.",
  "atk-abh02a:2201_6": "“Tasseva rajassa vā aṅgaṇassa vā pahānāya vāyamatī”ti āgataṭṭhāne yaṃ kiñci malaṃ vā paṅko vā.",
  "atk-abh02a:2201_7": "“Sāṅgaṇova samāno”ti āgataṭṭhāne nānappakāro tibbakileso.",
  "atk-abh02a:2201_8": "Idhāpi tadeva kilesaṅgaṇaṃ adhippetaṃ.",
  "atk-abh02a:2201_9": "Teneva rāgo aṅgaṇantiādimāha.",
  "atk-abh02a:2202_0": "Malānīti malinabhāvakaraṇāni.",
  "atk-abh02a:2202_1": "Rāgo malanti rāgo uppajjamāno cittaṃ malinaṃ karoti,",
  "atk-abh02a:2202_2": "malaṃ gāhāpeti,",
  "atk-abh02a:2202_3": "tasmā malanti vuccati.",
  "atk-abh02a:2202_4": "Itaresupi dvīsu eseva nayo.",
  "atk-abh02a:2203_0": "Visamaniddese yasmā rāgādīsu ceva kāyaduccaritādīsu ca sattā pakkhalanti,",
  "atk-abh02a:2203_1": "pakkhalitā ca pana sāsanatopi sugatitopi patanti,",
  "atk-abh02a:2203_2": "tasmā pakkhalanapātahetuto rāgo visamantiādi vuttaṃ.",
  "atk-abh02a:2204_0": "Aggīti anudahanaṭṭhena aggi.",
  "atk-abh02a:2204_1": "Rāgaggīti rāgo uppajjamāno satte anudahati jhāpeti,",
  "atk-abh02a:2204_2": "tasmā aggīti vuccati.",
  "atk-abh02a:2204_3": "Dosamohesupi eseva nayo.",
  "atk-abh02a:2204_4": "Tattha vatthūni –",
  "atk-abh02a:2204_5": "ekā kira daharabhikkhunī cittalapabbatavihāre uposathāgāraṃ gantvā dvārapālakarūpaṃ olokayamānā ṭhitā.",
  "atk-abh02a:2204_6": "Athassā anto rāgo uppanno.",
  "atk-abh02a:2204_7": "Sā teneva jhāyitvā kālamakāsi.",
  "atk-abh02a:2204_8": "Bhikkhuniyo gacchamānā ‘ayaṃ daharā ṭhitā,",
  "atk-abh02a:2204_9": "pakkosatha na’nti āhaṃsu.",
  "atk-abh02a:2204_10": "Ekā gantvā ‘kasmā ṭhitāsī’ti hatthe gaṇhi.",
  "atk-abh02a:2204_11": "Gahitamattā parivattitvā patitā.",
  "atk-abh02a:2204_12": "Idaṃ tāva rāgassa anudahanatāya vatthu.",
  "atk-abh02a:2204_13": "Dosassa pana anudahanatāya manopadosikā devā daṭṭhabbā.",
  "atk-abh02a:2204_14": "Mohassa anudahanatāya khiḍḍāpadosikā devā daṭṭhabbā.",
  "atk-abh02a:2204_15": "Mohanavasena hi tesaṃ satisammoso hoti.",
  "atk-abh02a:2204_16": "Tasmā khiḍḍāvasena āhārakālaṃ ativattitvā kālaṃ karonti.",
  "atk-abh02a:2204_17": "Kasāvāti kasaṭā nirojā.",
  "atk-abh02a:2204_18": "Rāgādīsu ca kāyaduccaritādīsu ca ekampi paṇītaṃ ojavantaṃ natthi,",
  "atk-abh02a:2204_19": "tasmā rāgo kasāvotiādi vuttaṃ.",
  "atk-abh02a:2205_0": "925.",
  "atk-abh02a:2205_1": "Assādadiṭṭhīti assādasampayuttā diṭṭhi.",
  "atk-abh02a:2205_2": "Natthi kāmesu dosoti kilesakāmena vatthukāmapaṭisevanadoso natthīti vadati.",
  "atk-abh02a:2205_3": "Pātabyatanti pātabbabhāvaṃ paribhuñjanaṃ ajjhoharaṇaṃ.",
  "atk-abh02a:2205_4": "Evaṃvādī hi so vatthukāmesu kilesakāmaṃ pivanto viya ajjhoharanto viya paribhuñjati.",
  "atk-abh02a:2205_5": "Attānudiṭṭhīti attānaṃ anugatā diṭṭhi.",
  "atk-abh02a:2205_6": "Micchādiṭṭhīti lāmakā diṭṭhi.",
  "atk-abh02a:2205_7": "Idāni yasmā ettha paṭhamā sassatadiṭṭhi hoti,",
  "atk-abh02a:2205_8": "dutiyā sakkāyadiṭṭhi,",
  "atk-abh02a:2205_9": "tatiyā ucchedadiṭṭhi,",
  "atk-abh02a:2205_10": "tasmā tamatthaṃ dassetuṃ sassatadiṭṭhi assādadiṭṭhītiādimāha.",
  "atk-abh02a:2206_0": "926.",
  "atk-abh02a:2206_1": "Aratiniddeso ca vihesāniddeso ca vuttatthoyeva.",
  "atk-abh02a:2206_2": "Adhammassa cariyā adhammacariyā,",
  "atk-abh02a:2206_3": "adhammakaraṇanti attho.",
  "atk-abh02a:2206_4": "Visamā cariyā,",
  "atk-abh02a:2206_5": "visamassa vā kammassa cariyāti visamacariyā.",
  "atk-abh02a:2206_6": "Dovacassatāpāpamittatā niddesā vuttatthā eva.",
  "atk-abh02a:2206_7": "Puthunimittārammaṇesu pavattito nānattesu saññā nānattasaññā.",
  "atk-abh02a:2206_8": "Yasmā vā aññāva kāmasaññā,",
  "atk-abh02a:2206_9": "aññā byāpādādisaññā,",
  "atk-abh02a:2206_10": "tasmā nānattā saññātipi nānattasaññā.",
  "atk-abh02a:2206_11": "Kosajjapamādaniddesesu pañcasu kāmaguṇesu vissaṭṭhacittassa kusaladhammabhāvanāya ananuyogavasena līnavuttitā kosajjaṃ,",
  "atk-abh02a:2206_12": "pamajjanavasena pamattabhāvo pamādoti veditabbo.",
  "atk-abh02a:2206_13": "Asantuṭṭhitādiniddesā vuttatthā eva.",
  "atk-abh02a:2207_0": "931.",
  "atk-abh02a:2207_1": "Anādariyaniddese ovādassa anādiyanavasena anādarabhāvo anādariyaṃ.",
  "atk-abh02a:2207_2": "Anādariyanākāro anādaratā.",
  "atk-abh02a:2207_3": "Sagaruvāsaṃ avasanaṭṭhena agāravabhāvo agāravatā.",
  "atk-abh02a:2207_4": "Sajeṭṭhakavāsaṃ avasanaṭṭhena appatissavatā.",
  "atk-abh02a:2207_5": "Anaddāti anādiyanā.",
  "atk-abh02a:2207_6": "Anaddāyanāti anādiyanākāro.",
  "atk-abh02a:2207_7": "Anaddāya ayitassa bhāvo anaddāyitattaṃ.",
  "atk-abh02a:2207_8": "Asīlassa bhāvo asīlyaṃ.",
  "atk-abh02a:2207_9": "Acittīkāroti garucittīkārassa akaraṇaṃ.",
  "atk-abh02a:2208_0": "932.",
  "atk-abh02a:2208_1": "Assaddhabhāvo assaddhiyaṃ.",
  "atk-abh02a:2208_2": "Asaddahanākāro asaddahanā.",
  "atk-abh02a:2208_3": "Okappetvā anupavisitvā aggahaṇaṃ anokappanā.",
  "atk-abh02a:2208_4": "Appasīdanaṭṭhena anabhippasādo.",
  "atk-abh02a:2209_0": "Avadaññutāti thaddhamacchariyavasena ‘dehi, karohī’ti vacanassa ajānatā.",
  "atk-abh02a:2210_0": "934.",
  "atk-abh02a:2210_1": "Buddhā ca buddhasāvakā cāti ettha buddhaggahaṇena paccekabuddhāpi gahitāva.",
  "atk-abh02a:2210_2": "Asametukamyatāti tesaṃ samīpaṃ agantukāmatā.",
  "atk-abh02a:2210_3": "Saddhammaṃ asotukamyatāti sattatiṃsa bodhipakkhiyadhammā saddhammo nāma,",
  "atk-abh02a:2210_4": "taṃ asuṇitukāmatā.",
  "atk-abh02a:2210_5": "Anuggahetukamyatāti na uggahetukāmatā.",
  "atk-abh02a:2211_0": "Upārambhacittatāti upārambhacittabhāvo.",
  "atk-abh02a:2211_1": "Yasmā pana so atthato upārambhova hoti,",
  "atk-abh02a:2211_2": "tasmā taṃ dassetuṃ tattha katamo upārambhotiādi vuttaṃ.",
  "atk-abh02a:2211_3": "Tattha upārambhanavasena upārambho.",
  "atk-abh02a:2211_4": "Punappunaṃ upārambho anupārambho upārambhanākāro upārambhanā.",
  "atk-abh02a:2211_5": "Punappunaṃ upārambhanā anupārambhanā.",
  "atk-abh02a:2211_6": "Anupārambhitassa bhāvo anupārambhitattaṃ.",
  "atk-abh02a:2211_7": "Uññāti heṭṭhā katvā jānanā.",
  "atk-abh02a:2211_8": "Avaññāti avajānanā.",
  "atk-abh02a:2211_9": "Paribhavanaṃ paribhavo.",
  "atk-abh02a:2211_10": "Randhassa gavesitā randhagavesitā.",
  "atk-abh02a:2211_11": "Randhaṃ vā gavesatīti randhagavesī,",
  "atk-abh02a:2211_12": "tassa bhāvo randhagavesitā.",
  "atk-abh02a:2211_13": "Ayaṃ vuccatīti ayaṃ paravajjānupassanalakkhaṇo upārambho nāma vuccati,",
  "atk-abh02a:2211_14": "yena samannāgato puggalo,",
  "atk-abh02a:2211_15": "yathā nāma tunnakāro sāṭakaṃ pasāretvā chiddameva oloketi,",
  "atk-abh02a:2211_16": "evameva parassa sabbepi guṇe makkhetvā aguṇesuyeva patiṭṭhāti.",
  "atk-abh02a:2212_0": "936.",
  "atk-abh02a:2212_1": "Ayoniso manasikāroti anupāyamanasikāro.",
  "atk-abh02a:2212_2": "Anicce niccanti anicceyeva vatthusmiṃ ‘idaṃ nicca’nti evaṃ pavatto.",
  "atk-abh02a:2212_3": "Dukkhe sukhantiādīsupi eseva nayo.",
  "atk-abh02a:2212_4": "Saccavippaṭikulena cāti catunnaṃ saccānaṃ ananulomavasena.",
  "atk-abh02a:2212_5": "Cittassa āvaṭṭanātiādīni sabbānipi āvajjanasseva vevacanāneva.",
  "atk-abh02a:2212_6": "Āvajjanañhi bhavaṅgacittaṃ āvaṭṭetīti cittassa āvaṭṭanā.",
  "atk-abh02a:2212_7": "Anuanu āvaṭṭetīti anāvaṭṭanā.",
  "atk-abh02a:2212_8": "Ābhujatīti ābhogo.",
  "atk-abh02a:2212_9": "Bhavaṅgārammaṇato aññaṃ ārammaṇaṃ samannāharatīti samannāhāro.",
  "atk-abh02a:2212_10": "Tadevārammaṇaṃ attānaṃ anubandhitvā uppajjamāne manasikarotīti manasikāro.",
  "atk-abh02a:2212_11": "Karotīti ṭhapeti.",
  "atk-abh02a:2212_12": "Ayaṃ vuccatīti ayaṃ anupāyamanasikāro uppathamanasikāralakkhaṇo ayonisomanasikāro nāma vuccati.",
  "atk-abh02a:2212_13": "Tassa vasena puggalo dukkhādīni saccāni yāthāvato āvajjituṃ na sakkoti.",
  "atk-abh02a:2213_0": "Kummaggasevanāniddese yaṃ kummaggaṃ sevato sevanā kummaggasevanāti vuccati,",
  "atk-abh02a:2213_1": "taṃ dassetuṃ tattha katamo kummaggoti dutiyapucchā katā.",
  "atk-abh02a:2213_2": "Sesaṃ sabbattha uttānamevāti.",
  "atk-abh02a:2214_0": "Tikaniddesavaṇṇanā niṭṭhitā.",
  "atk-abh02a:2215_0": "(4.) Catukkaniddesavaṇṇanā",
  "atk-abh02a:2216_0": "939.",
  "atk-abh02a:2216_1": "Catukkaniddese taṇhuppādesu cīvarahetūti ‘kattha manāpaṃ cīvaraṃ labhissāmī’ti cīvarakāraṇā uppajjati.",
  "atk-abh02a:2216_2": "Itibhavābhavahetūti ettha itīti nidassanatthe nipāto;",
  "atk-abh02a:2216_3": "yathā cīvarādihetu evaṃ bhavābhavahetūtipi attho.",
  "atk-abh02a:2216_4": "Bhavābhavoti cettha paṇītapaṇītatarāni telamadhuphāṇitādīni adhippetāni.",
  "atk-abh02a:2216_5": "Imesaṃ pana catunnaṃ taṇhuppādānaṃ pahānatthāya paṭipāṭiyāva cattāro ariyavaṃsā desitāti veditabbā.",
  "atk-abh02a:2217_0": "Agatigamanesu chandāgatiṃ gacchatīti chandena pemena agatiṃ gacchati,",
  "atk-abh02a:2217_1": "akattabbaṃ karoti.",
  "atk-abh02a:2217_2": "Parapadesupi eseva nayo.",
  "atk-abh02a:2217_3": "Tattha yo ‘ayaṃ me mitto vā sandiṭṭho vā sambhatto vā ñātako vā lañjaṃ vā pana me detī’ti chandavasena assāmikaṃ sāmikaṃ karoti –",
  "atk-abh02a:2217_4": "ayaṃ chandāgatiṃ gacchati nāma.",
  "atk-abh02a:2217_5": "Yo ‘ayaṃ me verī’ti pakativeravasena vā taṅkhaṇuppannakodhavasena vā sāmikaṃ assāmikaṃ karoti –",
  "atk-abh02a:2217_6": "ayaṃ dosāgatiṃ gacchati nāma.",
  "atk-abh02a:2217_7": "Yo pana mandattā momūhattā yaṃ vā taṃ vā vatvā assāmikaṃ sāmikaṃ karoti –",
  "atk-abh02a:2217_8": "ayaṃ mohāgatiṃ gacchati nāma.",
  "atk-abh02a:2217_9": "Yo pana ‘ayaṃ rājavallabho vā visamanissito vā anatthampi me kareyyā’ti bhīto assāmikaṃ sāmikaṃ karoti –",
  "atk-abh02a:2217_10": "ayaṃ bhayāgatiṃ gacchati nāma.",
  "atk-abh02a:2217_11": "Yo vā pana bhājiyaṭṭhāne kiñci bhājento ‘ayaṃ me mitto vā sandiṭṭho vā sambhatto vā’ti pemavasena atirekaṃ deti,",
  "atk-abh02a:2217_12": "‘ayaṃ me verī’ti dosavasena ūnakaṃ deti,",
  "atk-abh02a:2217_13": "momūhattā dinnādinnaṃ ajānamāno kassaci ūnakaṃ kassaci adhikaṃ deti,",
  "atk-abh02a:2217_14": "‘ayaṃ imasmiṃ adīyamāne mayhaṃ anatthampi kareyyā’ti bhīto kassaci atirekaṃ deti,",
  "atk-abh02a:2217_15": "so catubbidhopi yathānukkamena chandāgatiādīni gacchati nāma.",
  "atk-abh02a:2217_16": "Ariyā etāya na gacchantīti agati,",
  "atk-abh02a:2217_17": "anariyā iminā agatiṃ gacchantīti agatigamanaṃ.",
  "atk-abh02a:2217_18": "Imaṃ dvayaṃ catunnampi sādhāraṇavasena vuttaṃ.",
  "atk-abh02a:2217_19": "Chandena gamanaṃ chandagamanaṃ.",
  "atk-abh02a:2217_20": "Idaṃ dosādīnaṃ asādhāraṇavasena vuttaṃ.",
  "atk-abh02a:2217_21": "Sakapakkharāgañca parapakkhadosañca purakkhatvā asamaggabhāvena gamanaṃ vaggagamanaṃ.",
  "atk-abh02a:2217_22": "Idaṃ chandadosasādhāraṇavasena vuttaṃ.",
  "atk-abh02a:2217_23": "Vārino viya yathāninnaṃ gamananti vārigamanaṃ.",
  "atk-abh02a:2217_24": "Idaṃ catunnampi sādhāraṇavasena vuttaṃ.",
  "atk-abh02a:2218_0": "Vipariyāsesu aniccādīni vatthūni niccantiādinā nayena viparītato esantīti vipariyāsā,",
  "atk-abh02a:2218_1": "saññāya vipariyāso saññāvipariyāso.",
  "atk-abh02a:2218_2": "Itaresupi dvīsu eseva nayo.",
  "atk-abh02a:2218_3": "Evamete catunnaṃ vatthūnaṃ vasena cattāro,",
  "atk-abh02a:2218_4": "yesu vatthūsu saññādīnaṃ vasena dvādasa honti.",
  "atk-abh02a:2218_5": "Tesu aṭṭha sotāpattimaggena pahīyanti.",
  "atk-abh02a:2218_6": "Asubhe subhanti saññācittavipallāsā sakadāgāmimaggena tanukā honti,",
  "atk-abh02a:2218_7": "anāgāmimaggena pahīyanti.",
  "atk-abh02a:2218_8": "Dukkhe sukhanti saññācittavipallāsā arahattamaggena pahīyantīti veditabbā.",
  "atk-abh02a:2219_0": "Anariyavohāresu anariyavohārāti anariyānaṃ lāmakānaṃ vohārā.",
  "atk-abh02a:2219_1": "Diṭṭhavāditāti ‘diṭṭhaṃ mayā’ti evaṃ vāditā.",
  "atk-abh02a:2219_2": "Ettha ca taṃ taṃ samuṭṭhāpikacetanāvasena attho veditabbo.",
  "atk-abh02a:2219_3": "Saha saddena cetanā kathitātipi vuttameva.",
  "atk-abh02a:2219_4": "Dutiyacatukkepi eseva nayo.",
  "atk-abh02a:2219_5": "Ariyo hi adisvā vā ‘diṭṭhaṃ mayā’ti disvā vā ‘na diṭṭhaṃ mayā’ti vattā nāma natthi;",
  "atk-abh02a:2219_6": "anariyova evaṃ vadati.",
  "atk-abh02a:2219_7": "Tasmā evaṃ vadantassa etā saha saddena aṭṭha cetanā anariyavohārāti veditabbā.",
  "atk-abh02a:2220_0": "Duccaritesu paṭhamacatukkaṃ veracetanāvasena vuttaṃ, dutiyaṃ vacīduccaritavasena.",
  "atk-abh02a:2221_0": "Bhayesu paṭhamacatukke jātiṃ paṭicca uppannaṃ bhayaṃ jātibhayaṃ.",
  "atk-abh02a:2221_1": "Sesesupi eseva nayo.",
  "atk-abh02a:2221_2": "Dutiyacatukke rājato uppannaṃ bhayaṃ rājabhayaṃ.",
  "atk-abh02a:2221_3": "Sesesupi eseva nayo.",
  "atk-abh02a:2222_0": "Tatiyacatukke cattāri bhayānīti mahāsamudde udakaṃ orohantassa vuttabhayāni.",
  "atk-abh02a:2222_1": "Mahāsamudde kira mahindavīci nāma saṭṭhi yojanāni uggacchati.",
  "atk-abh02a:2222_2": "Gaṅgāvīci nāma paṇṇāsa.",
  "atk-abh02a:2222_3": "Rohaṇavīci nāma cattālīsa yojanāni uggacchati.",
  "atk-abh02a:2222_4": "Evarūpā ūmiyo paṭicca uppannaṃ bhayaṃ ūmibhayaṃ nāma.",
  "atk-abh02a:2222_5": "Kumbhīlato uppannaṃ bhayaṃ kumbhīlabhayaṃ.",
  "atk-abh02a:2222_6": "Udakāvaṭṭato bhayaṃ āvaṭṭabhayaṃ.",
  "atk-abh02a:2222_7": "Susukā vuccati caṇḍamaccho;",
  "atk-abh02a:2222_8": "tato bhayaṃ susukābhayaṃ.",
  "atk-abh02a:2223_0": "Catutthacatukke attānuvādabhayanti pāpakammino attānaṃ anuvadantassa uppajjanakabhayaṃ.",
  "atk-abh02a:2223_1": "Parānuvādabhayanti parassa anuvādato uppajjanakabhayaṃ.",
  "atk-abh02a:2223_2": "Daṇḍabhayanti agārikassa raññā pavattitadaṇḍaṃ,",
  "atk-abh02a:2223_3": "anagārikassa vinayadaṇḍaṃ paṭicca uppajjanakabhayaṃ.",
  "atk-abh02a:2223_4": "Duggatibhayanti cattāro apāye paṭicca uppajjanakabhayaṃ.",
  "atk-abh02a:2223_5": "Iti imehi catūhi catukkehi soḷasa mahābhayāni nāma kathitāni.",
  "atk-abh02a:2224_0": "Diṭṭhicatukke timbarukadiṭṭhi nāma kathitā.",
  "atk-abh02a:2224_1": "Tattha sayaṃkataṃ sukhadukkhanti vedanaṃ attato samanupassato vedanāya eva vedanā katāti uppannā diṭṭhi.",
  "atk-abh02a:2224_2": "Evañca sati tassā vedanāya pubbepi atthitā āpajjatīti ayaṃ sassatadiṭṭhi nāma hoti.",
  "atk-abh02a:2224_3": "Saccato thetatoti saccato thirato.",
  "atk-abh02a:2224_4": "Paraṃkatanti paccuppannavedanato aññaṃ vedanākāraṇaṃ vedanattānaṃ samanupassato ‘aññāya vedanāya ayaṃ vedanā katā’ti uppannā diṭṭhi.",
  "atk-abh02a:2224_5": "Evaṃ sati purimāya kāraṇavedanāya ucchedo āpajjatīti ayaṃ ucchedadiṭṭhi nāma hoti.",
  "atk-abh02a:2224_6": "Sayaṃkatañca paraṃkatañcāti yathāvutteneva atthena ‘upaḍḍhaṃ sayaṃkataṃ,",
  "atk-abh02a:2224_7": "upaḍḍhaṃ parena kata’nti gaṇhato uppannā diṭṭhi –",
  "atk-abh02a:2224_8": "ayaṃ sassatucchedadiṭṭhi nāma.",
  "atk-abh02a:2224_9": "Catutthā akāraṇā eva sukhadukkhaṃ hotīti gaṇhato uppannā diṭṭhi.",
  "atk-abh02a:2224_10": "Evaṃ sati ayaṃ ahetukadiṭṭhi nāma.",
  "atk-abh02a:2224_11": "Sesamettha heṭṭhā vuttanayattā uttānatthamevāti.",
  "atk-abh02a:2225_0": "Catukkaniddesavaṇṇanā niṭṭhitā.",
  "atk-abh02a:2226_0": "(5.) Pañcakaniddesavaṇṇanā",
  "atk-abh02a:2227_0": "940.",
  "atk-abh02a:2227_1": "Pañcakaniddese yasmā yesaṃ sakkāyadiṭṭhiādīni appahīnāni,",
  "atk-abh02a:2227_2": "te bhavaggepi nibbatte etāni ākaḍḍhitvā kāmabhaveyeva pātenti,",
  "atk-abh02a:2227_3": "tasmā orambhāgiyāni saṃyojanānīti vuttāni.",
  "atk-abh02a:2227_4": "Iti etāni pañca gacchantaṃ na vārenti,",
  "atk-abh02a:2227_5": "gataṃ pana ānenti.",
  "atk-abh02a:2227_6": "Rūparāgādīnipi pañca gacchantaṃ na vārenti,",
  "atk-abh02a:2227_7": "āgantuṃ pana na denti.",
  "atk-abh02a:2227_8": "Rāgādayo pañca lagganaṭṭhena saṅgā,",
  "atk-abh02a:2227_9": "anupaviṭṭhaṭṭhena pana sallāti vuttā.",
  "atk-abh02a:2228_0": "941.",
  "atk-abh02a:2228_1": "Cetokhilāti cittassa thaddhabhāvā kacavarabhāvā khāṇukabhāvā.",
  "atk-abh02a:2228_2": "Satthari kaṅkhatīti satthu sarīre vā guṇe vā kaṅkhati.",
  "atk-abh02a:2228_3": "Sarīre kaṅkhamāno ‘dvattiṃsavaralakkhaṇapaṭimaṇḍitaṃ nāma sarīraṃ atthi nu kho natthī’ti kaṅkhati.",
  "atk-abh02a:2228_4": "Guṇe kaṅkhamāno ‘atītānāgatapaccuppannajānanasamatthaṃ sabbaññutañāṇaṃ atthi nu kho natthī’ti kaṅkhati.",
  "atk-abh02a:2228_5": "Vicikicchatīti vicinanto kicchati,",
  "atk-abh02a:2228_6": "dukkhaṃ āpajjati,",
  "atk-abh02a:2228_7": "vinicchetuṃ na sakkoti.",
  "atk-abh02a:2228_8": "Nādhimuccatīti ‘evameta’nti adhimokkhaṃ na paṭilabhati.",
  "atk-abh02a:2228_9": "Na sampasīdatīti guṇesu otaritvā nibbicikicchabhāvena pasīdituṃ anāvilo bhavituṃ na sakkoti.",
  "atk-abh02a:2229_0": "Dhammeti pariyattidhamme ca paṭivedhadhamme ca.",
  "atk-abh02a:2229_1": "Pariyattidhamme kaṅkhamāno ‘tepiṭakaṃ buddhavacanaṃ caturāsītidhammakkhandhasahassānīti vadanti,",
  "atk-abh02a:2229_2": "atthi nu kho etaṃ natthī’ti kaṅkhati.",
  "atk-abh02a:2229_3": "Paṭivedhadhamme kaṅkhamāno ‘vipassanānissando maggo nāma,",
  "atk-abh02a:2229_4": "magganissando phalaṃ nāma,",
  "atk-abh02a:2229_5": "sabbasaṅkhārapaṭinissaggo nibbānaṃ nāmāti vadanti,",
  "atk-abh02a:2229_6": "taṃ atthi nu kho natthīti kaṅkhati’.",
  "atk-abh02a:2230_0": "Saṅghe kaṅkhatīti ‘ujuppaṭipannotiādīnaṃ padānaṃ vasena evarūpaṃ paṭipadaṃ paṭipannā cattāro maggaṭṭhā",
  "atk-abh02a:2230_1": "cattāro phalaṭṭhāti aṭṭhannaṃ puggalānaṃ samūhabhūto saṅgho nāma atthi nu kho natthī’ti kaṅkhati.",
  "atk-abh02a:2230_2": "Sikkhāya kaṅkhamāno ‘adhisīlasikkhā nāma adhicittasikkhā nāma adhipaññā sikkhā nāmāti vadanti,",
  "atk-abh02a:2230_3": "sā atthi nu kho natthī’ti kaṅkhati.",
  "atk-abh02a:2231_0": "Cetasovinibandhāti cittaṃ bandhitvā muṭṭhiyaṃ katvā viya gaṇhantīti cetasovinibandhā.",
  "atk-abh02a:2231_1": "Kāmeti vatthukāmepi kilesakāmepi.",
  "atk-abh02a:2231_2": "Kāyeti attano kāye.",
  "atk-abh02a:2231_3": "Rūpeti bahiddhā rūpe.",
  "atk-abh02a:2231_4": "Yāvadatthanti yattakaṃ icchati tattakaṃ.",
  "atk-abh02a:2231_5": "Udarāvadehakanti udarapūraṃ.",
  "atk-abh02a:2231_6": "Tañhi udaraṃ avadehanato udarāvadehakanti vuccati.",
  "atk-abh02a:2231_7": "Seyyasukhanti mañcapīṭhasukhaṃ utusukhaṃ vā.",
  "atk-abh02a:2231_8": "Passasukhanti yathā samparivattakaṃ sayantassa dakkhiṇapassavāmapassānaṃ sukhaṃ hoti,",
  "atk-abh02a:2231_9": "evaṃ uppannasukhaṃ.",
  "atk-abh02a:2231_10": "Middhasukhanti niddāsukhaṃ.",
  "atk-abh02a:2231_11": "Anuyuttoti yuttapayutto viharati.",
  "atk-abh02a:2231_12": "Paṇidhāyāti patthayitvā.",
  "atk-abh02a:2231_13": "Sīlenātiādīsu sīlanti catupārisuddhisīlaṃ.",
  "atk-abh02a:2231_14": "Vatanti vatasamādānaṃ.",
  "atk-abh02a:2231_15": "Tapoti tapacaraṇaṃ.",
  "atk-abh02a:2231_16": "Brahmacariyanti methunavirati.",
  "atk-abh02a:2231_17": "Devo vā bhavissāmīti mahesakkhadevo vā bhavissāmi.",
  "atk-abh02a:2231_18": "Devaññataro vāti appesakkhadevesu vā aññataro.",
  "atk-abh02a:2231_19": "Kusaladhamme āvaranti nivārentīti nīvaraṇāni.",
  "atk-abh02a:2232_0": "Mātā jīvitā voropitā hotīti manusseneva sakajanikā manussamātā jīvitā voropitā hoti.",
  "atk-abh02a:2232_1": "Pitāpi manussapitāva.",
  "atk-abh02a:2232_2": "Arahāpi manussaarahāva.",
  "atk-abh02a:2232_3": "Duṭṭhena cittenāti vadhakacittena.",
  "atk-abh02a:2233_0": "Saññīti saññāsamaṅgī.",
  "atk-abh02a:2233_1": "Arogoti nicco.",
  "atk-abh02a:2233_2": "Ittheke abhivadantīti itthaṃ eke abhivadanti,",
  "atk-abh02a:2233_3": "evameke abhivadantīti attho.",
  "atk-abh02a:2233_4": "Ettāvatā soḷasa saññīvādā kathitā.",
  "atk-abh02a:2233_5": "Asaññīti saññāvirahito.",
  "atk-abh02a:2233_6": "Iminā padena aṭṭha asaññīvādā kathitā.",
  "atk-abh02a:2233_7": "Tatiyapadena aṭṭha nevasaññīnāsaññīvādā kathitā.",
  "atk-abh02a:2233_8": "Sato vā pana sattassāti athavā pana vijjamānasseva sattassa.",
  "atk-abh02a:2233_9": "Ucchedanti upacchedaṃ.",
  "atk-abh02a:2233_10": "Vināsanti adassanaṃ.",
  "atk-abh02a:2233_11": "Vibhavanti bhāvavigamaṃ.",
  "atk-abh02a:2233_12": "Sabbānetāni aññamaññavevacanāneva.",
  "atk-abh02a:2233_13": "Tattha dve janā ucchedadiṭṭhiṃ gaṇhanti –",
  "atk-abh02a:2233_14": "lābhī ca alābhī ca.",
  "atk-abh02a:2233_15": "Tattha lābhī arahato dibbena cakkhunā cutiṃ disvā upapattiṃ apassanto,",
  "atk-abh02a:2233_16": "yo vā cutimattameva daṭṭhuṃ sakkoti na upapātaṃ,",
  "atk-abh02a:2233_17": "so ucchedadiṭṭhiṃ gaṇhāti.",
  "atk-abh02a:2233_18": "Alābhī ‘ko paralokaṃ jānātī’ti kāmasukhagiddhatāya vā ‘yathā rukkhato paṇṇāni patitāni na puna viruhanti,",
  "atk-abh02a:2233_19": "evaṃ sattā’tiādinā vitakkena vā ucchedaṃ gaṇhāti.",
  "atk-abh02a:2233_20": "Idha pana taṇhādiṭṭhīnaṃ vasena tathā ca aññathā ca vikappetvāva uppannā satta ucchedavādā kathitā.",
  "atk-abh02a:2233_21": "Tesañhi idaṃ saṅgahavacanaṃ.",
  "atk-abh02a:2233_22": "Diṭṭhadhammanibbānaṃ vā paneketi ettha diṭṭhadhammoti paccakkhadhammo vuccati.",
  "atk-abh02a:2233_23": "Tattha tattha paṭiladdhattabhāvassetaṃ adhivacanaṃ.",
  "atk-abh02a:2233_24": "Diṭṭhadhamme nibbānaṃ diṭṭhadhammanibbānaṃ;",
  "atk-abh02a:2233_25": "imasmiṃyeva attabhāve dukkhā vūpasammanti attho.",
  "atk-abh02a:2233_26": "Idaṃ pañcannaṃ diṭṭhadhammanibbānavādānaṃ saṅgahavacanaṃ.",
  "atk-abh02a:2234_0": "942.",
  "atk-abh02a:2234_1": "Verāti veracetanā.",
  "atk-abh02a:2234_2": "Byasanāti vināsā.",
  "atk-abh02a:2234_3": "Akkhantiyāti anadhivāsanāya.",
  "atk-abh02a:2234_4": "Appiyoti dassanasavanapaṭikūlatāya na piyāyitabbo.",
  "atk-abh02a:2234_5": "Cintetumpi paṭikūlattā mano etasmiṃ na appetīti amanāpo.",
  "atk-abh02a:2234_6": "Verabahuloti bahuvero.",
  "atk-abh02a:2234_7": "Vajjabahuloti bahudoso.",
  "atk-abh02a:2235_0": "Ājīvakabhayanti ājīvaṃ jīvitavuttiṃ paṭicca uppannaṃ bhayaṃ.",
  "atk-abh02a:2235_1": "Taṃ agārikassapi hoti anagārikassapi.",
  "atk-abh02a:2235_2": "Tattha agārikena tāva ājīvahetu bahuṃ akusalaṃ kataṃ hoti.",
  "atk-abh02a:2235_3": "Athassa maraṇasamaye niraye upaṭṭhahante bhayaṃ uppajjati.",
  "atk-abh02a:2235_4": "Anagārikenāpi bahu anesanā katā hoti.",
  "atk-abh02a:2235_5": "Athassa maraṇakāle niraye upaṭṭhahante bhayaṃ uppajjati.",
  "atk-abh02a:2235_6": "Idaṃ ājīvakabhayaṃ nāma.",
  "atk-abh02a:2235_7": "Asilokabhayanti garahabhayaṃ parisasārajjabhayanti katapāpassa puggalassa sannipatitaṃ parisaṃ upasaṅkamantassa sārajjasaṅkhātaṃ bhayaṃ uppajjati.",
  "atk-abh02a:2235_8": "Idaṃ parisasārajjabhayaṃ nāma.",
  "atk-abh02a:2235_9": "Itaradvayaṃ pākaṭameva.",
  "atk-abh02a:2236_0": "943.",
  "atk-abh02a:2236_1": "Diṭṭhadhammanibbānavāresu pañcahi kāmaguṇehīti manāpiyarūpādīhi pañcahi kāmakoṭṭhāsehi bandhanehi vā.",
  "atk-abh02a:2236_2": "Samappitoti suṭṭhu appito allīno hutvā.",
  "atk-abh02a:2236_3": "Samaṅgībhūtoti samannāgato.",
  "atk-abh02a:2236_4": "Paricāretīti tesu kāmaguṇesu yathāsukhaṃ indriyāni cāreti sañcāreti ito cito ca upaneti;",
  "atk-abh02a:2236_5": "atha vā pana laḷati ramati kīḷatīti.",
  "atk-abh02a:2236_6": "Ettha ca duvidhā kāmaguṇā –",
  "atk-abh02a:2236_7": "mānussakā ceva dibbā ca.",
  "atk-abh02a:2236_8": "Mānussakā mandhātukāmaguṇasadisā daṭṭhabbā;",
  "atk-abh02a:2236_9": "dibbā paranimmitavasavattidevarājassa kāmaguṇasadisāti.",
  "atk-abh02a:2236_10": "Evarūpe kāme upagatañhi te paramadiṭṭhadhammanibbānappatto hotīti vadanti.",
  "atk-abh02a:2236_11": "Tattha paramadiṭṭhadhammanibbānanti paramaṃ diṭṭhadhammanibbānaṃ,",
  "atk-abh02a:2236_12": "uttamanti attho.",
  "atk-abh02a:2237_0": "Dutiyavāre hutvā abhāvaṭṭhena aniccā;",
  "atk-abh02a:2237_1": "paṭipīḷanaṭṭhena dukkhā;",
  "atk-abh02a:2237_2": "pakatijahanaṭṭhena vipariṇāmadhammāti veditabbā.",
  "atk-abh02a:2237_3": "Tesaṃ vipariṇāmaññathābhāvāti tesaṃ kāmānaṃ vipariṇāmasaṅkhātā aññathābhāvā.",
  "atk-abh02a:2237_4": "‘Yampi me ahosi tampi me natthī’ti vuttanayena uppajjanti sokaparidevadukkhadomanassupāyāsā.",
  "atk-abh02a:2237_5": "Tattha antonijjhāyanalakkhaṇo soko;",
  "atk-abh02a:2237_6": "tannissitalālappalakkhaṇo paridevo;",
  "atk-abh02a:2237_7": "kāyapaṭipīḷanalakkhaṇaṃ dukkhaṃ;",
  "atk-abh02a:2237_8": "manovighātalakkhaṇaṃ domanassaṃ;",
  "atk-abh02a:2237_9": "vighātalakkhaṇo upāyāso.",
  "atk-abh02a:2238_0": "Vitakkitanti abhiniropanavasena pavatto vitakko.",
  "atk-abh02a:2238_1": "Vicāritanti anumajjanavasena pavatto vicāro.",
  "atk-abh02a:2238_2": "Etena etanti etena vitakkena ca vicārena ca etaṃ paṭhamajjhānaṃ oḷārikaṃ sakaṇṭakaṃ viya khāyati.",
  "atk-abh02a:2239_0": "Pītigatanti pītimeva.",
  "atk-abh02a:2239_1": "Cetaso uppilāvitanti cittassa uppilabhāvakaraṇaṃ.",
  "atk-abh02a:2239_2": "Cetaso ābhogoti jhānā vuṭṭhāya tasmiṃ sukhe punappunaṃ cittassa ābhogo manasikāroti.",
  "atk-abh02a:2239_3": "Sesaṃ sabbattha uttānatthamevāti.",
  "atk-abh02a:2240_0": "Pañcakaniddesavaṇṇanā niṭṭhitā.",
  "atk-abh02a:2241_0": "(6.) Chakkaniddesavaṇṇanā",
  "atk-abh02a:2242_0": "944.",
  "atk-abh02a:2242_1": "Chakkaniddese yasmā kuddho vā kodhavasena,",
  "atk-abh02a:2242_2": "sandiṭṭhiparāmāsī vā sandiṭṭhiparāmāsitāya kalahaṃ viggahaṃ vivādaṃ āpajjati,",
  "atk-abh02a:2242_3": "tasmā kodhādayo ‘vivādamūlānī’ti vuttā.",
  "atk-abh02a:2243_0": "Chandarāganiddese kāmagehasitattā chandarāgā gehassitā dhammāti saṅgahato vatvā puna pabhedato dassetuṃ manāpiyesu rūpesūtiādi vuttaṃ.",
  "atk-abh02a:2243_1": "Tattha manāpiyesūti manavaḍḍhanakesu iṭṭhesu.",
  "atk-abh02a:2243_2": "Virodhā eva virodhavatthūni.",
  "atk-abh02a:2243_3": "Amanāpiyesūti aniṭṭhesu.",
  "atk-abh02a:2244_0": "945.",
  "atk-abh02a:2244_1": "Agāravesu agāravoti gāravavirahito.",
  "atk-abh02a:2244_2": "Appatissoti appatissayo anīcavutti.",
  "atk-abh02a:2244_3": "Ettha pana yo bhikkhu satthari dharamāne tīsu kālesu upaṭṭhānaṃ na yāti,",
  "atk-abh02a:2244_4": "satthari anupāhane caṅkamante saupāhano caṅkamati,",
  "atk-abh02a:2244_5": "nīce caṅkame caṅkamante ucce caṅkame caṅkamati,",
  "atk-abh02a:2244_6": "heṭṭhā vasante upari vasati,",
  "atk-abh02a:2244_7": "satthudassanaṭṭhāne ubho aṃse pārupati,",
  "atk-abh02a:2244_8": "chattaṃ dhāreti,",
  "atk-abh02a:2244_9": "upāhanaṃ dhāreti, nhāyati,",
  "atk-abh02a:2244_10": "uccāraṃ vā passāvaṃ vā karoti,",
  "atk-abh02a:2244_11": "parinibbute vā pana cetiyaṃ vandituṃ na gacchati,",
  "atk-abh02a:2244_12": "cetiyassa paññāyanaṭṭhāne satthudassanaṭṭhāne vuttaṃ sabbaṃ karoti –",
  "atk-abh02a:2244_13": "ayaṃ satthari agāravo nāma.",
  "atk-abh02a:2244_14": "Yo pana dhammasavane saṅghuṭṭhe sakkaccaṃ na gacchati,",
  "atk-abh02a:2244_15": "sakkaccaṃ dhammaṃ na suṇāti,",
  "atk-abh02a:2244_16": "samullapanto nisīdati,",
  "atk-abh02a:2244_17": "na sakkaccaṃ gaṇhāti,",
  "atk-abh02a:2244_18": "na sakkaccaṃ vāceti –",
  "atk-abh02a:2244_19": "‘ayaṃ dhamme agāravo nāma.",
  "atk-abh02a:2244_20": "Yo pana therena bhikkhunā anajjhiṭṭho dhammaṃ deseti,",
  "atk-abh02a:2244_21": "pañhaṃ katheti,",
  "atk-abh02a:2244_22": "vuḍḍhe bhikkhū ghaṭṭento gacchati, tiṭṭhati, nisīdati,",
  "atk-abh02a:2244_23": "dussapallatthikaṃ vā hatthapallatthikaṃ vā karoti,",
  "atk-abh02a:2244_24": "saṅghamajjhe ubho aṃse pārupati,",
  "atk-abh02a:2244_25": "chattupāhanaṃ dhāreti –",
  "atk-abh02a:2244_26": "ayaṃ saṅghe agāravo nāma.",
  "atk-abh02a:2244_27": "Ekabhikkhusmimpi hi agārave kate saṅghe agāravo katova hoti.",
  "atk-abh02a:2244_28": "Tisso sikkhā pana apūrayamānova sikkhāya agāravo nāma.",
  "atk-abh02a:2244_29": "Appamādalakkhaṇaṃ ananubrūhayamāno appamāde agāravo nāma.",
  "atk-abh02a:2244_30": "Duvidhaṃ paṭisanthāraṃ akaronto paṭisanthāre agāravo nāma.",
  "atk-abh02a:2245_0": "Parihāniyā dhammāti parihānakarā dhammā.",
  "atk-abh02a:2245_1": "Kammārāmatāti navakamme vā cīvaravicāraṇādīsu vā kammesu abhirati yuttapayuttatā.",
  "atk-abh02a:2245_2": "Bhassārāmatāti tiracchānakathāvasena bhasse yuttapayuttatā.",
  "atk-abh02a:2245_3": "Niddārāmatāti niddāya yuttapayuttatā.",
  "atk-abh02a:2245_4": "Saṅgaṇikārāmatāti saṅgaṇikāya yuttapayuttatā.",
  "atk-abh02a:2245_5": "Saṃsaggārāmatāti savanasaṃsagge,",
  "atk-abh02a:2245_6": "dassanasaṃsagge,",
  "atk-abh02a:2245_7": "samullāpasaṃsagge,",
  "atk-abh02a:2245_8": "paribhogasaṃsagge,",
  "atk-abh02a:2245_9": "kāyasaṃsaggeti pañcavidhe saṃsagge yuttapayuttatā.",
  "atk-abh02a:2245_10": "Papañcārāmatāti taṇhāmānadiṭṭhipapañcesu yuttapayuttatā.",
  "atk-abh02a:2246_0": "946.",
  "atk-abh02a:2246_1": "Somanassupavicārādīsu somanassena saddhiṃ upavicarantīti somanassupavicārā.",
  "atk-abh02a:2246_2": "Cakkhunā rūpaṃ disvāti cakkhuviññāṇena rūpaṃ passitvā.",
  "atk-abh02a:2246_3": "Somanassaṭṭhāniyanti somanassassa ārammaṇavasena kāraṇabhūtaṃ.",
  "atk-abh02a:2246_4": "Upavicaratīti tattha vicārappavattanena upavicarati.",
  "atk-abh02a:2246_5": "Vitakko pana taṃsampayutto vāti iminā nayena tīsupi chakkesu attho veditabbo.",
  "atk-abh02a:2247_0": "947.",
  "atk-abh02a:2247_1": "Gehasitānīti kāmaguṇanissitāni.",
  "atk-abh02a:2247_2": "Somanassānīti cetasikasukhāni.",
  "atk-abh02a:2247_3": "Domanassānīti cetasikadukkhāni.",
  "atk-abh02a:2247_4": "Upekkhāti aññāṇasampayuttā upekkhā vedanā,",
  "atk-abh02a:2247_5": "aññāṇupekkhātipi etāsaṃyeva nāmaṃ.",
  "atk-abh02a:2248_0": "948.",
  "atk-abh02a:2248_1": "Atthi me attāti vāti sabbapadesu vā-",
  "atk-abh02a:2248_2": "saddo vikappattho;",
  "atk-abh02a:2248_3": "evaṃ vā diṭṭhi uppajjatīti vuttaṃ hoti.",
  "atk-abh02a:2248_4": "Atthi me attāti cettha sassatadiṭṭhi sabbakālesu attano atthitaṃ gaṇhāti.",
  "atk-abh02a:2248_5": "Saccato thetatoti bhūtato ca thirato ca;",
  "atk-abh02a:2248_6": "idaṃ saccanti suṭṭhu daḷhabhāvenāti vuttaṃ hoti.",
  "atk-abh02a:2248_7": "Natthi me attāti ayaṃ pana ucchedadiṭṭhi,",
  "atk-abh02a:2248_8": "sato sattassa tattha tattha vibhavaggahaṇato.",
  "atk-abh02a:2248_9": "Atha vā purimāpi tīsu kālesu atthīti gahaṇato sassatadiṭṭhi,",
  "atk-abh02a:2248_10": "paccuppannameva atthīti gaṇhantī ucchedadiṭṭhi.",
  "atk-abh02a:2248_11": "Pacchimāpi atītānāgatesu natthīti gahaṇato ‘bhasmantā āhutiyo’ti gahitadiṭṭhikānaṃ viya ucchedadiṭṭhi,",
  "atk-abh02a:2248_12": "atīteyeva natthīti gaṇhantī adhiccasamuppannikasseva sassatadiṭṭhi.",
  "atk-abh02a:2248_13": "Attanā vā attānaṃ sañjānāmīti saññākkhandhasīsena khandhe attāti gahetvā saññāya avasesakkhandhe sañjānanato",
  "atk-abh02a:2248_14": "‘iminā attanā imaṃ attānaṃ sañjānāmī’ti evaṃ hoti.",
  "atk-abh02a:2248_15": "Attanā vā anattānanti saññākkhandhaṃyeva attāti gahetvā itare cattāro khandhe anattāti gahetvā saññāya tesaṃ jānanato evaṃ hoti.",
  "atk-abh02a:2248_16": "Anattanā vā attānanti saññākkhandhaṃ anattāti itare ca cattāro khandhe attāti gahetvā saññāya tesaṃ jānanato evaṃ hoti.",
  "atk-abh02a:2248_17": "Sabbāpi sassatucchedadiṭṭhiyova.",
  "atk-abh02a:2249_0": "Vado vedeyyoti ādayo pana sassatadiṭṭhiyā eva abhinivesākārā.",
  "atk-abh02a:2249_1": "Tattha vadatīti vado;",
  "atk-abh02a:2249_2": "vacīkammassa kārakoti vuttaṃ hoti.",
  "atk-abh02a:2249_3": "Vedayatīti vedeyyo;",
  "atk-abh02a:2249_4": "jānāti anubhavati cāti vuttaṃ hoti.",
  "atk-abh02a:2249_5": "Idāni yaṃ so vedeti taṃ dassetuṃ tatra tatra dīgharattaṃ kalyāṇapāpakānantiādi vuttaṃ.",
  "atk-abh02a:2249_6": "Tattha tatra tatrāti tesu tesu yonigatiṭhitinivāsanikāyesu ārammaṇesu vā.",
  "atk-abh02a:2249_7": "Dīgharattanti cirarattaṃ.",
  "atk-abh02a:2249_8": "Paccanubhotīti paṭisaṃvedayati.",
  "atk-abh02a:2249_9": "Na so jāto nāhosīti so attā ajātidhammato na jāto nāma;",
  "atk-abh02a:2249_10": "sadā vijjamāno yevāti attho.",
  "atk-abh02a:2249_11": "Teneva atīte nāhosi,",
  "atk-abh02a:2249_12": "anāgatepi na bhavissati.",
  "atk-abh02a:2249_13": "Yo hi jāto so ahosi,",
  "atk-abh02a:2249_14": "yo ca jāyissati so bhavissatīti.",
  "atk-abh02a:2249_15": "Athavā ‘na so jāto nāhosī’ti so sadā vijjamānattā atītepi na jātu nāhosi,",
  "atk-abh02a:2249_16": "anāgatepi na jātu na bhavissati.",
  "atk-abh02a:2249_17": "Niccoti uppādavayarahito.",
  "atk-abh02a:2249_18": "Dhuvoti thiro sārabhūto.",
  "atk-abh02a:2249_19": "Sassatoti sabbakāliko.",
  "atk-abh02a:2249_20": "Avipariṇāmadhammoti attano pakatibhāvaṃ avijahanadhammo kakaṇṭako viya nānappakārattaṃ nāpajjati.",
  "atk-abh02a:2249_21": "Evamayaṃ sabbāsavadiṭṭhi nāma kathitā.",
  "atk-abh02a:2249_22": "Sesaṃ sabbattha uttānatthamevāti.",
  "atk-abh02a:2250_0": "Chakkaniddesavaṇṇanā.",
  "atk-abh02a:2251_0": "(7.) Sattakaniddesavaṇṇanā",
  "atk-abh02a:2252_0": "949.",
  "atk-abh02a:2252_1": "Sattakaniddese thāmagataṭṭhena appahīnaṭṭhena ca anusentīti anusayā.",
  "atk-abh02a:2252_2": "Vaṭṭasmiṃ satte saṃyojenti ghaṭentīti saṃyojanāni.",
  "atk-abh02a:2252_3": "Samudācāravasena pariyuṭṭhahantīti pariyuṭṭhānāni.",
  "atk-abh02a:2252_4": "Kāmarāgova pariyuṭṭhānaṃ kāmarāgapariyuṭṭhānaṃ.",
  "atk-abh02a:2252_5": "Sesesupi eseva nayo.",
  "atk-abh02a:2253_0": "950.",
  "atk-abh02a:2253_1": "Asataṃ dhammā,",
  "atk-abh02a:2253_2": "lāmakaṭṭhena vā asantā dhammāti asaddhammā.",
  "atk-abh02a:2253_3": "Rāgādīhi dosehi duṭṭhāni caritānīti duccaritāni.",
  "atk-abh02a:2253_4": "Tena tenākārena maññantīti mānā.",
  "atk-abh02a:2254_0": "951.",
  "atk-abh02a:2254_1": "Diṭṭhiniddese rūpīti rūpavā.",
  "atk-abh02a:2254_2": "Cātumahābhūtikoti catumahābhūtamayo.",
  "atk-abh02a:2254_3": "Mātāpitūnaṃ etanti mātāpettikaṃ. Kintaṃ?",
  "atk-abh02a:2254_4": "Sukkasoṇitaṃ.",
  "atk-abh02a:2254_5": "Mātāpettike sambhūto jātoti mātāpettikasambhavo.",
  "atk-abh02a:2254_6": "Idha rūpakāyasīsena manussattabhāvaṃ attāti vadati.",
  "atk-abh02a:2254_7": "Dutiyo taṃ paṭikkhipitvā dibbattabhāvaṃ vadati.",
  "atk-abh02a:2254_8": "Dibboti devaloke sambhūto.",
  "atk-abh02a:2254_9": "Kāmāvacaroti chakāmāvacaradevapariyāpanno.",
  "atk-abh02a:2254_10": "Kabaḷīkāraṃ bhakkhayatīti kabaḷīkārabhakkho.",
  "atk-abh02a:2254_11": "Manomayoti jhānamanena nibbatto.",
  "atk-abh02a:2254_12": "Sabbaṅgapaccaṅgīti sabbaṅgapaccaṅgayutto.",
  "atk-abh02a:2254_13": "Ahīnindriyoti paripuṇṇindriyo;",
  "atk-abh02a:2254_14": "yāni brahmaloke atthi tesaṃ vasena,",
  "atk-abh02a:2254_15": "itaresañca saṇṭhānavasenetaṃ vuttaṃ.",
  "atk-abh02a:2254_16": "Ākāsānañcāyatanūpagoti ākāsānañcāyatanabhāvaṃ upagato.",
  "atk-abh02a:2254_17": "Itaresupi eseva nayo.",
  "atk-abh02a:2254_18": "Sesaṃ sabbattha uttānatthamevāti.",
  "atk-abh02a:2255_0": "Sattakaniddesavaṇṇanā.",
  "atk-abh02a:2256_0": "(8.) Aṭṭhakaniddesavaṇṇanā",
  "atk-abh02a:2257_0": "952.",
  "atk-abh02a:2257_1": "Aṭṭhakaniddese kilesāyeva kilesavatthūni.",
  "atk-abh02a:2257_2": "Kusītavatthūnīti kusītassa alasassa vatthūni, patiṭṭhā,",
  "atk-abh02a:2257_3": "kosajjakāraṇānīti attho.",
  "atk-abh02a:2257_4": "Kammaṃ kātabbaṃ hotīti cīvaravicāraṇādikammaṃ kātabbaṃ hoti.",
  "atk-abh02a:2257_5": "Na vīriyaṃ ārabhatīti duvidhampi vīriyaṃ nārabhati.",
  "atk-abh02a:2257_6": "Appattassāti jhānavipassanāmaggaphaladhammassa appattassa pattiyā.",
  "atk-abh02a:2257_7": "Anadhigatassāti tasseva anadhigatassa adhigamatthāya.",
  "atk-abh02a:2257_8": "Asacchikatassāti tasseva asacchikatassa sacchikaraṇatthāya.",
  "atk-abh02a:2257_9": "Idaṃ paṭhamanti ‘idaṃ handāhaṃ nipajjāmī’ti evaṃ osīdanaṃ paṭhamaṃ kusītavatthu.",
  "atk-abh02a:2257_10": "Iminā nayena sabbattha attho veditabbo.",
  "atk-abh02a:2258_0": "Māsācitaṃ maññeti ettha pana māsācitaṃ nāma tintamāso;",
  "atk-abh02a:2258_1": "yathā tintamāso garuko hoti,",
  "atk-abh02a:2258_2": "evaṃ garukoti adhippāyo.",
  "atk-abh02a:2258_3": "Gilānā vuṭṭhito hotīti gilāno hutvā pacchā vuṭṭhito hoti.",
  "atk-abh02a:2259_0": "954.",
  "atk-abh02a:2259_1": "Aṭṭhasu lokadhammesūti ettha lokassa dhammāti lokadhammā.",
  "atk-abh02a:2259_2": "Etehi vimutto nāma natthi,",
  "atk-abh02a:2259_3": "buddhānampi honti eva.",
  "atk-abh02a:2259_4": "Tasmā ‘lokadhammā’ti vuccanti.",
  "atk-abh02a:2259_5": "Paṭighātoti paṭihaññanākāro.",
  "atk-abh02a:2259_6": "Lābhe sārāgoti ‘ahaṃ lābhaṃ labhāmī’ti evaṃ gehasitasomanassavasena uppanno sārāgo;",
  "atk-abh02a:2259_7": "so cittaṃ paṭihanati.",
  "atk-abh02a:2259_8": "Alābhe paṭivirodhoti ‘ahaṃ lābhaṃ na labhāmī’ti domanassavasena uppannavirodho;",
  "atk-abh02a:2259_9": "sopi cittaṃ paṭihanati.",
  "atk-abh02a:2259_10": "Tasmā ‘paṭighāto’ti vutto.",
  "atk-abh02a:2259_11": "Yasādīsupi ‘ahaṃ mahāparivāro,",
  "atk-abh02a:2259_12": "ahaṃ appaparivāro,",
  "atk-abh02a:2259_13": "ahaṃ pasaṃsappatto,",
  "atk-abh02a:2259_14": "ahaṃ garahappatto,",
  "atk-abh02a:2259_15": "ahaṃ sukhappatto,",
  "atk-abh02a:2259_16": "ahaṃ dukkhappato’ti evametesaṃ uppatti veditabbā.",
  "atk-abh02a:2259_17": "Anariyavohārāti anariyānaṃ vohārā.",
  "atk-abh02a:2260_0": "957.",
  "atk-abh02a:2260_1": "Purisadosāti purisānaṃ dosā.",
  "atk-abh02a:2260_2": "Na sarāmīti ‘mayā etassa kammassa kataṭṭhānaṃ na sarāmi na sallakkhemī’ti evaṃ assatibhāvena nibbeṭheti moceti.",
  "atk-abh02a:2260_3": "Codakaṃyeva paṭippharatīti paṭiviruddho hutvā pharati,",
  "atk-abh02a:2260_4": "paṭibhāṇitabhāvena tiṭṭhati.",
  "atk-abh02a:2260_5": "Kiṃ nu kho tuyhanti ‘tuyhaṃ bālassa abyattassa bhaṇitena nāma kiṃ’ yo tvaṃ neva vatthunā āpattiṃ,",
  "atk-abh02a:2260_6": "na codanaṃ jānāsī’ti dīpeti;",
  "atk-abh02a:2260_7": "‘tvaṃ pi nāma evaṃ kiñci ajānanto bhaṇitabbaṃ maññissasī’ti ajjhottharati.",
  "atk-abh02a:2260_8": "Paccāropetīti ‘tvaṃ pi khosī’tiādīni vadanto paṭiāropeti.",
  "atk-abh02a:2260_9": "Paṭikarohīti desanāgāminiṃ desehi,",
  "atk-abh02a:2260_10": "vuṭṭhānagāminito vuṭṭhāhi tato suddhante patiṭṭhito aññaṃ codessasī’ti dīpeti.",
  "atk-abh02a:2261_0": "Aññenāññaṃ paṭicaratīti aññena kāraṇena vacanena vā aññaṃ kāraṇaṃ vacanaṃ vā paṭicchādeti.",
  "atk-abh02a:2261_1": "‘Āpattiṃ āpannosī’ti vutto ‘ko āpanno?",
  "atk-abh02a:2261_2": "Kiṃ āpanno?",
  "atk-abh02a:2261_3": "Kathaṃ āpanno?",
  "atk-abh02a:2261_4": "Kismiṃ āpanno?",
  "atk-abh02a:2261_5": "Kaṃ bhaṇatha?",
  "atk-abh02a:2261_6": "Kiṃ bhaṇathā’ti vadati.",
  "atk-abh02a:2261_7": "‘Evarūpaṃ kiñci tayā diṭṭha’nti vutte ‘na suṇāmī’ti sotaṃ vā upaneti.",
  "atk-abh02a:2261_8": "Bahiddhā kathaṃ apanāmetīti ‘itthannāmaṃ āpattiṃ āpannosī’ti puṭṭho ‘pāṭaliputtaṃ gatomhī’ti vatvā puna",
  "atk-abh02a:2261_9": "‘tava pāṭaliputtagamanaṃ na pucchāmā’ti vutte ‘tato rājagahaṃ gatomhī’ti ‘rājagahaṃ vā yāhi,",
  "atk-abh02a:2261_10": "brāhmaṇagehaṃ vā;",
  "atk-abh02a:2261_11": "āpattiṃ āpannosī’ti?",
  "atk-abh02a:2261_12": "‘Tattha me sūkaramaṃsaṃ laddha’ntiādīni vadanto kathaṃ bahiddhā vikkhipati.",
  "atk-abh02a:2261_13": "Kopanti kupitabhāvaṃ.",
  "atk-abh02a:2261_14": "Dosanti duṭṭhabhāvaṃ.",
  "atk-abh02a:2261_15": "Ubhayampetaṃ kodhasseva nāmaṃ.",
  "atk-abh02a:2261_16": "Appaccayanti asantuṭṭhākāraṃ;",
  "atk-abh02a:2261_17": "domanassassetaṃ nāmaṃ.",
  "atk-abh02a:2261_18": "Pātukarotīti dasseti pakāseti.",
  "atk-abh02a:2261_19": "Bāhāvikkhepakaṃ bhaṇatīti bāhā vikkhipitvā alajjivacanaṃ vadati.",
  "atk-abh02a:2261_20": "Vihesetīti viheṭheti bādhati.",
  "atk-abh02a:2261_21": "Anādiyitvāti cittīkārena aggahetvā avajānitvā;",
  "atk-abh02a:2261_22": "anādaro hutvāti attho.",
  "atk-abh02a:2262_0": "Atibāḷhanti atidaḷhaṃ atippamāṇaṃ.",
  "atk-abh02a:2262_1": "Mayi byāvaṭāti mayi byāpāraṃ āpannā.",
  "atk-abh02a:2262_2": "Hīnāyāvattitvāti hīnassa gihibhāvassa atthāya āvattitvā;",
  "atk-abh02a:2262_3": "gihī hutvāti attho.",
  "atk-abh02a:2262_4": "Attamanā hothāti tuṭṭhacittā hotha,",
  "atk-abh02a:2262_5": "‘mayā labhitabbaṃ labhatha,",
  "atk-abh02a:2262_6": "mayā vasitabbaṭṭhāne vasatha,",
  "atk-abh02a:2262_7": "phāsuvihāro vo mayā kato’ti adhippāyena vadati.",
  "atk-abh02a:2263_0": "958.",
  "atk-abh02a:2263_1": "Asaññīti pavatto vādo asaññīvādo;",
  "atk-abh02a:2263_2": "so tesaṃ atthīti asaññīvādā.",
  "atk-abh02a:2263_3": "Rūpī attātiādīsu lābhino kasiṇarūpaṃ attāti gahetvā rūpīti diṭṭhi uppajjati;",
  "atk-abh02a:2263_4": "alābhino takkamatteneva,",
  "atk-abh02a:2263_5": "ājīvakānaṃ viya.",
  "atk-abh02a:2263_6": "Lābhinoyeva ca pana arūpasamāpattinimittaṃ attāti gahetvā arūpīti diṭṭhi uppajjati;",
  "atk-abh02a:2263_7": "alābhino takkamatteneva,",
  "atk-abh02a:2263_8": "nigaṇṭhānaṃ viya.",
  "atk-abh02a:2263_9": "Asaññībhāve panettha ekanteneva kāraṇaṃ na pariyesitabbaṃ.",
  "atk-abh02a:2263_10": "Diṭṭhigatiko hi ummattako viya yaṃ vā taṃ vā gaṇhāti.",
  "atk-abh02a:2263_11": "Rūpī ca arūpī cāti rūpārūpamissakagāhavasena vuttaṃ.",
  "atk-abh02a:2263_12": "Ayaṃ diṭṭhi rūpāvacarārūpāvacarasamāpattilābhinopi takkikassāpi uppajjati.",
  "atk-abh02a:2263_13": "Neva rūpī nārūpīti pana ekantato takkikadiṭṭhiyeva.",
  "atk-abh02a:2263_14": "Antavāti parittakasiṇaṃ attato gaṇhantassa diṭṭhi.",
  "atk-abh02a:2263_15": "Anantavāti appamāṇakasiṇaṃ.",
  "atk-abh02a:2263_16": "Antavā ca anantavā cāti uddhamadho sapariyantaṃ tiriyaṃ apariyantaṃ kasiṇaṃ attāti gahetvā uppannadiṭṭhi.",
  "atk-abh02a:2263_17": "Nevantavā nānantavāti takkikadiṭṭhiyeva.",
  "atk-abh02a:2263_18": "Sesaṃ sabbattha uttānatthamevāti.",
  "atk-abh02a:2264_0": "Aṭṭhakaniddesavaṇṇanā.",
  "atk-abh02a:2265_0": "(9.) Navakaniddesavaṇṇanā",
  "atk-abh02a:2266_0": "960.",
  "atk-abh02a:2266_1": "Navakaniddese nava āghātavatthūnīti sattesu uppattivaseneva kathitāni.",
  "atk-abh02a:2266_2": "Purisānaṃ malānīti purisamalāni.",
  "atk-abh02a:2266_3": "Navavidhāti navakoṭṭhāsā navappabhedā vā.",
  "atk-abh02a:2267_0": "963.",
  "atk-abh02a:2267_1": "Taṇhaṃ paṭiccāti taṇhaṃ nissāya.",
  "atk-abh02a:2267_2": "Pariyesanāti rūpādiārammaṇapariyesanā.",
  "atk-abh02a:2267_3": "Sā hi taṇhāya sati hoti.",
  "atk-abh02a:2267_4": "Lābhoti rūpādiārammaṇapaṭilābho.",
  "atk-abh02a:2267_5": "So hi pariyesanāya sati hoti.",
  "atk-abh02a:2267_6": "Vinicchayo pana ñāṇataṇhādiṭṭhivitakkavasena catubbidho.",
  "atk-abh02a:2267_7": "Tattha “sukhavinicchayaṃ jaññā,",
  "atk-abh02a:2267_8": "sukhavinicchayaṃ ñatvā ajjhattaṃ sukhamanuyuñjeyyā”ti ayaṃ ñāṇavinicchayo.",
  "atk-abh02a:2267_9": "“Vinicchayoti dve vinicchayā –",
  "atk-abh02a:2267_10": "taṇhāvinicchayo ca diṭṭhivinicchayo cā”ti evaṃ āgatāni aṭṭhasatataṇhāvicaritāni taṇhāvinicchayo.",
  "atk-abh02a:2267_11": "Dvāsaṭṭhi diṭṭhiyo diṭṭhivinicchayo.",
  "atk-abh02a:2267_12": "“Chando kho,",
  "atk-abh02a:2267_13": "devānaminda,",
  "atk-abh02a:2267_14": "vitakkanidāno”ti imasmiṃ pana sutte idha vinicchayoti vutto vitakkoyeva āgato.",
  "atk-abh02a:2267_15": "Lābhaṃ labhitvā hi iṭṭhāniṭṭhaṃ sundarāsundarañca vitakkeneva vinicchināti –",
  "atk-abh02a:2267_16": "‘ettakaṃ me rūpārammaṇatthāya bhavissati,",
  "atk-abh02a:2267_17": "ettakaṃ saddādiārammaṇatthāya,",
  "atk-abh02a:2267_18": "ettakaṃ mayhaṃ bhavissati,",
  "atk-abh02a:2267_19": "ettakaṃ parassa,",
  "atk-abh02a:2267_20": "ettakaṃ paribhuñjissāmi,",
  "atk-abh02a:2267_21": "ettakaṃ nidahissāmī’ti.",
  "atk-abh02a:2267_22": "Tena vuttaṃ “lābhaṃ paṭicca vinicchayo”ti.",
  "atk-abh02a:2268_0": "Chandarāgoti evaṃ akusalavitakkena vitakkite vatthusmiṃ dubbalarāgo ca balavarāgo ca uppajjati.",
  "atk-abh02a:2268_1": "Idañhi idha chandoti dubbalarāgassādhivacanaṃ.",
  "atk-abh02a:2268_2": "Ajjhosānanti ahaṃ mamanti balavasanniṭṭhānaṃ.",
  "atk-abh02a:2268_3": "Pariggahoti taṇhādiṭṭhivasena pariggahakaraṇaṃ.",
  "atk-abh02a:2268_4": "Macchariyanti parehi sādhāraṇabhāvassa asahanatā.",
  "atk-abh02a:2268_5": "Tenevassa porāṇā evaṃ vacanatthaṃ vadanti –",
  "atk-abh02a:2268_6": "“idaṃ acchariyaṃ mayhameva hotu,",
  "atk-abh02a:2268_7": "mā aññassa acchariyaṃ hotūti pavattattā macchariyanti vuccatī”ti.",
  "atk-abh02a:2268_8": "Ārakkhoti dvārapidahanamañjusagopanādivasena suṭṭhu rakkhaṇaṃ.",
  "atk-abh02a:2268_9": "Adhikarotīti adhikaraṇaṃ;",
  "atk-abh02a:2268_10": "kāraṇassetaṃ nāmaṃ.",
  "atk-abh02a:2268_11": "Ārakkhādhikaraṇanti bhāvanapuṃsakaṃ;",
  "atk-abh02a:2268_12": "ārakkhahetūti attho.",
  "atk-abh02a:2268_13": "Daṇḍādānādīsu paranisedhanatthaṃ daṇḍassa ādānaṃ daṇḍādānaṃ.",
  "atk-abh02a:2268_14": "Ekatodhārādino satthassa ādānaṃ satthādānaṃ.",
  "atk-abh02a:2268_15": "Kalahoti kāyakalahopi vācākalahopi.",
  "atk-abh02a:2268_16": "Purimo purimo virodho viggaho,",
  "atk-abh02a:2268_17": "pacchimo pacchimo vivādo.",
  "atk-abh02a:2268_18": "Tuvaṃ tuvanti agāravavacanaṃ,",
  "atk-abh02a:2268_19": "tvaṃ tvanti attho.",
  "atk-abh02a:2269_0": "964.",
  "atk-abh02a:2269_1": "Iñjitānīti iñjanāni calanāni.",
  "atk-abh02a:2269_2": "Asmīti iñjitametantiādīhi sabbapadehi mānova kathito.",
  "atk-abh02a:2269_3": "Ahanti pavattopi hi māno iñjitameva,",
  "atk-abh02a:2269_4": "ayamahanti pavattopi,",
  "atk-abh02a:2269_5": "nevasaññīnāsaññī bhavissanti pavattopi.",
  "atk-abh02a:2269_6": "Sesanavakehipi mānova kathito.",
  "atk-abh02a:2269_7": "Māno hi iñjanato iñjitaṃ,",
  "atk-abh02a:2269_8": "maññanato maññitaṃ,",
  "atk-abh02a:2269_9": "phandanato phanditaṃ,",
  "atk-abh02a:2269_10": "papañcanato papañcitaṃ.",
  "atk-abh02a:2269_11": "Tehi tehi kāraṇehi saṅkhatattā saṅkhatanti ca vuccati.",
  "atk-abh02a:2269_12": "Sesaṃ sabbattha uttānatthamevāti.",
  "atk-abh02a:2270_0": "Navakaniddesavaṇṇanā.",
  "atk-abh02a:2271_0": "(10.) Dasakaniddesavaṇṇanā",
  "atk-abh02a:2272_0": "966.",
  "atk-abh02a:2272_1": "Dasakaniddese kilesā eva kilesavatthūni.",
  "atk-abh02a:2272_2": "Āghātavatthūni panettha “anatthaṃ me acarī”tiādīnaṃ vasena avikopetabbe khāṇukaṇṭakādimhipi aṭṭhāne uppannāghātena saddhiṃ vuttāni.",
  "atk-abh02a:2273_0": "970.",
  "atk-abh02a:2273_1": "Micchattesu micchāñāṇanti pāpakiriyāsu upāyacintāvasena pāpaṃ katvā ‘sukataṃ mayā’ti paccavekkhaṇākārena uppanno moho.",
  "atk-abh02a:2273_2": "Micchāvimuttīti avimuttasseva sato vimuttasaññitā.",
  "atk-abh02a:2273_3": "Sesaṃ sabbattha uttānatthamevāti.",
  "atk-abh02a:2274_0": "Dasakaniddesavaṇṇanā.",
  "atk-abh02a:2275_0": "Taṇhāvicaritaniddesavaṇṇanā",
  "atk-abh02a:2276_0": "973.",
  "atk-abh02a:2276_1": "Taṇhāvicaritaniddese taṇhāvicaritānīti taṇhāsamudācārā taṇhāpavattiyo.",
  "atk-abh02a:2276_2": "Ajjhattikassa upādāyāti ajjhattikaṃ khandhapañcakaṃ upādāya.",
  "atk-abh02a:2276_3": "Idañhi upayogatthe sāmivacanaṃ.",
  "atk-abh02a:2276_4": "Asmīti hotīti yadetaṃ ajjhattaṃ khandhapañcakaṃ upādāya taṇhāmānadiṭṭhivasena samūhagāhato ‘asmī’ti hoti,",
  "atk-abh02a:2276_5": "tasmiṃ satīti attho.",
  "atk-abh02a:2276_6": "Itthasmīti hotītiādīsu pana evaṃ samūhato ‘aha’nti gahaṇe sati tato anupanidhāya ca upanidhāya cāti dvidhā gahaṇaṃ hoti.",
  "atk-abh02a:2276_7": "Tattha anupanidhāyāti aññaṃ ākāraṃ anupagamma sakabhāvameva ārammaṇaṃ katvā ‘itthasmī’ti hoti;",
  "atk-abh02a:2276_8": "khattiyādīsu ‘idaṃpakāro aha’nti evaṃ taṇhāmānadiṭṭhivasena hotīti attho.",
  "atk-abh02a:2276_9": "Idaṃ tāva anupanidhāya gahaṇaṃ.",
  "atk-abh02a:2276_10": "Upanidhāya gahaṇaṃ pana duvidhaṃ hoti –",
  "atk-abh02a:2276_11": "samato ca asamato ca.",
  "atk-abh02a:2276_12": "Taṃ dassetuṃ evasmīti ca aññathāsmīti ca vuttaṃ.",
  "atk-abh02a:2276_13": "Tattha evasmīti idaṃ samato upanidhāya gahaṇaṃ;",
  "atk-abh02a:2276_14": "yathā ayaṃ khattiyo,",
  "atk-abh02a:2276_15": "yathā ayaṃ brāhmaṇo,",
  "atk-abh02a:2276_16": "evaṃ ahampīti attho.",
  "atk-abh02a:2276_17": "Aññathāsmīti idaṃ pana asamato gahaṇaṃ;",
  "atk-abh02a:2276_18": "yathāyaṃ khattiyo,",
  "atk-abh02a:2276_19": "yathāyaṃ brāhmaṇo,",
  "atk-abh02a:2276_20": "tato aññathā ahaṃ hīno vā adhiko vāti attho.",
  "atk-abh02a:2276_21": "Imāni tāva paccuppannavasena cattāri taṇhāvicaritāni.",
  "atk-abh02a:2276_22": "Bhavissantiādīni pana cattāri anāgatavasena vuttāni.",
  "atk-abh02a:2276_23": "Sesaṃ purimacatukke vuttanayeneva attho veditabbo.",
  "atk-abh02a:2276_24": "Asmīti sassato asmi.",
  "atk-abh02a:2276_25": "Sātasmīti asassato asmi.",
  "atk-abh02a:2276_26": "Asasmīti satasmīti vā pāṭho.",
  "atk-abh02a:2276_27": "Tattha atthīti asaṃ;",
  "atk-abh02a:2276_28": "niccassetaṃ adhivacanaṃ.",
  "atk-abh02a:2276_29": "Sīdatīti sataṃ;",
  "atk-abh02a:2276_30": "aniccassetaṃ adhivacanaṃ.",
  "atk-abh02a:2276_31": "Iti imāni dve sassatucchedavasena vuttānīti veditabbāni.",
  "atk-abh02a:2276_32": "Ito parāni siyantiādīni cattāri saṃsayaparivitakkavasena vuttāni.",
  "atk-abh02a:2276_33": "Tāni purimacatukke vuttanayeneva atthato veditabbāni.",
  "atk-abh02a:2276_34": "Apāhaṃ siyantiādīni pana cattāri “api nāmāhaṃ bhaveyya”nti evaṃ patthanākappanavasena vuttāni.",
  "atk-abh02a:2276_35": "Tāni purimacatukke vuttanayeneva veditabbāni.",
  "atk-abh02a:2276_36": "Evametesu –",
  "atk-abh02a:2277_0": "Dve diṭṭhisīsā cattāro, suddhasīsā sīsamūlakā;",
  "atk-abh02a:2278_0": "Tayo tayoti etāni, aṭṭhārasa vibhāvaye.",
  "atk-abh02a:2279_0": "Etesu hi sassatucchedavasena vuttā dve diṭṭhisīsā nāma. Asmīti,",
  "atk-abh02a:2279_1": "bhavissanti, siyanti,",
  "atk-abh02a:2279_2": "apāhaṃ siyanti ete cattāro suddhasīsāeva.",
  "atk-abh02a:2279_3": "Itthasmīti ādayo tayo tayoti dvādasa sīsamūlakā nāmāti.",
  "atk-abh02a:2279_4": "Evamete dve diṭṭhisīsā,",
  "atk-abh02a:2279_5": "cattāro suddhasīsā,",
  "atk-abh02a:2279_6": "dvādasa sīsamūlakāti aṭṭhārasa taṇhāvicaritadhammā veditabbā.",
  "atk-abh02a:2280_0": "974.",
  "atk-abh02a:2280_1": "Idāni paṭipāṭiyāva te dhamme bhājetvā dassetuṃ kathañca asmīti hotītiādi āraddhaṃ.",
  "atk-abh02a:2280_2": "Tattha kañci dhammaṃ anavakāriṃ karitvāti rūpavedanādīsu kañci ekadhammampi avinibbhogaṃ katvā,",
  "atk-abh02a:2280_3": "ekekato aggahetvā,",
  "atk-abh02a:2280_4": "samūhatova gahetvāti attho.",
  "atk-abh02a:2280_5": "Asmīti chandaṃ paṭilabhatīti pañcakkhandhe niravasesato gahetvā ‘aha’nti taṇhaṃ paṭilabhati.",
  "atk-abh02a:2280_6": "Mānadiṭṭhīsupi eseva nayo.",
  "atk-abh02a:2280_7": "Tattha kiñcāpi ayaṃ taṇhāvicaritaniddeso,",
  "atk-abh02a:2280_8": "mānadiṭṭhiyo pana na vinā taṇhāya,",
  "atk-abh02a:2280_9": "tasmā tadekaṭṭhavasena idha vuttā.",
  "atk-abh02a:2280_10": "Taṇhāsīsena vā papañcattayampi uddiṭṭhaṃ.",
  "atk-abh02a:2280_11": "Taṃ uddesānurūpeneva niddisitumpi mānadiṭṭhiyo gahitā.",
  "atk-abh02a:2280_12": "Taṇhāpapañcaṃ vā dassento teneva saddhiṃ sesapapañcepi dassetuṃ evamāha.",
  "atk-abh02a:2281_0": "Tasmiṃ sati imāni papañcitānīti tasmiṃ “asmīti chandaṃ paṭilabhatī”tiādinā nayena vutte papañcattaye",
  "atk-abh02a:2281_1": "sati puna imāni “itthasmīti vā”tiādīni papañcitāni hontīti attho.",
  "atk-abh02a:2282_0": "Khattiyosmītiādīsu abhisekasenāmaccādinā ‘khattiyo ahaṃ’,",
  "atk-abh02a:2282_1": "mantajjhena porohiccādinā ‘brāhmaṇo ahaṃ’,",
  "atk-abh02a:2282_2": "kasigorakkhādinā ‘vesso ahaṃ’,",
  "atk-abh02a:2282_3": "asitabyābhaṅgitāya ‘suddo ahaṃ’,",
  "atk-abh02a:2282_4": "gihibyañjanena ‘gahaṭṭho aha’nti iminā nayena attho veditabbo.",
  "atk-abh02a:2282_5": "Evaṃ itthasmīti hotīti evaṃ khattiyādīsu khattiyādippakāraṃ attani uppādayitvā ‘itthaṃpakāro aha’nti hoti.",
  "atk-abh02a:2283_0": "Yathā so khattiyotiādīsu ‘yathā so abhisekasenāmaccādinā khattiyo,",
  "atk-abh02a:2283_1": "tathā ‘ahampi khattiyo’ti iminā nayena attho veditabbo.",
  "atk-abh02a:2283_2": "Dutiyanaye ‘yathā so abhisekasenāmaccādinā khattiyo,",
  "atk-abh02a:2283_3": "nāhaṃ tathā khattiyo;",
  "atk-abh02a:2283_4": "ahaṃ pana tato hīno vā seṭṭho vā’ti iminā nayena attho veditabbo.",
  "atk-abh02a:2283_5": "Bhavissantiādiniddesādīsupi eseva nayo.",
  "atk-abh02a:2284_0": "975.",
  "atk-abh02a:2284_1": "Evaṃ ajjhattikassa upādāya taṇhāvicaritāni bhājetvā idāni bāhirassa upādāya taṇhāvicaritāni bhājetuṃ tattha katamānītiādimāha.",
  "atk-abh02a:2284_2": "Tattha bāhirassa upādāyāti bāhiraṃ khandhapañcakaṃ upādāya.",
  "atk-abh02a:2284_3": "Idampi hi upayogatthe sāmivacanaṃ.",
  "atk-abh02a:2284_4": "Imināti iminā rūpena vā…pe…",
  "atk-abh02a:2284_5": "viññāṇena vā.",
  "atk-abh02a:2284_6": "Avasesaṃ pana uddesavāre tāva vuttanayeneva veditabbaṃ.",
  "atk-abh02a:2285_0": "976.",
  "atk-abh02a:2285_1": "Niddesavāre pana avakāriṃ karitvāti vinibbhogaṃ katvā.",
  "atk-abh02a:2285_2": "Iminā asmīti chandaṃ paṭilabhatītiādīsu iminā rūpena vā…pe…",
  "atk-abh02a:2285_3": "viññāṇena vāti evaṃ pañcakkhandhe ekadesato gahetvā iminā ‘aha’nti chandādīni paṭilabhatīti evamattho veditabbo.",
  "atk-abh02a:2286_0": "Iminā khattiyosmītiādīsu ‘iminā chattena vā khaggena vā abhisekasenāmaccādinā vā khattiyo aha’nti evaṃ purimanayeneva attho veditabbo.",
  "atk-abh02a:2286_1": "Imināti padamattameva hettha viseso.",
  "atk-abh02a:2287_0": "Yathā so khattiyotiādīsupi imināti vuttapadameva viseso.",
  "atk-abh02a:2287_1": "Tasmā tassa vasena yathā khattiyo,",
  "atk-abh02a:2287_2": "evaṃ ahampi iminā khaggena vā chattena vā abhisekasenāmaccādinā vā khattiyoti evaṃ yojetvā sabbapadesu attho veditabbo.",
  "atk-abh02a:2287_3": "Iminā niccosmīti pañcakkhandhe anavakāriṃ katvā rūpādīsu ekameva dhammaṃ ‘aha’nti gahetvā ‘iminā khaggena vā chattena vā ahaṃ nicco dhuvo’ti maññati.",
  "atk-abh02a:2287_4": "Ucchedadiṭṭhiyampi eseva nayo.",
  "atk-abh02a:2287_5": "Sesaṃ sabbattha vuttanayeneva veditabbaṃ.",
  "atk-abh02a:2288_0": "Iti evarūpāni atītāni chattiṃsāti ekekassa puggalassa atīte chattiṃsa.",
  "atk-abh02a:2288_1": "Anāgatāni chattiṃsāti ekekasseva anāgate chattiṃsa.",
  "atk-abh02a:2288_2": "Paccuppannāni chattiṃsāti ekekassa vā puggalassa yathālābhavasena bahunaṃ vā paccuppanne chattiṃsa.",
  "atk-abh02a:2288_3": "Sabbasattānaṃ pana ekaṃseneva atīte chattiṃsa,",
  "atk-abh02a:2288_4": "anāgate chattiṃsa,",
  "atk-abh02a:2288_5": "paccuppanne chattiṃsāti veditabbāni.",
  "atk-abh02a:2288_6": "Anantā hi asadisataṇhāmānadiṭṭhibhedā sattā.",
  "atk-abh02a:2288_7": "Aṭṭhataṇhāvicaritasataṃ hotīti ettha pana aṭṭhasatasaṅkhātaṃ taṇhāvicaritaṃ hotīti evamattho daṭṭhabbo.",
  "atk-abh02a:2288_8": "Sesaṃ sabbattha uttānatthamevāti.",
  "atk-abh02a:2289_0": "Taṇhāvicaritaniddesavaṇṇanā.",
  "atk-abh02a:2290_0": "Diṭṭhigataniddesavaṇṇanā",
  "atk-abh02a:2291_0": "977.",
  "atk-abh02a:2291_1": "Diṭṭhigataniddese brahmajāle veyyākaraṇeti brahmajālanāmake veyyākaraṇe,",
  "atk-abh02a:2291_2": "dīghanikāyassa paṭhamasuttante.",
  "atk-abh02a:2291_3": "Vuttāni bhagavatāti satthārā sayaṃ āhacca bhāsitāni.",
  "atk-abh02a:2291_4": "Cattāro sassatavādātiādīsu “te ca bhonto samaṇabrāhmaṇā kimāgamma kimārabbha sassatavādā sassataṃ attānañca",
  "atk-abh02a:2291_5": "lokañca paññāpenti catūhi vatthūhī”tiādinā brahmajāle vuttanayeneva pabhedo ca attho ca veditabboti.",
  "atk-abh02a:2292_0": "Sammohavinodaniyā vibhaṅgaṭṭhakathāya",
  "atk-abh02a:2293_0": "Khuddakavatthuvibhaṅgavaṇṇanā niṭṭhitā.",
  "atk-abh02a:2294_0": "18. Dhammahadayavibhaṅgo",
  "atk-abh02a:2295_0": "1. Sabbasaṅgāhikavāravaṇṇanā",
  "atk-abh02a:2296_0": "978.",
  "atk-abh02a:2296_1": "Idāni tadanantare dhammahadayavibhaṅge pāḷiparicchedo tāva evaṃ veditabbo –",
  "atk-abh02a:2296_2": "ettha hi āditova khandhādīnaṃ dvādasannaṃ koṭṭhāsānaṃ vasena sabbasaṅgāhikavāro nāma vutto.",
  "atk-abh02a:2296_3": "Dutiyo tesaṃyeva dhammānaṃ kāmadhātuādīsu uppattānuppattidassanavāro nāma.",
  "atk-abh02a:2296_4": "Tatiyo tattheva pariyāpannāpariyāpannadassanavāro nāma.",
  "atk-abh02a:2296_5": "Catuttho tīsu bhūmīsu uppattikkhaṇe vijjamānāvijjamānadhammadassanavāro nāma.",
  "atk-abh02a:2296_6": "Pañcamo tesaṃ dhammānaṃ bhūmantaravasena dassanavāro nāma.",
  "atk-abh02a:2296_7": "Chaṭṭho gatīsu uppādakakammaāyuppamāṇadassanavāro nāma.",
  "atk-abh02a:2296_8": "Sattamo abhiññeyyādivāro nāma.",
  "atk-abh02a:2296_9": "Aṭṭhamo sārammaṇānārammaṇavāro nāma.",
  "atk-abh02a:2296_10": "Navamo tesaṃ khandhādidhammānaṃ diṭṭhasutādivasena saṅgahetvā dassanavāro nāma.",
  "atk-abh02a:2296_11": "Dasamo kusalattikādivasena saṅgahetvā dassanavāro nāma.",
  "atk-abh02a:2297_0": "979.",
  "atk-abh02a:2297_1": "Evaṃ dasahi vārehi paricchinnāya pāḷiyā paṭhame tāva sabbasaṅgāhikavāre “avīcito yāva bhavaggaṃ etthantare kati khandhā”ti pucchite “ekoti vā…pe…",
  "atk-abh02a:2297_2": "cattāroti vā chāti vā avatvā pañcāti vattuṃ samattho añño natthī”ti attano ñāṇabalaṃ dīpento pañcakkhandhāti pucchānurūpaṃ vissajjanaṃ āha.",
  "atk-abh02a:2297_3": "Yathāpucchaṃ vissajjanañhi sabbaññubyākaraṇaṃ nāmāti vuccati.",
  "atk-abh02a:2297_4": "Dvādasāyatanānītiādīsupi eseva nayo.",
  "atk-abh02a:2297_5": "Rūpakkhandhādīnaṃ pabhedo khandhavibhaṅgādīsu vuttanayeneva veditabbo.",
  "atk-abh02a:2298_0": "2. Uppattānuppattivāravaṇṇanā",
  "atk-abh02a:2299_0": "991.",
  "atk-abh02a:2299_1": "Dutiyavāre ye dhammā kāmabhave kāmadhātusambhūtānañca sattānaṃ uppajjanti –",
  "atk-abh02a:2299_2": "kāmadhātuyaṃ pariyāpannā vā apariyāpannā vā –",
  "atk-abh02a:2299_3": "te sabbe saṅgahetvā kāmadhātuyā pañcakkhandhātiādi vuttaṃ.",
  "atk-abh02a:2299_4": "Rūpadhātuādīsupi eseva nayo.",
  "atk-abh02a:2299_5": "Yasmā pana rūpadhātupariyāpannānaṃ sattānaṃ ghānāyatanādīnaṃ abhāvena gandhāyatanādīni āyatanādikiccaṃ na karonti,",
  "atk-abh02a:2299_6": "tasmā rūpadhātuyā cha āyatanāni,",
  "atk-abh02a:2299_7": "nava dhātuyotiādi vuttaṃ.",
  "atk-abh02a:2299_8": "Yasmā ca okāsavasena vā sattuppattivasena vā apariyāpannadhātu nāma natthi,",
  "atk-abh02a:2299_9": "tasmā apariyāpannadhātuyāti avatvā yaṃ yaṃ apariyāpannaṃ taṃ tadeva dassetuṃ apariyāpanne kati khandhātiādi vuttaṃ.",
  "atk-abh02a:2300_0": "3. Pariyāpannāpariyāpannavāravaṇṇanā",
  "atk-abh02a:2301_0": "999.",
  "atk-abh02a:2301_1": "Tatiyavāre kāmadhātupariyāpannāti kāmadhātubhajanaṭṭhena pariyāpannā;",
  "atk-abh02a:2301_2": "taṃnissitā tadantogadhā kāmadhātutveva saṅkhaṃ gatāti attho.",
  "atk-abh02a:2301_3": "Sesapadesupi eseva nayo.",
  "atk-abh02a:2301_4": "Pariyāpannāti bhavavasena okāsavasena ca paricchinnā.",
  "atk-abh02a:2301_5": "Apariyāpannāti tathā aparicchinnā.",
  "atk-abh02a:2302_0": "4. Dhammadassanavāravaṇṇanā",
  "atk-abh02a:2303_0": "1007.",
  "atk-abh02a:2303_1": "Catutthavāre ekādasāyatanānīti saddāyatanavajjāni.",
  "atk-abh02a:2303_2": "Tañhi ekantena paṭisandhiyaṃ nuppajjati.",
  "atk-abh02a:2303_3": "Iminā nayena sabbattha attho veditabbo.",
  "atk-abh02a:2303_4": "Sattake “devānaṃ asurāna”nti gativasena avatvā avisesena gabbhaseyyakānanti vuttaṃ.",
  "atk-abh02a:2303_5": "Tasmā yattha yattha gabbhaseyyakā sambhavanti tattha tattha tesaṃ sattāyatanāni veditabbāni.",
  "atk-abh02a:2303_6": "Tathā dhātuyo.",
  "atk-abh02a:2303_7": "Sesamettha uttānatthameva.",
  "atk-abh02a:2303_8": "Pañcamavāre yaṃ vattabbaṃ taṃ dhammasaṅgahaṭṭhakathāyaṃ vuttameva.",
  "atk-abh02a:2304_0": "6. Uppādakakammaāyuppamāṇavāravaṇṇanā",
  "atk-abh02a:2305_0": "(1.) Uppādakakammaṃ",
  "atk-abh02a:2306_0": "1021.",
  "atk-abh02a:2306_1": "Chaṭṭhavāre pañcahi kāmaguṇehi nānappakārehi vā iddhivisesehi dibbantīti devā.",
  "atk-abh02a:2306_2": "Sammutidevāti ‘devo,",
  "atk-abh02a:2306_3": "devī’ti evaṃ lokasammutiyā devā.",
  "atk-abh02a:2306_4": "Upapattidevāti devaloke uppannattā upapattiyā devā.",
  "atk-abh02a:2306_5": "Visuddhidevāti sabbesaṃ devānaṃ pūjārahā sabbakilesavisuddhiyā devā.",
  "atk-abh02a:2306_6": "Rājānoti muddhābhisittakhattiyā.",
  "atk-abh02a:2306_7": "Deviyoti tesaṃ mahesiyo.",
  "atk-abh02a:2306_8": "Kumārāti abhisittarājūnaṃ abhisittadeviyā kucchismiṃ uppannakumārā.",
  "atk-abh02a:2307_0": "Uposathakammaṃ katvāti cātuddasādīsu aṭṭhaṅgasamannāgataṃ uposathaṃ upavasitvā.",
  "atk-abh02a:2307_1": "Idāni yasmā parittadānādipuññakammaṃ manussasobhagyatāya paccayo,",
  "atk-abh02a:2307_2": "mattaso kataṃ manussasobhagyatāya adhimattaṃ,",
  "atk-abh02a:2307_3": "adhimattabhāvepi nānappakārabhedato nānappakārassa khattiyamahāsālādibhāvassa paccayo,",
  "atk-abh02a:2307_4": "tasmā tassa vasena upapattibhedaṃ dassento appekacce gahapatimahāsālānantiādimāha.",
  "atk-abh02a:2307_5": "Tattha mahāsāro etesanti mahāsārā; ra-",
  "atk-abh02a:2307_6": "kārassa pana la-",
  "atk-abh02a:2307_7": "kāraṃ katvā mahāsālāti vuttaṃ.",
  "atk-abh02a:2307_8": "Gahapatiyova mahāsālā,",
  "atk-abh02a:2307_9": "gahapatīsu vā mahāsālāti gahapatimahāsālā.",
  "atk-abh02a:2307_10": "Sesesupi eseva nayo.",
  "atk-abh02a:2307_11": "Tattha yassa gehe pacchimantena cattālīsakoṭidhanaṃ nidhānagataṃ hoti,",
  "atk-abh02a:2307_12": "kahāpaṇānañca pañca ambaṇāni divasavaḷañjo nikkhamati –",
  "atk-abh02a:2307_13": "ayaṃ gahapatimahāsālo nāma.",
  "atk-abh02a:2307_14": "Yassa pana gehe pacchimantena asītikoṭidhanaṃ nidhānagataṃ hoti,",
  "atk-abh02a:2307_15": "kahāpaṇānañca dasaambaṇāni divasavaḷañjo nikkhamati –",
  "atk-abh02a:2307_16": "ayaṃ brāhmaṇamahāsālo nāma.",
  "atk-abh02a:2307_17": "Yassa pana gehe pacchimantena koṭisatadhanaṃ nidhānagataṃ hoti,",
  "atk-abh02a:2307_18": "kahāpaṇānañca vīsati ambaṇāni divasavaḷañjo nikkhamati –",
  "atk-abh02a:2307_19": "ayaṃ khattiyamahāsālo nāma.",
  "atk-abh02a:2308_0": "Sahabyatanti sahabhāvaṃ;",
  "atk-abh02a:2308_1": "sabhāgā hutvā nibbattantīti attho.",
  "atk-abh02a:2308_2": "Cātumahārājikānantiādīsu cātumahārājikā nāma sinerupabbatassa vemajjhe honti.",
  "atk-abh02a:2308_3": "Tesu pabbataṭṭhakāpi atthi,",
  "atk-abh02a:2308_4": "ākāsaṭṭhāpi;",
  "atk-abh02a:2308_5": "tesaṃ paramparā cakkavāḷapabbataṃ pattā.",
  "atk-abh02a:2308_6": "Khiḍḍāpadosikā,",
  "atk-abh02a:2308_7": "manopadosikā,",
  "atk-abh02a:2308_8": "sītavalāhakā,",
  "atk-abh02a:2308_9": "uṇhavalāhakā,",
  "atk-abh02a:2308_10": "candimā devaputto,",
  "atk-abh02a:2308_11": "sūriyo devaputtoti ete sabbepi cātumahārājikadevalokaṭṭhakā eva.",
  "atk-abh02a:2309_0": "Tettiṃsa janā tattha upapannāti tāvatiṃsā.",
  "atk-abh02a:2309_1": "Apica tāvatiṃsāti tesaṃ devānaṃ nāmamevāti vuttaṃ.",
  "atk-abh02a:2309_2": "Tepi atthi pabbataṭṭhakā,",
  "atk-abh02a:2309_3": "atthi ākāsaṭṭhakā.",
  "atk-abh02a:2309_4": "Tesaṃ paramparā cakkavāḷapabbataṃ pattā.",
  "atk-abh02a:2309_5": "Tathā yāmādīnaṃ.",
  "atk-abh02a:2309_6": "Ekadevalokepi hi devānaṃ paramparā cakkavāḷapabbataṃ appattā nāma natthi.",
  "atk-abh02a:2309_7": "Tattha dibbaṃ sukhaṃ yātā payātā sampattāti yāmā.",
  "atk-abh02a:2309_8": "Tuṭṭhā pahaṭṭhāti tusitā.",
  "atk-abh02a:2309_9": "Pakatipaṭiyattārammaṇato atirekena ramitukāmakāle yathārucite bhoge nimminitvā ramantīti nimmānaratī.",
  "atk-abh02a:2309_10": "Cittācāraṃ ñatvā parehi nimmitesu bhogesu vasaṃ vattentīti paranimmitavasavattī.",
  "atk-abh02a:2310_0": "(2.) Āyuppamāṇaṃ",
  "atk-abh02a:2311_0": "1022.",
  "atk-abh02a:2311_1": "Appaṃ vā bhiyyoti dutiyaṃ vassasataṃ appatvā vīsāya vā tiṃsāya vā cattālīsāya vā paññāsāya vā saṭṭhiyā vā vassehi adhikampi vassasatanti attho.",
  "atk-abh02a:2311_2": "Sabbampi hetaṃ dutiyaṃ vassasataṃ appattattā appanti vuttaṃ.",
  "atk-abh02a:2312_0": "1024.",
  "atk-abh02a:2312_1": "Brahmapārisajjādīsu mahābrahmānaṃ pārisajjā paricārikāti brahmapārisajjā.",
  "atk-abh02a:2312_2": "Tesaṃ purohitabhāve ṭhitāti brahmapurohitā.",
  "atk-abh02a:2312_3": "Vaṇṇavantatāya ceva dīghāyukatāya ca mahanto brahmāti mahābrahmā,",
  "atk-abh02a:2312_4": "tesaṃ mahābrahmānaṃ.",
  "atk-abh02a:2312_5": "Ime tayopi janā paṭhamajjhānabhūmiyaṃ ekatale vasanti;",
  "atk-abh02a:2312_6": "āyuantaraṃ pana nesaṃ nānā.",
  "atk-abh02a:2313_0": "1025.",
  "atk-abh02a:2313_1": "Parittā ābhā etesanti parittābhā.",
  "atk-abh02a:2313_2": "Appamāṇā ābhā etesanti appamāṇābhā.",
  "atk-abh02a:2313_3": "Daṇḍadīpikāya acci viya etesaṃ sarīrato ābhā chijjitvā chijjitvā patantī viya sarati visaratīti ābhassarā.",
  "atk-abh02a:2313_4": "Imepi tayo janā dutiyajjhānabhūmiyaṃ ekatale vasanti;",
  "atk-abh02a:2313_5": "āyuantaraṃ pana nesaṃ nānā.",
  "atk-abh02a:2314_0": "1026.",
  "atk-abh02a:2314_1": "Parittā subhā etesanti parittasubhā.",
  "atk-abh02a:2314_2": "Appamāṇā subhā etesanti appamāṇasubhā.",
  "atk-abh02a:2314_3": "Subhena okiṇṇā vikiṇṇā,",
  "atk-abh02a:2314_4": "subhena sarīrappabhāvaṇṇena ekagghanā,",
  "atk-abh02a:2314_5": "suvaṇṇamañjusāya ṭhapitasampajjalitakañcanapiṇḍasassirīkāti subhakiṇhā.",
  "atk-abh02a:2314_6": "Imepi tayo janā tatiyajjhānabhūmiyaṃ ekatale vasanti;",
  "atk-abh02a:2314_7": "āyuantaraṃ pana nesaṃ nānā.",
  "atk-abh02a:2315_0": "1027.",
  "atk-abh02a:2315_1": "Ārammaṇanānattatāti ārammaṇassa nānattabhāvo.",
  "atk-abh02a:2315_2": "Manasikāranānattatādīsupi eseva nayo.",
  "atk-abh02a:2315_3": "Ettha ekassa pathavīkasiṇaṃ ārammaṇaṃ hoti…pe…",
  "atk-abh02a:2315_4": "ekassa odātakasiṇanti idaṃ ārammaṇanānattaṃ.",
  "atk-abh02a:2315_5": "Eko pathavīkasiṇaṃ manasi karoti…pe…",
  "atk-abh02a:2315_6": "eko odātakasiṇanti idaṃ manasikāranānattaṃ.",
  "atk-abh02a:2315_7": "Ekassa pathavīkasiṇe chando hoti…pe…",
  "atk-abh02a:2315_8": "ekassa odātakasiṇeti idaṃ chandanānattaṃ.",
  "atk-abh02a:2315_9": "Eko pathavīkasiṇe patthanaṃ karoti…pe…",
  "atk-abh02a:2315_10": "eko odātakasiṇeti idaṃ paṇidhinānattaṃ.",
  "atk-abh02a:2315_11": "Eko pathavīkasiṇavasena adhimuccati…pe…",
  "atk-abh02a:2315_12": "eko odātakasiṇavasenāti idaṃ adhimokkhanānattaṃ.",
  "atk-abh02a:2315_13": "Eko pathavīkasiṇavasena cittaṃ abhinīharati…pe…",
  "atk-abh02a:2315_14": "eko odātakasiṇavasenāti idaṃ abhinīhāranānattaṃ.",
  "atk-abh02a:2315_15": "Ekassa pathavīkasiṇaparicchindanakapaññā hoti…pe…",
  "atk-abh02a:2315_16": "ekassa odātakasiṇaparicchindanakapaññāti idaṃ paññānānattaṃ.",
  "atk-abh02a:2315_17": "Tattha ārammaṇamanasikārā pubbabhāgena kathitā.",
  "atk-abh02a:2315_18": "Chandapaṇidhiadhimokkhābhinīhārā appanāyapi vattanti upacārepi.",
  "atk-abh02a:2315_19": "Paññā pana lokiyalokuttaramissakā kathitā.",
  "atk-abh02a:2316_0": "Asaññasattānanti saññāvirahitānaṃ sattānaṃ.",
  "atk-abh02a:2316_1": "Ekacce hi titthāyatane pabbajitvā ‘cittaṃ nissāya rajjanadussanamuyhanāni nāma hontī’ti citte dosaṃ disvā ‘acittakabhāvo nāma sobhano,",
  "atk-abh02a:2316_2": "diṭṭhadhammanibbānameta’nti saññāvirāgaṃ janetvā tatrūpagaṃ pañcamaṃ samāpattiṃ bhāvetvā tattha nibbattanti.",
  "atk-abh02a:2316_3": "Tesaṃ upapattikkhaṇe eko rūpakkhandhoyeva nibbattati.",
  "atk-abh02a:2316_4": "Ṭhatvā nibbatto ṭhitako eva hoti,",
  "atk-abh02a:2316_5": "nisīditvā nibbatto nisinnakova nipajjitvā nibbatto nipannova.",
  "atk-abh02a:2316_6": "Cittakammarūpakasadisā hutvā pañca kappasatāni tiṭṭhanti.",
  "atk-abh02a:2316_7": "Tesaṃ pariyosāne so rūpakāyo antaradhāyati,",
  "atk-abh02a:2316_8": "kāmāvacarasaññā uppajjati;",
  "atk-abh02a:2316_9": "tena idha saññuppādena te devā tamhā kāyā cutāti paññāyanti.",
  "atk-abh02a:2317_0": "Vipulā phalā etesanti vehapphalā.",
  "atk-abh02a:2317_1": "Attano sampattiyā na hāyanti na vihāyantīti avihā.",
  "atk-abh02a:2317_2": "Na kañci sattaṃ tappantīti atappā.",
  "atk-abh02a:2317_3": "Sundarā dassanā abhirūpā pāsādikāti sudassā.",
  "atk-abh02a:2317_4": "Suṭṭha passanti,",
  "atk-abh02a:2317_5": "sundarametesaṃ vā dassananti sudassī.",
  "atk-abh02a:2317_6": "Sabbehi eva guṇehi ca bhavasampattiyā ca jeṭṭhā,",
  "atk-abh02a:2317_7": "natthettha kaniṭṭhāti akaniṭṭhā.",
  "atk-abh02a:2318_0": "1028.",
  "atk-abh02a:2318_1": "Ākāsānañcāyatanaṃ upagatāti ākāsānañcāyatanūpagā.",
  "atk-abh02a:2318_2": "Itaresupi eseva nayo.",
  "atk-abh02a:2318_3": "Iti cha kāmāvacarā,",
  "atk-abh02a:2318_4": "nava brahmalokā,",
  "atk-abh02a:2318_5": "pañca suddhāvāsā,",
  "atk-abh02a:2318_6": "cattāro arūpā asaññasattavehapphalehi saddhiṃ chabbīsati devalokā;",
  "atk-abh02a:2318_7": "manussalokena saddhiṃ sattavīsati.",
  "atk-abh02a:2319_0": "Tattha sammāsambuddhena manussānaṃ devānañca āyuṃ paricchindamānena catūsu apāyesu bhummadevesu ca āyu paricchinnaṃ taṃ kasmāti?",
  "atk-abh02a:2319_1": "Niraye tāva kammameva pamāṇaṃ.",
  "atk-abh02a:2319_2": "Yāva kammaṃ na khīyati,",
  "atk-abh02a:2319_3": "na tāva cavanti.",
  "atk-abh02a:2319_4": "Tathā sesaapāyesu.",
  "atk-abh02a:2319_5": "Bhummadevānampi kammameva pamāṇaṃ.",
  "atk-abh02a:2319_6": "Tattha nibbattā hi keci sattāhamattaṃ tiṭṭhanti,",
  "atk-abh02a:2319_7": "keci addhamāsaṃ,",
  "atk-abh02a:2319_8": "keci māsaṃ,",
  "atk-abh02a:2319_9": "kappaṃ tiṭṭhamānāpi atthiyeva.",
  "atk-abh02a:2320_0": "Tattha manussesu gihibhāve ṭhitāyeva sotāpannāpi honti,",
  "atk-abh02a:2320_1": "sakadāgāmiphalampi anāgāmiphalampi arahattaphalampi pāpuṇanti.",
  "atk-abh02a:2320_2": "Tesu sotāpannādayo yāvajīvaṃ tiṭṭhanti.",
  "atk-abh02a:2320_3": "Khīṇāsavā pana parinibbāyanti vā pabbajanti vā. Kasmā?",
  "atk-abh02a:2320_4": "Arahattaṃ nāma seṭṭhaguṇo,",
  "atk-abh02a:2320_5": "gihiliṅgaṃ hīnaṃ,",
  "atk-abh02a:2320_6": "taṃ hīnatāya uttamaṃ guṇaṃ dhāretuṃ na sakkoti.",
  "atk-abh02a:2320_7": "Tasmā te parinibbātukāmā vā pabbajitukāmā vā honti.",
  "atk-abh02a:2321_0": "Bhummadevā pana arahattaṃ patvāpi yāvajīvaṃ tiṭṭhanti.",
  "atk-abh02a:2321_1": "Chasu kāmāvacaradevesu sotāpannasakadāgāmino yāvajīvaṃ tiṭṭhanti;",
  "atk-abh02a:2321_2": "anāgāminā rūpabhavaṃ gantuṃ vaṭṭati,",
  "atk-abh02a:2321_3": "khīṇāsavena parinibbātuṃ. Kasmā?",
  "atk-abh02a:2321_4": "Nilīyanokāsassa abhāvā.",
  "atk-abh02a:2321_5": "Rūpāvacarārūpāvacaresu sabbepi yāvajīvaṃ tiṭṭhanti.",
  "atk-abh02a:2321_6": "Tattha rūpāvacare nibbattā sotāpannasakadāgāmino na puna idhāgacchanti,",
  "atk-abh02a:2321_7": "tattheva parinibbāyanti.",
  "atk-abh02a:2321_8": "Ete hi jhānaanāgāmino nāma.",
  "atk-abh02a:2322_0": "Aṭṭhasamāpattilābhīnaṃ pana kiṃ niyameti?",
  "atk-abh02a:2322_1": "Paguṇajjhānaṃ.",
  "atk-abh02a:2322_2": "Yadevassa paguṇaṃ hoti,",
  "atk-abh02a:2322_3": "tena uppajjati.",
  "atk-abh02a:2322_4": "Sabbesu pana paguṇesu kiṃ niyameti? Patthanā.",
  "atk-abh02a:2322_5": "Yattha upapattiṃ pattheti tattheva upapajjati.",
  "atk-abh02a:2322_6": "Patthanāya asati kiṃ niyameti?",
  "atk-abh02a:2322_7": "Maraṇasamaye samāpannā samāpatti.",
  "atk-abh02a:2322_8": "Maraṇasamaye samāpannā natthi,",
  "atk-abh02a:2322_9": "kiṃ niyameti?",
  "atk-abh02a:2322_10": "Nevasaññānāsaññāyatanasamāpatti.",
  "atk-abh02a:2322_11": "Ekaṃsena hi so nevasaññānāsaññāyatane upapajjati.",
  "atk-abh02a:2322_12": "Navasu brahmalokesu nibbattaariyasāvakānaṃ tatrūpapattipi hoti uparūpapattipi na heṭṭhūpapatti.",
  "atk-abh02a:2322_13": "Puthujjanānaṃ pana tatrūpapattipi hoti uparūpapattipi heṭṭhūpapattipi.",
  "atk-abh02a:2322_14": "Pañcasu suddhāvāsesu catūsu ca arūpesu ariyasāvakānaṃ tatrūpapattipi hoti uparūpapattipi.",
  "atk-abh02a:2322_15": "Paṭhamajjhānabhūmiyaṃ nibbatto anāgāmī nava brahmaloke sodhetvā matthake ṭhito parinibbāti.",
  "atk-abh02a:2322_16": "Vehapphalā,",
  "atk-abh02a:2322_17": "akaniṭṭhā,",
  "atk-abh02a:2322_18": "nevasaññānāsaññāyatananti ime tayo devalokā seṭṭhabhavā nāma.",
  "atk-abh02a:2322_19": "Imesu tīsu ṭhānesu nibbattaanāgāmino neva uddhaṃ gacchanti, na adho,",
  "atk-abh02a:2322_20": "tattha tattheva parinibbāyantīti.",
  "atk-abh02a:2322_21": "Idamettha pakiṇṇakaṃ.",
  "atk-abh02a:2323_0": "7. Abhiññeyyādivāravaṇṇanā",
  "atk-abh02a:2324_0": "1030.",
  "atk-abh02a:2324_1": "Sattamavāre salakkhaṇapariggāhikāya abhiññāya vasena abhiññeyyatā veditabbā.",
  "atk-abh02a:2324_2": "Ñātatīraṇapahānapariññānaṃ vasena pariññeyyatā.",
  "atk-abh02a:2324_3": "Sā ca rūpakkhandho abhiññeyyo pariññeyyo na pahātabbotiādīsu ñātatīraṇapariññāvaseneva veditabbā.",
  "atk-abh02a:2324_4": "Samudayasaccaṃ abhiññeyyaṃ pariññeyyaṃ pahātabbantiādīsu pahānapariññāvasena.",
  "atk-abh02a:2325_0": "Aṭṭhamavāre rūpādiārammaṇānaṃ cakkhuviññāṇādīnaṃ vasena sārammaṇānārammaṇatā veditabbā.",
  "atk-abh02a:2325_1": "Navamavāro uttānatthoyeva.",
  "atk-abh02a:2325_2": "Dasamavārepi yaṃ vattabbaṃ siyā taṃ sabbaṃ tattha tattha pañhāpucchakavāre vuttamevāti.",
  "atk-abh02a:2326_0": "Sammohavinodaniyā vibhaṅgaṭṭhakathāya",
  "atk-abh02a:2327_0": "Dhammahadayavibhaṅgavaṇṇanā niṭṭhitā.",
  "atk-abh02a:2328_0": "Nigamanakathā",
  "atk-abh02a:2329_0": "Ettāvatā ca –",
  "atk-abh02a:2330_0": "Abhidhammaṃ desento, dhammagaru dhammagāravayuttānaṃ;",
  "atk-abh02a:2331_0": "Devānaṃ devapure, devagaṇasahassaparivāro.",
  "atk-abh02a:2332_0": "Dutiyaṃ adutiyapuriso, yaṃ āha vibhaṅgapakaraṇaṃ nātho;",
  "atk-abh02a:2333_0": "Aṭṭhārasahi vibhaṅgehi, maṇḍitamaṇḍapeyyaguṇo.",
  "atk-abh02a:2334_0": "Atthappakāsanatthaṃ, tassāhaṃ yācito ṭhitaguṇena;",
  "atk-abh02a:2335_0": "Yatinā adandhagatinā, subuddhinā buddhaghosena.",
  "atk-abh02a:2336_0": "Yaṃ ārabhiṃ racayituṃ, aṭṭhakathaṃ sunipuṇesu atthesu;",
  "atk-abh02a:2337_0": "Sammohavinodanato, sammohavinodaniṃ nāma.",
  "atk-abh02a:2338_0": "Porāṇaṭṭhakathānaṃ, sāraṃ ādāya sā ayaṃ niṭṭhaṃ;",
  "atk-abh02a:2339_0": "Pattā anantarāyena, pāḷiyā bhāṇavārehi.",
  "atk-abh02a:2340_0": "Cattālīsāya yathā, ekena ca evameva sabbepi;",
  "atk-abh02a:2341_0": "Niṭṭhaṃ vajantu vimalā, manorathā sabbasattānaṃ.",
  "atk-abh02a:2342_0": "Saddhammassa ṭhitatthaṃ, yañca imaṃ racayatā mayā puññaṃ;",
  "atk-abh02a:2343_0": "Pattaṃ tena samattaṃ, pāpuṇatu sadevako loko.",
  "atk-abh02a:2344_0": "Suciraṃ tiṭṭhatu dhammo, dhammābhirato sadā bhavatu loko;",
  "atk-abh02a:2345_0": "Niccaṃ khemasubhikkhādi-sampadā janapadā hontūti.",
  "atk-abh02a:2346_0": "Paramavisuddhasaddhābuddhivīriyapaṭimaṇḍitena sīlācārajjavamaddavādiguṇasamudayasamuditena sakasamayasamayantaragahanajjhogāhaṇasamatthena",
  "atk-abh02a:2346_1": "paññāveyyattiyasamannāgatena tipiṭakapariyattippabhede sāṭṭhakathe satthusāsane appaṭihatañāṇappabhāvena",
  "atk-abh02a:2346_2": "mahāveyyākaraṇena karaṇasampattijanitasukhaviniggatamadhurodāravacanalāvaṇṇayuttena yuttamuttavādinā",
  "atk-abh02a:2346_3": "vādīvarena mahākavinā pabhinnapaṭisambhidāparivāre chaḷabhiññāpaṭisambhidādippabhedaguṇapaṭimaṇḍite uttarimanussadhamme",
  "atk-abh02a:2346_4": "suppatiṭṭhitabuddhīnaṃ theravaṃsappadīpānaṃ therānaṃ mahāvihāravāsīnaṃ vaṃsālaṅkārabhūtena vipulavisuddhabuddhinā",
  "atk-abh02a:2346_5": "buddhaghosoti garūhi gahitanāmadheyyena therena katā ayaṃ sammohavinodanī nāma vibhaṅgaṭṭhakathā.",
  "atk-abh02a:2347_0": "Tāva tiṭṭhatu lokasmiṃ, lokanittharaṇesinaṃ;",
  "atk-abh02a:2348_0": "Dassentī kulaputtānaṃ, nayaṃ paññāvisuddhiyā.",
  "atk-abh02a:2349_0": "Yāva buddhoti nāmampi, suddhacittassa tādino;",
  "atk-abh02a:2350_0": "Lokamhi lokajeṭṭhassa, pavattati mahesinoti.",
  "atk-abh02a:2351_0": "Sammohavinodanī nāma vibhaṅga-aṭṭhakathā niṭṭhitā."
}