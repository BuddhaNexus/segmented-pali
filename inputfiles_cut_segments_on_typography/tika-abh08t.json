{
  "tika-abh08t:6_0": "Namo tassa bhagavato arahato sammāsambuddhassa",
  "tika-abh08t:7_0": "Abhidhammāvatāra-purāṇaṭīkā",
  "tika-abh08t:8_0": "1. Paṭhamo paricchedo",
  "tika-abh08t:9_0": "Cittaniddesavaṇṇanā",
  "tika-abh08t:10_0": "8.",
  "tika-abh08t:10_1": "Tattha tesu catubbidhesu paramatthesu,",
  "tika-abh08t:10_2": "jātiniddhāraṇaṃ.",
  "tika-abh08t:10_3": "Cittanti cittaṃ nāma.",
  "tika-abh08t:10_4": "Vijānātīti vijānanaṃ,",
  "tika-abh08t:10_5": "visayānaṃ vijānanaṃ visayavijānanaṃ.",
  "tika-abh08t:10_6": "Cittasarūpaparidīpanamidaṃ vacanaṃ.",
  "tika-abh08t:10_7": "Tassa pana cittassa ko vacanattho ko saddattho.",
  "tika-abh08t:10_8": "Vuccate ācariyena.",
  "tika-abh08t:10_9": "Sabbasaṅgāhakavasena sabbesaṃ cittānaṃ saṅgāhakanayavasena.",
  "tika-abh08t:10_10": "Ārammaṇaṃ cinteti jānātīti cittaṃ,",
  "tika-abh08t:10_11": "tadā sabbaṃ cittaṃ adhippetaṃ.",
  "tika-abh08t:10_12": "Javanavīthivasena attasantānaṃ cinotīti cittaṃ,",
  "tika-abh08t:10_13": "tadā kusalākusalamahākiriyācittaṃ adhippetaṃ.",
  "tika-abh08t:10_14": "Aññesaṃ javanānaṃ aggahaṇaṃ kāmāvacarajavanāni eva yebhuyyavasena sattakkhattuṃ javantīti ñāpanatthaṃ.",
  "tika-abh08t:11_0": "9.",
  "tika-abh08t:11_1": "Vicittaṃ karaṇaṃ yassa taṃ vicittakaraṇaṃ,",
  "tika-abh08t:11_2": "tassa bhāvo vicittakaraṇā.",
  "tika-abh08t:11_3": "“Imassa rūpassa uddhaṃ idaṃ hotu,",
  "tika-abh08t:11_4": "heṭṭhā idaṃ hotu,",
  "tika-abh08t:11_5": "ubhayapasse ida”nti cintetvā yathācintitena kamena sesacittarūpanipphādanaṃ hoti,",
  "tika-abh08t:11_6": "evaṃ yaṃ kiñci loke vicittaṃ sippajātaṃ,",
  "tika-abh08t:11_7": "sabbaṃ taṃ citteneva karīyati.",
  "tika-abh08t:11_8": "Evaṃ vicittakaraṇatāya cittaṃ.",
  "tika-abh08t:11_9": "Tadā karaṇatāya cittaṃ karotīti cittaṃ.",
  "tika-abh08t:11_10": "Idaṃ taddhitapadaṃ.",
  "tika-abh08t:11_11": "Vā ayaṃ añño nayo.",
  "tika-abh08t:11_12": "Taṃ attano cittatāya aññadeva sarāgaṃ cittaṃ,",
  "tika-abh08t:11_13": "aññaṃ sadosaṃ,",
  "tika-abh08t:11_14": "aññaṃ samohaṃ.",
  "tika-abh08t:11_15": "Aññaṃ kāmāvacaraṃ,",
  "tika-abh08t:11_16": "aññaṃ rūpāvacarādibhedaṃ.",
  "tika-abh08t:11_17": "Aññaṃ rūpārammaṇaṃ,",
  "tika-abh08t:11_18": "aññaṃ saddādiārammaṇaṃ.",
  "tika-abh08t:11_19": "Rūpārammaṇesupi aññaṃ nīlārammaṇaṃ,",
  "tika-abh08t:11_20": "aññaṃ pītādiārammaṇaṃ.",
  "tika-abh08t:11_21": "Saddādiārammaṇesupi eseva nayo.",
  "tika-abh08t:11_22": "Sabbesupi tesu aññaṃ hīnaṃ,",
  "tika-abh08t:11_23": "aññaṃ majjhimaṃ,",
  "tika-abh08t:11_24": "aññaṃ paṇītaṃ.",
  "tika-abh08t:11_25": "Hīnādīsupi aññaṃ chandādhipateyyaṃ,",
  "tika-abh08t:11_26": "aññaṃ cittādhipateyyaṃ,",
  "tika-abh08t:11_27": "aññaṃ vīriyādhipateyyaṃ,",
  "tika-abh08t:11_28": "aññaṃ vīmaṃsādhipateyyaṃ,",
  "tika-abh08t:11_29": "tasmā yassa imesaṃ sampayuttabhūmiārammaṇahīnamajjhimapaṇītādhipatīnaṃ vasena attano cittatāya cittaṃ.",
  "tika-abh08t:11_30": "Citto etasmiṃ atthīti cittaṃ.",
  "tika-abh08t:11_31": "Tadā sabbaṃ cittaṃ.",
  "tika-abh08t:11_32": "Paññattiyampi viññāṇe vicitte cittassa kammaṃ cittakammaṃ,",
  "tika-abh08t:11_33": "cittakammameva cittakammakaṃ,",
  "tika-abh08t:11_34": "cittakammake vicitte idha imasmiṃ adhikāre cittasammuti cittasaddo viññāṇe citte viññunā daṭṭhabbo.",
  "tika-abh08t:12_0": "Taṃ pana sabbasaṅgāhakavasena cintetītiādinā vuttappakāraṃ cittaṃ.",
  "tika-abh08t:12_1": "Sārammaṇato sārammaṇabhāvena ekavidhaṃ.",
  "tika-abh08t:12_2": "Savipākāvipākato savipākāvipākavasena duvidhaṃ.",
  "tika-abh08t:12_3": "Tattha tasmiṃ duvidhe citte savipākaṃ nāma cittaṃ kusalākusalaṃ,",
  "tika-abh08t:12_4": "avipākaṃ abyākataṃ,",
  "tika-abh08t:12_5": "kusalākusalabhāvena akathitanti attho.",
  "tika-abh08t:12_6": "Kusalajāti akusalajāti abyākatajātīti jātibhedato tividhaṃ.",
  "tika-abh08t:13_0": "Tattha tasmiṃ vacane “kusala”nti etassa saddassa pana ko vacanattho.",
  "tika-abh08t:14_0": "10.",
  "tika-abh08t:14_1": "Kucchitānaṃ salanato pāpakānaṃ dhammānaṃ kampanato viddhaṃsanato.",
  "tika-abh08t:14_2": "Kucchitenākārena sayantīti kusā,",
  "tika-abh08t:14_3": "kusānaṃ akusalasaṅkhātānaṃ lavanena chindanato.",
  "tika-abh08t:14_4": "Kucchite sāti tanuṃ karotīti kusaṃ,",
  "tika-abh08t:14_5": "kusena ñāṇena lātabbattā gahetabbattā.",
  "tika-abh08t:14_6": "Vā ayaṃ añño nayo.",
  "tika-abh08t:15_0": "11.",
  "tika-abh08t:15_1": "Kusalasaddoyaṃ ayaṃ kusalasaddo cheke atthe ārogyatthe anavajjatthe iṭṭhavipāke atthepi diṭṭho amhehi.",
  "tika-abh08t:15_2": "Idha imasmiṃ adhikāre anavajjādike atthe diṭṭho. Ādi-",
  "tika-abh08t:15_3": "saddena ārogyatthaiṭṭhavipākatthā gahetabbā.",
  "tika-abh08t:15_4": "Diṭṭho yasmā,",
  "tika-abh08t:15_5": "tasmā anavajjaiṭṭhavipākalakkhaṇaṃ kusalaṃ.",
  "tika-abh08t:15_6": "Natthi avajjaṃ kilesāvajjaṃ kilesadoso kilesadaratho etassāti anavajjaṃ,",
  "tika-abh08t:15_7": "kammena vipaccīyateti vipāko,",
  "tika-abh08t:15_8": "iṭṭhāniṭṭhādiārammaṇānubhavanavasena,",
  "tika-abh08t:15_9": "attano sabhāvena ca iṭṭho vipāko etassāti iṭṭhavipākaṃ,",
  "tika-abh08t:15_10": "anavajjameva iṭṭhavipākaṃ,",
  "tika-abh08t:15_11": "taṃ lakkhīyati anena aviññātaṃ lakkhitabbaṃ kusalanti lakkhaṇaṃ,",
  "tika-abh08t:15_12": "anavajjaiṭṭhavipākaṃ lakkhaṇaṃ etassāti anavajjaiṭṭhavipākalakkhaṇaṃ.",
  "tika-abh08t:15_13": "Anavajjaiṭṭhavipākameva kusalaṃ.",
  "tika-abh08t:15_14": "Nanu kathaṃ sayameva attano lakkhaṇaṃ bhaveyyāti codanā bhaveyya viññātāviññātasaddatthabhāvena lakkhaṇalakkhitabbabhāvayuttito.",
  "tika-abh08t:15_15": "Kusalasaddatthavasena hi aviññātaṃ apākaṭaṃ kusalaṃ lakkhitabbaṃ hoti.",
  "tika-abh08t:15_16": "Anavajjaiṭṭhavipākasaddatthavasena viññātaṃ pākaṭaṃ kusalaṃ lakkhaṇaṃ hoti.",
  "tika-abh08t:15_17": "Akusalaviddhaṃsanarasaṃ akusalānaṃ viddhaṃsanaṃ akusalaviddhaṃsanaṃ,",
  "tika-abh08t:15_18": "taṃ raso kiccametassāti akusalaviddhaṃsanarasaṃ,",
  "tika-abh08t:15_19": "akusalaviddhaṃsanakiccaṃ.",
  "tika-abh08t:15_20": "Vodānabhāvena paccupaṭṭhātīti vodānapaccupaṭṭhānaṃ,",
  "tika-abh08t:15_21": "vodānaupaṭṭhānākāraṃ vodānagayhākāraṃ.",
  "tika-abh08t:15_22": "Vā ayaṃ añño nayo.",
  "tika-abh08t:15_23": "Vajjapaṭipakkhattā anavajjalakkhaṇameva kusalaṃ,",
  "tika-abh08t:15_24": "vajjapaṭipakkhalakkhaṇaṃ kusalanti attho.",
  "tika-abh08t:15_25": "Vodānabhāvarasaṃ vodānabhāvasampattikaṃ.",
  "tika-abh08t:15_26": "Iṭṭhavipākapaccupaṭṭhānaṃ iṭṭhavipākaphalaṃ.",
  "tika-abh08t:15_27": "Yonisomanasikārapadaṭṭhānaṃ padañca taṃ ṭhānañcāti padaṭṭhānaṃ,",
  "tika-abh08t:15_28": "ubho kāraṇatthādhivacanaṃ,",
  "tika-abh08t:15_29": "tasmā āsannakāraṇanti attho,",
  "tika-abh08t:15_30": "itarathā punaruttidoso siyā,",
  "tika-abh08t:15_31": "yonisomanasikāro padaṭṭhānaṃ āsannakāraṇaṃ etassāti yonisomanasikārapadaṭṭhānaṃ.",
  "tika-abh08t:16_0": "Sāvajjāniṭṭhavipākalakkhaṇaṃ akusalaṃ.",
  "tika-abh08t:16_1": "Tadubhayaviparītaṃ tehi ubhayehi kusalākusalehi viparītaṃ avipākalakkhaṇaṃ etassāti tadubhayaviparītalakkhaṇaṃ abyākataṃ.",
  "tika-abh08t:16_2": "Vā ayaṃ añño nayo.",
  "tika-abh08t:16_3": "Avipākārahaṃ vipākassa ananucchavikaṃ.",
  "tika-abh08t:17_0": "Savatthukāvatthukabhedatoti savatthukaṃ hadayavatthukaṃ, avatthukaṃ hadayavatthuvirahitaṃ.",
  "tika-abh08t:18_0": "12.",
  "tika-abh08t:18_1": "Uddānato saṅkhepavasena kilesavatthuvasena duve kāmā honti.",
  "tika-abh08t:18_2": "Chandarāgova kileso,",
  "tika-abh08t:18_3": "tebhūmake pavattaṃ vaṭṭasahitaṃ vatthu,",
  "tika-abh08t:18_4": "vasati kileso etthāti vatthu.",
  "tika-abh08t:19_0": "13.",
  "tika-abh08t:19_1": "Kilesakāmo vatthuṃ kāmeti icchati,",
  "tika-abh08t:19_2": "vatthu kilesakāmena kāmīyati icchīyatīti kattukārakakammakārakadvaye sādhanadvaye esa eso duvidhopi kāmo sijjhati.",
  "tika-abh08t:20_0": "14- 5.",
  "tika-abh08t:20_1": "So ayaṃ duvidhopi kāmo yasmiṃ padese sampattīnaṃ vasena avacarati,",
  "tika-abh08t:20_2": "iti tasmā kāraṇā so pana padeso catupāyānaṃ channaṃ devānaṃ manussānaṃ vasena eva ekādasavidho hoti.",
  "tika-abh08t:21_0": "16.",
  "tika-abh08t:21_1": "Kāmovacaratīti ettha etasmiṃ ekādasavidhe padese kāmo avacarati,",
  "tika-abh08t:21_2": "iti tasmā kāraṇā so padeso assa kāmassa anena kāmena abhilakkhitattā kāmāvacarasaññito.",
  "tika-abh08t:21_3": "Abhilakkhitasaddappayoge tatiyatthe “assā”ti chaṭṭhī hotīti saddasatthavidū paṭhanti.",
  "tika-abh08t:21_4": "Sasatthāvacaro padeso viya satte sasanti hiṃsanti tehīti satthā,",
  "tika-abh08t:21_5": "saha satthehīti sasatthā,",
  "tika-abh08t:21_6": "sasatthā purisā avacaranti etthāti sasatthāvacaro.",
  "tika-abh08t:21_7": "Yathā hi yasmiṃ padese sasatthā purisā avacaranti,",
  "tika-abh08t:21_8": "so padeso vijjamānesupi aññesu dvipadacatuppadesu avacarantesu tesaṃ upalakkhitattā “sasatthāvacaro”tveva vuccati,",
  "tika-abh08t:21_9": "evaṃ vijjamānesupi aññesu rūpāvacarādīsu tattha avacarantesu tesaṃ abhilakkhitattā ayaṃ padeso “kāmāvacaro”tveva vuccati.",
  "tika-abh08t:22_0": "17.",
  "tika-abh08t:22_1": "Yathā rūpabhavo uttarapadassa lopaṃ katvā rūpanti vutto,",
  "tika-abh08t:22_2": "evaṃ tathā svāyaṃ so ayaṃ eso kāmāvacaro uttarapadassa lopaṃ katvā kāmo iti saññito kāmo nāma udīrito paṇḍitena kathito.",
  "tika-abh08t:23_0": "18.",
  "tika-abh08t:23_1": "Tasmiṃ kāme idaṃ cittaṃ tasmiṃ kāmāvacare sadā avacarati,",
  "tika-abh08t:23_2": "iti tasmā kāraṇā kāmāvacaraṃ iti evaṃ kāmaghātinā kāmānaṃ vināsakena buddhena kathitaṃ.",
  "tika-abh08t:23_3": "Kiñcāpi etaṃ rūpārūpabhavesupi avacarati,",
  "tika-abh08t:23_4": "yathā pana saṅgāme yebhuyyena avacaraṇato “saṅgāmāvacaro”ti laddhanāmo nāgo nagare carantopi “saṅgāmāvacaro”tveva vuccati,",
  "tika-abh08t:23_5": "thalacarajalacarā pāṇino athale ajale ṭhitāpi “thalacarajalacarā”tveva vuccanti,",
  "tika-abh08t:23_6": "evaṃ idaṃ aññattha avacarantampi kāmāvacaramevāti daṭṭhabbaṃ.",
  "tika-abh08t:23_7": "Ārammaṇakaraṇavasena vā ettha kāmo avacaratītipi kāmāvacaraṃ.",
  "tika-abh08t:23_8": "Kāmañcesa rūpārūpāvacaresupi avacarati,",
  "tika-abh08t:23_9": "yathā pana vadatīti vaccho,",
  "tika-abh08t:23_10": "mahiyaṃ setīti mahiṃsoti vutte na yattakā vadanti,",
  "tika-abh08t:23_11": "mahiyaṃ vā senti,",
  "tika-abh08t:23_12": "sabbesaṃ taṃ nāmaṃ hoti,",
  "tika-abh08t:23_13": "evaṃsampadamidaṃ daṭṭhabbaṃ.",
  "tika-abh08t:24_0": "19.",
  "tika-abh08t:24_1": "Paṭisandhiṃ bhave kāme kāmabhavasaṅkhāte kāme paṭisandhiṃ avacārayati,",
  "tika-abh08t:24_2": "iti tasmā kāmāvacaraṃ.",
  "tika-abh08t:24_3": "Iti evaṃ vā ayaṃ añño nayo.",
  "tika-abh08t:24_4": "Tatra tasmiṃ kāmāvacare pariyāpannaṃ antogadhaṃ,",
  "tika-abh08t:24_5": "iti tasmā kāmāvacaraṃ.",
  "tika-abh08t:25_0": "20.",
  "tika-abh08t:25_1": "Aṭṭhavidhaṃ cittaṃ kāmāvacarasaññitaṃ idaṃ aṭṭhavidhaṃ cittaṃ.",
  "tika-abh08t:25_2": "Dasapuññakiriyavatthuvaseneva puññakiriyā eva tesaṃ tesaṃ phalānisaṃsānaṃ vatthūni kāraṇānīti puññakiriyavatthūni,",
  "tika-abh08t:25_3": "tesaṃ vaso,",
  "tika-abh08t:25_4": "tena pavattati.",
  "tika-abh08t:26_0": "21.",
  "tika-abh08t:26_1": "Dānaṃ sīlaṃ bhāvanā pattidānaṃ veyyāvaccaṃ dhammadesanā anumodanā diṭṭhijubhāvo saṃsuti dhammassavanañca apacāyo apacāyanaṃ,",
  "tika-abh08t:26_2": "evaṃ iminā mayā vuttappakārena puññāni eva vatthūni puññavatthūni,",
  "tika-abh08t:26_3": "tesaṃ pabhedo puññavatthuppabhedo ñeyyo paṇḍitena jānitabbo.",
  "tika-abh08t:27_0": "22- 3.",
  "tika-abh08t:27_1": "Gacchanti saṅgahaṃ dāne pattidānānumodanā dāne saṅgahaṃ gacchanti,",
  "tika-abh08t:27_2": "veyyāvaccāpacāyanā sīlamaye puññe saṅgahaṃ gacchanti,",
  "tika-abh08t:27_3": "dhammadesanā dhammassavanaṃ diṭṭhiujukā bhāvanāmaye puññe saṅgahaṃ gacchanti,",
  "tika-abh08t:27_4": "dasa puññakiriyāpi ca tīṇi eva sambhonti.",
  "tika-abh08t:28_0": "24.",
  "tika-abh08t:28_1": "Sabbānussatipuññañca pasaṃsā saraṇattayaṃ ratanattayaguṇapasaṃsā ca ete diṭṭhijukammamhi saṅgayhanti,",
  "tika-abh08t:28_2": "tasmiṃ saṅgahapāpuṇe saṃsayo sandeho natthi.",
  "tika-abh08t:29_0": "25.",
  "tika-abh08t:29_1": "Purimā cetanā tato pubbabhāge pavattā cetanā,",
  "tika-abh08t:29_2": "muñcacetanā paccuppannā cetanā,",
  "tika-abh08t:29_3": "paracetanā pacchākāle pavattā cetanā,",
  "tika-abh08t:29_4": "tissopi cetanā dānamaye puññe honti.",
  "tika-abh08t:29_5": "Evanti yathā tissopi cetanā dānamaye puññe honti,",
  "tika-abh08t:29_6": "evaṃ tathā dānamayapuññato sesesupi sīlamayabhāvanāmayesu tisso cetanā paṇḍito dīpaye katheyya.",
  "tika-abh08t:30_0": "Hi saccaṃ yadā pana yo puggalo deyyadhammapaṭiggāhakādisampattiṃ āgamma paṭicca.",
  "tika-abh08t:30_1": "Paṭiggāhakādisampattinti ettha ādi-",
  "tika-abh08t:30_2": "saddena desakālakalyāṇamittādayo gahitā.",
  "tika-abh08t:30_3": "Aññaṃ vā somanassahetunti añña-",
  "tika-abh08t:30_4": "ggahaṇena saddhābahulatāvisuddhidiṭṭhitākusalakiriyānisaṃsadassitāsomanassapaṭisandhikatādīnaṃ saṅgaho.",
  "tika-abh08t:30_5": "Atthi dinnaṃ dānassa phalaṃ atthi. Ādi-",
  "tika-abh08t:30_6": "saddena atthihutādayo gahitā.",
  "tika-abh08t:30_7": "Purakkhatvāti purato katvā.",
  "tika-abh08t:30_8": "Parehi anussāhito acodito dānādīni puññāni karoti.",
  "tika-abh08t:30_9": "Dānādīnīti vacanena deyyadhammaṃ nissāya pavattadānacetanā gahetabbā.",
  "tika-abh08t:30_10": "Tadā assa puggalassa.",
  "tika-abh08t:30_11": "Saṅkharaṇaṃ saṅkhāro,",
  "tika-abh08t:30_12": "natthi saṅkhāro etassāti asaṅkhāro,",
  "tika-abh08t:30_13": "taṃ eva asaṅkhārikaṃ,",
  "tika-abh08t:30_14": "appayoganti attho.",
  "tika-abh08t:30_15": "Vuttanayenāti vuttanayo nāma “deyyadhammapaṭiggāhakādisampatti”nti vacanaṃ.",
  "tika-abh08t:30_16": "Imasmiṃ panatthe saṅkharotīti saṅkhāro nāma attano vā pavattassa pubbappayogassa adhivacanaṃ,",
  "tika-abh08t:30_17": "parassa vā pavattapubbappayogassa adhivacanaṃ.",
  "tika-abh08t:30_18": "Ayamassa adhippāyo –",
  "tika-abh08t:30_19": "yadā yo “dānādīni karissāmī”ti cittaṃ samuppādetvā nākāsi,",
  "tika-abh08t:30_20": "pacchā attano pubbacetanāya ussāhito karoti,",
  "tika-abh08t:30_21": "tadā sasaṅkhārikaṃ hoti,",
  "tika-abh08t:30_22": "attano pubbappayogena saha pavattatīti attho.",
  "tika-abh08t:30_23": "Paṭipattidassanena paṭipajjitabbā sīlādīhi paṭipajjanti jānanti gacchanti vā nibbānaṃ etāyāti paṭipatti,",
  "tika-abh08t:30_24": "tāya dassanaṃ paṭipattidassanaṃ, tena.",
  "tika-abh08t:30_25": "Jāto paricayo etesanti jātaparicayā.",
  "tika-abh08t:30_26": "Sahasāti vegena.",
  "tika-abh08t:30_27": "Catūsupi vikappesu dasseyya.",
  "tika-abh08t:31_0": "26.",
  "tika-abh08t:31_1": "Dasapuññakriyādīnaṃ vasena ca bahūnipi bhavanti etāni pana cittāni dasapuññakiriyādīnaṃ vasenapi bahūnipi",
  "tika-abh08t:31_2": "bhavanti iti evaṃ pakāsaye bhagavā pakāseyya.",
  "tika-abh08t:32_0": "27.",
  "tika-abh08t:33_0": "Sattarasa sahassāni, dve satāni asīti ca;",
  "tika-abh08t:34_0": "Kāmāvacarapuññāni, bhavantīti viniddiseti. –",
  "tika-abh08t:35_0": "Kāmāvacarapuññāni sattarasa sahassāni ca dve satāni ca asīti ca bhavanti,",
  "tika-abh08t:35_1": "iti vacanaṃ viniddise ācariyo katheyya.",
  "tika-abh08t:36_0": "Dasapuññakriyāvatthu, chadvārādhipatīhi ca;",
  "tika-abh08t:37_0": "Kāyādīhi ca tīheva, hīnādīhi ca tīhi tu.",
  "tika-abh08t:38_0": "Dvīsu bhavesu kāmabhavarūpabhavesu.",
  "tika-abh08t:38_1": "Paṭipadādibhedato dukkhāpaṭipadaṃ dandhābhiññaṃ,",
  "tika-abh08t:38_2": "dukkhāpaṭipadaṃ khippābhiññaṃ,",
  "tika-abh08t:38_3": "sukhāpaṭipadaṃ dandhābhiññaṃ,",
  "tika-abh08t:38_4": "sukhāpaṭipadaṃ khippābhiññaṃ.",
  "tika-abh08t:38_5": "Rūpāvacarabhāvanāpuññavasappavattaṃ rūpāvacare pavattassa bhāvanāpuññassa vasena pavattaṃ rūpāvacarūpapattinipphādakaṃ",
  "tika-abh08t:38_6": "rūpāvacare upapattiyā paṭisandhiyā nipphādakaṃ hoti.",
  "tika-abh08t:39_0": "Savatthukāvatthukabhedatoti arūpāvacaraṃ yadā kāmarūpe jāyati,",
  "tika-abh08t:39_1": "tadā hadayavatthuṃ nissāya jāyati,",
  "tika-abh08t:39_2": "iti tasmā savatthukaṃ nāma jātaṃ.",
  "tika-abh08t:39_3": "Yadā arūpe jāyati,",
  "tika-abh08t:39_4": "tadā hadayavatthuṃ anissāya jāyati,",
  "tika-abh08t:39_5": "iti tasmā avatthukaṃ nāma jātaṃ.",
  "tika-abh08t:40_0": "Ākāsānañcāyatanassa kasiṇugghāṭimākāsaṃ ārammaṇaṃ.",
  "tika-abh08t:40_1": "Viññāṇañcāyatanassa tattha pavattaviññāṇaṃ,",
  "tika-abh08t:40_2": "tasmiṃ kasiṇugghāṭimākāse pavattaṃ viññāṇaṃ cittaṃ ārammaṇaṃ hoti.",
  "tika-abh08t:40_3": "Ākiñcaññāyatanassa tassa apagamo tassa ākāsānañcāyatanassa apagamo abhāvo vohāro ārammaṇaṃ hoti.",
  "tika-abh08t:40_4": "Nevasaññānāsaññāyatanassa ākiñcaññāyatanaṃ ārammaṇaṃ hoti.",
  "tika-abh08t:41_0": "Rūpe saññā rūpasaññā.",
  "tika-abh08t:41_1": "Saññāsīsena cittampi gahitaṃ.",
  "tika-abh08t:41_2": "Samatikkamā kasiṇugghāṭimākāsasamatikkamanena.",
  "tika-abh08t:41_3": "Paṭighe dvārārammaṇānaṃ saṅghaṭṭane pavattā saññā paṭighasaññā.",
  "tika-abh08t:41_4": "Dvipañcaviññāṇānaṃ adhivacanaṃ.",
  "tika-abh08t:41_5": "Tāsaṃ paṭighasaññānaṃ dvipañcaviññāṇānaṃ atthaṅgamā atthaṅgamena.",
  "tika-abh08t:41_6": "Nānā attā sabhāvo etassāti nānattaṃ,",
  "tika-abh08t:41_7": "ārammaṇaṃ,",
  "tika-abh08t:41_8": "nānatte nānāsabhāve pavattā saññā nānattasaññā,",
  "tika-abh08t:41_9": "nānā attā sabhāvo etissāti vā nānattā,",
  "tika-abh08t:41_10": "sāyeva saññā nānattasaññā,",
  "tika-abh08t:41_11": "kāmāvacarasaññāti attho.",
  "tika-abh08t:41_12": "Tāsaṃ nānattasaññānaṃ amanasikārā amanasikārena.",
  "tika-abh08t:42_0": "Niyatāniyatavatthukabhedatoti sotāpattimaggo niyatavatthuko. Kasmā?",
  "tika-abh08t:42_1": "Kāmarūpesuyeva hadayavatthuṃ nissāya uppajjanato.",
  "tika-abh08t:42_2": "Itare pana tayo maggā aniyatavatthukā. Kasmā?",
  "tika-abh08t:42_3": "Kāmarūpesu hadayavatthuṃ nissāya jāyanti,",
  "tika-abh08t:42_4": "arūpe hadayavatthuṃ anissāya jāyanti,",
  "tika-abh08t:42_5": "tasmā aniyatavatthukā.",
  "tika-abh08t:42_6": "Tīhi vimokkhamukhehīti suññataanimittaappaṇihitasaṅkhātehi tīhi vimokkhamukhehi.",
  "tika-abh08t:43_0": "Yassa saṃvijjanti,",
  "tika-abh08t:43_1": "taṃ puggalaṃ vaṭṭasmiṃ saṃyojenti bandhantīti saṃyojanā.",
  "tika-abh08t:43_2": "Sakkāyadiṭṭhivicikicchāsīlabbataparāmāsāyeva saṃyojanā sakkāyadiṭṭhivicikicchāsīlabbataparāmāsasaṃyojanā,",
  "tika-abh08t:43_3": "tesaṃ pahānaṃ sakkāyadiṭṭhivicikicchāsīlabbataparāmāsasaṃyojanappahānaṃ,",
  "tika-abh08t:43_4": "taṃ karotīti sakkāyadiṭṭhivicikicchāsīlabbataparāmāsasaṃyojanappahānakaraṃ,",
  "tika-abh08t:43_5": "sotāpattimaggacittaṃ.",
  "tika-abh08t:43_6": "Mānopi ekadesato apāyagāmikoyeva pahiyyate.",
  "tika-abh08t:43_7": "Sotāpattimaggena nissesato na pahiyyate.",
  "tika-abh08t:43_8": "Sesakilesesupi eseva nayo.",
  "tika-abh08t:43_9": "Uddhaccaṃ pana ekadesatopi apāyagāmikampi na pahiyyati.",
  "tika-abh08t:43_10": "Sakadāgāmimaggacittaṃ rāgadosamohānaṃ tanuttakaraṃ.",
  "tika-abh08t:43_11": "Sotāpattimaggena nāsitasaṃyojanānaṃ pahānaṃ kasmā na vuttanti ce?",
  "tika-abh08t:43_12": "Paṭhamamaggato dutiyamaggassa mahantattā paṭhamamaggena nāsitā saṃyojanā dutiyamaggena nāsitāti paññāyati,",
  "tika-abh08t:43_13": "iti yasmā,",
  "tika-abh08t:43_14": "tasmā na vuttaṃ.",
  "tika-abh08t:43_15": "Tatiyacatutthamaggesupi eseva nayo.",
  "tika-abh08t:43_16": "Ettha etasmiṃ lokuttaracitte.",
  "tika-abh08t:43_17": "Ekekanti vicchāvasena vuttaṃ.",
  "tika-abh08t:43_18": "Maggānurūpanti vacanaṃ paṭhamamaggassa paṭhamaphalañca anurūpanti viññāpanatthaṃ.",
  "tika-abh08t:44_0": "28.",
  "tika-abh08t:44_1": "Kāme aṭṭheva kāmāvacare aṭṭha eva cittāni,",
  "tika-abh08t:44_2": "rūpe rūpabhave pañca cittāni,",
  "tika-abh08t:44_3": "arūpisu cattāri cittāni,",
  "tika-abh08t:44_4": "anuttarāni lokuttaracittāni cattāri,",
  "tika-abh08t:44_5": "evaṃ iminā mayā vuttappakārena kusalāni cittāni ekavīsati honti.",
  "tika-abh08t:45_0": "29.",
  "tika-abh08t:45_1": "Kusalākusalāpagatena satā muninā kusalato,",
  "tika-abh08t:45_2": "akusalato ca apagatena satā satisampannena kusale kusalena chekena vasinā pañcavasīhi samannāgatena yaṃ",
  "tika-abh08t:45_3": "kusalacittaṃ catubhūmigataṃ catūsu bhūmīsu pavattaṃ sakalaṃ sabbaṃ lapitaṃ kathitaṃ,",
  "tika-abh08t:45_4": "taṃ kusalacittaṃ mayāpi buddhadattācariyena lapitaṃ kathitaṃ.",
  "tika-abh08t:46_0": "Niyatāniyatavatthuvasenāti paṭighasampayuttadvayaṃ kāmeyeva hadayavatthuṃ nissāya jāyati,",
  "tika-abh08t:46_1": "aññabhūmīsu na jāyati,",
  "tika-abh08t:46_2": "tasmā niyatavatthukaṃ hoti.",
  "tika-abh08t:46_3": "Itarāni pana akusalāni kāmarūpesu uppajjanakāle hadayavatthuṃ nissāya jāyanti,",
  "tika-abh08t:46_4": "arūpe hadayavatthuṃ anissāya jāyanti,",
  "tika-abh08t:46_5": "tasmā aniyatavatthukāni, tena.",
  "tika-abh08t:46_6": "Paṭisandhijanakājanakavasena cāti uddhaccasahagataṃ paṭisandhiṃ na janeti.",
  "tika-abh08t:46_7": "Yadi paṭisandhiṃ janeyya,",
  "tika-abh08t:46_8": "apāyesuyeva janeyya. Kasmā?",
  "tika-abh08t:46_9": "Sotāpattimaggena ekadesato apāyagāmikampi na jahitaṃ,",
  "tika-abh08t:46_10": "sabbaṃ na jahitanti attho.",
  "tika-abh08t:46_11": "Sopi maggo apāyagāmī na hoti.",
  "tika-abh08t:46_12": "Aññe pana kilesā ekadesavasena apāyagāmikā jahitā,",
  "tika-abh08t:46_13": "tena paṭhamamaggenāti tasmā na janeti.",
  "tika-abh08t:46_14": "Ekādasavidhaṃ pana paṭisandhiṃ janeti, tena.",
  "tika-abh08t:47_0": "Diṭṭhamaṅgalādīnīti ādi-",
  "tika-abh08t:47_1": "saddena sutamaṅgalādīni gahitāni.",
  "tika-abh08t:47_2": "Sārato uttamato pacceti saddahati.",
  "tika-abh08t:47_3": "Sabhāvatikkhena sabhāvo tikkho etassāti sabhāvatikkhaṃ,",
  "tika-abh08t:47_4": "tena sabhāvatikkhena.",
  "tika-abh08t:48_0": "Assa pana paṭighasampayuttassa pāṇātipātādīsu akusalakammesu tikkhappavattikāle asaṅkhārikassa uppatti,",
  "tika-abh08t:48_1": "mandappavattikāle sasaṅkhārikassa uppatti veditabbā.",
  "tika-abh08t:49_0": "Tassa momūhassa.",
  "tika-abh08t:50_0": "Dukkhavisesassa dukkhanānattassa.",
  "tika-abh08t:51_0": "30.",
  "tika-abh08t:51_1": "Lobhamūlavasena aṭṭha cittāni,",
  "tika-abh08t:51_2": "dosamūlavasā duve cittāni,",
  "tika-abh08t:51_3": "mohamūlavasena dve cittāni.",
  "tika-abh08t:51_4": "Evaṃ iminā mayā vuttappakārena akusalāni dvādasappakārāni siyuṃ bhaveyyuṃ.",
  "tika-abh08t:52_0": "31.",
  "tika-abh08t:52_1": "Yaṃ pāpamānasaṃ yaṃ akusalacittaṃ pāpāpāpesu pāpaapāpesu kusalākusalesu apāpena appavattena pāpāpāpappahīnena vuttaṃ īritaṃ kathitaṃ,",
  "tika-abh08t:52_2": "taṃ pāpamānasaṃ taṃ akusalacittaṃ mayā samudāhaṭaṃ kathitaṃ.",
  "tika-abh08t:53_0": "Yathā panassa yathā pana assa vipākassa kusalaṃ dānādivasena dānādīnaṃ dasapuññakiriyavatthūnaṃ vasena chasu ārammaṇesu pavattati,",
  "tika-abh08t:53_1": "idaṃ vipākacittaṃ tathā na pavattati.",
  "tika-abh08t:53_2": "Hi saccaṃ idaṃ vipākaṃ paṭisandhibhavaṅgacutitadārammaṇavasena parittadhammapariyāpannesu kāmāvacaradhammantogadhesu chasu ārammaṇesu pavattati.",
  "tika-abh08t:53_3": "Sampayuttadhammānañca visese asatipi kusalasampayuttadhammato assa vipākassa,",
  "tika-abh08t:53_4": "sampayuttadhammānañca nānatte asatipi idaṃ vipākaṃ ādāsatalādīsu dhammajātesu mukhanimittaṃ viya nirussāhaṃ.",
  "tika-abh08t:53_5": "Ayamassādhippāyo –",
  "tika-abh08t:53_6": "yathā ādāsatale mukhanimittaṃ mukhe calite calati,",
  "tika-abh08t:53_7": "acalite na calati,",
  "tika-abh08t:53_8": "mukhassa kāraṇaṃ vinā mukhanimittassa viya kāraṇaṃ natthi,",
  "tika-abh08t:53_9": "evaṃ kusalakāraṇā vipākassa aññaṃ kāraṇaṃ natthi,",
  "tika-abh08t:53_10": "nirussāhaṃ vipākaṃ.",
  "tika-abh08t:54_0": "32.",
  "tika-abh08t:54_1": "Kāmāvacaradevānaṃ manussānaṃ ime aṭṭha mahāvipākā duhetukatihetukānaṃ kāmāvacaradevānaṃ,",
  "tika-abh08t:54_2": "manussānañca paṭisandhiyo bhavanti.",
  "tika-abh08t:55_0": "33- 4.",
  "tika-abh08t:55_1": "Tato paraṃ pavattiyaṃ yāvatāyukaṃ bhavaṅgaṃ hutvā balavārammaṇe atimahantavibhūtārammaṇe tadārammaṇañca",
  "tika-abh08t:55_2": "hutvā tato paraṃ maraṇakālasmiṃ cuti hutvā pavattanti,",
  "tika-abh08t:55_3": "evaṃ iminā mayā vuttappakārena catūsu ṭhānesu vipaccanti vipākabhāvena jāyanti.",
  "tika-abh08t:56_0": "35.",
  "tika-abh08t:56_1": "Sabhūmikusaleheva mahāpākā samā vinā mahāpākā kammadvāraṃ kammakāraṇaṃ vinā,",
  "tika-abh08t:56_2": "kammañca mahāpuññānaṃ kiriyavatthukaṃ vinā vajjetvā sabhūmikusaleheva attano bhūmiyaṃ pavattehi kusalehi eva samā sadisā.",
  "tika-abh08t:56_3": "Kammadvāraṃ nāma kāyaviññattikammadvāraṃ,",
  "tika-abh08t:56_4": "vacīviññattikammadvāraṃ,",
  "tika-abh08t:56_5": "bhavaṅgasaṅkhātaṃ manodvāraṃ,",
  "tika-abh08t:56_6": "iti tividhaṃ kammadvāraṃ kammakāraṇaṃ.",
  "tika-abh08t:56_7": "Kammaṃ nāma aṭṭhakāmāvacarakusalacetanā idha adhippetā.",
  "tika-abh08t:57_0": "36.",
  "tika-abh08t:57_1": "Pākā kusalavipākā aviññattijanattā ca viññatti ca viññatti ca viññattiviññattiyoti vattabbe sarūpekasesaṃ katvā “viññattī”ti vuttaṃ,",
  "tika-abh08t:57_2": "tā janentīti viññattijanā,",
  "tika-abh08t:57_3": "na viññattijanā aviññattijanā,",
  "tika-abh08t:57_4": "tesaṃ bhāvo aviññattijanattaṃ.",
  "tika-abh08t:57_5": "Tasmā aviññattijanattā kāyaviññattivacīviññattisaṅkhātānaṃ kammadvārānaṃ ajanakattā manodvārasaṅkhātassa",
  "tika-abh08t:57_6": "kammadvārassa vasena ca appavattanato avipākasabhāvato ca akammabhāvato ca appavattanato ceva puññakiriyavatthuvasena",
  "tika-abh08t:57_7": "appavattanato ceva puññehi no samā asadisā.",
  "tika-abh08t:58_0": "37- 9.",
  "tika-abh08t:58_1": "Parittārammaṇattā hi tesamekantato tesaṃ vipākānaṃ ekantato parittārammaṇattā kāmāvacarārammaṇattā tesu",
  "tika-abh08t:58_2": "vipākesu sattapaññattikārammaṇā karuṇāmuditā kadāci kismiñci kāle na jāyanti,",
  "tika-abh08t:58_3": "tathā evaṃ tisso pana viratiyo etesu vipākesu na jāyanti,",
  "tika-abh08t:58_4": "hi kasmā kāraṇā na jāyanti,",
  "tika-abh08t:58_5": "pañca sikkhāpadā kusalāti kusalā nāmāti satthunā vuttā yasmā kāraṇā,",
  "tika-abh08t:58_6": "tasmā na jāyanti.",
  "tika-abh08t:58_7": "Tathādhipatinopettha tathā evameva cattāro adhipatinopi etesu vipākesu na santi. Kasmā?",
  "tika-abh08t:58_8": "Chandādīni dhammajātāni puretaraṃ katvā anuppajjanato na santi,",
  "tika-abh08t:58_9": "iti vacanaṃ viniddise ācariyo katheyya.",
  "tika-abh08t:59_0": "40.",
  "tika-abh08t:59_1": "Asaṅkhārasasaṅkhāravidhānaṃ pana puññato vipākesu asaṅkhārasasaṅkhāravidhānaṃ puññato kusalato āgamanavasena ñeyyaṃ.",
  "tika-abh08t:59_2": "Tattha ekaccānaṃ ācariyānaṃ matena mukhe calite ādāsatale mukhanimittacalanaṃ viya asaṅkhārassa kusalassa vipāko asaṅkhāro hoti,",
  "tika-abh08t:59_3": "sasaṅkhārassa kusalassa vipāko sasaṅkhāro hoti,",
  "tika-abh08t:59_4": "evaṃ āgamanavasena ñeyyaṃ.",
  "tika-abh08t:59_5": "Paccayato ceva ñeyyaṃ tattha ekaccānaṃ ācariyānaṃ matena balavantehi vibhūtehi paccayehi kammādīhi uppanno",
  "tika-abh08t:59_6": "asaṅkhāro dubbalehi sasaṅkhāroti evaṃ paccayavasena viññeyyaṃ jānitabbaṃ.",
  "tika-abh08t:60_0": "41- 2.",
  "tika-abh08t:60_1": "Hīnādīnaṃ puññānaṃ vipākattā hīnādayo vipākā puññavādinā jinena paridīpitā bhavanti,",
  "tika-abh08t:60_2": "iti evaṃ iminā vuttappakārena pavattaṃ idaṃ aṭṭhavidhaṃ cittaṃ ekantena savatthukaṃ kāmalokasmiṃ jāyate,",
  "tika-abh08t:60_3": "aññattha pana aññāsu bhūmīsu na jāyate.",
  "tika-abh08t:61_0": "Viññāṇapañcakaṃ niyatārammaṇanti cakkhuviññāṇassa rūpameva ārammaṇaṃ,",
  "tika-abh08t:61_1": "na saddādayo.",
  "tika-abh08t:61_2": "Sesattayaṃ yadā cakkhuviññāṇena gahitaṃ ārammaṇaṃ karoti,",
  "tika-abh08t:61_3": "tadāssa rūpaṃ ārammaṇaṃ hoti.",
  "tika-abh08t:61_4": "Yadā sotaviññāṇena gahitaṃ,",
  "tika-abh08t:61_5": "tadāssa saddo ārammaṇo hoti.",
  "tika-abh08t:61_6": "Yadā ghānajivhākāyaviññāṇehi gahitāni ārammaṇāni karonti,",
  "tika-abh08t:61_7": "tadāssa gandharasaphoṭṭhabbārammaṇāni honti.",
  "tika-abh08t:61_8": "Manoviññāṇadhātudvayaṃ yadā tadārammaṇaṃ hoti,",
  "tika-abh08t:61_9": "tadā chaārammaṇaṃ hoti,",
  "tika-abh08t:61_10": "evaṃ aniyatārammaṇaṃ hoti.",
  "tika-abh08t:62_0": "Rūpārammaṇāya kiriyāmanodhātuyā apagamo padaṭṭhānaṃ āsannakāraṇaṃ etassāti apagamapadaṭṭhānaṃ,",
  "tika-abh08t:62_1": "tāya āvajjanaṃ katvā ṭhitāya cakkhuviññāṇena dassanakiccaṃ karīyatīti attho.",
  "tika-abh08t:62_2": "Tathābhāvapaccupaṭṭhānaṃ sampaṭicchanabhāvena gayhākāraṃ.",
  "tika-abh08t:62_3": "Santīraṇādirasā somanassayuttā manoviññāṇadhātusantīraṇatadārammaṇarasā,",
  "tika-abh08t:62_4": "upekkhāyuttā pana santīraṇatadārammaṇapaṭisandhibhavaṅgacutirasā,",
  "tika-abh08t:62_5": "tathābhāvapaccupaṭṭhānā santīraṇādibhāvena gayhākāraṃ.",
  "tika-abh08t:63_0": "43.",
  "tika-abh08t:63_1": "Kāmāvacarapuññassa kāmāvacarakusalassa soḷasa vipākā honti.",
  "tika-abh08t:63_2": "Iti yaṃ vacanaṃ vuttaṃ,",
  "tika-abh08t:63_3": "taṃ vacanaṃ tihetukapuññassa ukkaṭṭhassa vasena ācariyo paridīpaye.",
  "tika-abh08t:63_4": "Ayamettha attho –",
  "tika-abh08t:63_5": "chandādhipateyyādīnaṃ vasena ukkaṭṭhatihetukakusalaṃ kāmasugatiyaṃ tihetukapaṭisandhiṃ datvā pavatte aṭṭha ahetukakusalavipākāni,",
  "tika-abh08t:63_6": "aṭṭha mahākusalavipākānīti soḷasa pākāni nipphādeti.",
  "tika-abh08t:64_0": "44.",
  "tika-abh08t:64_1": "Kusalānugataṃ katvā bhājitaṃ kiṃ mahaggataṃ vipākacittaṃ kusalānugataṃ kusalaṃ anugataṃ katvā mahaggatakusalacittena",
  "tika-abh08t:64_2": "samānaṃ katvā bhagavatā bhājitaṃ desitaṃ.",
  "tika-abh08t:64_3": "Kiṃ kena kāraṇena?",
  "tika-abh08t:64_4": "Kāmāvacarapuññaṃva kāmāvacarakusalaṃ iva asamānaphalaṃ natthi yato yasmā kāraṇā,",
  "tika-abh08t:64_5": "tasmā vipākaṃ kusalānugataṃ katvā bhagavatā bhājitaṃ desitaṃ.",
  "tika-abh08t:64_6": "Kāmāvacarapuññaṃvāti yathā aṭṭhavidhesu kāmāvacarakusalesu ukkaṭṭhatihetukakusalaṃ kāmasugatiyaṃ tihetukapaṭisandhiṃ",
  "tika-abh08t:64_7": "datvā pavatte soḷasa kusalavipākāni nipphādeti,",
  "tika-abh08t:64_8": "tihetukaomakañca duhetukaukkaṭṭhañca kāmasugatiyaṃ duhetukapaṭisandhiṃ datvā pavatte tihetukavirahitāni",
  "tika-abh08t:64_9": "ahetukaduhetukasaṅkhātāni vipākāni nipphādeti,",
  "tika-abh08t:64_10": "duhetukaomakaṃ pana kāmasugatiyaṃ ahetukapaṭisandhiṃ datvā pavatte aṭṭha ahetukavipākāni nipphādeti,",
  "tika-abh08t:64_11": "evaṃ kāmāvacarapuññaṃ asamānaphalaṃva hoti.",
  "tika-abh08t:65_0": "45.",
  "tika-abh08t:65_1": "Gajādīnaṃ chāyā gajādisadisā hoti yathā,",
  "tika-abh08t:65_2": "evaṃ mahaggatavipākaṃ sabbathā sabbapakārena attano kusaleheva samānaṃ hoti.",
  "tika-abh08t:66_0": "46- 7.",
  "tika-abh08t:66_1": "Kāmāvacarapuññaṃva nāparāpariyavedanaṃ idaṃ mahaggatakusalaṃ kāmāvacarapuññaṃva aparāpariyavedanaṃ aparasmiṃ bhave phaladāyakaṃ na hoti,",
  "tika-abh08t:66_2": "jhānā aparihīnassa bhavagāmino paṭisandhigāmino sattassa kusalānantaraṃyeva phalaṃ uppajjati,",
  "tika-abh08t:66_3": "iti ca ñāpanatthaṃ etassa mahaggatavipākassa kusalānugataṃ kusalānugamanaṃ bhagavatā kataṃ.",
  "tika-abh08t:67_0": "48.",
  "tika-abh08t:67_1": "Ettha etasmiṃ mahaggatavipāke paṭipadākkamo tesañca hīnādīnaṃ bhedato jhānāgamanato mahaggatakusalajhānassa",
  "tika-abh08t:67_2": "āgamanavasena vibhāvinā paṇḍitena veditabbo.",
  "tika-abh08t:68_0": "49.",
  "tika-abh08t:68_1": "Ettha vipāke chandādiadhipatīnaṃ abhāvo,",
  "tika-abh08t:68_2": "ayameva visesato kusalato ayaṃ eva viseso,",
  "tika-abh08t:68_3": "sesaṃ sabbapakāraṃ avisesena kusalena samaṃ mataṃ kathitaṃ bhagavatā.",
  "tika-abh08t:69_0": "50.",
  "tika-abh08t:69_1": "Suññataṃ animittanti,",
  "tika-abh08t:69_2": "tathāpaṇihitantipi suññataṃ anattā,",
  "tika-abh08t:69_3": "animittaṃ aniccaṃ,",
  "tika-abh08t:69_4": "appaṇihitaṃ dukkhaṃ iti etāni tīṇi nāmāni maggassa anantare catubbidhassa maggassa anantare catubbidhe phale honti.",
  "tika-abh08t:70_0": "51.",
  "tika-abh08t:70_1": "Labbhanti parabhāgasmiṃ maggānantare pavattaphalato aññasmiṃ kāle vaḷañjanaphalesu phalasamāpattisamāpajjanakālesu etāni tīṇi nāmāni na labbhante,",
  "tika-abh08t:70_2": "phalehi vipassanāvaseneva anattaaniccadukkhasaṅkhātānaṃ tiṇṇaṃ vipassanānaṃ vasena eva tāni tīṇi nāmāni labbhare phalehi labbhante.",
  "tika-abh08t:71_0": "52.",
  "tika-abh08t:71_1": "Honti sādhipatīneva lokuttaraphalāni tu ekantato sādhipatīni eva honti,",
  "tika-abh08t:71_2": "lokuttaraphalāni ṭhapetvā aññasmiṃ vipāke adhipatī natthi.",
  "tika-abh08t:72_0": "53.",
  "tika-abh08t:72_1": "Maggo attano maggabhāvena maggo nāma vuccate bhagavatā.",
  "tika-abh08t:72_2": "Phalaṃ maggaṃ upādāya aṭṭhaṅgikamaggaṃ nissayaṃ katvā maggo nāma iti vacanaṃ vuccate bhagavatā.",
  "tika-abh08t:73_0": "54.",
  "tika-abh08t:73_1": "Ime satta akusalavipākā.",
  "tika-abh08t:73_2": "Gāvo caranti etthāti gocaro,",
  "tika-abh08t:73_3": "tassadisattā gocaro ārammaṇanti attho,",
  "tika-abh08t:73_4": "aniṭṭho ca aniṭṭhamajjhatto ca aniṭṭhāniṭṭhamajjhattā,",
  "tika-abh08t:73_5": "teyeva gocaro aniṭṭhāniṭṭhamajjhattagocaro,",
  "tika-abh08t:73_6": "tasmiṃ aniṭṭhāniṭṭhamajjhattagocare vattare vattanti.",
  "tika-abh08t:73_7": "Sukhādittayayuttā te te aṭṭha ahetukakusalavipākā sukhādittayayuttā sukhasomanassaupekkhāvedanāhi sahagatā.",
  "tika-abh08t:73_8": "Dukkhupekkhāyutā ime ime satta ahetukaakusalavipākā dukkhupekkhāvedanāhi sahagatā.",
  "tika-abh08t:74_0": "55.",
  "tika-abh08t:74_1": "Evaṃ chattiṃsadhā pākaṃ pākasāsanapūjito sugato.",
  "tika-abh08t:74_2": "Kiṃ visiṭṭho?",
  "tika-abh08t:74_3": "Pākaṃ nāma asuraṃ,",
  "tika-abh08t:74_4": "taṃ sāsati,",
  "tika-abh08t:74_5": "pākena attano puññaphalena deve anusāsatīti vā pākasāsano, ko so? Sakko.",
  "tika-abh08t:74_6": "Tena pākasāsanena pūjito savipākāvipākesu kusalavipākakiriyesu kusalo cheko evaṃ iminā mayā vuttappakārena pākaṃ cittaṃ chattiṃsappakāraṃ abrvi avoca.",
  "tika-abh08t:75_0": "Anuḷāresūti khuddakesu.",
  "tika-abh08t:75_1": "Tathābhāvapaccupaṭṭhānā chaḷārammaṇavijānanagayhākārā.",
  "tika-abh08t:75_2": "Sabbaññutaññāṇassa gati viya gati etissāti sabbaññutaññāṇagatikā.",
  "tika-abh08t:76_0": "56.",
  "tika-abh08t:76_1": "Somanassayuttānaṭṭha,",
  "tika-abh08t:76_2": "kusalākusalāni ca somanassayuttāni aṭṭha kusalākusalāni ca,",
  "tika-abh08t:76_3": "kriyato pana pañca evaṃ iminā mayā vuttappakārena hāsacittāni terasa.",
  "tika-abh08t:77_0": "57.",
  "tika-abh08t:77_1": "Puthujjanā hasantettha ettha etesu terasacittesu puthujjanā pana aṭṭhahi cittehi hasanti.",
  "tika-abh08t:77_2": "Sekhā satta ariyā chahi cittehi hasanti.",
  "tika-abh08t:77_3": "Asekhā khīṇāsavā pañcahi cittehi hasanti.",
  "tika-abh08t:78_0": "Kusalāni pana rūpārūpakusalāni sekhaputhujjanānaṃ uppajjanti.",
  "tika-abh08t:78_1": "Imāni rūpārūpakiriyāni khīṇāsavānaṃ bhāvanāyeva kāro bhāvanākāro,",
  "tika-abh08t:78_2": "tassa vaso bhāvanākāravaso,",
  "tika-abh08t:78_3": "tena pavattāni.",
  "tika-abh08t:78_4": "Tāni rūpārūpakusalāni bhāvanāpuññavasappavattāni bhāvanākusalavasena pavattāni.",
  "tika-abh08t:78_5": "Imesaṃ rūpārūpakiriyānaṃ tesañca rūpārūpakusalānaṃ ayameva viseso.",
  "tika-abh08t:79_0": "58- 9.",
  "tika-abh08t:79_1": "Yā puthujjanakālasmiṃ,",
  "tika-abh08t:79_2": "abhinibbattitā pana puthujjanakālasmiṃ puthujjanabhāvaṭṭhitena yoginā abhinibbattitā yā rūpārūpasamāpatti,",
  "tika-abh08t:79_3": "sā rūpārūpasamāpatti so yogī khīṇāsavo bhikkhu hutvā naṃ rūpārūpasamāpattiṃ yāva yattakaṃ kālaṃ na samāpajjate,",
  "tika-abh08t:79_4": "tāva tattakena kālena tassa khīṇāsavabhikkhuno kusalā eva rūpārūpakusalā eva hoti.",
  "tika-abh08t:79_5": "Khīṇāsavena sā rūpārūpasamāpatti sace yadi samāpannā samāpajjitā,",
  "tika-abh08t:79_6": "kriyā rūpārūpakiriyā hoti.",
  "tika-abh08t:80_0": "60.",
  "tika-abh08t:80_1": "Ekādasavidhaṃ kāme kāmāvacare kiriyacittaṃ ekādasavidhaṃ,",
  "tika-abh08t:80_2": "rūpe rūpāvacare pañca,",
  "tika-abh08t:80_3": "arūpisu cattāri iti sabbāni kriyacittāni vīsati.",
  "tika-abh08t:81_0": "61.",
  "tika-abh08t:81_1": "Lokuttarakriyacittaṃ,",
  "tika-abh08t:81_2": "pana kasmā na vijjati?",
  "tika-abh08t:81_3": "Maggassa ekacittakkhaṇikattā na vijjati.",
  "tika-abh08t:81_4": "Ayamettha adhippāyo –",
  "tika-abh08t:81_5": "catumaggaṭṭho khīṇāsavo nāma na hoti,",
  "tika-abh08t:81_6": "maggānantarameva phalaṃ uppajjati,",
  "tika-abh08t:81_7": "maggopi ekacittakkhaṇiko yadi cittaṃ bahucittakkhaṇikaṃ,",
  "tika-abh08t:81_8": "phalasamaṅgino khīṇāsavassapi maggacittaṃ bhaveyya,",
  "tika-abh08t:81_9": "evaṃ sati lokuttarakiriyacittaṃ bhaveyyāti adhippāyo.",
  "tika-abh08t:82_0": "62.",
  "tika-abh08t:82_1": "Kriyākriyāpattivibhāgadesako karaṇaṃ kriyaṃ,",
  "tika-abh08t:82_2": "kriyaṃ nāma vinayapariyāyena akattabbassa karaṇaṃ,",
  "tika-abh08t:82_3": "na karaṇaṃ akriyaṃ,",
  "tika-abh08t:82_4": "akriyaṃ nāma vinayapariyāyena kattabbassa akaraṇaṃ,",
  "tika-abh08t:82_5": "āpajjanaṃ āpatti,",
  "tika-abh08t:82_6": "kriyāya karaṇena āpatti kriyāpatti,",
  "tika-abh08t:82_7": "akriyāya akaraṇena āpatti akriyāpatti,",
  "tika-abh08t:82_8": "kriyāpatti ca akriyāpatti ca kriyāpatyākriyāpattiyo,",
  "tika-abh08t:82_9": "ekassa āpatti-",
  "tika-abh08t:82_10": "saddassa lopaṃ katvā “kriyākriyāpattiyo”ti vuttaṃ,",
  "tika-abh08t:82_11": "tāsaṃ vibhāgo kriyākriyāpattivibhāgo,",
  "tika-abh08t:82_12": "desetīti desako,",
  "tika-abh08t:82_13": "tassa desako kriyākriyāpattivibhāgadesako. Ṇvu- tu-",
  "tika-abh08t:82_14": "paccayesu paresu kammatthe chaṭṭhī hotīti vadanti.",
  "tika-abh08t:82_15": "Jino kiṃ visiṭṭho?",
  "tika-abh08t:82_16": "Kriyākriyāpattivibhāgadesako hitāhitānaṃ sakriyākriyārato hitassa sakriyāya rato,",
  "tika-abh08t:82_17": "ahitassa akriyāya rato,",
  "tika-abh08t:82_18": "yaṃ kriyākriyaṃ,",
  "tika-abh08t:82_19": "kriyaṃ nāma kriyacittaṃ,",
  "tika-abh08t:82_20": "akriyaṃ nāma kusalākusalavipākacittaṃ icchanti eke. Taṃ na. Kasmā?",
  "tika-abh08t:82_21": "Kusalādhikāre “kusalaṃ muninā lapitaṃ” akusalādhikāre “pāpamānasaṃ pāpāpāpesvapāpena vuttaṃ” vipākādhikāre",
  "tika-abh08t:82_22": "“pākaṃ sugato abravī”ti vatvā puna kriyādhikāre “kusalākusalavipākāni avocā”ti vacanassa vattabbābhāvato.",
  "tika-abh08t:82_23": "Tena vāssa kriyākriyaṃ etassāti kriyākriyaṃ,",
  "tika-abh08t:82_24": "kriyākriyasabhāvanti attho.",
  "tika-abh08t:82_25": "Ayameva sārato paccetabbo.",
  "tika-abh08t:82_26": "Yaṃ kriyākriyaṃ cittaṃ kriyākriyāsabhāvaṃ avoca desesi,",
  "tika-abh08t:82_27": "taṃ kriyākriyaṃ kriyākriyasabhāvaṃ mayā samīritaṃ,",
  "tika-abh08t:82_28": "sammā pakārena īritaṃ kathitaṃ.",
  "tika-abh08t:83_0": "64.",
  "tika-abh08t:83_1": "Ekūnanavuti sabbe,",
  "tika-abh08t:83_2": "cittuppādā mahesinā lokuttare aṭṭha katvā ekūnanavuti sabbe cittuppādā mahesinā tathāgatena samāsato saṅkhepato niddiṭṭhā.",
  "tika-abh08t:84_0": "65.",
  "tika-abh08t:84_1": "Piṭake abhidhammasmiṃ,",
  "tika-abh08t:84_2": "ye bhikkhū pāṭavatthino abhidhammapiṭake paṭuno bhāvo pāṭavaṃ,",
  "tika-abh08t:84_3": "tena attho pāṭavattho,",
  "tika-abh08t:84_4": "so etesaṃ atthīti pāṭavatthino,",
  "tika-abh08t:84_5": "chekabhāvatthikā ye bhikkhū,",
  "tika-abh08t:84_6": "tehi bhikkhūhi ayaṃ abhidhammāvatāro uggahetabbo sikkhitabbo punappunaṃ cintitabbo.",
  "tika-abh08t:85_0": "66.",
  "tika-abh08t:85_1": "Ye janā tassaṅkāsena taṃsannibhena abhidhammāvatārena abhidhammamahodadhiṃ mahāsāgarasannibhaṃ abhidhammaṃ taranti,",
  "tika-abh08t:85_2": "te imaṃ lokaṃ paralokañca taranti.",
  "tika-abh08t:85_3": "Itīti parisamāpane.",
  "tika-abh08t:86_0": "Iti abhidhammāvatāraṭīkāya",
  "tika-abh08t:87_0": "Cittaniddesavaṇṇanā niṭṭhitā.",
  "tika-abh08t:88_0": "Paṭhamo paricchedo.",
  "tika-abh08t:89_0": "2. Dutiyo paricchedo",
  "tika-abh08t:90_0": "Cetasikaniddesavaṇṇanā",
  "tika-abh08t:91_0": "67.",
  "tika-abh08t:91_1": "Cittānantaramuddiṭṭhā,",
  "tika-abh08t:91_2": "ye ca cetasikā mayā ye ca cetasikā cittānantaraṃ mayā uddiṭṭhā,",
  "tika-abh08t:91_3": "ito paraṃ idāni tesaṃ cetasikānaṃ vibhājanaṃ karissāmi ahaṃ.",
  "tika-abh08t:92_0": "Imesu pana karuṇāmuditāvasena bhāvanākāle karuṇāpubbabhāgo vā,",
  "tika-abh08t:92_1": "appanāpattāya karuṇāya pubbabhāgo,",
  "tika-abh08t:92_2": "tasmiṃ pubbabhāge,",
  "tika-abh08t:92_3": "karuṇāto pubbabhāge kāmāvacaracitteti attho.",
  "tika-abh08t:92_4": "Ekā karuṇā uppajjati.",
  "tika-abh08t:92_5": "Muditāpubbabhāge vā appanāpattāya muditāya pubbabhāge ekā muditā uppajjati.",
  "tika-abh08t:92_6": "Iminā kāmāvacaracittena yogī micchākammantādīhi dhammehi viramati. Ramu-",
  "tika-abh08t:92_7": "dhātu kīḷāyaṃ, vi-",
  "tika-abh08t:92_8": "saddo viramaṇattho.",
  "tika-abh08t:93_0": "68.",
  "tika-abh08t:93_1": "Ādinā puññacittena,",
  "tika-abh08t:93_2": "tettiṃsa niyatā matā ādinā puññacittena paṭhamamahākusalacittena saha niyatā tettiṃsa cetasikā bhagavatā matāti,",
  "tika-abh08t:93_3": "atha vā karuṇāmuditā aniyatā ekena dhammena saha catuttiṃsa dhammā bhavanti.",
  "tika-abh08t:94_0": "69.",
  "tika-abh08t:94_1": "Kasmā panettha mettā ca,",
  "tika-abh08t:94_2": "upekkhā ca na uddhaṭā ettha etesu yevāpanakadhammesu,",
  "tika-abh08t:94_3": "niddhāraṇaṃ,",
  "tika-abh08t:94_4": "mettā ca upekkhā ca dhammarājena satthunā na uddhaṭā na vuttā kasmā kāraṇā.",
  "tika-abh08t:95_0": "70.",
  "tika-abh08t:95_1": "Abyāpādena mettāpi abyāpādena mettā gahitā,",
  "tika-abh08t:95_2": "upekkhāti tatramajjhattatāya ca gahitā yasmā kāraṇā,",
  "tika-abh08t:95_3": "tasmā ubhopetā bhagavatā na gahitā.",
  "tika-abh08t:96_0": "71.",
  "tika-abh08t:96_1": "Kasmā yevāpanā dhammā,",
  "tika-abh08t:96_2": "buddhenādiccabandhunā sabbe te yevāpanā dhammā yevāpananāmakā pāḷiyaṃ sarūpena eva.",
  "tika-abh08t:96_3": "Bandhati snehena etasminti bandhu,",
  "tika-abh08t:96_4": "ādiccassa bandhu ādiccabandhu,",
  "tika-abh08t:96_5": "tena ādiccabandhunā buddhena na ca uddhaṭā na desitā.",
  "tika-abh08t:97_0": "72.",
  "tika-abh08t:97_1": "Kasmā kāraṇā?",
  "tika-abh08t:97_2": "Yasmā aniyatā keci yevāpanakā aniyatā,",
  "tika-abh08t:97_3": "yasmā kāraṇā rāsiṃ dukavaggādirāsiṃ na bhajanti na sevanti,",
  "tika-abh08t:97_4": "yasmā kāraṇā keci yevāpanakā dubbalā,",
  "tika-abh08t:97_5": "tasmā pāḷiyaṃ bhagavatā na vuttā.",
  "tika-abh08t:98_0": "73. Chandādhimokkhamuditā manasi ca kāro,",
  "tika-abh08t:99_0": "Majjhattatā ca karuṇā viratittayañca;",
  "tika-abh08t:100_0": "Puññesu tena niyatāniyatā ca sabbe,",
  "tika-abh08t:101_0": "Yevāpanā munivarena na ceva vuttā.",
  "tika-abh08t:102_0": "Chandādhimokkho muditā manasikāro majjhattatā karuṇā viratittayañca puññesukusalesu niyatā cattāro aniyatā",
  "tika-abh08t:102_1": "pañca sabbe yevāpanā na ca eva tena munivarena vuttā.",
  "tika-abh08t:103_0": "74- 80.",
  "tika-abh08t:103_1": "Kasmā panettha phassova,",
  "tika-abh08t:103_2": "paṭhamaṃ samudīrito ettha etesu cetasikesu,",
  "tika-abh08t:103_3": "jātiniddhāraṇaṃ,",
  "tika-abh08t:103_4": "phassova paṭhamaṃ samudīrito kathito.",
  "tika-abh08t:103_5": "Kasmā kāraṇā?",
  "tika-abh08t:103_6": "Kira mayā sutaṃ,",
  "tika-abh08t:103_7": "ārammaṇe cittassa paṭhamaṃ abhinipātattā phasso paṭhamaṃ samudīrito,",
  "tika-abh08t:103_8": "phusitvā pana phassena phassena ārammaṇaṃ phusitvā yogino vedanāya ārammaṇaṃ vedaye,",
  "tika-abh08t:103_9": "saññāya sañjānāti,",
  "tika-abh08t:103_10": "cetanāya ārammaṇaṃ cetaye.",
  "tika-abh08t:103_11": "Sahajātānaṃ cetasikānaṃ phassova idha imasmiṃ citte mahesinā paṭhamaṃ vutto.",
  "tika-abh08t:103_12": "Hi kasmā kāraṇā?",
  "tika-abh08t:103_13": "Yasmā balavapaccayattā,",
  "tika-abh08t:103_14": "tasmā vutto.",
  "tika-abh08t:103_15": "Akāraṇamidaṃ sabbaṃ,",
  "tika-abh08t:103_16": "cittānaṃ tu saheva ca “paṭhamābhinipātattā”ti ca “balavapaccayattā”ti ca idaṃ sabbaṃ vacanaṃ akāraṇaṃ ahetukaṃ ayuttaṃ,",
  "tika-abh08t:103_17": "kasmā kāraṇā?",
  "tika-abh08t:103_18": "Cittajānaṃ cittehi sahappavattānaṃ cetasikānaṃ ekuppādādibhāvena samānuppādasamānanirodhasamānālambaṇasamānavatthukabhāvena",
  "tika-abh08t:103_19": "pavattito akāraṇaṃ ayuttaṃ.",
  "tika-abh08t:103_20": "Ayaṃ tu paṭhamuppanno,",
  "tika-abh08t:103_21": "ayaṃ pacchāti natthidaṃ ayaṃ dhammo paṭhamuppanno,",
  "tika-abh08t:103_22": "ayaṃ dhammo pacchākāle uppanno iti idaṃ vacanaṃ natthi.",
  "tika-abh08t:103_23": "Balavapaccayattepi kāraṇaṃ na ca dissati.",
  "tika-abh08t:103_24": "Desanākkamato ceva paṭhamaṃ samudīrito iccevaṃ iti evaṃ iti iminā mayā vuttappakārena phassassa paṭhamaṃ samudīritataṃ viññunā vibhāvinā viññeyyaṃ,",
  "tika-abh08t:103_25": "visesato visesena aññathā na viññeyyaṃ.",
  "tika-abh08t:103_26": "Na ca pariyesitabboyaṃ,",
  "tika-abh08t:103_27": "tasmā pubbāparakkamo yasmā kāraṇā ayaṃ pubbāparakkamo viññunā na ca pariyesitabbo na gavesitabbo,",
  "tika-abh08t:103_28": "dhammā eva vacanatthalakkhaṇādīhi vijānatā paṇḍitena pariyesitabbā.",
  "tika-abh08t:104_0": "Iṭṭhākārānubhavanarasā iṭṭhārammaṇānubhavanakiccā subhojanarasaṃ anubhavanto rājā viya.",
  "tika-abh08t:104_1": "Cetasikaassādapaccupaṭṭhānā cetasikapassaddhipadaṭṭhānā.",
  "tika-abh08t:105_0": "Paccābhiññāṇakaraṇarasā paṭijānanakiccā vaḍḍhakissa abhiññāṇakaraṇamiva vaḍḍhakino sakiṃ sañjānitvāpi",
  "tika-abh08t:105_1": "dāruharesu suttassa paṭipasāraṇaṃ viyāti adhippāyo.",
  "tika-abh08t:105_2": "Yathāgahitanimittavasenāti yathāpavattitanimittassa vasena.",
  "tika-abh08t:105_3": "Manasi abhinivesakaraṇaṃ gayhākārā.",
  "tika-abh08t:106_0": "Āyūhanarasā pavattanakiccasādhakā.",
  "tika-abh08t:106_1": "Mahāvaḍḍhakiādayo viya yathā mahāvaḍḍhakī sayampi dāruṃ tacchati,",
  "tika-abh08t:106_2": "parepi dāruṃ tacchāpeti,",
  "tika-abh08t:106_3": "evaṃ sayampi ārammaṇe sandahati,",
  "tika-abh08t:106_4": "sampayuttadhammepi abhisandahāpeti.",
  "tika-abh08t:107_0": "Āhananaṃ bhuso hananaṃ, pariyāhananaṃ samantā hananaṃ, taṃ raso etassāti āhananapariyāhananaraso.",
  "tika-abh08t:108_0": "Ārammaṇānumajjanalakkhaṇo ārammaṇaparimaddanalakkhaṇo.",
  "tika-abh08t:109_0": "Pinayatīti pīti,",
  "tika-abh08t:109_1": "sahajātadhamme ārammaṇe pinayatīti attho.",
  "tika-abh08t:109_2": "Kāyacittapharaṇarasā.",
  "tika-abh08t:109_3": "Udaggassa cittassa bhāvo odagyaṃ,",
  "tika-abh08t:109_4": "taṃ paccupaṭṭhānaṃ etassāti odagyapaccupaṭṭhānā.",
  "tika-abh08t:110_0": "Saddahanti vatthuttayaṃ saddahanti.",
  "tika-abh08t:110_1": "Akālusiyapaccupaṭṭhānā anāvilabhāvapaccupaṭṭhānā.",
  "tika-abh08t:110_2": "Saddheyyavatthupadaṭṭhānā saddahitabbavatthuttayāsannakāraṇā.",
  "tika-abh08t:111_0": "Araññagatasudesako viya araññe gato maggasudesako viya.",
  "tika-abh08t:112_0": "Attanā avinibbhuttānaṃ dhammānanti avigatānaṃ cetasikānaṃ.",
  "tika-abh08t:112_1": "Tesanti tesaṃ cetasikānaṃ dhammānaṃ.",
  "tika-abh08t:112_2": "Santepi ca tesaṃ cetasikānaṃ anupālanalakkhaṇādimhi vidhāne atthikkhaṇeyeva taṃ tesaṃ pāletabbānaṃ cetasikānaṃ",
  "tika-abh08t:112_3": "pavattakkhaṇeyeva taṃ jīvitaṃ te dhamme pāletabbe cetasike anupāleti.",
  "tika-abh08t:112_4": "Udakaṃ viyāti yathā udakaṃ attani uppalādīni anupāleti,",
  "tika-abh08t:112_5": "tathā anupālanalakkhaṇādimhi vidhāne santepi tesaṃ atthikkhaṇeyeva anupāleti,",
  "tika-abh08t:112_6": "vijjamānakkhaṇeva anupāletīti adhippāyo.",
  "tika-abh08t:112_7": "Paccayuppannepi ca dhamme anupāleti,",
  "tika-abh08t:112_8": "dhāti viya kumāraṃ aññāya janitaṃ kumāraṃ rakkhantī dhāti viya,",
  "tika-abh08t:112_9": "parassa puttaṃ aṅkādinā dhāretīti dhāti.",
  "tika-abh08t:112_10": "Sayaṃpavattitadhammasambandheneva pavattati attanā pavattitehi dhammehi sampavattati.",
  "tika-abh08t:112_11": "Niyāmako viya yathā niyāmako ekanāvāya vutthehi janehi saha pavattati,",
  "tika-abh08t:112_12": "bhaṅgato uddhaṃ taṃ jīvitaṃ na pavattayati,",
  "tika-abh08t:112_13": "attano ca abhāvā ṭhapayitabbānaṃ cetasikānañca abhāvā,",
  "tika-abh08t:112_14": "bhaṅgakkhaṇe cetasike na ṭhapeti sayaṃ bhijjamānattā,",
  "tika-abh08t:112_15": "vaṭṭisneho khīyamāno padīpasikhaṃ na karoti yathā.",
  "tika-abh08t:113_0": "Sommabhāvapaccupaṭṭhānoti mudubhāvapaccupaṭṭhāno, sītalabhāvapaccupaṭṭhāno vā.",
  "tika-abh08t:114_0": "Kāyoti cettha vedanādayo tayo khandhā vedanākkhandho saññākkhandho saṅkhārakkhandho ime khandhā gahitā.",
  "tika-abh08t:115_0": "Nimmaddanarasāti nimmaddanakiccā.",
  "tika-abh08t:115_1": "Kāyacittānaṃ avūpasamatāuddhaccādikilesapaṭipakkhabhūtāti ādiggahaṇena kukkuccaṃ gahetabbaṃ.",
  "tika-abh08t:116_0": "Iti abhidhammāvatāraṭīkāya",
  "tika-abh08t:117_0": "Cetasikaniddesavaṇṇanā niṭṭhitā.",
  "tika-abh08t:118_0": "Dutiyo paricchedo.",
  "tika-abh08t:119_0": "3. Tatiyo paricchedo",
  "tika-abh08t:120_0": "Cetasikavibhāganiddesavaṇṇanā",
  "tika-abh08t:121_0": "89.",
  "tika-abh08t:121_1": "Sabbe cetasikā vuttā,",
  "tika-abh08t:121_2": "buddhenādiccabandhunā ye sabbe cetasikā ādiccabandhunā buddhena vuttā,",
  "tika-abh08t:121_3": "te sabbe cetasikā nāmasāmaññato nāmasamānabhāvena dvepaññāsabhavanti te,",
  "tika-abh08t:121_4": "anottappapariyosānā dvipaññāsa bhavanti.",
  "tika-abh08t:122_0": "90- 92.",
  "tika-abh08t:122_1": "Catupaññāsadhā kāme,",
  "tika-abh08t:122_2": "rūpe pañcadaseritā kāme kāmāvacare catupaññāsa cittāni īritā.",
  "tika-abh08t:122_3": "Rūpe rūpāvacare pañcadasa cittāni īritā bhavanti.",
  "tika-abh08t:122_4": "Dvādasārūpe arūpāvacare dvādasa cittāni bhavanti.",
  "tika-abh08t:122_5": "Cattālīsa manāsavā lokuttaracittāni cattālīsa bhavanti,",
  "tika-abh08t:122_6": "ekavīsasataṃ sabbe cittuppādā samāsato saṅkhepato ekavīsasataṃ hoti.",
  "tika-abh08t:122_7": "Etesu tesamuppattiṃ ito paraṃ etesu mayā vuttesu cittesu tesaṃ phassādīnaṃ dhammānaṃ uppattiṃ ekaṃ ekaṃ",
  "tika-abh08t:122_8": "uddharitvā cittacetasikesu bhikkhūnaṃ pāṭavatthāya ahaṃ pavakkhāmi desissāmi.",
  "tika-abh08t:123_0": "93.",
  "tika-abh08t:123_1": "Ekaggatā cittekaggatā manakkāro manasikāro jīvitaṃ phassapañcakaṃ ete aṭṭha cetasikā avinibbhogā aññamaññato",
  "tika-abh08t:123_2": "avigatā ekuppādā samānuppādā sahakkhayā sahavayā.",
  "tika-abh08t:124_0": "94.",
  "tika-abh08t:124_1": "Phasso ca vedanā saññā,",
  "tika-abh08t:124_2": "cetanā jīvitindriyaṃ ekaggatā manakkāro ime cetasikā sabbasādhāraṇā sabbacittehi sādhāraṇā,",
  "tika-abh08t:124_3": "sabbacittānaṃ sādhāraṇā vā.",
  "tika-abh08t:125_0": "95.",
  "tika-abh08t:125_1": "Vitakko pañcapaññāsa-",
  "tika-abh08t:125_2": "cittesu samudīrito.",
  "tika-abh08t:125_3": "Cāro chasaṭṭhicittesu vitakko tāva dvipañcaviññāṇavajjitakāmāvacaresu ceva ekādasasu paṭhamajjhānacittesu",
  "tika-abh08t:125_4": "cāti pañcapaññāsacittesu bhagavatā samudīrito.",
  "tika-abh08t:125_5": "Vicāro dvipañcaviññāṇavajjitakāmāvacaracittesu ekādasasu paṭhamajjhānacittesu ca ekādasasu dutiyajjhānacittesu cāti chasaṭṭhicittesu jāyati.",
  "tika-abh08t:125_6": "Ettha etasmiṃ vacane saṃsayo natthi.",
  "tika-abh08t:126_0": "96.",
  "tika-abh08t:126_1": "Ekapaññāsacittesu,",
  "tika-abh08t:126_2": "pīti tesaṭṭhiyā sukhaṃ pītidomanassupekkhāsahagatakāyaviññāṇacatutthajjhānavajjitesu ekapaññāsacittesu jāyati.",
  "tika-abh08t:126_3": "Sukhaṃ domanassadukkhupekkhāsahagatavajjitesu tesaṭṭhicittesu jāyati.",
  "tika-abh08t:126_4": "Upekkhā somanassasukhadukkhasahagatavajjitesu pañcapaññāsacittesu jāyati.",
  "tika-abh08t:126_5": "Dukkhaṃ akusalavipākakāyaviññāṇapaṭighasahagatesu tīsu cittesu jāyati.",
  "tika-abh08t:127_0": "97.",
  "tika-abh08t:127_1": "Hoti dvāsaṭṭhicittesu,",
  "tika-abh08t:127_2": "somanassindriyaṃ pana domanassadukkhasukhupekkhāsahagatavajjitesu dvāsaṭṭhicittesu jāyati.",
  "tika-abh08t:127_3": "Dukkhindriyaṃ panekasmiṃ akusalavipāke kāyaviññāṇe jāyati.",
  "tika-abh08t:127_4": "Tathekamhi sukhindriyaṃ tathā ekasmiṃ puññapāke kāyaviññāṇe hoti.",
  "tika-abh08t:128_0": "98.",
  "tika-abh08t:128_1": "Pañcuttarasate citte,",
  "tika-abh08t:128_2": "vīriyaṃ āha nāyako jino pañcadvārāvajjanadvipañcaviññāṇasampaṭicchanasantīraṇavajjite pañcuttarasate citte vīriyaṃ āha kathesi.",
  "tika-abh08t:128_3": "Catuttarasate citte,",
  "tika-abh08t:128_4": "samādhindriyamabrvi vicikicchāsahagatadvipañcaviññāṇasampaṭicchanasantīraṇapañcadvārāvajjanavajjite catuttarasate citte samādhindriyaṃ avoca.",
  "tika-abh08t:129_0": "99.",
  "tika-abh08t:129_1": "Sabbāhetukacittāni,",
  "tika-abh08t:129_2": "ṭhapetvā cekahetuke sabbāni aṭṭhārasa ahetukacittāni ekahetukacittadvayañca ṭhapetvā sesasmiṃ ekuttarasate",
  "tika-abh08t:129_3": "citte chandassa uppattiṃ uddise paṇḍito katheyya.",
  "tika-abh08t:130_0": "100.",
  "tika-abh08t:130_1": "Ṭhapetvā dasa viññāṇe cakkhuviññāṇādike dasa viññāṇe ca vicikicchāyutampi cittaṃ ṭhapetvā sesasmiṃ dasuttarasate citte adhimokkho bhagavatā udīrito.",
  "tika-abh08t:131_0": "101- 2.",
  "tika-abh08t:131_1": "Saddhā sati hirī ottappaṃ alobho adoso tatramajjhattaṃ cha yugaḷā ca iti ime ekūnavīsati dhammā niyatā hutvā ekanavutiyā citte jāyanti.",
  "tika-abh08t:131_2": "Ekūnavīsati dhammā ahetukesu aṭṭhārasasu apuññesu dvādasasu akusalesu na jāyare na jāyanti.",
  "tika-abh08t:132_0": "103.",
  "tika-abh08t:132_1": "Ekūnāsītiyā citte,",
  "tika-abh08t:132_2": "paññā jāyati sabbadā paññā dvādasaakusalaaṭṭhārasaahetukamahākusalañāṇavippayuttamahāvipākañāṇavippayuttamahākiriyāñāṇavippayuttavajjite",
  "tika-abh08t:132_3": "ekūnāsītiyā citte jāyati.",
  "tika-abh08t:132_4": "Aṭṭhavīsatiyā citte,",
  "tika-abh08t:132_5": "karuṇāmuditā siyuṃ karuṇāmuditā aṭṭhasu mahākusalesu,",
  "tika-abh08t:132_6": "aṭṭhasu mahākiriyāsu,",
  "tika-abh08t:132_7": "rūpāvacarapañcamajjhānavajjitesu dvādasarūpāvacaresu cāti aṭṭhavīsatiyā cittesu siyuṃ bhaveyyuṃ.",
  "tika-abh08t:133_0": "104.",
  "tika-abh08t:133_1": "Kāmāvacarapuññesu,",
  "tika-abh08t:133_2": "sabbalokuttaresu ca kāmāvacaramahākusalesu cittesu sabbesu lokuttaresu cāti saha aṭṭhake cattālīsavidhe citte viratittayaṃ hoti.",
  "tika-abh08t:134_0": "105. Saddhā sati hirottappaṃ alobhādittayampi ca yugaḷāni cha ca majjhattaṃ karuṇāmuditāpi ca.",
  "tika-abh08t:135_0": "106.",
  "tika-abh08t:135_1": "Tathā tisso viratiyo sabbe te pañcavīsati dhammā mahākusalacittasampayuttaabyākatacittasampayuttāti kusalena",
  "tika-abh08t:135_2": "sabbesuyeva dhammesu chekena vijitaṅgaṇena pakāsitā.",
  "tika-abh08t:136_0": "107.",
  "tika-abh08t:136_1": "Ahirīkaṃ anottappaṃ,",
  "tika-abh08t:136_2": "moho uddhaccameva cāti ime cattāro dhammā niyatā hutvā dvādasāpuññacittesuyeva dvādasaakusalacittesuyeva jāyare jāyanti.",
  "tika-abh08t:137_0": "108- 9.",
  "tika-abh08t:137_1": "Lobho doso ca moho ca,",
  "tika-abh08t:137_2": "māno diṭṭhi ca saṃsayo vicikicchā middhaṃ uddhaccaṃ kukkuccaṃ thinaṃ macchariyampi ca ahirikaṃ anottappaṃ",
  "tika-abh08t:137_3": "issā ca domanassakaṃ ete dhammā akusalā akusalacittasampayuttā ekantena mahesinā vijitaṅgaṇavigatamalena vuttā.",
  "tika-abh08t:138_0": "110.",
  "tika-abh08t:138_1": "Lobho aṭṭhasu lobhamūlesu cittesu bhagavatā niddiṭṭho dassito.",
  "tika-abh08t:138_2": "Diṭṭhi catūsu diṭṭhisampayuttesu cittesu vuttā.",
  "tika-abh08t:138_3": "Māno diṭṭhivippayuttesu catūsu gāhūpavādappabhindanena vutto.",
  "tika-abh08t:138_4": "Doso dvīsu eva paṭighasampayuttesu cittesu munindena vutto.",
  "tika-abh08t:139_0": "111.",
  "tika-abh08t:139_1": "Issāmaccherakukkuccā dvīsu dosamūlesu cittesu jāyanti,",
  "tika-abh08t:139_2": "no saha saha no jāyanti,",
  "tika-abh08t:139_3": "ekekova jāyantīti attho.",
  "tika-abh08t:139_4": "Vicikicchā panekasmiṃ vicikicchā pana ekasmiṃ vicikicchāsahagatacitte jāyati.",
  "tika-abh08t:139_5": "Thinamiddhaṃ pañcasu sasaṅkhārikaakusalacittesu jāyati.",
  "tika-abh08t:140_0": "112- 3.",
  "tika-abh08t:140_1": "Phasso ca vedanā saññā,",
  "tika-abh08t:140_2": "cetanā jīvitaṃ mano vitakko ca vicāro ca pīti vīriyaṃ samādhi ca chando cevādhimokkho ca manasikāro ca",
  "tika-abh08t:140_3": "cuddasa dhammā kusalā ca kusalacetasikā ca honti.",
  "tika-abh08t:140_4": "Akusalā ceva akusalacetasikā ceva abyākatāpi ca abyākatacetasikā ca honti.",
  "tika-abh08t:141_0": "114.",
  "tika-abh08t:141_1": "Ekūnatiṃsacittesu,",
  "tika-abh08t:141_2": "jhānaṃ pañcaṅgikaṃ mataṃ catūsu somanassasahagatākusalesu,",
  "tika-abh08t:141_3": "dvādasasu somanassasahagatamahākusalamahāvipākamahākiriyacittesu,",
  "tika-abh08t:141_4": "sukhasantīraṇahasituppādacittesu,",
  "tika-abh08t:141_5": "tīsu rūpapaṭhamajjhānacittesu,",
  "tika-abh08t:141_6": "aṭṭhasu lokuttarapaṭhamajjhānacittesu cāti ekūnatiṃsacittesu pañcaṅgikaṃ pañcāvayavajhānayuttaṃ jhānaṃ sugatena mataṃ.",
  "tika-abh08t:141_7": "Upekkhāsahagatāni cattāri lobhamūlāni ca dve dosamūlāni ca dve mohamūlāni ca manodhātuttikañca upekkhāsahagatā",
  "tika-abh08t:141_8": "tisso ahetukamanoviññāṇadhātuyo ca dvādasupekkhāsahagatāni mahākusalamahāvipākakiriyacittāni tīṇi rūpadutiyajjhānacittāni",
  "tika-abh08t:141_9": "aṭṭha lokuttaradutiyajjhānacittāni cāti sattatiṃsa cittāni catujhānaṅgayuttāni catujhānāvayavayuttāni",
  "tika-abh08t:141_10": "iti evaṃ niddise katheyya.",
  "tika-abh08t:142_0": "115.",
  "tika-abh08t:142_1": "Ekādasavidhaṃ cittaṃ,",
  "tika-abh08t:142_2": "tivaṅgikamudīritaṃ tīṇi rūpāvacaratatiyajjhānacittāni,",
  "tika-abh08t:142_3": "aṭṭhalokuttaratatiyajjhānacittāni cāti ekādasavidhaṃ cittaṃ tivaṅgikaṃ tiavayavajhānayuttaṃ,",
  "tika-abh08t:142_4": "cha rūpāvacaracatutthajjhānapañcamajjhānacittāni,",
  "tika-abh08t:142_5": "dvādasārūpāvacaracittāni,",
  "tika-abh08t:142_6": "soḷasa lokuttaracatutthajjhānapañcamajjhānacittāni cāti catutiṃsavidhaṃ cittaṃ duvaṅgikaṃ dviavayavajhānayuttaṃ udīritaṃ jinena īritaṃ.",
  "tika-abh08t:143_0": "116.",
  "tika-abh08t:143_1": "Sabhāvenāvitakkesu,",
  "tika-abh08t:143_2": "jhānaṅgāni na uddhare sabhāvena pakatiyā avitakkesu vitakkavirahitesu dvipañcaviññāṇesu jhānaṅgāni jhānāvayavāni jino na uddhare.",
  "tika-abh08t:143_3": "Ayametthādhippāyo –",
  "tika-abh08t:143_4": "aññattha vitakko jhānacittena vippahīno bhāsito,",
  "tika-abh08t:143_5": "imesu pana neva jhānacittena pahīnā,",
  "tika-abh08t:143_6": "pakatiyā vitakkavirahitāni dvipañcaviññāṇāni sabbāhetukacittesu maggaṅgāni maggāvayavāni jino na uddhare na deseyya.",
  "tika-abh08t:144_0": "117.",
  "tika-abh08t:144_1": "Budho jino dvipañcaviññāṇesu manodhātuttike ca tīsu santīraṇesu cāti soḷasacittesu tīṇindriyāni vade katheyya.",
  "tika-abh08t:144_2": "Ekasmiṃ pana cattāri ekasmiṃ vicikicchāsahagatacitte cattāri indriyāni honti,",
  "tika-abh08t:144_3": "ekādasasu akusalacittesu vicikicchāyuttacittavajjitesu hasituppāde ceva voṭṭhabbanacitte cāti terasasu",
  "tika-abh08t:144_4": "cittesu pañca indriyāni budho bhagavā uddhare uddhareyya.",
  "tika-abh08t:145_0": "118.",
  "tika-abh08t:145_1": "Satta dvādasacittesu,",
  "tika-abh08t:145_2": "indriyāni jinobrvi jino buddho ñāṇavippayuttamahākusalamahāvipākamahākiriyāsaṅkhātesu dvādasacittesu satta indriyāni abrvi kathesi,",
  "tika-abh08t:145_3": "ekenūnesu aṭṭheva,",
  "tika-abh08t:145_4": "cattālīsamanesu ca jino ñāṇasampayuttamahākusalamahāvipākamahākiriyāsaṅkhātesu dvādasasu cittesu,",
  "tika-abh08t:145_5": "pañcadasasu rūpesu,",
  "tika-abh08t:145_6": "dvādasasu arūpesu cāti ekenūnesu cattālīsamanesu aṭṭheva indriyāni abrvi.",
  "tika-abh08t:146_0": "119.",
  "tika-abh08t:146_1": "Cattālīsāya lokuttaracittesu navakaṃ indriyanavakaṃ nāyako abrvi kathesi.",
  "tika-abh08t:146_2": "Evaṃ indriyayogopi,",
  "tika-abh08t:146_3": "veditabbo vibhāvinā evaṃ iminā mayā vuttappakārena cittesu indriyayogo vibhāvinā visesena paññaṃ bhāvetuṃ pakāsetuṃ sīlametassāti vibhāvī,",
  "tika-abh08t:146_4": "tena veditabbo.",
  "tika-abh08t:147_0": "120.",
  "tika-abh08t:147_1": "Amaggaṅgāni nāmettha,",
  "tika-abh08t:147_2": "aṭṭhārasa ahetukā ettha etesu cittesu aṭṭhārasa ahetukā natthi maggo etesūti amaggaṅgāni nāma,",
  "tika-abh08t:147_3": "jhānaṅgāni na vijjanti,",
  "tika-abh08t:147_4": "viññāṇesu dvipañcasu dvipañcaviññāṇesu jhānaṅgānipi na saṃvijjanti.",
  "tika-abh08t:148_0": "121.",
  "tika-abh08t:148_1": "Ekaṃ cittaṃ dumaggaṅgaṃ ekaṃ vicikicchāsahagatacittaṃ dumaggaṅgaṃ dumaggāvayavaṃ,",
  "tika-abh08t:148_2": "catūsu diṭṭhivippayuttākusalacittesu ca dvīsu paṭighayuttesu ca uddhaccayuttesu cāti sattasu cittesu ca timaggaṅgāni timaggāvayavāni honti.",
  "tika-abh08t:148_3": "Cattālīsāya cittesu,",
  "tika-abh08t:148_4": "maggo so caturaṅgiko catūsu diṭṭhisampayuttākusalesu ñāṇavippayuttamahākusalamahāvipākamahākiriyāsaṅkhātesu",
  "tika-abh08t:148_5": "dvādasasu cittesu ca rūpāvacaradutiyatatiyacatutthapañcamajjhānasaṅkhātesu dvādasasu rūpāvacaresu,",
  "tika-abh08t:148_6": "dvādasasu arūpāvacaresu cāti cattālīsāya cittesu caturaṅgiko maggo caturāvayavo maggo hoti.",
  "tika-abh08t:149_0": "122.",
  "tika-abh08t:149_1": "Pañcaddasasu cittesu,",
  "tika-abh08t:149_2": "maggo pañcaṅgiko mato ñāṇasampayuttamahākusalamahāvipākamahākiriyāsaṅkhātesu dvādasasu,",
  "tika-abh08t:149_3": "tīsu rūpapaṭhamajjhānacittesu cāti pañcaddasasu cittesu pañcaṅgiko pañcāvayavo maggo bhagavatā mato.",
  "tika-abh08t:149_4": "Dvattiṃsacittesu maggo sattaṅgikopi ca lokuttaradutiyatatiyacatutthapañcamajjhānasaṅkhātesu dvattiṃsacittesu maggo sattaṅgiko sattāvayavo hoti.",
  "tika-abh08t:150_0": "123.",
  "tika-abh08t:150_1": "Maggo aṭṭhasu cittesu maggaphalavasena aṭṭhasu lokuttaracittesu maggo aṭṭhaṅgiko aṭṭhāvayavo hoti.",
  "tika-abh08t:150_2": "Iti parisamāpane.",
  "tika-abh08t:150_3": "Tu padapūraṇe.",
  "tika-abh08t:150_4": "Evaṃ iminā mayā vuttappakārena sabbacittesu maggaṅgāni maggāvayavāni dhīro uddhareyya,",
  "tika-abh08t:150_5": "deseyyāti attho.",
  "tika-abh08t:151_0": "124.",
  "tika-abh08t:151_1": "Balāni dve dvicittesu hasituppādavoṭṭhabbanasaṅkhātesu dvīsu cittesu dve balāni honti.",
  "tika-abh08t:151_2": "Ekasmiṃ tīṇi dīpaye ekasmiṃ vicikicchāyutte tīṇi balāni dhīro dīpaye pakāseyya.",
  "tika-abh08t:151_3": "Vicikicchāyuttato sesesu ekādasasu akusalesu cattāri balāni honti.",
  "tika-abh08t:151_4": "Cha dvādasasu ñāṇavippayuttamahākusalamahāvipākamahākiriyāsaṅkhātesu dvādasasu cittesu cha balāni hontīti dhīro niddise katheyya.",
  "tika-abh08t:152_0": "125.",
  "tika-abh08t:152_1": "Ekūnāsītiyā satta ñāṇasampayuttamahākusalamahāvipākamahākiriyāsaṅkhātesu dvādasasu kāmāvacaracittesu,",
  "tika-abh08t:152_2": "sattavīsatiyā mahaggatacittesu,",
  "tika-abh08t:152_3": "cattālīsalokuttaracittesu cāti ekūnāsītiyā cittesu satta balāni honti.",
  "tika-abh08t:152_4": "Soḷasevābalāni tu dvipañcaviññāṇāni ca tisso manodhātuyo ca tīṇi santīraṇāni cāti soḷasa eva cittāni abalāni balavirahitāni honti,",
  "tika-abh08t:152_5": "evaṃ iminā mayā vuttappakārena cittaṃ sabalaṃ balena sahagataṃ abalampi ca balavirahitañcāpi cittaṃ viññeyyaṃ dhīrena vijānitabbaṃ.",
  "tika-abh08t:153_0": "126.",
  "tika-abh08t:153_1": "Jhānaṅgamaggaṅgabalindriyāni,",
  "tika-abh08t:153_2": "cittesu jāyanti hi yesu yāni yesu cittesu yāni jhānaṅgamaggaṅgabalaindriyāni jāyanti,",
  "tika-abh08t:153_3": "mayā samāsena samuddharitvā asaṃsaṭṭhaṃ uddharitvā tesu cittesu sabbānipi tāni jhānaṅgamaggaṅgabalaindriyāni",
  "tika-abh08t:153_4": "samāsena saṅkhepena mayā buddhadattācariyena vuttāni kathitāni.",
  "tika-abh08t:154_0": "Iti abhidhammāvatāraṭīkāya",
  "tika-abh08t:155_0": "Cetasikavibhāganiddesavaṇṇanā niṭṭhitā.",
  "tika-abh08t:156_0": "Tatiyo paricchedo.",
  "tika-abh08t:157_0": "4. Catuttho paricchedo",
  "tika-abh08t:158_0": "Ekavidhādiniddesavaṇṇanā",
  "tika-abh08t:159_0": "127.",
  "tika-abh08t:160_0": "Ito paraṃ pavakkhāmi, nayamekavidhādikaṃ;",
  "tika-abh08t:161_0": "Ābhidhammikabhikkhūnaṃ, buddhiyā pana vuddhiyā.",
  "tika-abh08t:162_0": "Ahaṃ ito paraṃ ito paricchedato paraṃ ekavidhādikaṃ nayaṃ ābhidhammikabhikkhūnaṃ buddhiyā vuddhitthāya pavakkhāmi desessāmi.",
  "tika-abh08t:163_0": "128.",
  "tika-abh08t:163_1": "Sabbamekavidhaṃ cittaṃ,",
  "tika-abh08t:163_2": "vijānanasabhāvato sabbaṃ cittaṃ vijānanasabhāvato ekavidhaṃ,",
  "tika-abh08t:163_3": "duvidhañca bhave cittaṃ ahetukasahetukato idaṃ cittaṃ duvidhaṃ bhaveyya.",
  "tika-abh08t:164_0": "129.",
  "tika-abh08t:164_1": "Puññāpuññavipākā hi,",
  "tika-abh08t:164_2": "kāme dasa ca pañca ca hi saccaṃ kāme kāmāvacare kusalākusalavipākā dasa pañca ca kiriyā tisso iti sabbe aṭṭhārasa cittuppādā ahetukā.",
  "tika-abh08t:165_0": "130.",
  "tika-abh08t:165_1": "Ahetukato cittuppādato sesā ekasattati cittuppādā sahetukāti sahetukā nāmāti mahesinā tādinā aviparītasabhāvena hetuvādinā paccayavādinā niddiṭṭhā.",
  "tika-abh08t:166_0": "131.",
  "tika-abh08t:166_1": "Savatthukāvatthukato savatthukaavatthukavasena tathā ubhayavasena savatthukavasena,",
  "tika-abh08t:166_2": "avatthukavasena ca sabbaṃ vuttappakārena ca mānasaṃ tividhaṃ hoti.",
  "tika-abh08t:167_0": "132- 4.",
  "tika-abh08t:167_1": "Sabbo kāmavipāko ca,",
  "tika-abh08t:167_2": "rūpe pañcadasāpi ca cittuppādā ādimaggo paṭhamamaggo hasituppādo manodhātukiriyāpi ca domanassadvayañcāpi",
  "tika-abh08t:167_3": "tecattālīsa mānasā vinā vatthuṃ vatthuṃ vajjetvā na uppajjanti,",
  "tika-abh08t:167_4": "ekantena savatthukā nāma.",
  "tika-abh08t:167_5": "Arūpāvacaravipākā ca ekantena avatthukā,",
  "tika-abh08t:167_6": "mayā vuttato cittuppādato sesāni dvecattālīsa cittāni ubhayathā savatthukāvatthukavasena siyuṃ.",
  "tika-abh08t:168_0": "135.",
  "tika-abh08t:168_1": "Ekekārammaṇaṃ cittaṃ,",
  "tika-abh08t:168_2": "pañcārammaṇameva ca cittaṃ chaḷārammaṇakañceti evaṃ iminā mayā vuttappakārenāpi tividhaṃ cittaṃ siyā.",
  "tika-abh08t:169_0": "136- 8.",
  "tika-abh08t:169_1": "Viññāṇāni ca dve pañca,",
  "tika-abh08t:169_2": "aṭṭha lokuttarāni ca abhiññāmānasaṃ ṭhapetvā sabbaṃ mahaggatañcevāti tecattālīsa cittuppādā pana ekekārammaṇā viññeyyā dhīrena.",
  "tika-abh08t:169_3": "Tattha citte manodhātuttayaṃ pañcārammaṇaṃ īritaṃ bhagavatā.",
  "tika-abh08t:169_4": "Mayā vuttacittato sesāni tecattālīsa cittāni chaḷārammaṇikāni matāni satthunā,",
  "tika-abh08t:169_5": "tathā evaṃ cittaṃ kusalākusalādito tividhaṃ. Ādi-",
  "tika-abh08t:169_6": "saddena abyākataṃ gahetabbaṃ.",
  "tika-abh08t:170_0": "139.",
  "tika-abh08t:170_1": "Ahetukaṃ cittaṃ ekahetukañca cittaṃ dvihetukañca cittaṃ tihetukañca cittanti evaṃ iminā pakārena cittaṃ catubbidhaṃ vibhāvinā viññātabbaṃ.",
  "tika-abh08t:171_0": "140- 2.",
  "tika-abh08t:171_1": "Heṭṭhā mayāpi niddiṭṭhā aṭṭhārasa cittuppādā ahetukā,",
  "tika-abh08t:171_2": "vicikicchuddhaccasaṃyuttaṃ cittaṃ ekahetukaṃ evaṃ udīritaṃ bhagavatā.",
  "tika-abh08t:171_3": "Kāme kāmāvacare puññavipākakriyato kusalavasena ca vipākavasena ca kiriyāvasena ca dvādasadhā cittuppādā",
  "tika-abh08t:171_4": "akusalā ca dasadhā cāti bāvīsati cittuppādā duhetukā.",
  "tika-abh08t:171_5": "Kāme kāmāvacare puññavipākakriyato puññavasena ca vipākavasena ca kiriyāvasena ca dvādasadhā cittuppādā.",
  "tika-abh08t:171_6": "Sabbaṃ mahaggatañceva appamāṇaṃ lokuttaracittañca tihetukaṃ.",
  "tika-abh08t:172_0": "143- 50.",
  "tika-abh08t:172_1": "Rūpīriyāpathaviññatti-",
  "tika-abh08t:172_2": "janakājanakāditoti rūpairiyāpathaviññattijanakavasena rūpairiyāpathajanakavasena ca rūpajanakavasena",
  "tika-abh08t:172_3": "ca tikiccājanakavasena cātiādīhi pakārehi sabbaṃ cittaṃ catubbidhaṃ hoti.",
  "tika-abh08t:172_4": "Tattha tasmiṃ citte dvādasākusalā,",
  "tika-abh08t:172_5": "kāmadhātuyā kusalā,",
  "tika-abh08t:172_6": "tathā kāme dasa kiriyā,",
  "tika-abh08t:172_7": "abhiññāmānasaṃ dvayaṃ,",
  "tika-abh08t:172_8": "ime bāttiṃsa mānasā rūpāni samuṭṭhāpenti,",
  "tika-abh08t:172_9": "iriyāpathaṃ kappenti,",
  "tika-abh08t:172_10": "viññattiṃ janayanti.",
  "tika-abh08t:172_11": "Kusalā mahaggatamānasā kiriyā ca mahaggatamānasā,",
  "tika-abh08t:172_12": "aṭṭha anāsavacittāni,",
  "tika-abh08t:172_13": "chabbīsati ca mānasā rūpāni samuṭṭhāpenti,",
  "tika-abh08t:172_14": "iriyāpathaṃ kappenti.",
  "tika-abh08t:172_15": "Copanaṃ na pāpenti viññattiṃ na janayantīti attho.",
  "tika-abh08t:172_16": "Ime cittuppādā dukiccaniyatā,",
  "tika-abh08t:172_17": "dasa viññāṇe ṭhapetvā dvīsu bhūmīsu vipākā manodhātudvayasantīraṇattayamahāvipākarūpavipākānaṃ vasena",
  "tika-abh08t:172_18": "aṭṭhārasa pākā manodhātu kiriyā cevāti imāni ekūnavīsati cittāni rūpāni samuṭṭhāpenti,",
  "tika-abh08t:172_19": "itaradvayaṃ na karonti,",
  "tika-abh08t:172_20": "puna dvepañcaviññāṇā paṭhamaṃ “dasa viññāṇe”ti vuttattā “punā”ti vuttā.",
  "tika-abh08t:172_21": "Arūpīsu vipākā ca sabbesaṃ sattānaṃ paṭisandhicittañca arahato cuticittañca ime soḷasa mānasā tikiccāni na karonti.",
  "tika-abh08t:173_0": "151.",
  "tika-abh08t:173_1": "Ekadviticatuṭṭhāna-",
  "tika-abh08t:173_2": "pañcaṭṭhānappabhedato ekakiccadvikiccatikiccacatukiccapañcakiccabhedena pañcadhā cittaṃ pañcapakāraṃ cittaṃ pañcanimmalalocano buddho akkhāsi kathesi.",
  "tika-abh08t:174_0": "152.",
  "tika-abh08t:175_0": "Kusalākusalā sabbe, cittuppādā mahākriyā;",
  "tika-abh08t:176_0": "Mahaggatā kriyā ceva, cattāro phalamānasā.",
  "tika-abh08t:177_0": "153.",
  "tika-abh08t:177_1": "Sabbeva pañcapaññāsa cittuppādā javanaṭṭhānatoyeva javanakiccavaseneva ekaṭṭhāne ekakicce nippapañcena",
  "tika-abh08t:177_2": "satthunā taṇhāmānadiṭṭhivirahitena satthunā niyāmitā kathitā.",
  "tika-abh08t:178_0": "154.",
  "tika-abh08t:178_1": "Puna dvepañcaviññāṇā cittuppādā dassane savane tathā ghāyane sāyanaṭṭhāne phusane paṭipāṭiyā satthunā niyāmitā.",
  "tika-abh08t:179_0": "155.",
  "tika-abh08t:179_1": "Manodhātuttikaṃ āvajjane paṭicchane,",
  "tika-abh08t:179_2": "ete aṭṭhasaṭṭhi cittuppādā ekaṭṭhānikataṃ ekakiccabhāvaṃ gatā pattā bhavanti.",
  "tika-abh08t:180_0": "156- 8.",
  "tika-abh08t:180_1": "Cittadvayaṃ dviṭṭhānikaṃ nāma udīritaṃ bhagavatā,",
  "tika-abh08t:180_2": "somanassayutaṃ cittaṃ pañcadvāre santīraṇaṃ siyā.",
  "tika-abh08t:180_3": "Chadvāre tadālambaṇañca balavārammaṇe atimahantārammaṇe sati siyā,",
  "tika-abh08t:180_4": "tathā voṭṭhabbanaṃ pañcadvāresu voṭṭhabbanaṃ hoti.",
  "tika-abh08t:180_5": "Manodvāresu pana sabbesaṃ ārammaṇānaṃ āvajjanaṃ hoti,",
  "tika-abh08t:180_6": "idaṃ cittadvayaṃ dviṭṭhānikaṃ nāma hoti.",
  "tika-abh08t:181_0": "159.",
  "tika-abh08t:181_1": "Paṭisandhiyā ṭhānato paṭisandhiyā kiccavasena bhavaṅgassa ṭhānato bhavaṅgassa kiccavasena cutiyā ṭhānato",
  "tika-abh08t:181_2": "cutiyā kiccavasena te mahaggatavipākā nava tiṭṭhānikā tikiccāti muninā matā.",
  "tika-abh08t:182_0": "160- 3.",
  "tika-abh08t:182_1": "Aṭṭha kāmā mahāpākā,",
  "tika-abh08t:182_2": "paṭisandhibhavaṅgato paṭisandhibhavaṅgavasena tadārammaṇato ceva tadārammaṇavasena ca eva cutiṭṭhānavasena",
  "tika-abh08t:182_3": "ca aṭṭha cittāni catuṭṭhānikacittāni honti,",
  "tika-abh08t:182_4": "iti vacanaṃ dhīro niddise,",
  "tika-abh08t:182_5": "kusalākusalapākopekkhāsahagatadvayaṃ pañcadvāre santīraṇaṃ bhave,",
  "tika-abh08t:182_6": "chadvārikesupi balavārammaṇe sati tadārammaṇatā siyā.",
  "tika-abh08t:182_7": "Paṭisandhibhavaṅgānaṃ ṭhānavasena ca cutiṭṭhānavasena ca idaṃ cittadvayaṃ pañcaṭṭhānikacittaṃ nāmāti udīritaṃ muninā.",
  "tika-abh08t:183_0": "164.",
  "tika-abh08t:183_1": "Pañcakiccaṃ dvayaṃ cittaṃ,",
  "tika-abh08t:183_2": "aṭṭhakaṃ pana catukiccaṃ,",
  "tika-abh08t:183_3": "navakaṃ tikiccaṃ,",
  "tika-abh08t:183_4": "dve cittuppādā dvikiccā,",
  "tika-abh08t:183_5": "imesaṃ imehi cittuppādehi sesaṃ ekakaṃ kiccaṃ.",
  "tika-abh08t:184_0": "165.",
  "tika-abh08t:185_0": "Bhavaṅgāvajjanañceva, dassanaṃ sampaṭicchanaṃ;",
  "tika-abh08t:186_0": "Santīraṇaṃ voṭṭhabbanaṃ, javanaṃ bhavati sattamaṃ.",
  "tika-abh08t:187_0": "166.",
  "tika-abh08t:187_1": "Chabbidhaṃ hoti taṃ channaṃ taṃ cittaṃ channaṃ cakkhusotaghānajivhākāyamanoviññāṇānaṃ pabhedato chabbidhaṃ hoti,",
  "tika-abh08t:187_2": "cakkhusotaghānajivhākāyamanodhātumanoviññāṇadhātūnaṃ sattannaṃ vasena cittaṃ sattadhā hoti.",
  "tika-abh08t:188_0": "167.",
  "tika-abh08t:188_1": "Ekekārammaṇaṃ chakkaṃ,",
  "tika-abh08t:188_2": "pañcārammaṇabhedato chaḷārammaṇato ceva chaḷārammaṇacittavasena mano cittaṃ aṭṭhavidhaṃ hoti.",
  "tika-abh08t:189_0": "168.",
  "tika-abh08t:189_1": "Tattha tasmiṃ citte dvepañcaviññāṇā ekekagocarā honti,",
  "tika-abh08t:189_2": "dve cittuppādā rūpārammaṇikā,",
  "tika-abh08t:189_3": "dve dve cittuppādā saddādigocarā.",
  "tika-abh08t:190_0": "169.",
  "tika-abh08t:190_1": "Pañcābhiññāvivajjitaṃ sabbaṃ mahaggataṃ,",
  "tika-abh08t:190_2": "sabbaṃ lokuttarañca iti idaṃ cittaṃ ekekārammaṇaṃ bhave.",
  "tika-abh08t:191_0": "170. Idaṃ chakkaṃ ekekārammaṇaṃ vibhāvinā ñeyyaṃ, manodhātuttayaṃ pañcārammaṇikaṃ nāma bhave.",
  "tika-abh08t:192_0": "171.",
  "tika-abh08t:192_1": "Kāmāvacaracittāni cattālīsaṃ tathā ekekaṃ sabbāni abhiññāni ca chaḷārammaṇikānīti chaḷārammaṇikāni nāma paṇḍitena viññeyyāni.",
  "tika-abh08t:193_0": "172.",
  "tika-abh08t:193_1": "Sattaviññāṇadhātūsu pacchimaṃ manoviññāṇadhātuñca kusalākusalābyākatavasena tidhā katvā navavidhaṃ cittaṃ hoti.",
  "tika-abh08t:194_0": "173. Manoviññāṇadhātuyā bhedo puññāpuññavaseneva vipākakiriyabhedato chasattatividho hoti.",
  "tika-abh08t:195_0": "174. Manodhātuṃ vipākakiriyabhedato dvidhā katvā pubbe vuttehi navadhā cittehi mānasaṃ dasadhā hoti.",
  "tika-abh08t:196_0": "175.",
  "tika-abh08t:196_1": "Pacchimaṃ dhātudvayaṃ manodhātumanoviññāṇadhātudvayaṃ,",
  "tika-abh08t:196_2": "manodhātuṃ kusalavipākaakusalavipākakiriyāvasena tidhā katvā,",
  "tika-abh08t:196_3": "manoviññāṇadhātuñca kusalākusalābyākatavasena tividhā katvā cakkhusotaghānajivhākāyaviññāṇehi saha cittaṃ ekādasavidhaṃ hoti,",
  "tika-abh08t:196_4": "iti idaṃ vacanaṃ paṇḍito paridīpaye.",
  "tika-abh08t:197_0": "176.",
  "tika-abh08t:197_1": "Manoviññāṇadhātumpi kusalākusalādito kusalākusalavipākakiriyāvasena catudhā vibhajitvāna taṃ cittaṃ cakkhusotaghānajivhākāyaviññāṇehi",
  "tika-abh08t:197_2": "saha tippakārāya manodhātuyā ca saha dvādasadhāpi dhīro vade.",
  "tika-abh08t:198_0": "177- 9.",
  "tika-abh08t:198_1": "Cittaṃ cuddasaṭṭhānabhedena cuddasadhā bhave,",
  "tika-abh08t:198_2": "paṭisandhiyā vasena ca bhavaṅgavasena ca cutiyā vasena ca āvajjanassa vasena ca pañcannaṃ dassanādīnaṃ",
  "tika-abh08t:198_3": "kiccānaṃ vasena ca sampaṭicchanacetaso vasena ca santīraṇassa vasena ca voṭṭhabbanajavanānaṃ vasena ca,",
  "tika-abh08t:198_4": "yathā evaṃ tadārammaṇacittassa vasena cāti evaṃ iminā pakārena ṭhānabhedato kiccabhedena cuddasadhā cittaṃ hoti,",
  "tika-abh08t:198_5": "iti idaṃ vacanaṃ dhīro paridīpaye paridīpeyya.",
  "tika-abh08t:199_0": "180.",
  "tika-abh08t:199_1": "Bhūmipuggalanānattavasena bhūminānattavasena,",
  "tika-abh08t:199_2": "puggalanānattavasena ca cittānaṃ pavattito idaṃ cittaṃ bahudhā hoti,",
  "tika-abh08t:199_3": "iti vacanañca dhīro vibhāvaye pakāseyya.",
  "tika-abh08t:200_0": "181.",
  "tika-abh08t:200_1": "Idha imasmiṃ sāsane yo bhikkhu matimā imasmiṃ ekavidhādinaye kusalo cheko hoti,",
  "tika-abh08t:200_2": "abhidhamme pavattā atthā tassa bhikkhuno hatthagatā hatthapaviṭṭhā āmalakā viya suddhamaṇikā viya honti.",
  "tika-abh08t:201_0": "Iti abhidhammāvatāraṭīkāya",
  "tika-abh08t:202_0": "Ekavidhādiniddesavaṇṇanā niṭṭhitā.",
  "tika-abh08t:203_0": "Catuttho paricchedo.",
  "tika-abh08t:204_0": "5. Pañcamo paricchedo",
  "tika-abh08t:205_0": "Bhūmipuggalacittuppattiniddesavaṇṇanā",
  "tika-abh08t:206_0": "182.",
  "tika-abh08t:207_0": "Ito paraṃ pavakkhāmi, buddhivuddhikaraṃ nayaṃ;",
  "tika-abh08t:208_0": "Cittānaṃ bhūmisuppattiṃ, puggalānaṃ vasena ca.",
  "tika-abh08t:209_0": "Ahaṃ ito paraṃ buddhivuddhikaraṃ nayaṃ mativaddhikaraṃ nayaṃ pavakkhāmi desessāmi.",
  "tika-abh08t:209_1": "Cittānaṃ bhūmisuppattiṃ puggalānaṃ vasena ca bhūmīsu cittānaṃ uppattiṃ,",
  "tika-abh08t:209_2": "puggalānaṃ vasena bhūmīsu cittānaṃ uppattiñca pavakkhāmi.",
  "tika-abh08t:210_0": "183.",
  "tika-abh08t:210_1": "Devā ceva manussā ca,",
  "tika-abh08t:210_2": "tisso ca apāyabhūmiyo honti,",
  "tika-abh08t:210_3": "gatiyo pañca tesaṃ devamanussatiracchānapetanirayagatīnaṃ vasena pañca gatiyo niddiṭṭhā satthunā dassitā bhagavatā.",
  "tika-abh08t:210_4": "Tayo bhavā pana kāmarūpārūpabhavavasena tayo satthunā niddiṭṭhā dassitā.",
  "tika-abh08t:211_0": "184- 5.",
  "tika-abh08t:211_1": "Bhūmiyo tattha tiṃseva,",
  "tika-abh08t:211_2": "tāsu tiṃseva puggalā tattha tesu tīsu bhavesu tiṃsa eva bhūmiyo honti,",
  "tika-abh08t:211_3": "tāsu bhūmīsu uppannā puggalā tiṃsa eva honti,",
  "tika-abh08t:211_4": "etāsu bhūmīsu uppannā sabbe ca pana puggalā paṭisandhikacittānaṃ vasena ekūnavīsati honti.",
  "tika-abh08t:211_5": "Paṭisandhi ca nāmesā esā paṭisandhi ca nāma duvidhā dvippakārā samudīritā satthunā kathitā.",
  "tika-abh08t:212_0": "186.",
  "tika-abh08t:212_1": "Acittakā paṭisandhi,",
  "tika-abh08t:212_2": "sacittakā paṭisandhi ca iti duvidhā paṭisandhi hoti,",
  "tika-abh08t:212_3": "asaññibrahmānaṃ paṭisandhi acittakā rūpapaṭisandhi hoti.",
  "tika-abh08t:212_4": "Sesā rūpapaṭisandhito sesā sacittakā sacittakapaṭisandhi ñeyyā paṇḍitena jānitabbā.",
  "tika-abh08t:212_5": "Sā pana sacittakā paṭisandhi ekūnavīsati hoti.",
  "tika-abh08t:213_0": "187.",
  "tika-abh08t:213_1": "Paṭisandhivaseneva sacittakapaṭisandhivasena eva vīsati puggalā honti.",
  "tika-abh08t:213_2": "Idha imasmiṃ cittādhikāre cittādhikārattā acittakapaṭisandhi rūpapaṭisandhi na ca uddhaṭā na ca kathitā mayā.",
  "tika-abh08t:214_0": "188.",
  "tika-abh08t:214_1": "Ahetudvitihetūti,",
  "tika-abh08t:214_2": "puggalā tividhā siyuṃ ahetukadvihetukatihetukā iti tividhā tippakārā puggalā siyuṃ bhaveyyuṃ.",
  "tika-abh08t:214_3": "Ariyā pana puggalā aṭṭha iti evaṃ iminā mayā vuttappakārena sabbe puggalā ekādasa īritā kathitā bhagavatā.",
  "tika-abh08t:215_0": "189.",
  "tika-abh08t:215_1": "Bhūmīsu tiṃsabhūmīsu cittānaṃ uppattiṃ etesaṃ pana sabbesaṃ puggalānaṃ pabhedato bhūmīsu cittānaṃ uppattiñca",
  "tika-abh08t:215_2": "gaṇhato gaṇhantassa mama vacanaṃ nibodhatha,",
  "tika-abh08t:215_3": "tumhe jānātha suṇātha.",
  "tika-abh08t:216_0": "190.",
  "tika-abh08t:216_1": "Tīsu bhūmīsu kati cittāni jāyanti?",
  "tika-abh08t:216_2": "Me mayhaṃ vada tāni cittāni tvaṃ kathehi,",
  "tika-abh08t:216_3": "sabbāsu bhūmīsu cuddasa eva cittāni.",
  "tika-abh08t:216_4": "Taṃ yathā –",
  "tika-abh08t:217_0": "Voṭṭhabbaṃ kāmapuññañca, viyuttāni ca diṭṭhiyā;",
  "tika-abh08t:218_0": "Uddhaccasahitañceva, honti sabbattha cuddasa.",
  "tika-abh08t:219_0": "191.",
  "tika-abh08t:219_1": "Sadā vīsati cittāni,",
  "tika-abh08t:219_2": "kāmeyeva bhave siyuṃ vīsati cittāni kāmeyeva bhave sadā sabbasmiṃ kāle siyuṃ bhaveyyunti.",
  "tika-abh08t:219_3": "Taṃ yathā –",
  "tika-abh08t:220_0": "Kāme aṭṭha mahāpākā, domanassadvayampi ca;",
  "tika-abh08t:221_0": "Tathā ghānādiviññāṇattayaṃ pākā apuññajā.",
  "tika-abh08t:222_0": "Ghānādiviññāṇattayanti kusalavipākaghānādittayaṃ.",
  "tika-abh08t:222_1": "Pākā apuññajā akusalato jātā ahetukā satta vipākā.",
  "tika-abh08t:222_2": "Pañca rūpabhaveyeva pañca cittāni rūpabhaveyeva bhavanti.",
  "tika-abh08t:222_3": "Cattāreva arūpisu cattāri cittāni arūpīsuyeva honti.",
  "tika-abh08t:222_4": "Taṃ yathā –",
  "tika-abh08t:223_0": "Rūpeva rūpapākā vāruppapākā arūpisu;",
  "tika-abh08t:224_0": "Nava mahaggatā pākā, rūpārūpeva jāyare.",
  "tika-abh08t:225_0": "192. Kāmarūpabhavesveva aṭṭhārasa cittāni bhavanti.",
  "tika-abh08t:226_0": "Taṃ yathā –",
  "tika-abh08t:227_0": "Puññarūpāni pañceva, puññajaṃ sampaṭicchanaṃ;",
  "tika-abh08t:228_0": "Cakkhusotadvayaṃ puññapākaṃ santīraṇadvayaṃ.",
  "tika-abh08t:229_0": "Puññapākaṃ hasituppādamanodhātukriyāpi ca;",
  "tika-abh08t:230_0": "Aṭṭhārasādimaggena, pañca rūpakriyāpi ca;",
  "tika-abh08t:231_0": "Kāmarūpabhavesveva, etāneva sadā siyuṃ.",
  "tika-abh08t:232_0": "Dvecattālīsa cittāni, honti tīsu bhavesupi dvecattālīsa cittāni honti. Taṃ yathā –",
  "tika-abh08t:233_0": "Paṭighadvayavajjitāni, apuññāni daseva ca;",
  "tika-abh08t:234_0": "Mahāpuññāni aṭṭheva, voṭṭhabbanakriyāni ca.",
  "tika-abh08t:235_0": "Puññāruppāni cattāri, āruppakiriyāni ca;",
  "tika-abh08t:236_0": "Kaniṭṭhamaggavajjāni, satta lokuttarāni ca;",
  "tika-abh08t:237_0": "Dvecattālīsa cittāni, honti tīsu bhavesupi.",
  "tika-abh08t:238_0": "193.",
  "tika-abh08t:238_1": "Ṭhapetvā pana sabbesaṃ,",
  "tika-abh08t:238_2": "catassopāyabhūmiyo catasso apāyabhūmiyo ṭhapetvā vajjetvā apāyato sesānaṃ sabbesaṃ puggalānaṃ chabbīsabhūmīsu terasa eva cittāni honti.",
  "tika-abh08t:238_3": "Taṃ yathā –",
  "tika-abh08t:239_0": "Catutthārūpāvacaraṃ, anāgāmiphalādayo;",
  "tika-abh08t:240_0": "Mahākriyā ca jāyanti, terasāpāyavajjitā.",
  "tika-abh08t:241_0": "Anāgāmiphalādayoti ādi-saddena hi arahattaphalāni gahitāni.",
  "tika-abh08t:242_0": "194.",
  "tika-abh08t:242_1": "Aparāni catassopi,",
  "tika-abh08t:242_2": "ṭhapetvāruppabhūmiyo catasso arūpabhūmiyo ṭhapetvā sesāsu chabbīsabhūmīsu aparāni cha cittāni jāyanti.",
  "tika-abh08t:242_3": "Taṃ yathā –",
  "tika-abh08t:243_0": "Manodhātukriyañceva, puññajaṃ sampaṭicchanaṃ;",
  "tika-abh08t:244_0": "Cakkhusotadvayaṃ puññapākaṃ santīraṇadvayaṃ;",
  "tika-abh08t:245_0": "Cheva cittāni jāyanti, tathā uparivajjite.",
  "tika-abh08t:246_0": "195.",
  "tika-abh08t:246_1": "Suddhāvāsikadevānaṃ,",
  "tika-abh08t:246_2": "ṭhapetvā pañca bhūmiyo pañca bhūmiyo ṭhapetvā pañcavīsatibhūmīsu pañca cittāni jāyanti.",
  "tika-abh08t:246_3": "Taṃ yathā –",
  "tika-abh08t:247_0": "Diṭṭhiyā sampayuttānaṃ, vicikicchāyutaṃ tathā;",
  "tika-abh08t:248_0": "Pañca sabbattha jāyanti, suddhāvāsavivajjite.",
  "tika-abh08t:249_0": "196.",
  "tika-abh08t:250_0": "Aparāni duve honti, pañcavīsatibhūmisu;",
  "tika-abh08t:251_0": "Ṭhapetvā nevasaññañca, catassopāyabhūmiyo.",
  "tika-abh08t:252_0": "Catassopāyabhūmiyo nevasaññānāsaññañca ṭhapetvāyeva pañcavīsatibhūmīsu aparāni duve cittāni honti.",
  "tika-abh08t:252_1": "Taṃ yathā –",
  "tika-abh08t:253_0": "Ṭhapetvā nevasaññañca, catassopāyabhūmiyo;",
  "tika-abh08t:254_0": "Sesāsu tatiyāruppajavanaṃ jāyati dvayaṃ.",
  "tika-abh08t:255_0": "197.",
  "tika-abh08t:255_1": "Dvepi cittāni jāyanti,",
  "tika-abh08t:255_2": "catuvīsatibhūmisu catassopāyabhūmiyo ākiñcaññañca nevasaññañca ṭhapetvā sesāsu catuvīsatibhūmīsu dvepi cittāni jāyanti.",
  "tika-abh08t:255_3": "Taṃ yathā –",
  "tika-abh08t:256_0": "Catutthatatiyāruppaṃ, ṭhapetvāpāyabhūmiyo;",
  "tika-abh08t:257_0": "Sesāsu dutiyāruppa-javanaṃ jāyati dvayaṃ.",
  "tika-abh08t:258_0": "198.",
  "tika-abh08t:258_1": "Apāyabhūmiyo hitvā catasso apāyabhūmiyo tisso upari arūpabhūmiyo hitvā chaḍḍetvā sesāsu tevīsatibhūmīsu dveyeva pana cittāni honti.",
  "tika-abh08t:258_2": "Taṃ yathā –",
  "tika-abh08t:259_0": "Apāyabhūmiyo hitvā, tissocāruppabhūmiyo;",
  "tika-abh08t:260_0": "Sesāsu paṭhamāruppaṃ, javanadvayaṃ jāyati.",
  "tika-abh08t:261_0": "199.",
  "tika-abh08t:261_1": "Arūpe ca apāye ca aṭṭha bhūmiyo ṭhapetvā sesāsu bāvīsatibhūmīsu ekādasavidhaṃ cittaṃ hoti.",
  "tika-abh08t:261_2": "Taṃ yathā –",
  "tika-abh08t:262_0": "Sabbaṃ rūpañca vipākaṃ, ṭhapetvā sitamānasaṃ;",
  "tika-abh08t:263_0": "Ekādaseva jāyati, apāyārūpavajjite.",
  "tika-abh08t:264_0": "200.",
  "tika-abh08t:264_1": "Suddhāvāse apāye ca nava bhūmiyo ṭhapetvā sesāsu ekavīsāsu bhūmīsu niccampi cattāro eva mānasā honti.",
  "tika-abh08t:264_2": "Taṃ yathā –",
  "tika-abh08t:265_0": "Sotāpattiphalañceva, sakadāgāmiphalampi ca;",
  "tika-abh08t:266_0": "Sakadāgāmimaggo ca, ṭhapetvāpāyasuddhake;",
  "tika-abh08t:267_0": "Anāgāmimaggo ceva, ekavīsāsu honti hi.",
  "tika-abh08t:268_0": "201.",
  "tika-abh08t:268_1": "Ekaṃ sattarasasveva,",
  "tika-abh08t:268_2": "cittaṃ jāyati bhūmisu suddhāvāsaapāyāruppabhūmiyo ṭhapetvā avasesāsu sattarasasu bhūmīsu ekaṃ cittaṃ jāyati.",
  "tika-abh08t:268_3": "Taṃ yathā –",
  "tika-abh08t:269_0": "Suddhāvāse apāye ca, ṭhapetvāruppabhūmiyo;",
  "tika-abh08t:270_0": "Ādimaggo eko hoti, sattarasasu bhūmisu.",
  "tika-abh08t:271_0": "202.",
  "tika-abh08t:272_0": "Dvādaseva tu jāyante, ekādasasu bhūmisu;",
  "tika-abh08t:273_0": "Ṭhapetvā pana sabbāpi, bhūmiyo hi mahaggatā. –",
  "tika-abh08t:274_0": "Ekūnavīsatibhūmiyo ṭhapetvā sesāsu ekādasasu bhūmīsu dvādasa cittāni jāyanti. Taṃ yathā –",
  "tika-abh08t:275_0": "Domanassadvayāpuññapākā satta ca puññajaṃ;",
  "tika-abh08t:276_0": "Ghānādittayaṃ sesāsu, hitvā sabbā mahaggatā.",
  "tika-abh08t:277_0": "203.",
  "tika-abh08t:277_1": "Kāmāvacaradevānaṃ vasena ca manussānaṃ vasena ca sattasu kāmāvacarabhūmīsu aṭṭha cittāni sabbadā jāyanti.",
  "tika-abh08t:277_2": "Taṃ yathā –",
  "tika-abh08t:278_0": "Kāme devamanussānaṃ, mahāpākāni jāyare;",
  "tika-abh08t:279_0": "Sadā sattasu etāni, hitvā tevīsa bhūmiyo.",
  "tika-abh08t:280_0": "204.",
  "tika-abh08t:280_1": "Pañcamajjhānapākeko,",
  "tika-abh08t:280_2": "jāyate chasu bhūmisu eko pañcamajjhānavipāko vehapphalādīsu chasu bhūmīsu jāyati.",
  "tika-abh08t:280_3": "Cattāri pana rūpavipākacittāni tīsu tīsu bhūmīsu jāyanti.",
  "tika-abh08t:280_4": "Ayametthādhippāyo –",
  "tika-abh08t:280_5": "eko paṭhamarūpavipāko brahmapārisajjabrahmapurohitamahābrahmānaṃ tīsu bhūmīsu jāyati,",
  "tika-abh08t:280_6": "eko dutiyarūpavipāko,",
  "tika-abh08t:280_7": "eko tatiyarūpavipāko ca parittābhāappamāṇābhāābhassarānaṃ tīsu bhūmīsu jāyati,",
  "tika-abh08t:280_8": "eko catuttharūpavipāko parittasubhaappamāṇasubhasubhakiṇhānaṃ tīsu bhūmīsu jāyati.",
  "tika-abh08t:281_0": "205.",
  "tika-abh08t:281_1": "Cattāri pana cittāni,",
  "tika-abh08t:281_2": "honti ekekabhūmisu arūpāvacaravipākānaṃ vasena cattāri pana cittāni ekekabhūmīsu ekekāsu bhūmīsu honti,",
  "tika-abh08t:281_3": "iti evaṃ iminā mayā vuttappakārena sabbāsu bhūmīsu cittuppādaṃ paridīpaye paṇḍito katheyya.",
  "tika-abh08t:282_0": "206- 7.",
  "tika-abh08t:282_1": "Kusalākusalā kāme kāme vīsati kusalākusalā,",
  "tika-abh08t:282_2": "tesaṃ pākā ahetukā tesaṃ kusalākusalānaṃ ahetukā pañcadasa vipākā āvajjanadvayañca iti evaṃ iminā mayā",
  "tika-abh08t:282_3": "vuttappakārena sattatiṃsa mānasā narakādīsu catūsu apāyesupi jāyare.",
  "tika-abh08t:282_4": "Avasesāni dvipaññāsa cittāni kadācipi kismiñci kālepi nuppajjanti.",
  "tika-abh08t:282_5": "Taṃ yathā –",
  "tika-abh08t:283_0": "Pañcadasāni rūpe tu, arūpe dvādasīritā;",
  "tika-abh08t:284_0": "Aṭṭha lokuttarāneva, kāmapākā sahetukā.",
  "tika-abh08t:285_0": "Aṭṭha mahākriyā ceva, hasituppādamānasaṃ;",
  "tika-abh08t:286_0": "Dvipaññāsāni cittāni, apāyesu na jāyare.",
  "tika-abh08t:287_0": "208.",
  "tika-abh08t:287_1": "Kāme devamanussānaṃ kāmāvacare devamanussānaṃ mahaggatā nava pākā neva jāyanti,",
  "tika-abh08t:287_2": "asīti hadayā mānasā sadā jāyanti.",
  "tika-abh08t:287_3": "Taṃ yathā –",
  "tika-abh08t:288_0": "Dvādasākusalāneva, kusalānekavīsati;",
  "tika-abh08t:289_0": "Sattavīsati pākā ca, mahaggatavivajjitā.",
  "tika-abh08t:290_0": "Kāme devamanussānaṃ, kriyacittāni vīsati;",
  "tika-abh08t:291_0": "Honti asīti cittāni, viññeyyāni vibhāvinā.",
  "tika-abh08t:292_0": "209- 12.",
  "tika-abh08t:292_1": "Kāme kāmāvacare aṭṭha mahāvipākā domanassadvayampi ca tathā ghānādiviññāṇattayaṃ kusalavipākaṃ apuññajā satta pākā.",
  "tika-abh08t:292_2": "Natthi āruppapākā ca,",
  "tika-abh08t:292_3": "rūpāvacarabhūmiyaṃ arūpapākā ca cattāro rūpāvacarabhūmiyaṃ natthi.",
  "tika-abh08t:292_4": "Ayametthādhippāyo –",
  "tika-abh08t:292_5": "rūpāvacarabhūmiyaṃ aṭṭha mahāvipākā kāmasugatisattānaṃ dvinnaṃ vipākacittattā na honti,",
  "tika-abh08t:292_6": "jhānena vikkhambhitattā domanassadvayampi natthi,",
  "tika-abh08t:292_7": "ghānajivhākāyapasādavirahitattā kusalavipākaṃ ghānādittayaṃ natthi,",
  "tika-abh08t:292_8": "aniṭṭhārammaṇānaṃ abhāvato satta akusalavipākā ca natthi,",
  "tika-abh08t:292_9": "arūpapākā ca natthi. Kasmā?",
  "tika-abh08t:292_10": "Arūpānaṃ vipākacittattā.",
  "tika-abh08t:292_11": "Imehi saha cittehi imehi catuvīsaticittehi saha tayo maggā phaladvayaṃ sotāpattimaggo sakadāgāmimaggo",
  "tika-abh08t:292_12": "anāgāmimaggo ca sotāpattiphalasakadāgāmiphalāni ca cattāro diṭṭhisaṃyuttā vicikicchāsaṃyuttampi ca cattāro",
  "tika-abh08t:292_13": "heṭṭhimā pākā ca suddhāvāse na labbhare na labbhanti.",
  "tika-abh08t:292_14": "Ayametthādhippāyo –",
  "tika-abh08t:292_15": "puthujjanasotāpannasakadāgāmipuggalānaṃ asādhāraṇattā suddho ca āvāso,",
  "tika-abh08t:292_16": "atha vā ghorātikkamaṭṭhitattā anāgāmipuggalā suddhā nāma,",
  "tika-abh08t:292_17": "caturoghatiṇṇattā khīṇāsavā suddhā nāma,",
  "tika-abh08t:292_18": "tesaṃ suddhānaṃ dvinnaṃ uttamasattānaṃ āvāsotipi suddhāvāso, tasmiṃ.",
  "tika-abh08t:293_0": "Ayametthādhippāyo –",
  "tika-abh08t:293_1": "suddhāvāse pana sotāpattimaggasotāpattiphalasakadāgāmimaggasakadāgāmiphalaanāgāmimaggā na vijjanti.",
  "tika-abh08t:293_2": "Kasmāti ce?",
  "tika-abh08t:293_3": "Anāgāmiphalaṭṭhānaṃyeva tasmiṃ uppajjanato cattāro diṭṭhisaṃyuttā ca vicikicchāyuttañca pañca akusalacittānaṃ sotāpannena vināsitattā,",
  "tika-abh08t:293_4": "iti tasmā kāraṇā na jāyanti.",
  "tika-abh08t:293_5": "Cattāro heṭṭhimavipākā heṭṭhimānaṃ rūpabrahmānaṃ vipākacittattā natthi.",
  "tika-abh08t:293_6": "Sesāni ekapaññāsa cittāni suddhāvāse pana labbhanti.",
  "tika-abh08t:293_7": "Taṃ yathā –",
  "tika-abh08t:294_0": "Diṭṭhiyā vippayuttāni, uddhaccasahagataṃ tathā;",
  "tika-abh08t:295_0": "Kāmapuññāni aṭṭha ca, rūpapuññāni pañca vā.",
  "tika-abh08t:296_0": "Arūpakusalāneva, maggo khīṇāsavassa ca;",
  "tika-abh08t:297_0": "Cakkhusotamanodhātu, puññajā tīraṇā duve.",
  "tika-abh08t:298_0": "Pañcamajjhānapāko ca, anāgāmiphalādayo;",
  "tika-abh08t:299_0": "Suddhāvāsesu labbhanti, kriyacittāni vīsati.",
  "tika-abh08t:300_0": "Rūpāvacarikā sabbe sabbāni rūpāvacarāni pañcadasa cittāni, kāmadhātuyā sabbe tevīsati vipākā.",
  "tika-abh08t:301_0": "213.",
  "tika-abh08t:301_1": "Domanassādimaggo ca domanassadvayañca ādimaggo ca sotāpattimaggo ca,",
  "tika-abh08t:301_2": "kriyā ca dve ahetukā pañcadvārāvajjanahasituppādāni kiriyāni cāti tecattālīsa cittāni arūpabhūmiyaṃ natthi.",
  "tika-abh08t:301_3": "Pañca rūpāvacaravipākā rūpīnaṃ vipākacittattā natthi.",
  "tika-abh08t:301_4": "Rūpajavanāni heṭṭhimajhānānaṃ virattattā natthi.",
  "tika-abh08t:301_5": "Cakkhusotaviññāṇāni puññajāni pasādarahitattā natthi.",
  "tika-abh08t:301_6": "Ghānādiviññāṇāni pakatiyāyeva natthi.",
  "tika-abh08t:301_7": "Kusalavipākā manodhātu cakkhādiggahitapañcārammaṇattā arūpānaṃ dhammārammaṇattā natthi,",
  "tika-abh08t:301_8": "asati cakkhādiviññāṇe sā ca puññajā manodhātu tāya ca asatiyā cakkhādiviññāṇampi natthiyeva.",
  "tika-abh08t:301_9": "Kiriyāmanodhātupi pañcārammaṇattāyeva natthi,",
  "tika-abh08t:301_10": "hasituppādopi rūpakāyābhāvā sitassābhāvā natthi,",
  "tika-abh08t:301_11": "pubbeva diṭṭhasaccā ariyā rūpabhūmikā,",
  "tika-abh08t:301_12": "tasmā ādimaggopi natthi.",
  "tika-abh08t:302_0": "214.",
  "tika-abh08t:302_1": "Evaṃ bhūmivaseneva,",
  "tika-abh08t:302_2": "cittuppattiṃ vibhāvaye evaṃ iminā mayā vuttappakārena bhūmivasena cittuppattiṃ vibhāvaye dhīro katheyya.",
  "tika-abh08t:302_3": "Tathā evaṃ ekādasannaṃ puggalānaṃ vasena cittuppattiṃ dhīro vibhāvaye katheyya.",
  "tika-abh08t:303_0": "215.",
  "tika-abh08t:304_0": "Kusalākusalā kāme,",
  "tika-abh08t:305_0": "Tesaṃ pākā ahetukā;",
  "tika-abh08t:306_0": "Āvajjanadvayañcāti,",
  "tika-abh08t:307_0": "Sattatiṃseva mānasāti. –",
  "tika-abh08t:308_0": "Ayaṃ vuttatthā.",
  "tika-abh08t:309_0": "216.",
  "tika-abh08t:309_1": "Evaṃ catūsvapāyabhūmīsu manussabhūmiyañcāti pañcabhūmīsu ahetukassa sattassa jāyante uppajjanti.",
  "tika-abh08t:309_2": "Dvepaññāsāvasesāni,",
  "tika-abh08t:309_3": "na jāyanti kadācipi avasesāni dvepaññāsa cittāni kadācipi na jāyanti na uppajjanti,",
  "tika-abh08t:309_4": "tāni sarūpato vuttāneva.",
  "tika-abh08t:310_0": "217.",
  "tika-abh08t:310_1": "Ahetukassa sattassa uppajjantehi sattatiṃsacittehi saha duhetukā,",
  "tika-abh08t:310_2": "catumahāvipākā cāti cattālīsa cittāni tathā ekakaṃ duhetukassa sattassa jāyanti.",
  "tika-abh08t:311_0": "218- 23.",
  "tika-abh08t:311_1": "Sabbe mahaggatā ceva sabbe sattavīsatividhā mahaggatā ceva sabbepi ca anāsavā sabbe aṭṭha lokuttarā ceva",
  "tika-abh08t:311_2": "cattāro tihetukavipākā ca kāme hasituppādo sahetukamahākiriyā cāti nava kriyāpi ceti cattālīsaṃ tathā",
  "tika-abh08t:311_3": "aṭṭha ca duhetuno sattassa na jāyanti.",
  "tika-abh08t:312_0": "Ayametthādhippāyo –",
  "tika-abh08t:312_1": "duhetuno rūpārūpasamāpattiyā asamatthatāya sattavīsa mahaggatā na jāyanti,",
  "tika-abh08t:312_2": "maggaphalaṃ adhigantuṃ asamatthatāya aṭṭha lokuttarā na jāyanti,",
  "tika-abh08t:312_3": "tihetukavipākā tihetukānaṃ sattānaṃ vipākacittattā na jāyanti,",
  "tika-abh08t:312_4": "nava kiriyāni khīṇāsavānaṃyeva uppajjamānattā na jāyantīti.",
  "tika-abh08t:312_5": "Kāmāvacarasattassa,",
  "tika-abh08t:312_6": "tihetupaṭisandhino puthujjanassa catupaññāsa mānasā jāyanti.",
  "tika-abh08t:312_7": "Katamāni tāni?",
  "tika-abh08t:312_8": "Duhetukassa vuttāni cattālīsa cittāni tathā ekañca kāmadhātuyaṃ cattāro ñāṇasampayuttavipākā rūpārūpesu nava puññāni cāti catupaññāsa mānasā jāyanti.",
  "tika-abh08t:312_9": "Puthujjanassa tihetuno kāmasattassa pañcatiṃsa cittāni na jāyare na jāyanti.",
  "tika-abh08t:312_10": "Taṃ yathā –",
  "tika-abh08t:313_0": "Āvajjanadvayaṃ hitvā, aṭṭhārasa kriyāpi ca;",
  "tika-abh08t:314_0": "Nava mahaggatā pākā, aṭṭha lokuttarāni ca.",
  "tika-abh08t:315_0": "Kāmaputhujjanasseva, tihetupaṭisandhino;",
  "tika-abh08t:316_0": "Pañcatiṃseva cittāni, na jāyanti kadācipi.",
  "tika-abh08t:317_0": "Chadevesu manussesu cāti sattasu bhūmīsu jātassa sotāpannassa dehino sattassa paññāsa cittāni jāyanti.",
  "tika-abh08t:317_1": "Iti vacanaṃ dhīro niddise katheyya.",
  "tika-abh08t:317_2": "Taṃ yathā –",
  "tika-abh08t:318_0": "Diṭṭhiyā vippayuttāni, domanassadvayampi ca;",
  "tika-abh08t:319_0": "Uddhaccasahitañceva, kāmapuññāni aṭṭha ca.",
  "tika-abh08t:320_0": "Nava mahaggatapuññāni, āvajjanadvayampi ca;",
  "tika-abh08t:321_0": "Sabbe kāmavipākā ca, sotāpattiphalampi ca.",
  "tika-abh08t:322_0": "Assa sotāpannassa navatiṃseva cittāni na uppajjanti. Iti vacanaṃ dhīro dīpaye deseyya. Taṃ yathā –",
  "tika-abh08t:323_0": "Āvajjanadvayaṃ hitvā, aṭṭhārasa kriyāpi ca;",
  "tika-abh08t:324_0": "Nava mahaggatā pākā, satta lokuttarāni ca.",
  "tika-abh08t:325_0": "Diṭṭhiyā sampayuttāni, vicikicchāyutaṃ tathā;",
  "tika-abh08t:326_0": "Navatiṃsa na jāyanti, sotāpannassa dehino.",
  "tika-abh08t:327_0": "224.",
  "tika-abh08t:327_1": "Paṭhamaṃ phalaṃ ṭhapetvā sotāpannassa puggalassa vuttāni cittāni attano sakadāgāmino phalena sakadāgāmiphalena saha sakadāgāmipuggalassa siyuṃ.",
  "tika-abh08t:328_0": "225.",
  "tika-abh08t:328_1": "Sotāpannassa vuttāni,",
  "tika-abh08t:328_2": "ṭhapetvā paṭighadvayaṃ dutiyañca phalaṃ sakadāgāmiphalañca hitvā attano anāgāmiphalena saha sotāpannassa",
  "tika-abh08t:328_3": "sattassa vuttāni yāni aṭṭhacattālīsa cittāni atthi,",
  "tika-abh08t:328_4": "tāni anāgāmissa sattassa jāyanti.",
  "tika-abh08t:328_5": "Iti vacanaṃ dhīro viniddise.",
  "tika-abh08t:329_0": "226.",
  "tika-abh08t:329_1": "Kati cittāni jāyanti,",
  "tika-abh08t:329_2": "kāme arahato pana kāme sattasu kāmabhūmīsu jātassa arahato khīṇāsavassa kati cittāni jāyanti?",
  "tika-abh08t:329_3": "Cattāri ca cattārīsañca cittāni kāme sattasu kāmabhūmīsu jātassa arahato siyuṃ bhaveyyuṃ.",
  "tika-abh08t:329_4": "Taṃ yathā –",
  "tika-abh08t:330_0": "Tevīsa kāmapākāni, kriyacittāni vīsati;",
  "tika-abh08t:331_0": "Arahattaphaleneva, kāme arahato siyuṃ.",
  "tika-abh08t:332_0": "227.",
  "tika-abh08t:332_1": "Maggaṭṭhānaṃ catunnampi tesaṃ puggalānaṃ sakaṃ sakaṃ maggacittaṃ siyā bhaveyya.",
  "tika-abh08t:332_2": "Ekacittakkhaṇā hi te hi saccaṃ taṃ mayā vuttaṃ vacanaṃ.",
  "tika-abh08t:332_3": "Te maggā ekacittakkhaṇā.",
  "tika-abh08t:333_0": "228.",
  "tika-abh08t:333_1": "Puthujjanassa tīsveva,",
  "tika-abh08t:333_2": "paṭhamajjhānabhūmisu tīsu eva paṭhamajjhānabhūmīsu jātassa puthujjanassa brahmuno pañcatiṃsa eva cittāni jāyanti.",
  "tika-abh08t:333_3": "Iti vacanaṃ dhīro viniddise uccāreyya.",
  "tika-abh08t:333_4": "Taṃ yathā –",
  "tika-abh08t:334_0": "Domanassadvayaṃ hitvā, apuññāni daseva ca;",
  "tika-abh08t:335_0": "Kāmapuññāni aṭṭheva, nava puññā mahaggatā.",
  "tika-abh08t:336_0": "Cakkhusotadvayaṃ puññapākaṃ santīraṇadvayaṃ;",
  "tika-abh08t:337_0": "Āvajjanadvayañceva, puññajaṃ sampaṭicchanaṃ;",
  "tika-abh08t:338_0": "Paṭhamajjhānapāko ca, pañcatiṃseva jāyare.",
  "tika-abh08t:339_0": "229- 234.",
  "tika-abh08t:339_1": "Ghānādīsu pasādesu pavattaṃ kusalavipākaṃ viññāṇattayaṃ satta apuññajā pākā aṭṭha mahāpākā tathā uparijhānabhūmīsu",
  "tika-abh08t:339_2": "jātā pākā āruppā cattāro vipākāpi ca domanassadvayampi ca āvajjanadvayavajjā aṭṭhārasa kriyā ceva aṭṭha",
  "tika-abh08t:339_3": "lokuttarāni ca etāni catupaññāsa cittāni paṭhamajjhānabhūmīsu tīsu nibbattassa puthujjanassa dehino sattassa",
  "tika-abh08t:339_4": "na ca labbhare na labbhanti.",
  "tika-abh08t:339_5": "Tāsu tīsu bhūmīsu nibbattassa puthujjanassa brahmuno vuttesu cittesu apuññapañcakaṃ hitvā tattha tīsu",
  "tika-abh08t:339_6": "paṭhamajjhānabhūmīsu nibbattassa sotāpannassa brahmuno paṭhamaphalena saha ekatiṃsa cittāni jāyare jāyanti.",
  "tika-abh08t:339_7": "Sakadāgāmino tattha tīsu paṭhamajjhānabhūmīsu jātassa sakadāgāmino brahmuno tesu cittesu paṭhamaṃ phalaṃ",
  "tika-abh08t:339_8": "ṭhapetvā sakadāgāmiphalaṃ pakkhipitvā ekatiṃseva cittāni jāyare.",
  "tika-abh08t:339_9": "Anāgāmissa tattheva tīsu paṭhamajjhānabhūmīsu eva jātassa anāgāmissa dutiyaṃ phalaṃ ṭhapetvā attano phalacittena saha ekatiṃseva cittāni jāyanti.",
  "tika-abh08t:340_0": "235.",
  "tika-abh08t:341_0": "Viññāṇaṃ cakkhusotānaṃ, puññajaṃ sampaṭicchanaṃ;",
  "tika-abh08t:342_0": "Santīraṇadvayañceva, kriyacittāni vīsati.",
  "tika-abh08t:343_0": "236- 7.",
  "tika-abh08t:343_1": "Arahattaphalaṃ paṭhamajjhānato sambhavo pāko sattavīsati cittāni arahantassa khīṇāsavassa jāyare.",
  "tika-abh08t:343_2": "Puthujjanassa tīsveva tīsu eva dutiyajjhānabhūmīsu jātassa puthujjanassa brahmuno dutiyajjhānatatiyajjhānapākena saha chattiṃsa cittāni jāyanti.",
  "tika-abh08t:343_3": "Taṃ yathā –",
  "tika-abh08t:344_0": "Domanassadvayaṃ hitvā, apuññāni daseva ca;",
  "tika-abh08t:345_0": "Kāmapuññāni aṭṭheva, nava puññamahaggatā.",
  "tika-abh08t:346_0": "Cakkhusotadvayaṃ puññapākaṃ santīraṇadvayaṃ;",
  "tika-abh08t:347_0": "Āvajjanadvayañceva, puññajaṃ sampaṭicchanaṃ.",
  "tika-abh08t:348_0": "Dutiyajjhānapākena, tatiyajjhānapākato;",
  "tika-abh08t:349_0": "Chattiṃseva ca cittāni, dutiyajjhānadehino.",
  "tika-abh08t:350_0": "238- 241.",
  "tika-abh08t:350_1": "Puthujjanassa vuttesu,",
  "tika-abh08t:350_2": "hitvā vāpuññapañcakaṃ attano phalena saha bāttiṃsa cittāni sotāpannassa jāyanti.",
  "tika-abh08t:350_3": "Sotāpannassa vuttesu,",
  "tika-abh08t:350_4": "ṭhapetvā paṭhamaṃ phalaṃ sotāpannassa vuttesu paṭhamaṃ phalaṃ ṭhapetvā attano phalacittena saha bāttiṃsa cittāni,",
  "tika-abh08t:350_5": "sakadāgāmissa vuttesu dutiyaṃ phalaṃ ṭhapetvā anāgāmiphalena saha bāttiṃseva cittāni assa anāgāmino bhavanti.",
  "tika-abh08t:350_6": "Arahantassa tīsveva,",
  "tika-abh08t:350_7": "aṭṭhavīsati attano tīsu eva dutiyajjhānabhūmīsu jātassa arahato attano phalena dutiyajjhānatatiyajjhānapākato pākehi saha aṭṭhavīsati cittāni honti.",
  "tika-abh08t:350_8": "Taṃ yathā –",
  "tika-abh08t:351_0": "Viññāṇaṃ cakkhusotānaṃ, puññajaṃ sampaṭicchanaṃ;",
  "tika-abh08t:352_0": "Santīraṇadvayañceva, kriyacittāni vīsati.",
  "tika-abh08t:353_0": "Arahattaphalaṃ pāko, dutiyajjhānasambhavo;",
  "tika-abh08t:354_0": "Tatiyajjhānapāko ca, aṭṭhavīsati mānasā.",
  "tika-abh08t:355_0": "242- 6.",
  "tika-abh08t:355_1": "Parittakasubhādīnaṃ,",
  "tika-abh08t:355_2": "devānaṃ tīsu bhūmīsu catutthajjhānavipākena saha pañcatiṃseva cittāni jāyanti.",
  "tika-abh08t:355_3": "Sotāpannassa tattheka-",
  "tika-abh08t:355_4": "tiṃsa cittāni jāyaretattha tāsu tīsu parittakasubhādīnaṃ bhūmīsu sotāpannassa ca ekatiṃsa cittāni jāyare.",
  "tika-abh08t:355_5": "Yathā evaṃ sakadāgāmino ekatiṃsa cittāni jāyare.",
  "tika-abh08t:355_6": "Tathā anāgāmino ekatiṃsa jāyare.",
  "tika-abh08t:355_7": "Tattheva tāsu tīsu bhūmīsu eva jātassa khīṇāsavassa sattavīsati mānasā honti,",
  "tika-abh08t:355_8": "tathā evaṃ vehapphale vehapphalabhūmiyaṃ jātānaṃ puthujjanasekkhānaṃ pañcannaṃ sabbesaṃ puggalānaṃ mānasā honti.",
  "tika-abh08t:355_9": "Pañcasu suddhāvāsikabhūmīsu jātassa anāgāmino sattassa ekatiṃseva cittāni honti.",
  "tika-abh08t:355_10": "Iti vacanaṃ dhīro paridīpaye deseyya.",
  "tika-abh08t:355_11": "Tattheva tāsu suddhāvāsabhūmīsu eva jātassa arahato sattavīsati mānasā honti.",
  "tika-abh08t:355_12": "Evaṃ iminā mayā vuttappakārena rūpīsu pañcadasasu rūpibhūmīsu jātānaṃ sabbesaṃ puggalānaṃ cittāni vibhāvinā dhīrena viññeyyāni jānitabbāni.",
  "tika-abh08t:356_0": "247.",
  "tika-abh08t:356_1": "Catuvīsati cittāni,",
  "tika-abh08t:356_2": "paṭhamāruppabhūmiyaṃ paṭhamaāruppabhūmiyaṃ jātassa puthujjanassa catuvīsati cittāni jāyanti.",
  "tika-abh08t:356_3": "Iti vacanaṃ dhīro viniddise.",
  "tika-abh08t:356_4": "Taṃ yathā –",
  "tika-abh08t:357_0": "Domanassadvayaṃ hitvā, apuññāni daseva ca;",
  "tika-abh08t:358_0": "Kāmapuññāni aṭṭheva, āruppakusalāni ca;",
  "tika-abh08t:359_0": "Paṭhamāruppapāko ca, kriyāvoṭṭhabbanampi ca.",
  "tika-abh08t:360_0": "248- 251.",
  "tika-abh08t:360_1": "Sotāpannassa tattheva,",
  "tika-abh08t:360_2": "ṭhapetvāpuññapañcakaṃtattha tissaṃ paṭhamāruppabhūmiyaṃ eva sotāpannassa puggalassa apuññapañcakaṃ hitvā attano phalena saha vīsati cittāni honti.",
  "tika-abh08t:360_3": "Tathā tattha tissaṃ paṭhamāruppabhūmiyaṃ sakadāgāmino,",
  "tika-abh08t:360_4": "anāgāminopi ca puggalassa pubbaṃ pubbaṃ phalaṃ vinā vajjetvā attano phalena saha vīsati cittāni jāyanti.",
  "tika-abh08t:360_5": "Khīṇāsavassa tattheva tattha tissaṃ paṭhamāruppabhūmiyaṃ eva jātassa khīṇāsavassa dasa pañca mānasā ca jāyanti.",
  "tika-abh08t:360_6": "Taṃ yathā –",
  "tika-abh08t:361_0": "Mahākriyāni aṭṭheva, catvāruppakriyāni ca;",
  "tika-abh08t:362_0": "Arahattaphalaṃ pāko, voṭṭhabbañcāpi mānasaṃ.",
  "tika-abh08t:363_0": "Dutiyāruppabhūmiyaṃ jātassa puthujjanassa sattassa tevīsati cittāni honti. Taṃ yathā –",
  "tika-abh08t:364_0": "Domanassadvayaṃ hitvā, apuññāni daseva ca;",
  "tika-abh08t:365_0": "Kāmapuññāni aṭṭheva, puññārūpūparī tayo;",
  "tika-abh08t:366_0": "Dutiyāruppapāko ca, voṭṭhabbañcāpi mānasaṃ.",
  "tika-abh08t:367_0": "Iti evaṃ iminā pakārena vatvā kathetvā dhīro paṇḍito vibhāvaye deseyya.",
  "tika-abh08t:367_1": "Ettha etissaṃ dutiyāruppabhūmiyaṃ jātānaṃ tiṇṇannaṃ sekkhānampi ekūnavīsati cittāni honti.",
  "tika-abh08t:367_2": "Taṃ yathā –",
  "tika-abh08t:368_0": "Diṭṭhiyā vippayuttāni, uddhaccasahitaṃ tathā;",
  "tika-abh08t:369_0": "Kāmapuññāni aṭṭheva, puññārūpūparī tayo.",
  "tika-abh08t:370_0": "Dutiyāruppapāko ca, voṭṭhabbañcāpi mānasaṃ;",
  "tika-abh08t:371_0": "Sakasakaphaleneva, cittānekūnavīsati.",
  "tika-abh08t:372_0": "252.",
  "tika-abh08t:372_1": "Cuddaseva tu cittāni dutiyāruppabhūmiyaṃ jātassa khīṇāsavassa kiriyacittāni dvādasa eko pāko arahattaphalañcāti cuddaseva cittāni honti.",
  "tika-abh08t:372_2": "Taṃ yathā –",
  "tika-abh08t:373_0": "Mahākriyāni aṭṭheva, kriyārūpūparī tayo;",
  "tika-abh08t:374_0": "Voṭṭhabbañca sako pāko, arahattaphalampi ca.",
  "tika-abh08t:375_0": "253.",
  "tika-abh08t:375_1": "Puthujjanassa sattassa,",
  "tika-abh08t:375_2": "tatiyāruppabhūmiyaṃ tatiyaarūpabhūmiyaṃ jātassa puthujjanassa sattassa bāvīsati cittāni bhavanti.",
  "tika-abh08t:375_3": "Iti vacanaṃ dhīro pakāsaye.",
  "tika-abh08t:375_4": "Taṃ yathā –",
  "tika-abh08t:376_0": "Domanassadvayaṃ hitvā, apuññāni daseva ca;",
  "tika-abh08t:377_0": "Kāmapuññāni aṭṭheva, puññārūpūparī duve;",
  "tika-abh08t:378_0": "Tatiyāruppapāko ca, voṭṭhabbañcāpi mānasaṃ.",
  "tika-abh08t:379_0": "254-5. Aṭṭhāraseva cittāni, sotāpannassa puggalassa aṭṭhārasa eva cittāni jāyare. Taṃ yathā –",
  "tika-abh08t:380_0": "Diṭṭhiyā vippayuttāni, uddhaccasahitaṃ tathā;",
  "tika-abh08t:381_0": "Mahāpuññāni aṭṭheva, puññārūpūparī duve.",
  "tika-abh08t:382_0": "Aṭṭhāraseva pākena, sotāpattiphalena ca;",
  "tika-abh08t:383_0": "Voṭṭhabbañcāpi mānasaṃ, sotāpannassa jāyare.",
  "tika-abh08t:384_0": "Sakadāgāmino paṭhamaṃ phalaṃ ṭhapetvā attano phalena tāni aṭṭhārasa cittāni honti.",
  "tika-abh08t:384_1": "Sakadāgāmino vuttesu cittesu dutiyaṃ phalaṃ ṭhapetvā attano phalena saha aṭṭhārasa cittāni eva anāgāmissa jāyare.",
  "tika-abh08t:385_0": "256.",
  "tika-abh08t:385_1": "Teraseva ca cittāni,",
  "tika-abh08t:385_2": "tatiyāruppabhūmiyaṃ tatiyaarūpabhūmiyaṃ jātassa khīṇāsavassa teraseva cittāni jāyanti.",
  "tika-abh08t:385_3": "Iti vacanaṃ dhīro viniddise.",
  "tika-abh08t:385_4": "Taṃ yathā –",
  "tika-abh08t:386_0": "Mahākriyāni aṭṭheva, kriyārūpūparī duve;",
  "tika-abh08t:387_0": "Arahattaphalaṃ pāko, voṭṭhabbañcāpi mānasaṃ.",
  "tika-abh08t:388_0": "257.",
  "tika-abh08t:388_1": "Ekavīsati cittāni,",
  "tika-abh08t:388_2": "catutthāruppabhūmiyaṃ catutthaarūpabhūmiyaṃ jātassa puthujjanassa sattassa ekavīsati cittāni jāyanti.",
  "tika-abh08t:388_3": "Iti idaṃ vacanaṃ dhīro viniddise.",
  "tika-abh08t:388_4": "Taṃ yathā –",
  "tika-abh08t:389_0": "Domanassadvayaṃ hitvā, apuññāni daseva ca;",
  "tika-abh08t:390_0": "Kāmapuññāni aṭṭheva, voṭṭhabbañcāpi mānasaṃ;",
  "tika-abh08t:391_0": "Catutthāruppapuññañca, sapākenekavīsati.",
  "tika-abh08t:392_0": "258-260. Sotāpannassa sattassa, sattarasa cittāni dhīro pakāsaye. Taṃ yathā –",
  "tika-abh08t:393_0": "Diṭṭhiyā vippayuttāni, uddhaccasahitaṃ tathā;",
  "tika-abh08t:394_0": "Kāmapuññāni aṭṭheva, sotāpattiphalampi ca;",
  "tika-abh08t:395_0": "Catutthāruppapuññañca, sapāko voṭṭhabbampi ca.",
  "tika-abh08t:396_0": "Sakadāgāmino paṭhamaṃ phalaṃ ṭhapetvā tāni eva cittāni saphalena honti.",
  "tika-abh08t:396_1": "Sakadāgāmino vuttesu cittesu dutiyaṃ phalaṃ ṭhapetvā attano phalena sattarasa mānasā anāgāmissa honti.",
  "tika-abh08t:396_2": "Dvādaseva tu cittāni,",
  "tika-abh08t:396_3": "catutthāruppabhūmiyaṃ jātassa arahantassa dvādasa eva cittāni jāyanti.",
  "tika-abh08t:396_4": "Taṃ yathā –",
  "tika-abh08t:397_0": "Mahākriyāni aṭṭheva, voṭṭhabbañcāpi mānasaṃ;",
  "tika-abh08t:398_0": "Catutthañca kriyārūpaṃ, pāko arahato phalaṃ.",
  "tika-abh08t:399_0": "Iti evaṃ iminā mayā vuttappakārena puggalānaṃ vasena bhūmīsu cittappavattiṃ vidū dhīro vibhāvaye.",
  "tika-abh08t:400_0": "261- 2.",
  "tika-abh08t:400_1": "Heṭṭhimānaṃ arūpīnaṃ,",
  "tika-abh08t:400_2": "brahmānaṃ uparūpari jātā arūpakusalā ceva kiriyāpi ca uppajjanti.",
  "tika-abh08t:400_3": "Uddhaṃ uddhaṃ bhāge jātānaṃ arūpīnaṃ brahmānaṃ heṭṭhimā heṭṭhimā āruppā heṭṭhābhāge jātā arūpāvacarā pana neva jāyanti.",
  "tika-abh08t:400_4": "Kasmā kāraṇāti?",
  "tika-abh08t:400_5": "Kira mayā sutaṃ,",
  "tika-abh08t:400_6": "heṭṭhimajhānesu diṭṭhādīnavato diṭṭhadosabhāvato neva jāyanti.",
  "tika-abh08t:401_0": "263- 5.",
  "tika-abh08t:401_1": "Ṭhapetvā paṭhamaṃ maggaṃ sotāpattimaggaṃ ṭhapetvā kusalānuttarā tayo tayo anuttarā kusalā tayo maggā,",
  "tika-abh08t:401_2": "kāmāvacarapuññāni aṭṭha,",
  "tika-abh08t:401_3": "tathā dasa apuññāni cittāni,",
  "tika-abh08t:401_4": "arūpapuññāni cattāri.",
  "tika-abh08t:401_5": "Sabbe pākā anuttarā sabbāni lokuttaraphalāni,",
  "tika-abh08t:401_6": "paṭhamāruppapāko ca nava kāmakiriyāpi ca,",
  "tika-abh08t:401_7": "arūpāpi sabbā kiriyā,",
  "tika-abh08t:401_8": "etāni pana tecattālīsa mānasā paṭhamāruppabhūmiyaṃ uppajjanti.",
  "tika-abh08t:402_0": "266- 7.",
  "tika-abh08t:402_1": "Sabbo tevīsatikāmavipāko,",
  "tika-abh08t:402_2": "sabbo pannarasavidho mahaggato rūpo cittuppādo,",
  "tika-abh08t:402_3": "manodhātu kiriyāmanodhātu,",
  "tika-abh08t:402_4": "domanassadvayampi ca ādimaggo ca tathā upari jātā tayo arūpapākā cāti chacattālīsa cittāni ettha etissaṃ paṭhamāruppabhūmiyaṃ natthi.",
  "tika-abh08t:403_0": "268- 9.",
  "tika-abh08t:403_1": "Vuttesu pana cittesu,",
  "tika-abh08t:403_2": "paṭhamāruppabhūmiyaṃ vuttesu cittesu kusalapākakiriyāvasena paṭhamāruppattayaṃ ṭhapetvā attano pāko cāti",
  "tika-abh08t:403_3": "cattālīsa cittāni dutiyāruppabhūmiyaṃ jāyanti.",
  "tika-abh08t:403_4": "Evaṃ iminā mayā vuttappakārena sesadvaye paṭhamadutiyāruppato sesaākiñcaññāyatananevasaññānāsaññāyatanabhūmidvaye",
  "tika-abh08t:403_5": "heṭṭhimaheṭṭhimaṃ kusalavipākakiriyāvasena heṭṭhābhāge jātaṃ arūpattayaṃ hitvā attano attano pākā evaṃ",
  "tika-abh08t:403_6": "iminā mayā vuttappakārena paṇḍitena ñeyyā jānitabbā.",
  "tika-abh08t:404_0": "270- 3.",
  "tika-abh08t:404_1": "Cattāro ca anāsavā,",
  "tika-abh08t:404_2": "vipākā cattāri lokuttaraphalacittāni,",
  "tika-abh08t:404_3": "sabbe sabbāni ca catūsu āruppabhūmīsu honti.",
  "tika-abh08t:404_4": "Voṭṭhabbanena cittena saha kāme aṭṭha mahākiriyā,",
  "tika-abh08t:404_5": "catasso arūpakiriyāpi cāti terasa eva kiriyā paṭhamāruppabhūmiyaṃ jātassa khīṇāsavassa jāyanti.",
  "tika-abh08t:404_6": "Dutiyāruppabhūmiyaṃ jātassa khīṇāsavassa paṭhamāruppakiriyaṃ hitvā dvādasa eva kiriyā honti.",
  "tika-abh08t:404_7": "Tatiyāruppabhūmiyaṃ jātassa khīṇāsavassa paṭhamadutiyāruppakiriyāni hitvā ekādasa kiriyā honti.",
  "tika-abh08t:404_8": "Catutthāruppabhūmiyaṃ jātassa khīṇāsavassa paṭhamadutiyatatiyāruppakiriyāni hitvā daseva kiriyā ñeyyā jānitabbā.",
  "tika-abh08t:405_0": "274.",
  "tika-abh08t:406_0": "Arahato pana cittāni, honti ekūnavīsati;",
  "tika-abh08t:407_0": "Arahattaṃ kriyā sabbā, ṭhapetvāvajjanadvayaṃ.",
  "tika-abh08t:408_0": "Āvajjanadvayaṃ ṭhapetvā sabbā kiriyā,",
  "tika-abh08t:408_1": "arahattaphalañcāti ekūnavīsati cittāni arahato pana honti.",
  "tika-abh08t:408_2": "Āvajjanadvayaṃ kiñcāpi khīṇāsavassa honti,",
  "tika-abh08t:408_3": "evampi aññesaṃ puthujjanasekkhānampi hontiyeva.",
  "tika-abh08t:408_4": "Ekūnavīsati cittāni khīṇāsavassa eva honti,",
  "tika-abh08t:408_5": "na aññesanti ñāpanatthaṃ “āvajjanadvayaṃ ṭhapetvā”ti vuttaṃ.",
  "tika-abh08t:409_0": "275- 6.",
  "tika-abh08t:409_1": "Catunnaṃ phalaṭṭhānaṃ puggalānañca tihetukaputhujjane ca teraseva cittāni bhavanti.",
  "tika-abh08t:409_2": "Iti vacanaṃ dhīro pakāsaye.",
  "tika-abh08t:409_3": "Taṃ yathā –",
  "tika-abh08t:409_4": "cattāro ñāṇasampayuttā mahāvipākāni,",
  "tika-abh08t:409_5": "nava rūpārūpapākā ca ime teraseva cittāni bhavanti.",
  "tika-abh08t:410_0": "277- 9.",
  "tika-abh08t:410_1": "Catunnaṃ phalaṭṭhānaṃ puggalānañca duhetukaputhujjane ca ñāṇaparihīnāni cattāri vipākāni eva jāyare.",
  "tika-abh08t:410_2": "Puthujjanānaṃ tiṇṇampi,",
  "tika-abh08t:410_3": "catunnaṃ ariyadehinaṃ ariyagatānaṃ sattannaṃ puggalānaṃ sattaraseva cittāni bhavanti.",
  "tika-abh08t:410_4": "Taṃ yathā –",
  "tika-abh08t:410_5": "duve pañcaviññāṇāni,",
  "tika-abh08t:410_6": "manodhātuttayasantīraṇāni,",
  "tika-abh08t:410_7": "voṭṭhabbanañca ime sattarasa eva honti.",
  "tika-abh08t:411_0": "280- 5.",
  "tika-abh08t:411_1": "Heṭṭhā tiṇṇaṃ phalaṭṭhānaṃ,",
  "tika-abh08t:411_2": "tihetukaputhujjane catunnaṃ puggalānaṃ mahaggatāni eva kusalāni honti.",
  "tika-abh08t:411_3": "Tiṇṇaṃ puthujjanānañca,",
  "tika-abh08t:411_4": "ādito tiṇṇaṃ ariyānaṃ heṭṭhā ariyānaṃ teraseva cittāni uppajjanti.",
  "tika-abh08t:411_5": "Iti vacanaṃ dhīro niddise.",
  "tika-abh08t:411_6": "Aṭṭheva kāmapuññāni,",
  "tika-abh08t:411_7": "apuññato akusalavasena diṭṭhihīnā cattāro cittuppādāpi,",
  "tika-abh08t:411_8": "uddhaccasampayuttañcāti terasa cittāni honti.",
  "tika-abh08t:411_9": "Heṭṭhā dvinnaṃ phalaṭṭhānaṃ sotāpannasakadāgāmipuggalānaṃ sabbaputhujjane ahetukaduhetukatihetukaputhujjane domanassayuttaṃ dvayameva cittaṃ jāyate.",
  "tika-abh08t:411_10": "Tiṇṇaṃ puthujjanānañca pañca eva jāyare.",
  "tika-abh08t:411_11": "Taṃ yathā –",
  "tika-abh08t:412_0": "Cattāri diṭṭhiyuttāni, vicikicchāyutampi ca;",
  "tika-abh08t:413_0": "Maggaṭṭhānaṃ catunnampi, maggacittaṃ sakaṃ sakaṃ.",
  "tika-abh08t:414_0": "Tesaṃ catunnaṃ maggaṭṭhānaṃ puggalānaṃ sakaṃ sakaṃ ekameva maggacittaṃ bhave bhaveyya.",
  "tika-abh08t:414_1": "Iti evaṃ iminā mayā vuttappakārena dhīro paṇḍito vibhāvaye cittappavattiṃ pakāsaye.",
  "tika-abh08t:415_0": "286- 9.",
  "tika-abh08t:415_1": "Mayā bhavesu cittānaṃ,",
  "tika-abh08t:415_2": "puggalānaṃ vasena ca.",
  "tika-abh08t:415_3": "Bhavesu sabbabhavesu cittānaṃ,",
  "tika-abh08t:415_4": "puggalānaṃ vasena ca cittappavatti bhikkhūnaṃ ābhidhammikabhikkhūnaṃ pāṭavatthāya chekabhāvāya mayā pakāsitā.",
  "tika-abh08t:415_5": "Evaṃ sabbamidaṃ cittaṃ,",
  "tika-abh08t:415_6": "bhūmipuggalabhedato evaṃ iminā mayā vuttappakārena bhūmipuggalabhedato idaṃ sabbaṃ cittaṃ bahudhāpi ca bahuppakārampi ca hoti.",
  "tika-abh08t:415_7": "Iti gahaṇaṃ vibhāvinā viññātabbaṃ.",
  "tika-abh08t:415_8": "Sakkā vuttānusārena mayā vuttassa anusārena bhedo cittabhedo vibhāvinā ñātuṃ vijānituṃ sakkā.",
  "tika-abh08t:415_9": "Ganthavitthārabhītena mayā idaṃ cittappavattidīpakavacanaṃ saṃkhittaṃ,",
  "tika-abh08t:415_10": "pubbāparaṃ viloketvā,",
  "tika-abh08t:415_11": "cintetvā ca punappunaṃ atthaṃ upaparikkhitvā vibhāvinā gahetabbaṃ.",
  "tika-abh08t:416_0": "290.",
  "tika-abh08t:416_1": "Imañcābhidhammāvatāraṃ susāraṃ,",
  "tika-abh08t:416_2": "varaṃ sattamohandhakārappadīpaṃ imañca abhidhammāvatārappakaraṇaṃ susāraṃ sundarasārabhūtaṃ varaṃ sattaandhakārasadise",
  "tika-abh08t:416_3": "mohe padīpaṃ pajjotappadīpaṃ yo naro sādhukaṃ cinteti vācetipi,",
  "tika-abh08t:416_4": "taṃ naraṃ rāgadosā ciraṃ cirakālaṃ nopayanti na upagacchanti.",
  "tika-abh08t:417_0": "Iti abhidhammāvatāraṭīkāya",
  "tika-abh08t:418_0": "Bhūmipuggalacittuppattiniddesavaṇṇanā niṭṭhitā.",
  "tika-abh08t:419_0": "Pañcamo paricchedo.",
  "tika-abh08t:420_0": "6. Chaṭṭho paricchedo",
  "tika-abh08t:421_0": "Ārammaṇavibhāgavaṇṇanā",
  "tika-abh08t:422_0": "291.",
  "tika-abh08t:423_0": "Etesaṃ pana cittānaṃ, ārammaṇamito paraṃ;",
  "tika-abh08t:424_0": "Dassayissāmahaṃ tena, vinā natthi hi sambhavo.",
  "tika-abh08t:425_0": "Ito paraṃ ito paricchedato paraṃ ahaṃ etesaṃ pana cittānaṃ ārammaṇaṃ dassayissāmi. Hi kasmā?",
  "tika-abh08t:425_1": "Tena vinā taṃ ārammaṇaṃ vajjetvā cittānaṃ sambhavo natthi yasmā kāraṇā,",
  "tika-abh08t:425_2": "tasmā kāraṇā dassayissāmi.",
  "tika-abh08t:426_0": "292.",
  "tika-abh08t:427_0": "Rūpaṃ saddaṃ gandhaṃ rasaṃ, phoṭṭhabbaṃ dhammameva ca;",
  "tika-abh08t:428_0": "Chadhā ārammaṇaṃ āhu, chaḷārammaṇakovidā.",
  "tika-abh08t:429_0": "Chaḷārammaṇesu chekā paṇḍitā ārammaṇaṃ chadhā chappakāraṃ āhu kathesuṃ.",
  "tika-abh08t:430_0": "293.",
  "tika-abh08t:430_1": "Tattha bhūte upādāya.",
  "tika-abh08t:430_2": "Tattha tesu ārammaṇesu bhūte upādāya bhūte paṭicca vaṇṇo catusamuṭṭhito kammacittautuāhārasaṅkhātehi",
  "tika-abh08t:430_3": "catūhi paccayehi samuṭṭhito nibbatto nidassanena saha pavatto paṭighena saha pavatto rūpārammaṇasaññito.",
  "tika-abh08t:431_0": "294.",
  "tika-abh08t:431_1": "Duvidhopi samuddiṭṭho,",
  "tika-abh08t:431_2": "saddo cittotusambhavo saddo duvidhopi muninā samuddiṭṭho cittotusambhavo,",
  "tika-abh08t:431_3": "saviññāṇakasaddova cittasamuṭṭhito hoti. Kathaṃ?",
  "tika-abh08t:431_4": "Vacībhedakacittena bhūtāya jātāya bhūmiyā pathavīdhātuyā vikāratā pathavīlakkhaṇabhāvato atithaddhalakkhaṇatā vikāratā nāma.",
  "tika-abh08t:431_5": "Sā vacīviññatti viññāyatīti viññattiyā upādiṇṇaghaṭṭanassa kammajapathavīdhātuyā ghaṭṭanassa kāraṇaṃ",
  "tika-abh08t:431_6": "cittajapathavīdhātuyā kammajapathavīdhātuyā ghaṭṭanañca saddo ca apubbaṃ acarimaṃ hoti.",
  "tika-abh08t:432_0": "295.",
  "tika-abh08t:432_1": "Aviññāṇakasaddo yo so aviññāṇakasaddo utusamuṭṭhito hoti.",
  "tika-abh08t:432_2": "Ayaṃ duvidhopi saddo saddārammaṇataṃ gato saddārammaṇabhāvaṃ patto.",
  "tika-abh08t:433_0": "296.",
  "tika-abh08t:433_1": "Dharīyatīti gacchanto gacchanto janehi dharīyateti gandho.",
  "tika-abh08t:433_2": "Gamu sappa gatimhi,",
  "tika-abh08t:433_3": "dhara dhāraṇe.",
  "tika-abh08t:433_4": "Sūcanato attano sādhāraṇassa pupphādino vatthussa pakāsanatopi vā gandho nāma.",
  "tika-abh08t:433_5": "Gandha sūcane.",
  "tika-abh08t:433_6": "Ayaṃ gandho catūhi samuṭṭhānaṃ etassāti catusamuṭṭhāno.",
  "tika-abh08t:433_7": "Gandhārammaṇasammato.",
  "tika-abh08t:434_0": "297.",
  "tika-abh08t:434_1": "Rasamānā rasantīti,",
  "tika-abh08t:434_2": "rasoti parikittito janā rasamānā yaṃ dhammajātaṃ rasanti anubhavanti,",
  "tika-abh08t:434_3": "iti yasmā kāraṇā,",
  "tika-abh08t:434_4": "tasmā kāraṇā raso iti raso nāma paṇḍitehi parikittito,",
  "tika-abh08t:434_5": "so raso catusambhūto rasārammaṇanāmako.",
  "tika-abh08t:435_0": "298.",
  "tika-abh08t:435_1": "Phusīyatīti phoṭṭhabbaṃ yaṃ dhammajātaṃ janehi phusīyatīti tasmā phoṭṭhabbaṃ,",
  "tika-abh08t:435_2": "pathavītejavāyavo.",
  "tika-abh08t:435_3": "Taṃ phoṭṭhabbaṃ catusambhūtaṃ phoṭṭhabbārammaṇaṃ mataṃ.",
  "tika-abh08t:436_0": "299.",
  "tika-abh08t:436_1": "Sabbaṃ nāmañca rūpañca,",
  "tika-abh08t:436_2": "hitvā rūpādipañcakaṃ rūpādipañcakaṃ hitvā sabbaṃ nāmañca cittacetasikanibbānanāmañca rūpañca pañcapasādasukhumarūpañca",
  "tika-abh08t:436_3": "lakkhaṇāni ca aniccadukkhaanattalakkhaṇāni ca paññatti ca dhammārammaṇasaññitaṃ.",
  "tika-abh08t:437_0": "300.",
  "tika-abh08t:437_1": "Chārammaṇāni labbhanti,",
  "tika-abh08t:437_2": "kāmāvacarabhūmiyaṃ kāmāvacarabhūmiyaṃ chārammaṇāni labbhanti.",
  "tika-abh08t:437_3": "Tīṇi rūpāvacare rūpasaddadhammārammaṇavasena labbhanti.",
  "tika-abh08t:437_4": "Arūpe pana ekekaṃ dhammārammaṇaṃ labbhati.",
  "tika-abh08t:438_0": "301- 3.",
  "tika-abh08t:438_1": "Khaṇavatthuparittattā,",
  "tika-abh08t:438_2": "āpāthaṃ na vajanti ye ye rūpādayo pañca visayā khaṇavatthuparittattā pañcārammaṇānaṃ khaṇassa parittattā",
  "tika-abh08t:438_3": "mandattā tesaṃ appāyukattā vatthuparittattā pañcārammaṇānaṃ atikhuddakavatthukattā āpāthaṃ pañcadvāresu",
  "tika-abh08t:438_4": "pākaṭabhāvaṃ na vajanti,",
  "tika-abh08t:438_5": "pañcapasādesu ghaṭṭanakiccaṃ na sādhenti,",
  "tika-abh08t:438_6": "te rūpādayo pañca visayā dhammārammaṇaṃ honti.",
  "tika-abh08t:438_7": "Iti yesaṃ ekaccānaṃ ācariyānaṃ mataṃ hoti.",
  "tika-abh08t:438_8": "Kirāti anussavanatthe nipāto.",
  "tika-abh08t:438_9": "Te paṭikkhipitabbāva te evaṃ vādino ekacce ācariyā paṭikkhipitabbā,",
  "tika-abh08t:438_10": "mayā paṭisedhitabbā. Kasmā?",
  "tika-abh08t:438_11": "Cakkhuviññāṇaṃ sotaviññāṇassa gocarabhūtaṃ saddaṃ na paṭianubhoti,",
  "tika-abh08t:438_12": "sotaviññāṇaṃ cakkhuviññāṇassa gocarabhūtaṃ rūpaṃ na paṭianubhoti.",
  "tika-abh08t:438_13": "Iti aññamaññassa gocaraṃ neva paccanubhontānaṃ tesaṃ pañcannaṃ cakkhuviññāṇādīnaṃ viññāṇānaṃ tañca gocaraṃ",
  "tika-abh08t:438_14": "manodhātumanoviññāṇadhātusaṅkhātaṃ javanaṃ pana paccanubhoti.",
  "tika-abh08t:438_15": "Iti vacanassa bhagavatā vuttattā paṭikkhipitabbā.",
  "tika-abh08t:438_16": "Rūpādayo pana visayā rūpādipañcārammaṇāni eva honti.",
  "tika-abh08t:439_0": "304- 6.",
  "tika-abh08t:439_1": "Dibbacakkhādiñāṇānaṃ,",
  "tika-abh08t:439_2": "rūpādīneva gocarā tāni rūpādīni eva gocarā dibbacakkhādiñāṇānaṃ anāpāthagatānaṃ eva pākaṭabhāvaṃ appattāneva.",
  "tika-abh08t:439_3": "Itipi vacanaṃ vuttaṃ na yujjati.",
  "tika-abh08t:439_4": "Yaṃ dhammajātaṃ rūpārammaṇaṃ bhavantaṃ,",
  "tika-abh08t:439_5": "taṃ dhammajātaṃ kathaṃ kena pakārena dhammārammaṇaṃ bhaveyya?",
  "tika-abh08t:439_6": "Evaṃ sati rūpārammaṇassa dhammārammaṇatte sati etesaṃ rūpārammaṇadhammārammaṇānaṃ niyamopi kathaṃ bhave kena pakārena bhaveyya?",
  "tika-abh08t:439_7": "Sabbaṃ ārammaṇaṃ etaṃ etaṃ sabbaṃ ārammaṇaṃ chabbidhaṃ chappakāraṃ bhagavatā samudīritaṃ.",
  "tika-abh08t:439_8": "Taṃ parittattikādīnaṃ vasena bahuppakārehi mataṃ.",
  "tika-abh08t:440_0": "307.",
  "tika-abh08t:440_1": "Sabbo kāmavipāko ca sabbo tevīsatikāmavipāko ca kriyāhetudvayampi ca manodhātuhasituppādavasena kiriyāhetudvayampi",
  "tika-abh08t:440_2": "cāti pañcavīsati cittuppādā ekantaparittārammaṇā ekantakāmāvacarārammaṇā siyuṃ bhaveyyuṃ.",
  "tika-abh08t:441_0": "308- 10.",
  "tika-abh08t:441_1": "Iṭṭhādibhedā pañceva,",
  "tika-abh08t:441_2": "rūpasaddādayo pana dvipañcannaṃ viññāṇānaṃ paṭipāṭiyā anukkamena gocarā honti.",
  "tika-abh08t:441_3": "Rūpādipañcakaṃ sabbaṃ,",
  "tika-abh08t:441_4": "manodhātuttayassa tu manodhātuttayassa pana sabbaṃ rūpādipañcakaṃ ārammaṇaṃ hoti,",
  "tika-abh08t:441_5": "etesaṃ terasannaṃ pana cittānaṃ rūpakkhandhova gocaro ārammaṇaṃ hoti.",
  "tika-abh08t:441_6": "Nārūpaṃ nāmaṃ ārammaṇaṃ na karonti.",
  "tika-abh08t:441_7": "Na ca paññattiṃ paññattiṃ ārammaṇaṃ na karonti.",
  "tika-abh08t:441_8": "Nātītaṃ atītaṃ ārammaṇaṃ na karonti.",
  "tika-abh08t:441_9": "Na canāgataṃ anāgataṃ ārammaṇaṃ na karonti eva.",
  "tika-abh08t:441_10": "Hi saccaṃ vattamāno gocaro etesaṃ dvipañcaviññāṇānaṃ,",
  "tika-abh08t:441_11": "manodhātuttayassa cāti terasannaṃ cittānaṃ taṃ ārammaṇaṃ vattamānaṃ eva paccuppannaṃ eva.",
  "tika-abh08t:442_0": "311.",
  "tika-abh08t:442_1": "Terasetāni cittāni,",
  "tika-abh08t:442_2": "jāyante kāmadhātuyaṃ etāni terasa cittāni kāmadhātuyaṃ jāyanti,",
  "tika-abh08t:442_3": "rūpāvacare puññajāni cakkhusotaviññāṇasampaṭicchanāni,",
  "tika-abh08t:442_4": "kiriyāmanodhātu cāti cattāri cittāni jāyanti.",
  "tika-abh08t:442_5": "Arūpisu arūpabhūmīsu neva kiñcipi ekampi cittaṃ neva jāyati.",
  "tika-abh08t:443_0": "312- 3.",
  "tika-abh08t:443_1": "Mahāpākānamaṭṭhannaṃ aṭṭhannaṃ mahāvipākānaṃ pavattiyaṃ chasu dvāresu tadārammaṇakiccānaṃ rūpādichaparittāni gocarā.",
  "tika-abh08t:443_2": "Santīraṇattayassapi pavattiyaṃ pañcadvāre santīraṇattayakiccassa,",
  "tika-abh08t:443_3": "chadvāresu tadālambaṇakiccassa ca rūpādichaparittāni gocarā.",
  "tika-abh08t:443_4": "Rūpādayo parittā cha,",
  "tika-abh08t:443_5": "hasituppādagocarā hasituppādassa rūpādayo cha parittā gocarā honti.",
  "tika-abh08t:443_6": "Pañcadvāre paṭuppannā pañcasu dvāresu ye gocarā paccuppannā,",
  "tika-abh08t:443_7": "manodvāre tikālikā ye gocarā tikālikā tīsu kālesu niyuttā.",
  "tika-abh08t:444_0": "314- 5.",
  "tika-abh08t:444_1": "Dutiyāruppacittañca,",
  "tika-abh08t:444_2": "catutthāruppamānasaṃ kusalavipākakiriyāvasena chabbidhaṃ cittaṃ mahaggatagocaraṃ niyataṃ niyatārammaṇaṃ hoti,",
  "tika-abh08t:444_3": "taṃ chabbidhaṃ cittaṃ mahaggatagocaraṃ pubbe attanā adhigataākāsānañcāyatanaākiñcaññāyatanakusalārammaṇaṃ,",
  "tika-abh08t:444_4": "tesu dve dutiyacatutthāruppapākā “yassa yassa kusalajhānassa yaṃ yaṃ ārammaṇaṃ gahetvā brahmaloke paṭisandhi",
  "tika-abh08t:444_5": "hotī”ti vacanato sakasakakusalassa ārammaṇaṃ eva tesaṃ vipākānaṃ ārammaṇaṃ hoti.",
  "tika-abh08t:444_6": "Nibbānārammaṇattā hi,",
  "tika-abh08t:444_7": "ekantena anaññato aṭṭhānāsavacittānaṃ appamāṇova nibbānaṃ eva gocaraṃ ārammaṇaṃ hoti.",
  "tika-abh08t:444_8": "Hi kasmā kāraṇā?",
  "tika-abh08t:444_9": "Nibbānārammaṇattā,",
  "tika-abh08t:444_10": "na aññato ārammaṇato.",
  "tika-abh08t:445_0": "316- 320.",
  "tika-abh08t:445_1": "Cattāro ñāṇahīnā ca,",
  "tika-abh08t:445_2": "kāmāvacarapuññato kāmāvacarakusalavasena cattāro ñāṇahīnā ca kriyato kiriyavasena cattāro ñāṇahīnā ca",
  "tika-abh08t:445_3": "dvādasākusalāni ca te parittārammaṇā ceva mahaggatagocarā ca,",
  "tika-abh08t:445_4": "te na vattabbā ca honti. Kasmā?",
  "tika-abh08t:445_5": "Paññattārammaṇattā.",
  "tika-abh08t:445_6": "Cattāro ñāṇasaṃyuttā,",
  "tika-abh08t:445_7": "puññato kusalavasena cattāro ñāṇasampayuttā,",
  "tika-abh08t:445_8": "kriyato kiriyavasena cattāro ñāṇasampayuttā ca tathā abhiññādvayañca kiriyāvoṭṭhabbanampi ca ekādasannaṃ",
  "tika-abh08t:445_9": "etesaṃ cittānaṃ gocaro parittamahaggataappamāṇavasena tividho hoti.",
  "tika-abh08t:445_10": "Ime ekādasa na vattabbāpi honti. Kasmā?",
  "tika-abh08t:445_11": "Paññattārammaṇattā.",
  "tika-abh08t:445_12": "Yāni vuttāvasesāni vuttato cittato sesāni yāni cittāni,",
  "tika-abh08t:445_13": "tāni na vattabbārammaṇānīti vibhāvinā viññeyyāni.",
  "tika-abh08t:446_0": "Parittārammaṇattikaṃ samattaṃ.",
  "tika-abh08t:447_0": "321.",
  "tika-abh08t:448_0": "Dutiyāruppacittañca, catutthāruppamānasaṃ;",
  "tika-abh08t:449_0": "Chabbidhaṃ pana ekantaatītārammaṇaṃ siyā.",
  "tika-abh08t:450_0": "322- 6.",
  "tika-abh08t:450_1": "Viññāṇānaṃ dvipañcannaṃ dvinnaṃ pañcaviññāṇānaṃ,",
  "tika-abh08t:450_2": "manodhātuttayassa ca terasannaṃ cittānaṃ gocarā rūpādayo pañca dhammā paccuppannāva,",
  "tika-abh08t:450_3": "aṭṭha kāmamahāvipākā tadārammaṇakiccavasena atītānāgatapaccuppannagocarā,",
  "tika-abh08t:450_4": "cutikiccavasena atītārammaṇā,",
  "tika-abh08t:450_5": "paṭisandhibhavaṅgakiccavasena paccuppannātītārammaṇā.",
  "tika-abh08t:450_6": "Somanassasantīraṇaṃ santīraṇakiccavasena paccuppannārammaṇaṃ.",
  "tika-abh08t:450_7": "Tadārammaṇakiccavasena paccuppannānāgatātītārammaṇaṃ.",
  "tika-abh08t:450_8": "Sesasantīraṇadvayaṃ santīraṇakiccavasena paccuppannārammaṇaṃ,",
  "tika-abh08t:450_9": "tadārammaṇakiccavasena paccuppannānāgatātītārammaṇaṃ,",
  "tika-abh08t:450_10": "cutikiccavasena atītārammaṇaṃ,",
  "tika-abh08t:450_11": "paṭisandhibhavaṅgakiccavasena paccuppannātītārammaṇaṃ.",
  "tika-abh08t:450_12": "Hasituppādacittaṃ javanakiccavasena paccuppannātītānāgatagocaraṃ.",
  "tika-abh08t:450_13": "Iti ete dvādasa mānasā pana siyātītārammaṇā atītārammaṇā siyuṃ.",
  "tika-abh08t:450_14": "Paccuppannānāgatagocarā paccuppannārammaṇā anāgatārammaṇā siyuṃ.",
  "tika-abh08t:450_15": "Kāme vīsati kusalākusalā kriyato kiriyavasena kāme nava mānasā,",
  "tika-abh08t:450_16": "voṭṭhabbaṃ voṭṭhabbanakiccavasena paccuppannārammaṇaṃ,",
  "tika-abh08t:450_17": "āvajjanakiccavasena tikālārammaṇaṃ.",
  "tika-abh08t:450_18": "Mahākiriyamānasā javanakiccavasena tikālārammaṇā,",
  "tika-abh08t:450_19": "sante paññattikāle navattabbārammaṇā.",
  "tika-abh08t:450_20": "Dve abhiññāmānasāpi abhiññākiccavasena atītādigocarā siyuṃ.",
  "tika-abh08t:450_21": "Ime mānasā paññattikālepi sante navattabbā bhavanti.",
  "tika-abh08t:450_22": "Rūpārūpabhavesu mayā vuttato sesāni sabbāni cittāni atītārammaṇādinā atītārammaṇādivasena paṇḍitena na vattabbāni na kathitabbāni honti eva,",
  "tika-abh08t:450_23": "paññattārammaṇāni eva hontīti attho.",
  "tika-abh08t:451_0": "327.",
  "tika-abh08t:451_1": "Kāmato ca kriyā pañca kāmāvacaravasena pañca kiriyā,",
  "tika-abh08t:451_2": "rūpato rūpāvacaravasena pañcamī kriyā abhiññācittaṃ,",
  "tika-abh08t:451_3": "etesaṃ channaṃ cittānaṃ natthi kiñci ekampi agocaraṃ anārammaṇaṃ,",
  "tika-abh08t:451_4": "sabbārammaṇanti attho.",
  "tika-abh08t:451_5": "“Pañcamī kriyā”ti vacanaṃ abhiññācittavasena vuttaṃ.",
  "tika-abh08t:451_6": "Suddhajhānassa pañcamarūpakiriyassa paññattārammaṇaṃ evāti veditabbaṃ.",
  "tika-abh08t:452_0": "328.",
  "tika-abh08t:452_1": "Nibbānañca catubbidhaṃ phalaṃ,",
  "tika-abh08t:452_2": "maggaṃ rūpañca arūpaṃ cittacetasikasaṅkhātaṃ nāmañca gocaraṃ kātuṃ yāni cittāni sakkonti,",
  "tika-abh08t:452_3": "tāni cittāni me vada, ācariya,",
  "tika-abh08t:452_4": "tāni mayhaṃ kathehi.",
  "tika-abh08t:453_0": "329- 30.",
  "tika-abh08t:453_1": "Cattāro ñāṇasaṃyuttā,",
  "tika-abh08t:453_2": "puññato puññavasena cattāro ñāṇasampayuttā,",
  "tika-abh08t:453_3": "kriyato tathā kiriyavasena cattāro ñāṇasampayuttā,",
  "tika-abh08t:453_4": "dve abhiññāmānasā,",
  "tika-abh08t:453_5": "kiriyāvoṭṭhabbanampi cāti ekādasa cittāni nibbānañca phalañca maggañca rūpañca arūpaṃ nāmañca gocaraṃ kātuṃ sakkonti.",
  "tika-abh08t:454_0": "331- 4.",
  "tika-abh08t:454_1": "Cittesu pana sabbesu yāni cittāni arahattaphalaṃ arahattamaggaṃ gocaraṃ kātuṃ sakkonti,",
  "tika-abh08t:454_2": "tāni kati cittāni me vada tāni mayhaṃ tvaṃ kathehi.",
  "tika-abh08t:454_3": "Sabbesu pana cittesu,",
  "tika-abh08t:454_4": "cha ca cittāni me suṇa,",
  "tika-abh08t:454_5": "bho bhaddamukha,",
  "tika-abh08t:454_6": "tvaṃ mayhaṃ vacanaṃ suṇohi,",
  "tika-abh08t:454_7": "sabbesu pana cittesu cha cittāni arahattaphalaṃ arahattamaggaṃ gocaraṃ kātuṃ sakkonti.",
  "tika-abh08t:454_8": "Cattāro ñāṇasaṃyuttā,",
  "tika-abh08t:454_9": "kiriyā ca voṭṭhabbanampi ca kiriyābhiññāmano cāti cha ca cittāni gocaraṃ kātuṃ sakkonti.",
  "tika-abh08t:454_10": "Puññato puññavasena cattāro ñāṇasampayuttā,",
  "tika-abh08t:454_11": "puññato puññavasena abhiññācittañca arahattaphalaṃ maggaṃ gocaraṃ kātuṃ na sakkonti.",
  "tika-abh08t:455_0": "335- 8.",
  "tika-abh08t:455_1": "Arahato khīṇāsavassa maggacittaṃ phalamānasaṃ vā puthujjanā vā sekkhā vā vijānituṃ na sakkonti.",
  "tika-abh08t:455_2": "Kasmā kāraṇā?",
  "tika-abh08t:455_3": "Puthujjano sotāpannassa mānasaṃ na jānāti,",
  "tika-abh08t:455_4": "sotāpanno sakadāgāmissa mānasaṃ na jānāti,",
  "tika-abh08t:455_5": "sakadāgāmī anāgāmissa mānasaṃ na jānāti,",
  "tika-abh08t:455_6": "anāgāmī arahantassa mānasaṃ na jānāti.",
  "tika-abh08t:455_7": "Heṭṭhimo heṭṭhimo puggalo uparūpari ṭhitassa puggalassa mānasaṃ neva jānāti,",
  "tika-abh08t:455_8": "uparūpari ṭhito puggalopi heṭṭhimassa heṭṭhimassa puggalassa mānasaṃ jānāti.",
  "tika-abh08t:456_0": "339- 342.",
  "tika-abh08t:456_1": "Yo dhammo yassa dhammassa ārammaṇaṃ hoti,",
  "tika-abh08t:456_2": "taṃ ārammaṇaṃ ekaṃ ekaṃ uddharitvā ito paraṃ pavakkhāmi.",
  "tika-abh08t:456_3": "Kusalārammaṇaṃ kāme kāme aṭṭhavidhaṃ kusalaṃ aṭṭhavidhassa kāmāvacarakusalassa ārammaṇaṃ hoti. Kathaṃ?",
  "tika-abh08t:456_4": "Pubbeva kataṃ aṭṭhavidhaṃ mahākusalaṃ pacchā somanassasahagatañāṇasampayuttacittadvayena vā somanassasahagatañāṇavippayuttacittadvayena",
  "tika-abh08t:456_5": "vā upekkhāsahagatañāṇasampayuttadvayena vā upekkhāsahagatañāṇavippayuttadvayena vā anussaraṇakaālādīsu",
  "tika-abh08t:456_6": "tassa aṭṭhavidhassa kusalassa javanakiccavasena ārammaṇaṃ hoti,",
  "tika-abh08t:456_7": "vippaṭisārakālādīsu dvādasavidhassa akusalassa ārammaṇaṃ hoti,",
  "tika-abh08t:456_8": "kusalassa abhiññāmānasassa ca kiriyassa abhiññāmānasassa ca ārammaṇaṃ hoti,",
  "tika-abh08t:456_9": "ekādasavidhassa kāmāvacaravipākassa tadārammaṇavasena ārammaṇaṃ hoti.",
  "tika-abh08t:456_10": "Tathā kāmakriyassāti javanakiccavasena hasanassa āvajjanakiccavasena voṭṭhabbanassa javanakiccavasena mahākiriyassa ārammaṇaṃ hoti,",
  "tika-abh08t:456_11": "etesaṃ channaṃ rāsīnaṃ ārammaṇaṃ siyā bhaveyya.",
  "tika-abh08t:456_12": "Rūpāvacarapuññāni pañca tato charāsito kāmavipākaṃ vajjetvā pañcannaṃ rāsīnaṃ ārammaṇāni honti.",
  "tika-abh08t:456_13": "Tadā lobhamūlamohamūlavasena attanā paṭiladdhajhānānaṃ anussaraṇakāle tassa dasavidhassa akusalassa ārammaṇaṃ hoti,",
  "tika-abh08t:456_14": "tihetukapaṭisandhino sattassa jhānato parihīnassa jhānaṃ paccavekkhato jhānārammaṇaṃ domanassayuttaṃ hoti,",
  "tika-abh08t:456_15": "tadā tassa paṭighadvayassa ārammaṇaṃ hoti.",
  "tika-abh08t:456_16": "Kāmakriyassāti ekantaparittārammaṇāni kiriyāmanodhātuhasanāni vajjetvā āvajjanakiccavasena voṭṭhabbanassa,",
  "tika-abh08t:456_17": "javanakiccavasena mahākiriyassa ca ārammaṇaṃ hoti.",
  "tika-abh08t:457_0": "343.",
  "tika-abh08t:457_1": "Āruppakusalañcāpi,",
  "tika-abh08t:457_2": "tebhūmakusalassa ca mahākusalassa ca abhiññākiccavasena pañcamarūpakusalassa ca dutiyacatutthaarūpakusalassa",
  "tika-abh08t:457_3": "ca tebhūmakakriyassāpi voṭṭhabbanassa mahākiriyassa ca abhiññākiccavasena pañcamarūpakiriyassa ca dutiyacatutthāruppakiriyassa",
  "tika-abh08t:457_4": "ca ārammaṇaṃ hoti,",
  "tika-abh08t:457_5": "dutiyāruppakiriyassa ca paṭhamāruppakiriyāya ārammaṇena bhavitabbaṃ,",
  "tika-abh08t:457_6": "catutthāruppakiriyassa ca tatiyāruppakiriyāya ārammaṇena bhavitabbaṃ,",
  "tika-abh08t:457_7": "evañca sati kathaṃ paṭhamāruppakusalaṃ dutiyāruppakiriyassa ārammaṇaṃ hoti,",
  "tika-abh08t:457_8": "tatiyāruppakusalañca catutthāruppakiriyassa ārammaṇaṃ hotīti ce vattabbaṃ,",
  "tika-abh08t:457_9": "yadā puthujjanayogī vā sekkho vā yogī rūpasamāpattiṃ samāpajjitvā tato vuṭṭhahitvā ākāsānañcāyatanasaṅkhātaṃ",
  "tika-abh08t:457_10": "paṭhamāruppasamāpattiṃ samāpajjitvā vītarāgo hutvā attanā adhigatā samāpattiyo gahetvā puthujjanasekkhakāle",
  "tika-abh08t:457_11": "attanā anadhigataṃ dutiyaṃ arūpasamāpattiṃ samāpajji,",
  "tika-abh08t:457_12": "tadā khīṇāsavakāle samāpajjitaṃ dutiyaṃ arūpakiriyaṃ paṭhamāruppakusalaṃ ārammaṇaṃ karoti,",
  "tika-abh08t:457_13": "evaṃ paṭhamāruppakusalaṃ dutiyāruppakiriyassa ārammaṇaṃ hoti.",
  "tika-abh08t:458_0": "Yadā yogī rūpasamāpattiyo samāpajjitvā tato vuṭṭhahitvā paṭhamāruppakusalaṃ dutiyāruppakusalaṃ tatiyāruppakusalañca",
  "tika-abh08t:458_1": "samāpajjitvā khīṇāsavo hutvā attanā adhigatā samāpattiyo gahetvā attanā anadhigataṃ catutthaṃ arūpasamāpattiṃ",
  "tika-abh08t:458_2": "samāpajji,",
  "tika-abh08t:458_3": "tadā catutthāruppakiriyā tatiyāruppakusalaṃ ārammaṇaṃ karoti,",
  "tika-abh08t:458_4": "evaṃ catutthāruppakiriyassa tatiyāruppakusalaṃ ārammaṇaṃ hoti,",
  "tika-abh08t:458_5": "pacchā khīṇāsavakāle samāpajjitā rūpārūpasamāpattiyo honti.",
  "tika-abh08t:458_6": "Yathā hoti,",
  "tika-abh08t:458_7": "tathā eva akusalassapi ārammaṇaṃ hoti.",
  "tika-abh08t:459_0": "344- 7.",
  "tika-abh08t:459_1": "Arūpāvacarapākānanti jātiniddhāraṇaṃ,",
  "tika-abh08t:459_2": "catutthadutiyānaṃ arūpapākānampi ārammaṇaṃ hoti,",
  "tika-abh08t:459_3": "“catutthadutiyāna”nti vattabbe tiyānaṃ-",
  "tika-abh08t:459_4": "saddassa lopaṃ katvā “catutthadū”ti vuttaṃ,",
  "tika-abh08t:459_5": "tadā dvinnaṃ arūpapākānaṃ paṭhamāruppatatiyāruppajavanāni ārammaṇāni honti,",
  "tika-abh08t:459_6": "“yassa kusalassa jhānassa yaṃ ārammaṇaṃ gahetvā brahmaloke paṭisandhi hotī”ti vacanato sakasakakusalānaṃ",
  "tika-abh08t:459_7": "ārammaṇabhūtāni ākāsānañcāyatanaākiñcaññāyatanāni tesaṃ dutiyacatutthāruppapākānaṃ ārammaṇāni honti,",
  "tika-abh08t:459_8": "evaṃ arūpakusalaṃ imesaṃ aṭṭharāsīnaṃ ārammaṇapaccayo hoti.",
  "tika-abh08t:459_9": "Apariyāpannapuññampi catubbidhalokuttarakusalampi kāmāvacarato kāmāvacaravasena kusalassa ñāṇasampayuttamahākusalassa ca kriyassa voṭṭhabbanassa,",
  "tika-abh08t:459_10": "ñāṇasampayuttato kiriyassa ca rūpato rūpāvacaravasena pañcamassa rūpakusalassa ca pañcamassa rūpakiriyassa cāti catunnaṃ rāsīnaṃ ārammaṇaṃ sadā hoti,",
  "tika-abh08t:459_11": "ayamettha adhippāyo –",
  "tika-abh08t:459_12": "sekkhānaṃ ñāṇasampayuttamahākusalassa,",
  "tika-abh08t:459_13": "voṭṭhabbanassa,",
  "tika-abh08t:459_14": "pañcamassa rūpakusalassa ca tividhaṃ lokuttarapuññaṃ ārammaṇaṃ hoti.",
  "tika-abh08t:459_15": "Khīṇāsavassa voṭṭhabbanassa,",
  "tika-abh08t:459_16": "ñāṇasampayuttamahākiriyassa,",
  "tika-abh08t:459_17": "pañcamassa rūpakiriyassa ca arahattapuññaṃ ārammaṇaṃ hoti.",
  "tika-abh08t:459_18": "Yathā tathā eva sabbaṃ akusalaṃ kāmāvacarato kāmāvacaravasena kusalassa mahākusalassa,",
  "tika-abh08t:459_19": "kriyassa hasanavoṭṭhabbanamahākiriyassa ca rūpāvacarato pana rūpāvacaravasena pañcamassa rūpakusalassa,",
  "tika-abh08t:459_20": "pañcamassa rūpakiriyassa ca ārammaṇaṃ hoti,",
  "tika-abh08t:459_21": "yathā tathā eva sabbassa akusalassa ca kāmāvacaravipākānaṃ tadārammaṇakiccavasena ekādasannañcāti channaṃ rāsīnaṃ ārammaṇaṃ bhagavatā īritaṃ.",
  "tika-abh08t:460_0": "348- 352.",
  "tika-abh08t:460_1": "Vipākārammaṇaṃ kāme sabbaṃ vipākārammaṇaṃ kāmāvacaratopi kāmāvacaravasenapi kusalassa mahākusalassa,",
  "tika-abh08t:460_2": "kriyassa hasanavoṭṭhabbanamahākiriyassa ca rūpāvacarato ceva rūpāvacaravasena ca eva pañcamassa rūpakusalassa,",
  "tika-abh08t:460_3": "pañcamassa rūpakiriyassa ca kāmāvacarapākānaṃ kāmāvacaravipākānaṃ ekādasannañca tatheva akusalassa ca channaṃ rāsīnaṃ ārammaṇaṃ hoti.",
  "tika-abh08t:460_4": "Rūpe vipākārammaṇaṃ kāmāvacaratopi ca kāmāvacaravasenapi ca kusalassa mahākusalassa,",
  "tika-abh08t:460_5": "kriyassa ca voṭṭhabbanamahākiriyassa ca rūpāvacarato ceva rūpāvacaravasena ca eva kusalassa ca apuññassa cāti pañcannaṃ rāsīnaṃ gocaro hoti,",
  "tika-abh08t:460_6": "arūpāvacarapākesu ayaṃ nayo bhagavatā mato.",
  "tika-abh08t:460_7": "Vaṭṭe na pariyāpannā nappaviṭṭhāti apariyāpannā,",
  "tika-abh08t:460_8": "tesaṃ puggalānaṃ pākāpi kāmato kāmāvacaravasena kusalassa ñāṇasampayuttamahākusalassa,",
  "tika-abh08t:460_9": "kriyassa ca voṭṭhabbanañāṇasampayuttamahākiriyassa ca rūpatopi rūpāvacaravasenapi kusalassa pañcamassa rūpakusalassa,",
  "tika-abh08t:460_10": "kriyassa ca pañcamassa rūpakiriyassa ca evaṃ ārammaṇaṃ hotīti.",
  "tika-abh08t:460_11": "Etthāyamadhippāyo apariyāpannapuññe vuttanayeneva veditabbo.",
  "tika-abh08t:461_0": "353- 6.",
  "tika-abh08t:461_1": "Kāme idaṃ sabbakiriyacittaṃ kāmāvacaratopi ca kāmāvacaravasenapi ca kusalassa mahākusalassa,",
  "tika-abh08t:461_2": "kriyassa ca hasanavoṭṭhabbanamahākiriyassa ca rūpāvacarato ceva rūpāvacaravasena ca eva kusalassa pañcamassa rūpakusalassa,",
  "tika-abh08t:461_3": "kriyassa ca pañcamassa rūpakiriyassa ca ekādasakāmāvacarapākassa ca tatheva akusalassa ca etesaṃ channaṃ rāsīnaṃ ārammaṇaṃ hoti.",
  "tika-abh08t:461_4": "Yaṃ kriyāmānasaṃ rūpe rūpāvacare yaṃ kiriyāmānasaṃ,",
  "tika-abh08t:461_5": "kāmapākaṃ tato vinā tato rāsito kāmapākaṃ vinā vajjetvā pañcannaṃ pana rāsīnaṃ ārammaṇaṃ hoti.",
  "tika-abh08t:461_6": "Kāmāvacarato kāmāvacaravasena kiriyassa voṭṭhabbanamahākiriyassa ārammaṇaṃ hoti,",
  "tika-abh08t:461_7": "hasanaṃ ekantaparittārammaṇattā rūpakiriyaṃ ārammaṇaṃ na karoti.",
  "tika-abh08t:461_8": "Kriyācittaṃ panāruppe arūpakiriyācittaṃ pana tesaṃ pañcannaṃ eva ca rāsīnaṃ āruppakriyassāpi paṭhamāruppakiriyaṃ dutiyāruppakiriyassa ārammaṇaṃ hoti,",
  "tika-abh08t:461_9": "tatiyāruppakiriyaṃ catutthāruppakiriyassa ārammaṇaṃ hoti.",
  "tika-abh08t:461_10": "Iti channaṃ rāsīnaṃ gocaro hotiyeva.",
  "tika-abh08t:462_0": "357-8.",
  "tika-abh08t:463_0": "Rūpaṃ catusamuṭṭhānaṃ, rūpārammaṇasaññitaṃ;",
  "tika-abh08t:464_0": "Kāmāvacarapuññassa, tatheva kusalassa ca;",
  "tika-abh08t:465_0": "Abhiññādvayacittassa, kāmapākakriyassa ca.",
  "tika-abh08t:466_0": "Dvicakkhuviññāṇamanodhātudvayasantīraṇattayamahāpākassa ca kāmakiriyassa cāti ekādasavidhassa kāmakiriyassa",
  "tika-abh08t:466_1": "ca channaṃ etesaṃ rāsīnaṃ ārammaṇapaccayo hoti.",
  "tika-abh08t:467_0": "359- 360.",
  "tika-abh08t:467_1": "Nibbānārammaṇaṃ kāmarūpāvacarato kāmarūpāvacaravasena sekkhānaṃ ñāṇasampayuttamahākusalassa,",
  "tika-abh08t:467_2": "rūpāvacaravasena pañcamassa rūpakusalassa ca kāmarūpakiriyassa ca khīṇāsavānaṃ voṭṭhabbanañāṇasampayuttamahākiriyassa",
  "tika-abh08t:467_3": "ca pañcamarūpakiriyassa ca ubhayassāpi cittassa ārammaṇaṃ hoti.",
  "tika-abh08t:467_4": "Apariyāpannato ceva lokuttaravasena ca eva phalassa,",
  "tika-abh08t:467_5": "kusalassa ca etesaṃ channaṃ rāsīnaṃ ārammaṇapaccayo hoti.",
  "tika-abh08t:468_0": "361- 2.",
  "tika-abh08t:468_1": "Nānappakārakaṃ sabbaṃ,",
  "tika-abh08t:468_2": "paññattārammaṇaṃ pana tebhūmakassa puññassa mahākusalassa,",
  "tika-abh08t:468_3": "suddhajhānassa pañcavidhassa rūpakusalassa,",
  "tika-abh08t:468_4": "paṭhamāruppatatiyāruppakusalassa ca tatheva akusalassa ca rūpārūpavipākassa sabbassa rūpavipākassa,",
  "tika-abh08t:468_5": "paṭhamāruppatatiyāruppavipākassa ca tebhūmakakriyassa ca hasanavoṭṭhabbanamahākiriyassa sabbassa rūpakiriyassa,",
  "tika-abh08t:468_6": "paṭhamāruppatatiyāruppakiriyassa cāti navannaṃ pana rāsīnaṃ ārammaṇapaccayo hoti.",
  "tika-abh08t:469_0": "363- 4.",
  "tika-abh08t:469_1": "Rūpārammaṇikā dve tu dve cittuppādā rūpārammaṇikā,",
  "tika-abh08t:469_2": "dve dve saddādigocarā dve dve cittuppādā saddārammaṇādigocarā,",
  "tika-abh08t:469_3": "tayo manodhātusaṅkhātā cittuppādā pañcārammaṇikā nāma matā bhagavatā.",
  "tika-abh08t:469_4": "Idha imasmiṃ kāmāvacarādhikāre ekacattālīseva cittuppādā chaḷārammaṇikā matā.",
  "tika-abh08t:469_5": "Ayaṃ kāmāvacaracittānaṃ ārammaṇakkamo.",
  "tika-abh08t:470_0": "365- 9.",
  "tika-abh08t:470_1": "Pañcābhiññā vivajjetvā,",
  "tika-abh08t:470_2": "rūpārūpā anāsavā ime sabbe cittuppādā dhammārammaṇagocarā honti.",
  "tika-abh08t:470_3": "Paṭhamāruppakusalaṃ dutiyāruppacetaso kusalassa ārammaṇaṃ hoti,",
  "tika-abh08t:470_4": "dutiyāruppacetaso vipākassa ca ārammaṇaṃ hoti,",
  "tika-abh08t:470_5": "dutiyāruppacetaso kiriyassa ca ārammaṇaṃ hoti.",
  "tika-abh08t:470_6": "Dutiyāruppacetaso kiriyassa paṭhamāruppakusalārammaṇabhāve kāraṇaṃ heṭṭhā vuttameva.",
  "tika-abh08t:470_7": "Paṭhamāruppapākoyaṃ,",
  "tika-abh08t:470_8": "dutiyāruppacetaso kusalassa ca dutiyāruppacetaso vipākassa ca dutiyāruppacetaso kiriyassa ca ārammaṇaṃ na hoti. Hi kasmā?",
  "tika-abh08t:470_9": "Tesaṃ dutiyāruppakusalavipākakiriyānaṃ paṭhamāruppakusalārammaṇattā.",
  "tika-abh08t:470_10": "Paṭhamaṃ tu kriyācittaṃ paṭhamaṃ kiriyācittaṃ pana dutiyāruppacetaso puññassa ārammaṇaṃ na hoti.",
  "tika-abh08t:470_11": "Dutiyāruppacetaso vipākassa ārammaṇaṃ na hoti.",
  "tika-abh08t:470_12": "Rūpārūpabhavesu hi khīṇāsavā vipākacittāni cutivasena sakasakakusalānaṃ ārammaṇaṃ karonti.",
  "tika-abh08t:470_13": "Paṭhamaṃ tu kriyācittaṃ pana dutiyāruppacetaso kiriyassa ārammaṇaṃ hoti.",
  "tika-abh08t:470_14": "Iti evaṃ iminā mayā vuttappakārena cittānaṃ ārammaṇuppatti vibhāvinā dhīrena ñeyyā.",
  "tika-abh08t:471_0": "370- 3.",
  "tika-abh08t:471_1": "Puthujjanassa sekkhassa,",
  "tika-abh08t:471_2": "arūpārammaṇaṃ dvidhā dvippakāraṃ kusalaṃ kusalassa dutiyāruppakusalassa ārammaṇaṃ hoti,",
  "tika-abh08t:471_3": "taṃ paṭhamāruppakusalaṃ dutiyāruppavipākassa ārammaṇaṃ siyā bhaveyya.",
  "tika-abh08t:471_4": "Khīṇāsavassa bhikkhussa,",
  "tika-abh08t:471_5": "paṭhamāruppamānasaṃ ārammaṇaṃ tidhā tippakāraṃ hoti.",
  "tika-abh08t:471_6": "Iti vacanaṃ mahesinā vuttaṃ.",
  "tika-abh08t:471_7": "Kriyassāpi dutiyāruppakiriyassāpi paṭhamāruppakiriyā ārammaṇaṃ hoti.",
  "tika-abh08t:471_8": "Kusalampi paṭhamāruppakusalampi dutiyāruppakiriyassa ca ārammaṇaṃ hoti.",
  "tika-abh08t:471_9": "Kusalaṃ paṭhamāruppakusalaṃ dutiyāruppavipākassa ārammaṇaṃ hoti.",
  "tika-abh08t:471_10": "Evaṃ iminā mayā vuttappakārena paṭhamāruppamānasaṃ ārammaṇaṃ tidhā hoti.",
  "tika-abh08t:471_11": "Tatiyāruppacittampi catutthāruppacetaso kusalassa ārammaṇaṃ hoti,",
  "tika-abh08t:471_12": "catutthāruppacetaso vipākassa ca taṃ ārammaṇaṃ hoti.",
  "tika-abh08t:471_13": "Evameva yathā paṭhamāruppamānasaṃ ārammaṇaṃ dvidhā hoti,",
  "tika-abh08t:471_14": "evameva tathā tatiyāruppacittaṃ ārammaṇaṃ dvidhā hoti.",
  "tika-abh08t:471_15": "Yathā paṭhamāruppamānasaṃ ārammaṇaṃ tidhā hoti,",
  "tika-abh08t:471_16": "evameva tathā tatiyāruppacittaṃ ārammaṇaṃ tidhā siyā.",
  "tika-abh08t:472_0": "374.",
  "tika-abh08t:472_1": "Yaṃ yaṃ pana idhārabbha idha imasmiṃ adhikāre yaṃ yaṃ gocaraṃ ārabbha paṭicca ye ye cittuppādā jāyanti,",
  "tika-abh08t:472_2": "so so gocaro tesañca tesañca cittuppādānaṃ ārammaṇapaccayo hoti.",
  "tika-abh08t:473_0": "375.",
  "tika-abh08t:473_1": "Yo pana naro imassa abhidhammāvatārassa kira pāraṃ duttaraṃ idha imasmiṃ loke uttarati,",
  "tika-abh08t:473_2": "so naro abhidhammamahaṇṇave pāraṃ duttaraṃ uttaraṃ uttarati eva.",
  "tika-abh08t:474_0": "Iti abhidhammāvatāraṭīkāya",
  "tika-abh08t:475_0": "Ārammaṇavibhāgavaṇṇanā niṭṭhitā.",
  "tika-abh08t:476_0": "Chaṭṭho paricchedo.",
  "tika-abh08t:477_0": "7. Sattamo paricchedo",
  "tika-abh08t:478_0": "Vipākacittappavattiniddesavaṇṇanā",
  "tika-abh08t:479_0": "376.",
  "tika-abh08t:480_0": "Anantañāṇena niraṅgaṇena,",
  "tika-abh08t:481_0": "Guṇesinā kāruṇikena tena;",
  "tika-abh08t:482_0": "Vutte vipāke matipāṭavatthaṃ,",
  "tika-abh08t:483_0": "Vipākacittappabhavaṃ suṇātha.",
  "tika-abh08t:484_0": "Yena jinena anantañāṇena nikkilesena guṇesinā kāruṇikena tena jinena vutte vipākasmiṃ matipāṭavatthaṃ",
  "tika-abh08t:484_1": "matichekabhāvatthāya vipākacittappabhavaṃ mayā bhaṇamānaṃ vipākacittappavattiṃ tumhe suṇātha.",
  "tika-abh08t:485_0": "377.",
  "tika-abh08t:485_1": "Ekūnatiṃsa kammāni,",
  "tika-abh08t:485_2": "pākā dvattiṃsa bhagavatā dassitā,",
  "tika-abh08t:485_3": "kammāni tīsu dvāresu dissare,",
  "tika-abh08t:485_4": "vipākā chasu dvāresu dissanti.",
  "tika-abh08t:486_0": "378- 9.",
  "tika-abh08t:486_1": "Kusalaṃ kāmalokasmiṃ kāmalokamhi kusalaṃ pavatte,",
  "tika-abh08t:486_2": "paṭisandhiyañca taṃtaṃpaccayamāgamma taṃtaṃpaccayaṃ paṭicca.",
  "tika-abh08t:486_3": "So so paccayo taṃtaṃpaccayo,",
  "tika-abh08t:486_4": "“tatapaccayo”ti vattabbe niggahītāgamavasena “taṃtaṃpaccayo”ti vuttaṃ.",
  "tika-abh08t:486_5": "Vicchākammadhārayasamāsoyaṃ.",
  "tika-abh08t:486_6": "Vividhaṃ phalaṃ dadāti.",
  "tika-abh08t:486_7": "Ekāya cetanāya ekā paṭisandhi bhagavatā pakāsitā.",
  "tika-abh08t:486_8": "Nānākammehi nānā paṭisandhiyo ca bhavanti.",
  "tika-abh08t:487_0": "380- 1.",
  "tika-abh08t:487_1": "Tihetukaṃ tu yaṃ kammaṃ tihetukaṃ yaṃ kammaṃ pana kāmāvacarasaññitaṃ tihetukaṃ vipākaṃ duhetuñca vipākaṃ ahetuñca vipākaṃ deti.",
  "tika-abh08t:487_2": "Duhetukaṃ tu yaṃ kammaṃ duhetukaṃ yaṃ kammaṃ pana,",
  "tika-abh08t:487_3": "taṃ kammaṃ tihetukaṃ vipākaṃ na deti,",
  "tika-abh08t:487_4": "attano vipākaṃ duhetuñca ahetuñca deti.",
  "tika-abh08t:488_0": "382- 3.",
  "tika-abh08t:488_1": "Tihetukena kammena,",
  "tika-abh08t:488_2": "paṭisandhi tihetukā hoti,",
  "tika-abh08t:488_3": "duhetukāpi paṭisandhi hoteva,",
  "tika-abh08t:488_4": "ahetukā paṭisandhi neva hoti,",
  "tika-abh08t:488_5": "ukkaṭṭhatihetukakammena tihetukā paṭisandhi,",
  "tika-abh08t:488_6": "omakatihetukakammena duhetukā paṭisandhi hotīti adhippāyo.",
  "tika-abh08t:488_7": "Duhetukena kammena duhetukā paṭisandhi,",
  "tika-abh08t:488_8": "ahetukāpi paṭisandhi hoteva,",
  "tika-abh08t:488_9": "tihetukā paṭisandhi neva hoti.",
  "tika-abh08t:488_10": "Ukkaṭṭhaduhetukakammena duhetukā paṭisandhi,",
  "tika-abh08t:488_11": "omakaduhetukakammena ahetukā paṭisandhi hotīti adhippāyo.",
  "tika-abh08t:489_0": "384.",
  "tika-abh08t:489_1": "Asaṅkhārakammaṃ asaṅkhāravipākaṃ deti,",
  "tika-abh08t:489_2": "sasaṅkhāravipākampi deti,",
  "tika-abh08t:489_3": "sasaṅkhārakammaṃ sasaṅkhāraphalaṃ,",
  "tika-abh08t:489_4": "tathā asaṅkhāraphalaṃ deti.",
  "tika-abh08t:490_0": "385.",
  "tika-abh08t:490_1": "Ekāya cetanāyettha ettha etāsu cetanāsu ekāya kusalāya cetanāya soḷasavidhā vipākacittāni bhavanti.",
  "tika-abh08t:490_2": "Iti vacanaṃ jino pakāsaye.",
  "tika-abh08t:491_0": "386- 92.",
  "tika-abh08t:491_1": "Vedanāparivattanaṃ ārammaṇena hoteva,",
  "tika-abh08t:491_2": "tadārammaṇacittampi javanena niyāmitaṃ,",
  "tika-abh08t:491_3": "somanassayutte kusale javane javite tadārammaṇampi somanassayuttameva hotīti attho.",
  "tika-abh08t:491_4": "Upekkhāyuttakusalepi eseva nayo.",
  "tika-abh08t:491_5": "Kāmāvacaracittena kusalenādinā paṭhamena kusalena tulyena vipākacittena.",
  "tika-abh08t:491_6": "Tatiyāvisesanaṃ.",
  "tika-abh08t:491_7": "Yena sattena gahitā paṭisandhi ce yadi,",
  "tika-abh08t:491_8": "iṭṭhe balavārammaṇe manāpe atimahantārammaṇe tassa sattassa cakkhussa cakkhupasādassa āpāthaṃ pākaṭabhāvaṃ",
  "tika-abh08t:491_9": "āgate sati manodhātuyā tāya bhavaṅgasmiṃ āvaṭṭite bhavaṅgasote chindite sati cakkhuviññāṇakādīsu vīthicittesu",
  "tika-abh08t:491_10": "jātesu paṭhamaṃ kusalaṃ kāmamānasaṃ javanaṃ hutvā jāyate.",
  "tika-abh08t:491_11": "Sattakkhattuvārāni javitvāna paṭhame mahākusale gate tadeva taṃ eva iṭṭhaṃ ārammaṇaṃ katvā teneva paṭhamamahākusalena sadisaṃ tadārammaṇavipākacittaṃ.",
  "tika-abh08t:491_12": "Sandhiyā tulyato paṭisandhiyā tulyabhāvena mūlabhavaṅganti mūlabhavaṅgaṃ nāma bhagavatā pavuccate.",
  "tika-abh08t:491_13": "Tañca tadārammaṇacittaṃ santīraṇaṃ somanassayuttaṃ santīraṇaṃ dassanaṃ sampaṭicchanaṃ ettha etasmiṃ vīthicitte",
  "tika-abh08t:491_14": "gaṇanūpagacittāni gaṇanaṃ upagatāni cittāni cattāri eva bhavanti.",
  "tika-abh08t:492_0": "393- 4.",
  "tika-abh08t:492_1": "Yadā hi dutiyaṃ cittaṃ,",
  "tika-abh08t:492_2": "kusalaṃ javanaṃ yadā yasmiṃ kāle tasseva somanassatihetuno puggalassa dutiyaṃ kusalaṃ cittaṃ javanaṃ hoti,",
  "tika-abh08t:492_3": "tadā tasmiṃ kāle tena javanena tulyavipākaṃ tadārammaṇaṃ.",
  "tika-abh08t:492_4": "Tassa sandhiyā asamānattā tassa tadārammaṇacittassa sandhiyā asamānattā dve nāmāni assa vipākacittassa anena vipākacittena labbhare labbhanti,",
  "tika-abh08t:492_5": "“āgantukabhavaṅga”nti nāmaṃ “tadārammaṇaka”nti ca nāmaṃ iti dve nāmāni labbhanti.",
  "tika-abh08t:493_0": "395- 6.",
  "tika-abh08t:493_1": "Yadā tasseva puggalassa tatiyaṃ puññaṃ javanaṃ hoti,",
  "tika-abh08t:493_2": "tadā tena javanena sadisaṃ tatiyaṃ pākaṃ tadārammaṇikaṃ siyā.",
  "tika-abh08t:493_3": "Idaṃ vipākacittaṃ āgantukabhavaṅganti āgantubhavaṅgaṃ nāma bhagavatā vuccate,",
  "tika-abh08t:493_4": "purimāni ca pañca vipākacittāni iminā pana tatiyavipākena pana saddhiṃ cha cittāni honti.",
  "tika-abh08t:494_0": "397- 8.",
  "tika-abh08t:494_1": "Yadā catutthaṃ kusalaṃ javanaṃ hoti,",
  "tika-abh08t:494_2": "tadā tena javanena tulyaṃ catutthavipākaṃ tadārammaṇabhāvaṃ vaje gaccheyya.",
  "tika-abh08t:494_3": "Catutthavipākaṃ āgantukabhavaṅgaṃ tadārammaṇanāmakaṃ hoti,",
  "tika-abh08t:494_4": "purimāni cha pākāni iminā saha catutthapākena satta cittāni honti.",
  "tika-abh08t:495_0": "399- 403.",
  "tika-abh08t:495_1": "Yadā yasmiṃ kāle tasmiṃ cakkhudvāre iṭṭhamajjhattārammaṇaṃ pana tathā āpāthaṃ āgacchati ca,",
  "tika-abh08t:495_2": "tadā vuttanayena āvajjanadassanasampaṭicchanacittesu jātesu idha imasmiṃ majjhattārammaṇe ārammaṇavasena vedanā parivattati,",
  "tika-abh08t:495_3": "tasmā upekkhāsahagataṃ santīraṇaṃ mano hoti.",
  "tika-abh08t:495_4": "Upekkhāsahagatesu eva catūsupi javanesu javitesu tehi javanehi tulyāni cattāri vipākacittāni jāyare.",
  "tika-abh08t:495_5": "Accantaṃ ekantena vedanāya upekkhāvedanāya purimehi somanassasahagatehi cittehi asamānattā cattāri cittāni nāmato piṭṭhibhavaṅgāni nāma honti,",
  "tika-abh08t:495_6": "piṭṭhibhavaṅgāni somanassavipākānaṃ pacchābhāge bhavaṅgānīti attho.",
  "tika-abh08t:495_7": "Imāni upekkhāsahagatāni pañca vipākāni purimehi sattahi vipākehi saddhiṃ dvādasa vipākāni bhavanti.",
  "tika-abh08t:495_8": "Iti vacanaṃ dhīro viniddise.",
  "tika-abh08t:496_0": "404- 6.",
  "tika-abh08t:496_1": "Yathā cakkhudvāre dvādasa vipākāni honti,",
  "tika-abh08t:496_2": "tathā evaṃ sotādīsu dvāresupi dvādasa pākāni honti.",
  "tika-abh08t:496_3": "Iti vacanaṃ dhīro niddise,",
  "tika-abh08t:496_4": "ime mayā vuttā vipākā samasaṭṭhi bhavanti.",
  "tika-abh08t:496_5": "Evaṃ iminā mayā vuttappakārena ekāya cetanāya kamme āyūhite pavattite samasaṭṭhi vipākāni uppajjanti,",
  "tika-abh08t:496_6": "imasmiṃ vacane saṃsayo natthi.",
  "tika-abh08t:496_7": "Gahitāggahaṇenettha ettha etesu vipākesu gahitānaṃ vipākānaṃ aggahaṇena cakkhudvāre dvādasa pākā,",
  "tika-abh08t:496_8": "sotaviññāṇakādīni cattāri cāti soḷasa pākāni honti.",
  "tika-abh08t:497_0": "407- 11.",
  "tika-abh08t:497_1": "Ekena tihetukakusalena asaṅkhārikena kammena āyūhite yathā,",
  "tika-abh08t:497_2": "evameva sasaṅkhāratihetukakusalenāpi asaṅkhārasasaṅkhāraupekkhāsahagatehipi kusalehi kamme āyūhite pavattite",
  "tika-abh08t:497_3": "tesaṃ tiṇṇaṃ kusalānaṃ vipākehi tīhipi dinnāya paṭisandhiyā eseva nayo paṇḍitena jānitabbo.",
  "tika-abh08t:497_4": "Idha imasmiṃ upekkhāsahagatadvaye iṭṭhamajjhattagocarassa vasena vipākacittappavattiṃ paṭhamaṃ dassetvā dassetabbātha pacchā tu,",
  "tika-abh08t:497_5": "iṭṭhasmiṃ gocare idha atha pacchā mayā vuttacittappavattito pacchākāle pana idha imasmiṃ iṭṭhagocare",
  "tika-abh08t:497_6": "ekekasmiṃ pana dvādasa dvādasa pākā paṇḍitena dassetabbā.",
  "tika-abh08t:497_7": "Gahitāggahaṇenettha ettha etesu vipākesu gahitānaṃ vipākānaṃ aggahaṇena soḷasa pākacittāni honti.",
  "tika-abh08t:497_8": "Pubbe kāle mayā vuttanayeneva sabbaṃ vacanaṃ asesato asesabhāvena paṇḍitena ñeyyaṃ.",
  "tika-abh08t:498_0": "412- 4.",
  "tika-abh08t:498_1": "Tihetukena kammena,",
  "tika-abh08t:498_2": "paṭisandhi tihetukā bhavati,",
  "tika-abh08t:498_3": "iti ayaṃ vāro ettāvatā ettakena vacanena mayā vutto.",
  "tika-abh08t:498_4": "Ekaṃ kammaṃ ekasmiṃ bhave ekaṃ paṭisandhiṃ janeti,",
  "tika-abh08t:498_5": "tato paṭisandhito aparaṃ aññaṃ dutiyaṃ paṭisandhiṃ na janeti,",
  "tika-abh08t:498_6": "pavattiyaṃ anekāni vipākāni sañjaneti.",
  "tika-abh08t:498_7": "Hi saccaṃ “ekaṃ kamma”ntiādikaṃ vacanaṃ.",
  "tika-abh08t:498_8": "Ekasmā bījā ekato bījato ekaṃ aṅkuraṃ jāyati,",
  "tika-abh08t:498_9": "assa bījassa bahūni phalāni hetuppavattito salilādihetuppattiyā honti.",
  "tika-abh08t:499_0": "415- 21.",
  "tika-abh08t:499_1": "Duhetukena kammena,",
  "tika-abh08t:499_2": "paṭisandhi duhetukā hoti,",
  "tika-abh08t:499_3": "iti vacanaṃ ayaṃ vāro anupubbena anupaṭipāṭiyā āgato.",
  "tika-abh08t:499_4": "Idha imasmiṃ adhikāre duhetukena puññena somanassayuttena asaṅkhārikena cittena kamme āyūhite pana duhetukena",
  "tika-abh08t:499_5": "somanassayuttakusalena tulyena pākena yena sattena gahitā paṭisandhi ce,",
  "tika-abh08t:499_6": "iṭṭhe ārammaṇe tassa sattassa cakkhudvāre āpāthaṃ āgate somanassayutte ñāṇahīne kusalamānase tasmiṃ duhetuke",
  "tika-abh08t:499_7": "sattakkhattuṃ javitvāna gate taṃ eva ārammaṇaṃ katvā tadanantaraṃ tassa javanassa anantaraṃ taṃsarikkhakaṃ",
  "tika-abh08t:499_8": "tena javanena sadisaṃ ekantaṃ asaṅkhārikamānasaṃ jāyati.",
  "tika-abh08t:499_9": "Tanti taṃ cittaṃ mūlabhavaṅganti mūlabhavaṅgaṃ nāma tadārammaṇamiccapi tadārammaṇaṃ nāma ubhayampi nāmaṃ tasseva nāmaṃ tassa cittassa eva nāmaṃ.",
  "tika-abh08t:499_10": "Iti evaṃ iminā pakārena bhagavatā paridīpitaṃ.",
  "tika-abh08t:499_11": "Duhetuke sasaṅkhāre kusale javane javitepi ca taṃsamaṃ tena cittena sadisaṃ āgantukasaṅkhātaṃ tadārammaṇamānasaṃ hoti.",
  "tika-abh08t:500_0": "422- 9.",
  "tika-abh08t:500_1": "Tatheva ca tathā eva ca iṭṭhamajjhattagocare duhetūnaṃ dvinnaṃ upekkhāyuttānaṃ javanānaṃ anantaraṃ tādisāni",
  "tika-abh08t:500_2": "tehi javanehi sadisāni dve tadārammaṇamānasāni jāyante,",
  "tika-abh08t:500_3": "tesaṃ tadārammaṇamānasānaṃ “piṭṭhibhavaṅga”nti nāmaṃ,",
  "tika-abh08t:500_4": "“āgantukabhavaṅga”nti ca nāmaṃ hoti.",
  "tika-abh08t:500_5": "Santīraṇadvayañceva dassanaṃ sampaṭicchanaṃ imāni dve bhavaṅgāni cāti aṭṭha vipākā cakkhudvāre honti.",
  "tika-abh08t:500_6": "Evaṃ iminā mayā vuttappakārena pañcasu dvāresupi ca aṭṭha aṭṭha vipāke katvā pavattiyaṃ cattālīsa vipākāni bhavanti.",
  "tika-abh08t:500_7": "Gahitāggahaṇenettha,",
  "tika-abh08t:500_8": "cakkhudvāre panaṭṭha ca ettha etesu vipākesu gahitānaṃ vipākānaṃ aggahaṇena cakkhudvāre aṭṭha ca vipākā",
  "tika-abh08t:500_9": "sotaghānādinā vipākena saddhiṃ dvādasa eva vipākāni bhavanti.",
  "tika-abh08t:500_10": "Ekāya cetanāyevaṃ evaṃ iminā mayā vuttappakārena ekāya cetanāya kamme āyūhite pavattite pana sati dvādaseva vipākāni bhavanti.",
  "tika-abh08t:500_11": "Iti vacanaṃ vijitakusalayuddhasaṅgāmena pakāsitaṃ desitaṃ.",
  "tika-abh08t:500_12": "Duhetukattayenāpi,",
  "tika-abh08t:500_13": "sesena sadisena tu mayā vuttato duhetuto sesena duhetukattayenāpi sadisena pākena ādinnasandhino gahitapaṭisandhikassa",
  "tika-abh08t:500_14": "sattassa evaṃ nayo mato kathito niraṅgaṇena.",
  "tika-abh08t:500_15": "Duhetukena kammena duhetukā paṭisandhi hoti.",
  "tika-abh08t:500_16": "Iti ayaṃ vāro ca ettāvatā ettakena vacanena mayā vutto.",
  "tika-abh08t:501_0": "430- 8.",
  "tika-abh08t:501_1": "Duhetukena kammena ahetukā paṭisandhi hoti,",
  "tika-abh08t:501_2": "iti ayaṃ vāro anupubbena paṭipāṭiyā āgato.",
  "tika-abh08t:501_3": "Tesu catūsupi duhetukesu kusalesu cittesu aññatareneva hetukena kamme āyūhite pavattite sati tasseva",
  "tika-abh08t:501_4": "duhetukassa kusalajavanassa pākabhūtāya upekkhāsahagatāhetukāya manoviññāṇadhātuyā ādinnapaṭisandhino",
  "tika-abh08t:501_5": "sattassa sā paṭisandhi kammasadisā nāma na vattabbā paṇḍitehi.",
  "tika-abh08t:501_6": "Hi saccaṃ “paṭisandhi na vattabbā”tiādikaṃ vacanaṃ.",
  "tika-abh08t:501_7": "Kammaṃ duhetukaṃ hoti,",
  "tika-abh08t:501_8": "paṭisandhi ahetukā hoti.",
  "tika-abh08t:501_9": "Tassa dehino sattassa vuḍḍhimupetassa vuḍḍhiṃ upagatassa cakkhudvāre pana iṭṭhamajjhattagocare āpāthamāgate",
  "tika-abh08t:501_10": "sati duhetukānaṃ catunnaṃ puññānaṃ yassa kassaci javanassa avasānamhi idaṃ ahetukaṃ mano tadārammaṇabhāvena jāyati.",
  "tika-abh08t:501_11": "Ettha etasmiṃ vacane saṃsayo sandeho natthi,",
  "tika-abh08t:501_12": "taṃ ahetukacittaṃ mūlabhavaṅgañca tadārammaṇameva ca hoti.",
  "tika-abh08t:501_13": "Cakkhuviññāṇakādīsupi vīthicittesu jātesu upekkhāsahagataṃyeva santīraṇampi ca hoti.",
  "tika-abh08t:501_14": "Tesu ekaṃ ṭhapetvāna,",
  "tika-abh08t:501_15": "gahitāggahaṇenidha tesu dvīsu santīraṇatadārammaṇakiccesu vipākesu ekaṃ santīraṇakiccaṃ tadārammaṇakiccaṃ",
  "tika-abh08t:501_16": "taṃ cittaṃ ṭhapetvā gahitānaṃ vipākānaṃ aggahaṇena idha iṭṭhamajjhattārammaṇe gaṇanūpagacittāni tīṇiyeva bhavanti.",
  "tika-abh08t:502_0": "439- 41.",
  "tika-abh08t:502_1": "Iṭṭhe ārammaṇe cakkhu-",
  "tika-abh08t:502_2": "dvāre āpāthamāgate tadā santīraṇañceva somanassayuttaṃyeva hoti,",
  "tika-abh08t:502_3": "tadārammaṇamānasañca somanassayuttaṃyeva hoti,",
  "tika-abh08t:502_4": "tesu santīraṇatadārammaṇakiccesu vipākesu ekekaṃ santīraṇakiccaṃ,",
  "tika-abh08t:502_5": "tadārammaṇakiccaṃ vā cittaṃ gahetvā purimāni ca tīṇi cattāri eva vipākāni bhavanti.",
  "tika-abh08t:502_6": "Evaṃ iminā mayā vuttappakārena pañcasu dvāresupi cattāri cattāri vipākacittānīti pavattiyaṃ vipākāni vīsati cittāni honti.",
  "tika-abh08t:503_0": "442- 8.",
  "tika-abh08t:503_1": "Cakkhudvāre tu cattāri,",
  "tika-abh08t:503_2": "gahitāggahaṇenidha gahitānaṃ vipākānaṃ aggahaṇena cakkhudvāre pana cattāri vipākāni idha imasmiṃ iṭṭhārammaṇe",
  "tika-abh08t:503_3": "sotaghānādinā vipākena saddhiṃ ahetukaṃ aṭṭhakaṃ hoti eva.",
  "tika-abh08t:503_4": "Ahetukapaṭisandhissa sattassa duhetukaṃ,",
  "tika-abh08t:503_5": "tihetukaṃ vā tadārammaṇaṃ na bhave na bhaveyya,",
  "tika-abh08t:503_6": "duhetupaṭisandhino sattassa tihetukaṃ tadārammaṇaṃ na bhave.",
  "tika-abh08t:503_7": "Jātā sugatiyaṃ yena,",
  "tika-abh08t:503_8": "pākena paṭisandhi tu sugatiyaṃ yena pākena paṭisandhi jātā,",
  "tika-abh08t:503_9": "tena vipākena tulyampi,",
  "tika-abh08t:503_10": "hīnaṃ vā tesaṃ tadārammaṇaṃ bhaveyya.",
  "tika-abh08t:503_11": "Manussalokaṃ sandhāya,",
  "tika-abh08t:503_12": "vuttañcāhetukaṭṭhakaṃ sugatiyaṃ ahetukaṭṭhakañca manussalokañca sandhāya paṭicca kāraṇaṃ katvā mayā vuttaṃ.",
  "tika-abh08t:503_13": "Catūsupi apāyesu pana apeto ayo patiṭṭhā etehīti apāyo, tesu.",
  "tika-abh08t:503_14": "Pavatte ahetukaṃ aṭṭhakaṃ āpāyikehi labbhati.",
  "tika-abh08t:503_15": "Thero nerayikānaṃ tu,",
  "tika-abh08t:503_16": "dhammaṃ deseti vassati thiro thirakāradhammo yasmiṃ atthīti thero,",
  "tika-abh08t:503_17": "dutiyaaggasāvakabhūto iddhimā moggallānatthero nerayikānaṃ niraye jātānaṃ sattānaṃ dhammaṃ deseti vassati,",
  "tika-abh08t:503_18": "“ucchaṅge maṃ nisīditvā”tiādīsu viya devaṃ vassāpetīti attho.",
  "tika-abh08t:503_19": "Gandhaṃ vāyuñca māpeti yadā,",
  "tika-abh08t:503_20": "tadā pana tesaṃ nerayikānaṃ sattānaṃ tehi nerayikasattehi theraṃ disvā,",
  "tika-abh08t:503_21": "dhammañca sutvā,",
  "tika-abh08t:503_22": "gandhañca ghāyitvā jalaṃ udakañca pivataṃ pivantānaṃ muduṃ vāyuñca tehi phusataṃ phusantānaṃ tesaṃ nerayikasattānaṃ",
  "tika-abh08t:503_23": "cakkhuviññāṇakādīni pañcapi puññajāni eva kusalavipākāni eva santīraṇadvayaṃ puññajaṃ eva kusalavipākaṃ",
  "tika-abh08t:503_24": "eva puññajā eva ekā manodhātu iti aṭṭhakaṃ hoti.",
  "tika-abh08t:504_0": "449- 50.",
  "tika-abh08t:504_1": "Ayaṃ tāva kathā “cakkhuviññāṇakādīni puññajānevā”tiādikā ayaṃ kathā iṭṭhaiṭṭhamajjhattagocare kāmāvacare puññānaṃ javanānaṃ vasena mayā vuttā.",
  "tika-abh08t:504_2": "Tadārammaṇacetaso tadārammaṇacittassa yaṃ niyamattaṃ “tadārammaṇamānasaṃ javanena niyāmita”ntiādivacanena mayā vuttaṃ,",
  "tika-abh08t:504_3": "taṃ niyamattaṃ kusalaṃ sandhāya vuttaṃ.",
  "tika-abh08t:504_4": "Somanassayutte kāmāvacarakusale javite tadārammaṇampi somanassayuttameva hoti,",
  "tika-abh08t:504_5": "upekkhāyutte kāmāvacarakusale javite tadārammaṇampi upekkhāyuttameva hoti,",
  "tika-abh08t:504_6": "netaṃ akusale upekkhāyutte vicikicchādike akusale javane pana javite somanassayuttampi tadārammaṇaṃ hotīti adhippāyo.",
  "tika-abh08t:504_7": "Itipi vacanaṃ ācariyena dīpitaṃ.",
  "tika-abh08t:505_0": "451- 7.",
  "tika-abh08t:505_1": "Idha imasmiṃ adhippāye akusalacittesu somanassayuttesu catūsupi iṭṭhe ārammaṇe tesu cittesu javitesu",
  "tika-abh08t:505_2": "somanassayuttā ahetumanoviññāṇadhātu tadanantaraṃ tesaṃ akusalajavanānaṃ anantaraṃ tadārammaṇabhāvena jāyati.",
  "tika-abh08t:505_3": "Upekkhāyuttesu chasu akusalacittesu iṭṭhamajjhatte gocare javitesu puññajā upekkhāsahagatā ahetumanoviññāṇadhātu",
  "tika-abh08t:505_4": "eva tadanantaraṃ vā tesaṃ upekkhāsahagatānaṃ channaṃ akusalajavanānaṃ anantaraṃ tadārammaṇabhāvena jāyati.",
  "tika-abh08t:505_5": "Iṭṭhārammaṇayogasmiṃ buddharūpādiiṭṭhārammaṇayogasmiṃ kaṅkhato “buddho nu kho,",
  "tika-abh08t:505_6": "no buddho”ti kaṅkhantassa sattassa uddhatassa vā sattassa tadārammaṇamānasaṃ somanassayuttaṃ ahetukaṃ vipākaṃ hoti piṭṭhibhavaṅgaṃ.",
  "tika-abh08t:505_7": "Somanassayute citte,",
  "tika-abh08t:505_8": "javane javite pana somanassayuttā eva pañca tadārammaṇamānasā paṇḍitena gavesitabbā.",
  "tika-abh08t:505_9": "Upekkhāsahagate citte javane pana javite sati upekkhāsahagatā cha ca tadārammaṇamānasā paṇḍitena gavesitabbā.",
  "tika-abh08t:506_0": "458- 63.",
  "tika-abh08t:506_1": "Tihetusomanassena,",
  "tika-abh08t:506_2": "ādinnapaṭisandhino sattassa jhānato parihīnassa vippaṭisārino taṃ jhānaṃ paccavekkhato paccavekkhantassa domanassayuttaṃ cittaṃ hoti.",
  "tika-abh08t:506_3": "Tassa domanassassa anantaraṃ kiṃ mānasaṃ jāyate,",
  "tika-abh08t:506_4": "tvaṃ domanassayuttajavanassa anantaramānasaṃ brūhi kathehi.",
  "tika-abh08t:506_5": "Paṭṭhāne paṭisiddhā hi domanassassānantaraṃ somanassassa uppatti paṭṭhāne paṭisiddhā paṭṭhānappakaraṇe bhagavatā nivāritā,",
  "tika-abh08t:506_6": "assa somanassassa vā anantaraṃ domanassassa uppatti paṭṭhāne paṭṭhānappakaraṇe paṭisiddhā bhagavatā nivāritā.",
  "tika-abh08t:506_7": "Mahaggataṃ panārabbha mahaggataṃ paṭicca javane javitepi ca tadārammaṇamānasaṃ tattheva tasmiṃ paṭṭhāne eva paṭisiddhaṃ bhagavatā nivāritaṃ.",
  "tika-abh08t:506_8": "Tasmā kāraṇā bhavaṅgapāto vā tadārammaṇameva vā na hoti.",
  "tika-abh08t:506_9": "Kiṃ nu kātabbaṃ tesaṃ bhavaṅgatadārammaṇānaṃ abhāve kāraṇaṃ yaṃ kātabbaṃ,",
  "tika-abh08t:506_10": "amhehi taṃ kāraṇaṃ kiṃ nu pucchāma,",
  "tika-abh08t:506_11": "taṃ tadatthaṃ ābhidhammikabhāvena ābhidhammika taṃ kāraṇaṃ vada vadāhi.",
  "tika-abh08t:506_12": "Upekkhāsahagatāhetumanoviññāṇadhātu puññāpuññavipākā tadārammaṇikā siyā bhaveyya.",
  "tika-abh08t:507_0": "464- 7.",
  "tika-abh08t:507_1": "Imassa tadārammaṇassa āvajjanaṃ kiṃ natthi?",
  "tika-abh08t:507_2": "Taṃ tadārammaṇamānasaṃ kathaṃ kena pakārena jāyate?",
  "tika-abh08t:507_3": "Bhavaṅgaāvajjanānaṃ cittānaṃ kiṃ āvajjanamattaṃ?",
  "tika-abh08t:507_4": "Maggassa anantarassa ca phalassāpi kiṃ āvajjanaṃ natthi?",
  "tika-abh08t:507_5": "Nirodhā ca nirodhato vuṭṭhahantassa bhikkhuno phalacittassa vāti mayā sutaṃ,",
  "tika-abh08t:507_6": "evaṃ iminā mayā vuttappakārena āvajjanaṃ natthi.",
  "tika-abh08t:507_7": "Vinā āvajjanenāpi,",
  "tika-abh08t:507_8": "hotu jāyatu mānasaṃ cittaṃ āvajjanena vinā āvajjanaṃ vajjetvā hotu jāyatu,",
  "tika-abh08t:507_9": "kimassārammaṇaṃ assa tadārammaṇamānasassa kiṃ ārammaṇaṃ, paṇḍita,",
  "tika-abh08t:507_10": "tvaṃ ārammaṇaṃ yadi jānāsi,",
  "tika-abh08t:507_11": "taṃ ārammaṇaṃ brūhi mayhaṃ kathehi.",
  "tika-abh08t:507_12": "Vinā ārammaṇenetaṃ etaṃ mānasaṃ ārammaṇena vinā ārammaṇaṃ vajjetvā na jāyati.",
  "tika-abh08t:507_13": "Hi saccaṃ “vinā ārammaṇeneta”ntiādikaṃ vacanaṃ,",
  "tika-abh08t:507_14": "tadārammaṇamānasaṃ yadā domanassayuttaṃ javanaṃ mahaggatārammaṇaṃ javati,",
  "tika-abh08t:507_15": "tadā tasmiṃyeva javanacittakkhaṇe parittesu kāmāvacarārammaṇesu yaṃ kiñci parittārammaṇaṃ ārabbha paṭicca jāyati.",
  "tika-abh08t:508_0": "468- 73.",
  "tika-abh08t:508_1": "Utubījaniyāmo ca utuniyāmo bījaniyāmo ca kammadhammaniyāmatā ca kammaniyāmatā ca sīlādipāramīdhammaniyāmatā",
  "tika-abh08t:508_2": "ca cittassa niyāmo cāti pañca niyāmatā paṇḍitena ñeyyā.",
  "tika-abh08t:508_3": "Tattha tesu pañcasu niyāmesu sabbesaṃ pana rukkhānaṃ ekappahārena phalapupphādidhāraṇaṃ utu,",
  "tika-abh08t:508_4": "ayaṃ utuniyāmatā.",
  "tika-abh08t:508_5": "Tesaṃ tesaṃ tu bījānaṃ,",
  "tika-abh08t:508_6": "taṃtaṃtulyaphalubbhavo tesaṃ tesaṃ bījānaṃ pana tehi tehi bījehi tulyānampi sassānaṃ phalānaṃ uppatti,",
  "tika-abh08t:508_7": "ayaṃ bījaniyāmatā.",
  "tika-abh08t:508_8": "Matthake nāḷikerassa nāḷikeraphalassa matthake chiddattaṃ chiddabhāvo,",
  "tika-abh08t:508_9": "ayaṃ bījajo bījato jāto niyāmo.",
  "tika-abh08t:508_10": "Tihetukakammaṃ tihetukañca vipākaṃ duhetukañca vipākaṃ ahetukañca vipākaṃ yato yaṃ kammaṃ deti,",
  "tika-abh08t:508_11": "ayaṃ kammaniyāmatā.",
  "tika-abh08t:508_12": "Bodhisattassa jātiyaṃ jinaṅkurassa jātikkhaṇe medanīkampanādikaṃ anekavisesattaṃ,",
  "tika-abh08t:508_13": "ayaṃ sīlādipāramīdhammaniyāmatā.",
  "tika-abh08t:508_14": "Tena gocarena pasādasmiṃ ghaṭṭite sati idha imasmiṃ cittavīthiyaṃ āvajjanādīnaṃ cittānaṃ uppatti,",
  "tika-abh08t:508_15": "ayaṃ cittaniyāmatā.",
  "tika-abh08t:509_0": "474.",
  "tika-abh08t:509_1": "Yo puggalo dhīro dhīrasampanno guṇasampanno vikkhittapāpo mohandhakārāpagamaṃ andhakāramanissāya avijjānissaraṇaṃ yadicche sace iccheyya,",
  "tika-abh08t:509_2": "so dhīro imaṃ abhidhammāvatārappakaraṇaṃ andhajjanānaṃ andhasadisabālajanānaṃ hadayandhakāraṃ viddhaṃsanaṃ",
  "tika-abh08t:509_3": "andhakārasannissitassa yassa hadayassa viddhaṃsanakaraṃ jalantaṃ dīpaṃ jalamānaṃ dīpaṃ.",
  "tika-abh08t:509_4": "Payattoti pakārena yatati vīriyaṃ karotīti payatto,",
  "tika-abh08t:509_5": "satataṃ sabbadā sikkhetha sajjhāyanadhāraṇacintanavasena sikkheyya.",
  "tika-abh08t:510_0": "Iti abhidhammāvatāraṭīkāya",
  "tika-abh08t:511_0": "Vipākacittappavattiniddesavaṇṇanā niṭṭhitā.",
  "tika-abh08t:512_0": "Sattamo paricchedo.",
  "tika-abh08t:513_0": "8. Aṭṭhamo paricchedo",
  "tika-abh08t:514_0": "Pakiṇṇakaniddesavaṇṇanā",
  "tika-abh08t:515_0": "475.",
  "tika-abh08t:516_0": "Idāni pana sabbesaṃ, etesaṃ mānasaṃ mayā;",
  "tika-abh08t:517_0": "Pāṭavatthāya bhikkhūnaṃ, kathīyati pakiṇṇakaṃ.",
  "tika-abh08t:518_0": "Idāni pana kāle etesaṃ tihetukadvihetukaahetukānaṃ sabbesaṃ puggalānaṃ pakiṇṇakaṃ mānasaṃ bhikkhūnaṃ",
  "tika-abh08t:518_1": "pāṭavatthāya bhikkhūnaṃ chekabhāvatthāya mayā kathīyate uccate.",
  "tika-abh08t:519_0": "476- 85.",
  "tika-abh08t:519_1": "Panthamakkaṭako uṇṇanābhi panthamakkaṭako nāma pañcasu disāsu tassa suttaṃ pasāretvā jālamajjhe nipajjati.",
  "tika-abh08t:519_2": "Paṭhamāya disāyettha ettha etāsu disāsu paṭhamāya disāya pasārite sutte pāṇakena paṭaṅgena vā makkhikāya",
  "tika-abh08t:519_3": "vā ghaṭṭite sati sā uṇṇanābhi kiñci calitvā phandanaṃ katvā nipannaṭṭhānato suttānusārena suttaṃ anusāretvā",
  "tika-abh08t:519_4": "tassa pāṇakassa yūsaṃ yūsasaṅkhātaṃ soṇitaṃ pivati.",
  "tika-abh08t:519_5": "Punāgantvā tattheva tasmiṃ jālamajjheyeva yathāsukhaṃ nipajjati,",
  "tika-abh08t:519_6": "yathā paṭhamāya disāya calanādikaṃ kiriyaṃ karoti,",
  "tika-abh08t:519_7": "evameva dutiyādīsu catūsu disāsu calanādikaṃ kiriyaṃ karoti,",
  "tika-abh08t:519_8": "evaṃ pañcasu disāsu suttaṃ viya pañca pasādā paṇḍitena daṭṭhabbā,",
  "tika-abh08t:519_9": "majjhe makkaṭako viya ca cittaṃ pana paṇḍitena daṭṭhabbaṃ.",
  "tika-abh08t:519_10": "Pāṇakādīhi khuddakatiracchānehi tassa saṅghaṭṭanā viya ārammaṇe pana pasādānaṃ saṅghaṭṭanā paṇḍitena daṭṭhabbā.",
  "tika-abh08t:519_11": "Jālamajjhe nipannāya uṇṇanābhiyā taṃ calanaṃ viya pasāde ghaṭṭetīti pasādaghaṭṭanaṃ, kiṃ taṃ?",
  "tika-abh08t:519_12": "Ārammaṇaṃ.",
  "tika-abh08t:519_13": "Tattha tissaṃ vīthiyaṃ pasādaghaṭṭanaṃ ārammaṇaṃ gahetvā manodhātukiriyācittaṃ bhavaṅgaṃ āvaṭṭetīti bhavaṅgāvaṭṭanaṃ mataṃ bhagavatā.",
  "tika-abh08t:519_14": "Tassa panthamakkaṭakassa suttānusāraṃva suttaṃ anugamanaṃ viya vīthicittappavattanaṃ paṇḍitena daṭṭhabbaṃ.",
  "tika-abh08t:519_15": "Sīse pana vijjhitvā assa makkaṭassa yūsapānaṃ viya javanassa cittassa ārammaṇesu pavattanaṃ paṇḍitena daṭṭhabbaṃ.",
  "tika-abh08t:519_16": "Puna āgantvā suttajālamajjhe nipajjanaṃ yathā vatthuṃyeva hadayavatthuṃ eva nissāya cittassa parivattanaṃ paṇḍitena daṭṭhabbaṃ.",
  "tika-abh08t:520_0": "486- 93.",
  "tika-abh08t:520_1": "Idaṃ tu pana opammaṃ,",
  "tika-abh08t:520_2": "atthaṃ dīpeti kiṃ tu hi idaṃ opammaṃ kaṃ atthaṃ dīpeti pakāseti?",
  "tika-abh08t:520_3": "Paṭhamaṃ pasāde ārammaṇena ghaṭṭite sati pasādavatthuto pasādo vatthu nissayo etassāti pasādavatthu, cittaṃ,",
  "tika-abh08t:520_4": "tato pasādavatthuto,",
  "tika-abh08t:520_5": "paṭhamaṃ eva vatthusannissitaṃ bhavaṅgasaṅkhātaṃ mano jāyati,",
  "tika-abh08t:520_6": "itipi attho tena opammena dīpito.",
  "tika-abh08t:520_7": "Ekekārammaṇaṃ dvīsu dvīsu dvāresu sabbaso sabbappakārena pana āpāthaṃ āgacchati,",
  "tika-abh08t:520_8": "ayamatthopi tena opammena dīpito “dvīsu dvīsu dvāresū”ti,",
  "tika-abh08t:520_9": "ekaṃ rūpārammaṇaṃ ekasmiṃyeva khaṇe cakkhudvāre,",
  "tika-abh08t:520_10": "manodvāre cāti dvīsu dvāresu āpāthaṃ āgacchatīti attho.",
  "tika-abh08t:520_11": "Sotadvārādīsupi eseva nayo ñeyyo.",
  "tika-abh08t:520_12": "Rūpaṃ cakkhupasādamhi ghaṭṭetvā taṅkhaṇe pana tassa khaṇe pana tathā manodvāre pana āpāthaṃ āgacchati,",
  "tika-abh08t:520_13": "bhavaṅgacalanassa paccayo hotīti attho.",
  "tika-abh08t:520_14": "Na saṃsayo etasmiṃ vacane saṃsayo natthi.",
  "tika-abh08t:520_15": "Yathā khago yathā sakuṇo.",
  "tika-abh08t:520_16": "Hi saccaṃ mayā vuttaṃ vacanaṃ.",
  "tika-abh08t:520_17": "Rukkhagge rukkhakoṭiyaṃ nilīyantova sākhino sākhaṃ ghaṭṭeti,",
  "tika-abh08t:520_18": "tassa chāyā bhūmiyaṃ pathaviyaṃ pharati paṭihaññati.",
  "tika-abh08t:520_19": "Idhāti nipāto.",
  "tika-abh08t:520_20": "Sākhāya sakuṇena ghaṭṭanaṃ bhūmiyaṃ chāyāpharaṇāpi ca apubbaṃ acarimaṃ ekakkhaṇasmiṃyeva jāyare jāyanti.",
  "tika-abh08t:520_21": "Evameva pana rūpassa,",
  "tika-abh08t:520_22": "pasādassa ca ghaṭṭanaṃ,",
  "tika-abh08t:520_23": "tatheva atthato atthavasena bhavaṅgacalanassāpi paccayattena paccayabhāvena manodvāre āpāthaṃ āgamanaṃ apubbaṃ acarimaṃ ekakkhaṇeyeva hoti.",
  "tika-abh08t:521_0": "494- 7.",
  "tika-abh08t:521_1": "Tato paraṃ bhavaṅgasotaṃ chinditvā cakkhudvāre cakkhupasāde yathākkamaṃ āvajjane samuppanne,",
  "tika-abh08t:521_2": "dassane samuppanne,",
  "tika-abh08t:521_3": "sampaṭicchane samuppanne,",
  "tika-abh08t:521_4": "santīraṇe samuppanne,",
  "tika-abh08t:521_5": "tathā voṭṭhabbane ca samuppanne kusalaṃ javanacittaṃ javati,",
  "tika-abh08t:521_6": "tathā akusalameva cittaṃ javati.",
  "tika-abh08t:521_7": "Sotadvārādīsupi saddādīnaṃ ārammaṇānaṃ ghaṭṭane eseva nayo avisesena viññunā viññeyyo.",
  "tika-abh08t:521_8": "Etassa atthassa dīpane dovārikopamādīni vacanāni uddharitvā tato pakaraṇato nīharitvā ettha etasmiṃ vīthiyādhikāre viññunā dassetabbāni.",
  "tika-abh08t:522_0": "498- 9.",
  "tika-abh08t:522_1": "Asambhedena cakkhussāti tassāpi cakkhu asambhinnaṃ hoti.",
  "tika-abh08t:522_2": "Jīvitā niruddhampi pittena vā semhena vā ruhirena vā palibuddhaṃ cakkhuviññāṇassa paccayo bhavituṃ asakkontaṃ sambhinnaṃ nāma,",
  "tika-abh08t:522_3": "sakkontaṃ asambhinnaṃ nāma hoti.",
  "tika-abh08t:522_4": "Tena cakkhupasādassa asambhinnena rūpāpāthagamanena ālokasannissayenāpi.",
  "tika-abh08t:522_5": "Tena tividhena paccayena samanakkārahetunā pañcadvārāvajjanapaccayena saha pavattanena.",
  "tika-abh08t:522_6": "Etehi pana catūhi paccayehi saṃ ekato inti pavattantīti sametā,",
  "tika-abh08t:522_7": "sametehi sahagatehi samāgamaṃ ekībhāvaṃ āgatehi,",
  "tika-abh08t:522_8": "taṃ cakkhuviññāṇaṃ cakkhupasādanissitaṃ viññāṇaṃ sampayuttehi cetasikehi saha jāyate.",
  "tika-abh08t:523_0": "500- 1.",
  "tika-abh08t:523_1": "Asambhedena sotassa sotapasādassa asambhinnena saddāpāthagamena ca saddassa āpāthagamanena ca.",
  "tika-abh08t:523_2": "Ākāsanissayenāpi pihitakaṇṇacchiddassa sotaviññāṇaṃ nuppajjati.",
  "tika-abh08t:523_3": "Tena tividhena paccayena.",
  "tika-abh08t:523_4": "Samanakkārahetunā pañcadvārāvajjanapaccayena saha pavattena.",
  "tika-abh08t:523_5": "Etehi pana catūhi paccayehi sametehi sahagatehi samāgamaṃ ekībhāvaṃ āgatehi taṃ sotaviññāṇaṃ sampayuttehi saha jāyati.",
  "tika-abh08t:524_0": "502- 3.",
  "tika-abh08t:524_1": "Asambhedena ghānassa ghānapasādassa asambhinnena gandhāpāthagamena ca gandhassa āpāthagamanena ca.",
  "tika-abh08t:524_2": "Vāyosannissayenāpīti ghānabilamhi pavisantena vāyunāti attho.",
  "tika-abh08t:524_3": "Tena tividhena paccayena.",
  "tika-abh08t:524_4": "Samanakkārahetunā pañcadvārāvajjanapaccayena saha pavattena.",
  "tika-abh08t:524_5": "Etehi pana catūhi paccayehi sametehi sahagatehi samāgamaṃ ekībhāvaṃ āgatehi taṃ ghānaviññāṇaṃ sampayuttehi saha jāyati.",
  "tika-abh08t:525_0": "504- 5.",
  "tika-abh08t:525_1": "Asambhedena jivhāya jivhāya asambhinnena rasāpāthagamena ca rasassa āpāthagamanena ca.",
  "tika-abh08t:525_2": "Āposannissayenāpīti jivhātemanaṃ āpaṃ laddhā ca uppajjati,",
  "tika-abh08t:525_3": "tena vinā sukkhakhādanīye jivhāya sāyitepi jivhāviññāṇaṃ nuppajjatīti attho.",
  "tika-abh08t:525_4": "Tena tividhena paccayena.",
  "tika-abh08t:525_5": "Samanakkārahetunā pañcadvārāvajjanapaccayena saha pavattena.",
  "tika-abh08t:525_6": "Etehi pana catūhi paccayehi sametehi sahagatehi samāgamaṃ ekībhāvaṃ āgatehi taṃ jivhāviññāṇaṃ sampayuttehi saha jāyati.",
  "tika-abh08t:526_0": "506- 7.",
  "tika-abh08t:526_1": "Kāyapasādassa asambhedena phoṭṭhabbassa āpāthagamanena ca.",
  "tika-abh08t:526_2": "Pathavīnissayenāpīti tena vinā kāyadvārampīti bahiddhā mahābhūtārammaṇaṃ ajjhattikaṃ kāyapasādaṃ ghaṭṭetvā pasādapaccayesu mahābhūtesu paṭihaññati.",
  "tika-abh08t:526_3": "Tena tividhena paccayena.",
  "tika-abh08t:526_4": "Samanakkārahetunā pañcadvārāvajjanapaccayena saha pavattena.",
  "tika-abh08t:526_5": "Etehi pana catūhi paccayehi sametehi sahagatehi samāgamaṃ ekībhāvaṃ āgatehi taṃ kāyaviññāṇaṃ sampayuttehi saha jāyati.",
  "tika-abh08t:527_0": "508- 9.",
  "tika-abh08t:527_1": "Asambhedā manassāpīti mananti bhavaṅgacittaṃ.",
  "tika-abh08t:527_2": "Taṃ niruddhampi āvajjanacittassa paccayo bhavituṃ asamatthaṃ mandatamagatameva vattamānampi sambhinnaṃ nāma hoti.",
  "tika-abh08t:527_3": "Āvajjanassa paccayo bhavituṃ samatthaṃ asambhinnaṃ nāma.",
  "tika-abh08t:527_4": "Manassa asambhedena dhammassa āpāthagamanena ca vatthusannissayena hadayavatthusannissayena.",
  "tika-abh08t:527_5": "Tena tividhena paccayena.",
  "tika-abh08t:527_6": "Samanakkārahetunā manodvārāvajjanena saha pavattena.",
  "tika-abh08t:527_7": "Etehi pana catūhi paccayehi sametehi sahagatehi samāgamaṃ ekībhāvaṃ āgatehi taṃ manoviññāṇaṃ taṃ manoviññāṇasaṅkhātaṃ",
  "tika-abh08t:527_8": "javanacittaṃ sampayuttehi saha jāyate.",
  "tika-abh08t:528_0": "510- 11.",
  "tika-abh08t:528_1": "Mano bhavaṅgacittaṃ nāma vibhāvinā veditabbaṃ.",
  "tika-abh08t:528_2": "Āvajjanakriyācittaṃ āvajjanakiriyācittadvayaṃ samanakkāro nāma vibhāvinā saññitaṃ.",
  "tika-abh08t:528_3": "Vatthusannissayena iti ayaṃ pāṭho sabbattha sabbesu bhavesu na gacchati.",
  "tika-abh08t:528_4": "Pañcahi khandhehi vokāro vokiṇṇoti pañcavokāro,",
  "tika-abh08t:528_5": "pañcavokārabhavaṃ sandhāya kāraṇaṃ katvā “vatthusannissayenā”ti ayaṃ pāṭho pana kathito mayā,",
  "tika-abh08t:528_6": "pañcavokārabhavo nāma kāmarūpabhavo,",
  "tika-abh08t:528_7": "arūpabhavo catuvokārabhavo nāma,",
  "tika-abh08t:528_8": "asaññībhavo ekavokārabhavo nāma.",
  "tika-abh08t:528_9": "Ayaṃ pāṭho catuvokāraarūpabhavaṃ sandhāya na kathitoti attho.",
  "tika-abh08t:528_10": "Vatthussa rūpattā arūpabhave kathaṃ vatthusannissayo bhaveyyāti attho.",
  "tika-abh08t:529_0": "512- 4.",
  "tika-abh08t:529_1": "Paṭisandhādicittāni,",
  "tika-abh08t:529_2": "sabbānekūnavīsati honti,",
  "tika-abh08t:529_3": "kāmāvacaresu dasa,",
  "tika-abh08t:529_4": "rūpesu pañca,",
  "tika-abh08t:529_5": "arūpīsu cattāri,",
  "tika-abh08t:529_6": "sabbāni paṭisandhicittāni ekūnavīsati honti.",
  "tika-abh08t:529_7": "Kammaṃ nāma kusalākusalacetanā.",
  "tika-abh08t:529_8": "Kammanimittaṃ nāma rūpāni pañcārammaṇāni paññatti ca mahaggatacittañca.",
  "tika-abh08t:529_9": "Tathā gatinimittakaṃ nāma kapparukkhādayo,",
  "tika-abh08t:529_10": "akusalapakkhe rūpādiārammaṇabhūtā lohakumbhādayo ca.",
  "tika-abh08t:529_11": "Iti evaṃ iminā mayā vuttappakārena tesaṃ paṭisandhādicittānaṃ ārammaṇaṃ tividhaṃ bhagavatā udīritaṃ.",
  "tika-abh08t:529_12": "Kāmāvacarasandhīnaṃ parittārammaṇaṃ kāmāvacarārammaṇaṃ bhagavatā mataṃ.",
  "tika-abh08t:529_13": "Paccuppannaṃ rūpādipañcārammaṇaṃ,",
  "tika-abh08t:529_14": "gatinimittaṃ pañcārammaṇañca paccuppannañca hoti.",
  "tika-abh08t:529_15": "Atītaṃ vā kammaṃ kusalākusalacetanā atītāyeva,",
  "tika-abh08t:529_16": "na paccuppannā.",
  "tika-abh08t:529_17": "Anāgataṃ ārammaṇaṃ natthi.",
  "tika-abh08t:530_0": "515- 26.",
  "tika-abh08t:530_1": "Aṭṭheva ca mahāvipākā,",
  "tika-abh08t:530_2": "tīṇi santīraṇāni cāti ekādasavidhaṃ cittaṃ tadārammaṇasaññitaṃ.",
  "tika-abh08t:530_3": "Ekādasavidhe citte tadārammaṇasaññite puññavipākāni kusalavipākā dasa honti,",
  "tika-abh08t:530_4": "apuññajaṃ akusalavipākaṃ pana ekaṃ hoti.",
  "tika-abh08t:530_5": "Mahāvipākā rūpārūpabhavadvaye na jāyanti,",
  "tika-abh08t:530_6": "kāmarūpabhave santīraṇattayaṃ hoti.",
  "tika-abh08t:530_7": "Yāni tadārammaṇacittāni satthunā jinena vuttāni,",
  "tika-abh08t:530_8": "tesu tadārammaṇacittesu ekampi tadārammaṇacittaṃ rūpārūpabhavadvaye tadārammaṇaṃ hutvā kadācipi nappavattati.",
  "tika-abh08t:530_9": "Kasmā kāraṇā?",
  "tika-abh08t:530_10": "Tattha tasmiṃ rūpārūpabhavadvaye “tadārammaṇaṃ na hotī”ti vacanaṃ codako bhaveyya,",
  "tika-abh08t:530_11": "bījassābhāvato pana na hotīti parihāro.",
  "tika-abh08t:530_12": "Akāmāvacarārammaṇe akāmāvacaradhamme idaṃ tadārammaṇamānasaṃ neva anubandhati.",
  "tika-abh08t:530_13": "Hi kasmā kāraṇā?",
  "tika-abh08t:530_14": "Parittārammaṇattā ca ekantena avassaṃ tadārammaṇamānasassa kāmāvacarārammaṇattā ca tathā aparicitattā ca sabbadā nānubandhati.",
  "tika-abh08t:530_15": "Tañhi yathā pitaraṃ vā pitusadisaṃ vā ñātiṃ anubandhantopi taruṇadārako gharadvārantaravīthicatukkādimhi pariciteyeva dese anubandhati,",
  "tika-abh08t:530_16": "na araññaṃ vā yuddhabhūmiṃ vā gacchati,",
  "tika-abh08t:530_17": "evaṃ kāmāvacare dhamme anubandhantampi mahaggatalokuttaradhammamārabbha pavattamāne dhamme nānubandhati.",
  "tika-abh08t:530_18": "Yasmā cassa sabbo kāmāvacarapāko ca kiriyāmanodhātu kiriyāahetukamanoviññāṇadhātu somanassasahagatā ime",
  "tika-abh08t:530_19": "dhammā parittārammaṇāti evaṃ accantaṃ parittameva ārammaṇaṃ vuttaṃ,",
  "tika-abh08t:530_20": "tasmā cetaṃ mahaggatalokuttarārammaṇe kāmāvacaradhammepi nānubandhatīti veditabbaṃ.",
  "tika-abh08t:531_0": "527- 32.",
  "tika-abh08t:531_1": "Kiṃ tena yuttivādena,",
  "tika-abh08t:531_2": "vuttaṃ aṭṭhakathāsu hi “janakaṃ tena tulya”ntiādikena tena,",
  "tika-abh08t:531_3": "yuttiyā vādo yuttivādo,",
  "tika-abh08t:531_4": "“janakaṃ tena tulya”ntiādikāya yuttikathāya kiṃ payojanaṃ vuttaṃ?",
  "tika-abh08t:531_5": "Aṭṭhakathāsu hi saccaṃ “kiṃ tena yuttivādenā”ti vacanaṃ,",
  "tika-abh08t:531_6": "“atthakathāsū”ti vattabbe samāse hi ttha- ssa ṭṭha-",
  "tika-abh08t:531_7": "kāraṃ katvā “aṭṭhakathāsū”ti vuttaṃ.",
  "tika-abh08t:531_8": "Kāmāvacare dhamme paṭicca tadārammaṇabhāvadīpakaṃ vacanaṃ ācariyena vuttaṃ.",
  "tika-abh08t:531_9": "Tadārammaṇacittāni,",
  "tika-abh08t:531_10": "ekādasapi sabbaso sabbappakārenapi tadārammaṇacittāni nāmagottaṃ panārabbha tissādikaṃ nāmapaññattiṃ",
  "tika-abh08t:531_11": "paṭicca kaccāyanagottakassapagottādikaṃ gottapaññattiṃ paṭicca javane javitepi ca tadārammaṇaṃ na gaṇhanti,",
  "tika-abh08t:531_12": "rūpārūpabhavesu vā tadārammaṇaṃ na gaṇhanti.",
  "tika-abh08t:531_13": "Yadā paññattimārabbha,",
  "tika-abh08t:531_14": "javane javitepi vā yadā mayā vuttāya paññattiyā sesapaññattiṃ paṭicca javane javitepi vā tadārammaṇaṃ na labbhate ācariyena,",
  "tika-abh08t:531_15": "tathā dukkhaaniccaanattalakkhaṇārammaṇikāya vipassanāya tadārammaṇaṃ na labbhate ācariyena.",
  "tika-abh08t:531_16": "Tadārammaṇā na labbhanti,",
  "tika-abh08t:531_17": "micchattaniyatesupi micchatte micchāsabhāve “natthi dinna”ntyādivasena niyatāni cattāri diṭṭhiyuttajavanāni micchattaniyatāni,",
  "tika-abh08t:531_18": "micchattaniyatesupi tadārammaṇaṃ na labbhate ācariyena,",
  "tika-abh08t:531_19": "lokuttaradhamme ārabbha javane gatepi tadārammaṇaṃ na labbhate ācariyena.",
  "tika-abh08t:531_20": "Tathā mahaggate dhamme ārabbha javane javitepi tadārammaṇaṃ na labbhate ācariyena,",
  "tika-abh08t:531_21": "paṭisambhidāñāṇaṃ ārabbha javane javitepi tadārammaṇaṃ na labbhate ācariyena.",
  "tika-abh08t:531_22": "Manodvārepi sabbesaṃ javanānaṃ anantaraṃ anupubbato tadārammaṇacittāni bhavanti.",
  "tika-abh08t:532_0": "533- 4.",
  "tika-abh08t:532_1": "Manodvāre ārammaṇaghaṭṭanā na vijjati.",
  "tika-abh08t:532_2": "Bhavaṅgato cetaso vīthicittassa vuṭṭhānaṃ kathaṃ kena pakārena hoti?",
  "tika-abh08t:532_3": "Manodvārepi ghaṭṭanāya vinā ghaṭṭanaṃ vajjetvā āpāthaṃ āgacchanteva yasmā kāraṇā,",
  "tika-abh08t:532_4": "tasmā vīthicittānaṃ sambhavo hoti.",
  "tika-abh08t:533_0": "535- 6.",
  "tika-abh08t:533_1": "Dvādasāpuññacittānaṃ dvādasaakusalacittānaṃ vipākā sattasattati pāpapākā dvādasapāpacittānaṃ vipākā caturāsīti pavattiyaṃ honti.",
  "tika-abh08t:533_2": "Ekassa somanassayuttadiṭṭhisampayuttākusalassa cakkhusotaghānajivhākāyaviññāṇāni,",
  "tika-abh08t:533_3": "sampaṭicchanaṃ,",
  "tika-abh08t:533_4": "upekkhāyuttasantīraṇāni cāti satta akusalapākā honti.",
  "tika-abh08t:533_5": "Tathā sesānaṃ ekādasannaṃ akusalānampi satta vipākā honti.",
  "tika-abh08t:533_6": "Ekādasavidhānaṃ tu,",
  "tika-abh08t:533_7": "hitvā uddhaccamānasaṃ uddhaccamānasaṃ hitvā ekādasavidhānaṃ paṭisandhiyo ekādasavidhā ceva bhavanti.",
  "tika-abh08t:534_0": "537- 8.",
  "tika-abh08t:534_1": "Kriyacittesu sabbesu yaṃ āvajjanadvayaṃ javanaṃ na ca hoti,",
  "tika-abh08t:534_2": "taṃ āvajjanadvayaṃ karaṇamattattā kiriyāmattattā vātapupphasamaṃ vātapupphena sadisaṃ mataṃ bhagavatā.",
  "tika-abh08t:534_3": "Ayametthādhippāyo –",
  "tika-abh08t:534_4": "khīṇāsave uppannakāle vā taṃ āvajjanadvayaṃ kiriyacittaṃ bhavituṃ yuttaṃ.",
  "tika-abh08t:534_5": "Sabbesu puthujjanesu uppannakāle kathaṃ kiriyā hotīti ce?",
  "tika-abh08t:534_6": "Karaṇamattattā aphaladāyakaṃ vātapupphaṃ viya aphaladāyakaṃ kiriyacittaṃ bhavituṃ yuttihāro kiriyā pana hoti.",
  "tika-abh08t:534_7": "Yaṃ sabbaṃ kiriyacittaṃ kiccasādhanato javanakiccasādhanavasena javanattaṃ javanabhāvaṃ pattaṃ chinnamūlassa rukkhassa pupphaṃ aphalaṃ hoti yathā,",
  "tika-abh08t:534_8": "evaṃ chinnāvijjātaṇhāmūlassa vītarāgassa taṃ sabbaṃ kiriyacittaṃ aphalaṃ vipākavirahitaṃ siyā bhaveyya.",
  "tika-abh08t:535_0": "539- 40.",
  "tika-abh08t:535_1": "Paṭicca pana etasmā,",
  "tika-abh08t:535_2": "phalametīti paccayo ekaṃ dhammaṃ paṭicca etasmā dhammato phalaṃ eti pavattati tasmā paccayo,",
  "tika-abh08t:535_3": "yo dhammo yassa dhammassa ṭhitiyā uppattiyāpi upakāro nāma hoti,",
  "tika-abh08t:535_4": "so dhammo tassa dhammassa paccayoti paccayo nāma paṇḍitena pavuccate.",
  "tika-abh08t:535_5": "Sambhavo pabhavo hetu kāraṇaṃ paccayo mato bhagavatā.",
  "tika-abh08t:535_6": "Idaṃ vacanaṃ aññattha dīpanavacanaṃ.",
  "tika-abh08t:536_0": "541.",
  "tika-abh08t:536_1": "Lobhādi pana yo dhammo,",
  "tika-abh08t:536_2": "mūlaṭṭhenupakārako yo lobhādi pana dhammo mūlabhāvena phaladhammassa upakārako,",
  "tika-abh08t:536_3": "so lobhādidhammo phaladhammassa hetūti hetu nāma vibhāvinā viññātabbo.",
  "tika-abh08t:537_0": "542.",
  "tika-abh08t:537_1": "Lobho doso ca moho ca tathā alobhādayo tayo hetū,",
  "tika-abh08t:537_2": "te cha eva hetuyo honti,",
  "tika-abh08t:537_3": "jātito jātivasena kusalajātiakusalajātiabyākatajātivasena navadhā navahi koṭṭhāsehi siyuṃ.",
  "tika-abh08t:538_0": "543- 4.",
  "tika-abh08t:538_1": "Dhammānaṃ kusalādīnaṃ,",
  "tika-abh08t:538_2": "kusalādittasādhako yo dhammo kusalādīnaṃ dhammānaṃ kusalādittasādhako kusalādibhāvasādhako,",
  "tika-abh08t:538_3": "so dhammo mūlaṭṭho nāma.",
  "tika-abh08t:538_4": "Evaṃ vacanaṃ eke ekacce ācariyā vadanti.",
  "tika-abh08t:538_5": "Evaṃ sante kusalākusalādīnaṃ dhammānaṃ kusalādittasādhakavasena mūlaṭṭhe sante taṃsamuṭṭhānarūpīsu tehi",
  "tika-abh08t:538_6": "cittehi samuṭṭhānarūpesu tehi cittehi samuṭṭhitesu cittajarūpesu hetūnaṃ lobhādihetūnaṃ hetupaccayatā",
  "tika-abh08t:538_7": "kadācipi neva sampajjati.",
  "tika-abh08t:538_8": "Ayametthādhippāyo –",
  "tika-abh08t:538_9": "yadi cittesu rūpāni samuṭṭhāpentesu te lobhādayopi cittānaṃ sampayuttacittānaṃ ekuppādattā ca rūpāni samuṭṭhāpentiyeva.",
  "tika-abh08t:538_10": "Tadā tesaṃ mate tesaṃ cittajarūpānaṃ kusalādittaṃ siyā.",
  "tika-abh08t:538_11": "Na ca kadāci rūpāni kusalādināmakāni dissanti yasmā,",
  "tika-abh08t:538_12": "tasmā cittajarūpānaṃ kusalādibhāvañāpanatthaṃ tesaṃ cittajarūpānaṃ te lobhādayo hetupaccayā na honti,",
  "tika-abh08t:538_13": "iti vacanaṃ vattabbaṃ siyā.",
  "tika-abh08t:538_14": "Evañca sati cittajarūpāni nāma kadācipi viyuttāni caranti,",
  "tika-abh08t:538_15": "tasmā kusalādittasādhako mūlaṭṭho na hoti.",
  "tika-abh08t:539_0": "545- 6.",
  "tika-abh08t:539_1": "Hi saccaṃ “evaṃ sante tu hetūna”ntiādikaṃ vacanaṃ.",
  "tika-abh08t:539_2": "Te lobhādayo hetū tesaṃ rūpānaṃ kusalāditaṃ kusalādibhāvaṃ na sādhenti na nipphādenti.",
  "tika-abh08t:539_3": "Te hetū tesaṃ pana rūpānaṃ paccayā na ca na hontiyeva,",
  "tika-abh08t:539_4": "tasmā kāraṇā kusalādīnaṃ dhammānaṃ kusalādittasādhako yo dhammo,",
  "tika-abh08t:539_5": "so dhammo mūlaṭṭhoti mūlasabhāvo nāma samayaññunā samayavijānanasīlena viññunā gantabbo jānitabbo.",
  "tika-abh08t:540_0": "547.",
  "tika-abh08t:540_1": "Suppatiṭṭhitabhāvassa,",
  "tika-abh08t:540_2": "sādhanenupakārako suppatiṭṭhitabhāvaṃ sādhanena upakārako yo attho,",
  "tika-abh08t:540_3": "so attho hetūnaṃ lobhādīnaṃ mūlaṭṭho mūlasabhāvo iti ca gahaṇaṃ vibhāvinā viññātabbaṃ.",
  "tika-abh08t:541_0": "548- 9.",
  "tika-abh08t:541_1": "Kusalākusalā hetū kusalā hetū,",
  "tika-abh08t:541_2": "akusalā hetū,",
  "tika-abh08t:541_3": "kriyāhetū sabbaso sabbappakārena sabbe kiriyāhetuyo ca sampayuttānaṃ pañcavokārabhūmiyaṃ sampayuttānaṃ",
  "tika-abh08t:541_4": "dhammānaṃ aññamaññapaccayabhāvena hetupaccayataṃ yātā gatā.",
  "tika-abh08t:541_5": "Taṃsamuṭṭhānānaṃ cittajarūpānañca hetupaccayataṃ yātā gatā,",
  "tika-abh08t:541_6": "ete hetū catuvokārabhūmiyaṃ sampayuttānaṃ eva dhammānaṃ hetupaccayataṃ yātā gatā.",
  "tika-abh08t:542_0": "550- 1.",
  "tika-abh08t:542_1": "Kāme vipākahetūpi attanā sampayuttānaṃ hetupaccayataṃ yātā,",
  "tika-abh08t:542_2": "paṭisandhikkhaṇepi kaṭattārūpajātānaṃ kammajarūpānaṃ hetupaccayataṃ yātā,",
  "tika-abh08t:542_3": "tasmā paṭisandhicittuppādakkhaṇeyeva kammajarūpānaṃ uppādo hoti,",
  "tika-abh08t:542_4": "yasmā kāraṇā pavattiyaṃ cittajānañca rūpānaṃ hetupaccayataṃ gatā.",
  "tika-abh08t:543_0": "552- 5.",
  "tika-abh08t:543_1": "Rūpe vipākahetū kāmāvacarabhūmiyaṃ hetuyo viya hetupaccayā honti,",
  "tika-abh08t:543_2": "pañcavokāre lokuttaravipākahetavo cittajānaṃ rūpānañca sampayuttānañca pañcavokārabhūmiyaṃ hetupaccayā honti.",
  "tika-abh08t:543_3": "Catuvokāre lokuttaravipākajā hetavo sampayuttānaṃ eva catuvokārabhūmiyaṃ hetupaccayā bhavanti.",
  "tika-abh08t:543_4": "Itare catuvokāre arūpabhave vipākajā hetavo sampayuttānaṃ eva sabhūmiyaṃ attano bhūmiyaṃ arūpabhūmiyaṃ hetupaccayā honti.",
  "tika-abh08t:543_5": "Hetuttho hetūnaṃ attho hetuyo ceva hetupaccayo ceva hetupaccayasambhavo hetupaccayuppatti,",
  "tika-abh08t:543_6": "evameva evaṃ iminā pakārena.",
  "tika-abh08t:543_7": "Sañjāto sukhahetu yassāti sañjātasukhahetu,",
  "tika-abh08t:543_8": "tena viññeyyo.",
  "tika-abh08t:544_0": "556- 8.",
  "tika-abh08t:544_1": "Chando cittañca vīriyaṃ vīmaṃsā cāti catudhādhipatī lokādhipatinā satthunā vuttā.",
  "tika-abh08t:544_2": "Chandaṃ jeṭṭhakaṃ katvā cittassa uppattikālasmiṃ yo chando,",
  "tika-abh08t:544_3": "so chandādhipati nāma,",
  "tika-abh08t:544_4": "chandaṃ dhuraṃ katvā samādhikaraṇacittassa eseva nayo sesesupi ca tīsu mayā vuttato chandādhipatito sesesupi ca adhipatīsu.",
  "tika-abh08t:544_5": "Yo dhammo jeṭṭhaṭṭhena upakārako,",
  "tika-abh08t:544_6": "so dhammo adhipatīti adhipati nāma bhagavatā niddiṭṭho.",
  "tika-abh08t:545_0": "559.",
  "tika-abh08t:546_0": "Sumatimativibodhanaṃ vicittaṃ,",
  "tika-abh08t:547_0": "Kumatimatindhanapāvakaṃ padhānaṃ;",
  "tika-abh08t:548_0": "Imamatimadhuraṃ avedi yo yo,",
  "tika-abh08t:549_0": "Jinavacanaṃ sakalaṃ avedi so so.",
  "tika-abh08t:550_0": "Yo yo jano imaṃ abhidhammāvatāraṃ sumatimativibodhanaṃ sumatīnaṃ sundaramatīnaṃ paṇḍitānaṃ matiyā vibodhanakaraṃ",
  "tika-abh08t:550_1": "vicittaṃ kumatīnaṃ kucchitamatīnaṃ bālānaṃ matiindhane padhānaṃ pāvakaṃ atimadhurakaraṃ avedi jāni,",
  "tika-abh08t:550_2": "so so jano sakalaṃ jinavacanaṃ avedi jāni.",
  "tika-abh08t:551_0": "Iti abhidhammāvatāraṭīkāya",
  "tika-abh08t:552_0": "Pakiṇṇakaniddesavaṇṇanā niṭṭhitā.",
  "tika-abh08t:553_0": "Aṭṭhamo paricchedo.",
  "tika-abh08t:554_0": "9. Navamo paricchedo",
  "tika-abh08t:555_0": "Puññavipākapaccayaniddesavaṇṇanā",
  "tika-abh08t:556_0": "560-2.",
  "tika-abh08t:557_0": "Bāttiṃsapākacittāni, lokikāneva yāni hi;",
  "tika-abh08t:558_0": "Etesaṃ pākacittānaṃ, paṭisandhipavattisu.",
  "tika-abh08t:559_0": "Yāni lokikāni eva bāttiṃsa pākacittāni honti,",
  "tika-abh08t:559_1": "etesaṃ pākacittānaṃ puññāpuññādisaṅkhārā bhavādīsu yonigativiññāṇaṭṭhitisattāvāsesu paṭisandhipavattīsu yathā yena pakārena paccayā honti eva,",
  "tika-abh08t:559_2": "imesaṃ vipākacittānaṃ tepi saṅkhārā bhavādīsu yonigativiññāṇaṭṭhitisattāvāsesu paṭisandhipavattīsu tathā tena pakārena vibhāvinā paṇḍitena viññātabbā.",
  "tika-abh08t:559_3": "Tayo bhavā catasso ca yoniyo kāmabhavarūpabhavaarūpabhavavasena tayo bhavā,",
  "tika-abh08t:559_4": "aṇḍajajalābujasaṃsedajaopapātikayonivasena catasso ca yoniyo,",
  "tika-abh08t:559_5": "nirayagatitiracchānagatipetagatimanussagatidevagativasena gatipañcakaṃ,",
  "tika-abh08t:559_6": "sandhisaññāya paṭisandhisaññāya nānattā nānābhāvato,",
  "tika-abh08t:559_7": "kāyassāpi ca rūpakāyassāpi ca nānattā nānābhāvato kāmasugatiyo,",
  "tika-abh08t:559_8": "nānā attā sabhāvo etassāti nānattā,",
  "tika-abh08t:559_9": "nānatto rūpakāyo etesanti nānattakāyā,",
  "tika-abh08t:559_10": "nānā sabhāvo etassāti nānattā,",
  "tika-abh08t:559_11": "nānattāyeva saññā nānattasaññā,",
  "tika-abh08t:559_12": "sā etesaṃ atthīti nānattasaññī nāma,",
  "tika-abh08t:559_13": "paṭhamajjhānabhūmi ca caturāpāyabhūmiyo ca nānattakāyaekattasaññī nāma,",
  "tika-abh08t:559_14": "dutiyajjhānabhūmi ekattakāyanānattasaññī nāma,",
  "tika-abh08t:559_15": "tatiyajjhānabhūmivehapphalabhūmisuddhāvāsabhūmiyo ekattakāyaekattasaññī nāma,",
  "tika-abh08t:559_16": "heṭṭhā ṭhitā rūpehi saddhiṃ sattaviññāṇaṭṭhitiyo,",
  "tika-abh08t:559_17": "tiṭṭhanti viññāṇāni etthāti ṭhitiyo,",
  "tika-abh08t:559_18": "viññāṇānaṃ ṭhitiyo viññāṇaṭṭhitiyo,",
  "tika-abh08t:559_19": "viññāṇassa abhāvato asaññībhūmi na gayhate,",
  "tika-abh08t:559_20": "catutthāruppabhūmi ca paṭuviññāṇābhāvato na gayhate.",
  "tika-abh08t:559_21": "Sattāvāsavasena asaññībhūmiṃ,",
  "tika-abh08t:559_22": "catutthāruppabhūmiñca pana gahetvā te sattāvāsā nava eva honti.",
  "tika-abh08t:560_0": "563- 8.",
  "tika-abh08t:560_1": "Kāme puññābhisaṅkhārasaññitā aṭṭha cetanā pūrenti attano kārakaṃ pūrenti ca,",
  "tika-abh08t:560_2": "ajjhāsayaṃ pujjañca bhavaṃ nibbattentīti puññāni,",
  "tika-abh08t:560_3": "abhisaṅkharonti vipākaṃ,",
  "tika-abh08t:560_4": "kammajarūpañcāti abhisaṅkhārā,",
  "tika-abh08t:560_5": "puññāni eva abhisaṅkhārā puññābhisaṅkhārā,",
  "tika-abh08t:560_6": "teyeva saññitā puññābhisaṅkhārasaññitā,",
  "tika-abh08t:560_7": "kāme puññābhisaṅkhārasaññitā aṭṭha cetanā.",
  "tika-abh08t:560_8": "Navannaṃ pākacittānaṃ upekkhāyuttāhetukamahāvipākavasena navannaṃ pākacittānaṃ kāmasugatiyaṃ pana nānā",
  "tika-abh08t:560_9": "vattamānacetanākhaṇato paraṃ khaṇaṃ etassāti nānākhaṇaṃ,",
  "tika-abh08t:560_10": "taṃ eva nānakkhaṇikaṃ,",
  "tika-abh08t:560_11": "tameva kammaṃ nānakkhaṇikakammaṃ,",
  "tika-abh08t:560_12": "vattamānacetanāto parā atītacetanāti attho.",
  "tika-abh08t:560_13": "Balavā nissayapaccayo upanissayapaccayo,",
  "tika-abh08t:560_14": "balavattho cettha upa- saddo,",
  "tika-abh08t:560_15": "balavapaccayoti attho,",
  "tika-abh08t:560_16": "nānakkhaṇikakammapaccayavasena balavapaccayavasena cāti attho.",
  "tika-abh08t:560_17": "Dvedhā dvīhi pakārehi tesaṃ paṭisandhiyaṃ paccayā bhavanti,",
  "tika-abh08t:560_18": "tā aṭṭha kāmāvacaramahākusalacetanā upekkhāsahitāhetumanoviññāṇadhātuyā vinā upekkhāsahagatāhetumanoviññāṇadhātuṃ",
  "tika-abh08t:560_19": "vajjetvā parittapākānaṃ cakkhusotaghānajivhākāyasampaṭicchanasomanassayuttāhetukakusalavipākānaṃ dvedhā",
  "tika-abh08t:560_20": "nānakkhaṇikakammūpanissayapaccayehi pavattiyaṃ paccayā honti.",
  "tika-abh08t:560_21": "Tāyeva cetanā tā eva aṭṭha kāmāvacaramahākusalacetanā rūpabhave pañcannaṃ pākacittānaṃ kusalavipākacittānaṃ",
  "tika-abh08t:560_22": "cakkhusotasampaṭicchanasomanassayuttaupekkhāyuttasantīraṇānaṃ dvedhā nānakkhaṇikakammūpanissayapaccayehi",
  "tika-abh08t:560_23": "pavattiyaṃ paccayā honti.",
  "tika-abh08t:560_24": "Aṭṭhannaṃ tu parittānaṃ,",
  "tika-abh08t:560_25": "kāme duggatiyaṃ tathā aṭṭhannaṃ parittānaṃ kusalavipākānaṃ cakkhusotaghānajivhākāyasampaṭicchanānaṃ,",
  "tika-abh08t:560_26": "dvinnaṃ santīraṇānañca pavatte pavattikkhaṇe paccayā honti,",
  "tika-abh08t:560_27": "paṭisandhiyaṃ paṭisandhikkhaṇe pana paccayā na honti.",
  "tika-abh08t:560_28": "Vuttappakārāva kāme sugatiyaṃ yathāvuttappakārāva aṭṭha kāmāvacaramahākusalacetanā kāmasugatiyaṃ tathā",
  "tika-abh08t:560_29": "soḷasannaṃ kusalavipākānaṃ pavatte pavattikkhaṇe dvedhā nānakkhaṇikakammūpanissayapaccayehi paccayā honti,",
  "tika-abh08t:560_30": "pavatte pavattikkhaṇe sattannaṃ kusalavipākānaṃ paccayā honti.",
  "tika-abh08t:560_31": "Paṭisandhiyaṃ paṭisandhikkhaṇe navannaṃ kusalavipākacittānaṃ paccayā honti.",
  "tika-abh08t:561_0": "569- 74.",
  "tika-abh08t:561_1": "Rūpe puññābhisaṅkhārā,",
  "tika-abh08t:561_2": "rūpāvacarabhūmiyaṃ pañcannaṃ pākacittānaṃ paṭisandhiyaṃ paṭisandhikkhaṇe paccayā hontimāpuññasaṅkhārā,",
  "tika-abh08t:561_3": "kāme duggatiyaṃ dvidhā ime apuññābhisaṅkhārā,",
  "tika-abh08t:561_4": "imā kusalapaṭipakkhā uddhaccavajjā ekādasa cetanā kāmaduggatiyaṃ ekassa paṭisandhiviññāṇassa paṭisandhiyaṃ",
  "tika-abh08t:561_5": "paṭisandhikkhaṇe dvidhā nānakkhaṇikakammūpanissayapaccayehi paccayā honti.",
  "tika-abh08t:561_6": "Dvādasa akusalacetanā pavatte pavattikkhaṇe eva channaṃ cakkhusotaghānajivhākāyasampaṭicchanānaṃ akusalavipākānaṃ paccayā honti,",
  "tika-abh08t:561_7": "paṭisandhiyaṃ paṭisandhikkhaṇe paccayā no honti.",
  "tika-abh08t:561_8": "Sattannampi bhavanteva pavatte pavattikkhaṇe paṭisandhiyaṃ paṭisandhikkhaṇe akusalavipākāni sattannaṃ",
  "tika-abh08t:561_9": "cakkhusotaghānajivhākāyasampaṭicchanasantīraṇānaṃ paccayā bhavanti.",
  "tika-abh08t:561_10": "Kāme sugatiyaṃ tesaṃ,",
  "tika-abh08t:561_11": "sattannampi tatheva ca dvādasākusalacetanā kāme sugatiyaṃ tatheva ca tesaṃ sattannaṃ akusalavipākānaṃ pavatte pavattikkhaṇe paccayā honti,",
  "tika-abh08t:561_12": "paṭisandhiyaṃ paṭisandhikkhaṇe paccayā na honti.",
  "tika-abh08t:561_13": "Viññāṇānaṃ catunnampi,",
  "tika-abh08t:561_14": "tesaṃ rūpabhave tathā tāyeva dvādasākusalacetanā rūpabhave tesaṃ catunnaṃ akusalavipākānaṃ cakkhusotasampaṭicchanasantīraṇasaṅkhātānaṃ",
  "tika-abh08t:561_15": "viññāṇānaṃ tathā pavatte pavattikkhaṇe paccayā honti,",
  "tika-abh08t:561_16": "paṭisandhiyaṃ paṭisandhikkhaṇe paccayā na honti.",
  "tika-abh08t:561_17": "So ca kāmabhaveniṭṭharūpādiupaladdhiyaṃ so ca apuññābhisaṅkhāro kāmabhave aniṭṭharūpādiupaladdhiyaṃ amanāparūpādīni",
  "tika-abh08t:561_18": "ārammaṇāni upaladdhiyaṃ tesaṃ catunnaṃ apuññajānaṃ viññāṇānaṃ paccayo hoti.",
  "tika-abh08t:561_19": "Hi saccaṃ “so ca kāmabhaveniṭṭha-",
  "tika-abh08t:561_20": "rūpādiupaladdhiya”ntiādikaṃ vacanaṃ.",
  "tika-abh08t:561_21": "Aniṭṭharūpādayo nāma visayā brahmaloke na vijjare na vijjanti.",
  "tika-abh08t:562_0": "575- 6.",
  "tika-abh08t:562_1": "Tathevāneñjasaṅkhāro na iñjati na phandati na calatīti āneñjaṃ,",
  "tika-abh08t:562_2": "āneñjañca taṃ saṅkhāro cāti āneñjasaṅkhāro,",
  "tika-abh08t:562_3": "tathā eva āneñjasaṅkhāro arūpāvacarabhūmiyaṃ catunnaṃ pākacittānaṃ pavatte pavattikkhaṇe paṭisandhiyaṃ paṭisandhikkhaṇe paccayo hoti.",
  "tika-abh08t:562_4": "Bhavesvete bhavesu ete vuttappakārā paccayā vuttappakārena paṭisandhipavattīsu yathā ca yena yena ca",
  "tika-abh08t:562_5": "pakārena nānakkhaṇikakammūpanissayapaccayehi paccayā honti,",
  "tika-abh08t:562_6": "tena paccayā tathā tena tena pakārena vibhāvinā vijānantena paṇḍitena ñeyyā.",
  "tika-abh08t:563_0": "577.",
  "tika-abh08t:563_1": "Eseva ca nayo ñeyyo,",
  "tika-abh08t:563_2": "yoniādīsu yonigativiññāṇaṭṭhitisattāvāsesu eseva ca nayo bhavesu mayā vutto eva nayo paṇḍitena ñeyyo.",
  "tika-abh08t:563_3": "Tatridaṃ tatra bhavesu ādito paṭṭhāya vuttaṃ idaṃ vacanaṃ mukhamattanidassanaṃ upāyamattadīpanaṃ hoti.",
  "tika-abh08t:564_0": "578- 81.",
  "tika-abh08t:564_1": "Avisesena puññābhi-",
  "tika-abh08t:564_2": "saṅkhāro dvibhavesupi kāmapuññābhisaṅkhāravasena,",
  "tika-abh08t:564_3": "rūpapuññābhisaṅkhāravasena ca puññābhisaṅkhāro avisesena samānabhāvena dvīsu bhavesu kāmarūpabhavesu",
  "tika-abh08t:564_4": "paṭisandhiṃ datvā so saṅkhāro sabbapākaṃ janeti nibbatteti.",
  "tika-abh08t:564_5": "Tathā catūsu viññeyyo,",
  "tika-abh08t:564_6": "aṇḍajādīsu yonisu dvibhavesu puññābhisaṅkhāro viya tathā catūsu aṇḍajādīsu so puññābhisaṅkhāro paṇḍitena ñeyyo.",
  "tika-abh08t:564_7": "“Aṇḍajādīsū”ti vacanaṃ padumapaccekabuddhānaṃ manussattaṃ sandhāya vuttaṃ.",
  "tika-abh08t:564_8": "Bahudevamanussānaṃ vasena dvīsu gatīsu eva ca tathā so puññābhisaṅkhāro paṇḍitena ñeyyo.",
  "tika-abh08t:564_9": "Tathā nānattakāyādi-",
  "tika-abh08t:564_10": "viññāṇānaṃ ṭhitīsupi nānattakāyanānattasaññīnānattakaāyaekattasaññī ekattakāyanānattasaññī ekattakāyaekattasaññīnaṃ",
  "tika-abh08t:564_11": "vasena catūsu viññāṇaṭṭhitīsu so puññābhisaṅkhāro paṇḍitena ñeyyo.",
  "tika-abh08t:564_12": "Nānattakāyanānattasaññīnānattakāyaekattasaññīekattakāyanānattasaññīekattakāyaekattasaññīnaṃ vasena vuttappakārasmiṃ",
  "tika-abh08t:564_13": "catubbidhe sattāvāse tathā so puññābhisaṅkhāro paṇḍitena ñeyyo.",
  "tika-abh08t:564_14": "Evaṃ iminā mayā vuttappakārena puññābhisaṅkhāro bhavādīsu bhavayonigativiññāṇaṭṭhitisattāvāsesu yathārahaṃ soḷasannaṃ kāmakusalapākānaṃ,",
  "tika-abh08t:564_15": "pañcannaṃ rūpapākānañcāti ekavīsatipākānaṃ dvidhā nānakkhaṇikakammūpanissayapaccayena paccayo hoti.",
  "tika-abh08t:565_0": "582- 3.",
  "tika-abh08t:565_1": "Kāme apuññasaṅkhāro kāmabhave aṇḍajajalābujasaṃsedajaopapātikayonivasena aṇḍajādīsu yonīsu nirayagatipetagatitiracchānagativasena",
  "tika-abh08t:565_2": "tīsu gatīsu nānattakāyaekattasaññīvasena ekissā viññāṇaṭṭhitiyā nānattakāyaekattasaññīvasena ca ekasmiṃ",
  "tika-abh08t:565_3": "pana sattāvāse dvidhā nānakkhaṇikakammūpanissayapaccayehi pavatte pavattikkhaṇe paṭisandhiyaṃ paṭisandhikkhaṇe",
  "tika-abh08t:565_4": "so apuññābhisaṅkhāro paccayo hoti.",
  "tika-abh08t:566_0": "584- 6.",
  "tika-abh08t:566_1": "Tathevāneñjasaṅkhāro tathā eva āneñjasaṅkhāro,",
  "tika-abh08t:566_2": "ekārūpabhave ekasmiṃ arūpabhave ekissā opapātikayoniyā ceva ekissā devagatiyāpi ca ākāsānañcāyatanabhūmi",
  "tika-abh08t:566_3": "viññāṇañcāyatanabhūmi ākiñcaññāyatanabhūmivasena tīsu eva cittaṭṭhitīsu catunnaṃ arūpabhūmīnaṃ vasena",
  "tika-abh08t:566_4": "catubbidhe sattāvāse catunnaṃ arūpapākacittānaṃ dvedhā nānakkhaṇikakammopanissayapaccayehi so āneñjābhisaṅkhāro",
  "tika-abh08t:566_5": "paccayo hoti.",
  "tika-abh08t:566_6": "Paṭisandhipavattīnaṃ,",
  "tika-abh08t:566_7": "vasenevaṃ bhavādīsu evaṃ iminā mayā vuttappakārena paṭisandhipavattīnaṃ vasena bhavādīsu yathā ye saṅkhārā esaṃ pākacittānaṃ paccayā honti,",
  "tika-abh08t:566_8": "tathā te saṅkhārā evaṃ iminā mayā vuttappakārena paṇḍitena vijānitabbā.",
  "tika-abh08t:567_0": "587- 90.",
  "tika-abh08t:567_1": "Na rūpārūpadhammānaṃ,",
  "tika-abh08t:567_2": "saṅkanti pana vijjati rūpadhammānaṃ,",
  "tika-abh08t:567_3": "cittacetasikasaṅkhātānaṃ nāmadhammānañca saṅkanti pana saṅkamanaṃ pana na vijjati.",
  "tika-abh08t:567_4": "Saṅkantibhāve asati atītabhavato idha imasmiṃ bhave rūpadhammānaṃ saṅkamanabhāve asati paṭisandhicittaṃ kathaṃ kena pakārena siyā bhaveyya?",
  "tika-abh08t:567_5": "Natthi cittassa saṅkanti,",
  "tika-abh08t:567_6": "atītabhavato idha imasmiṃ bhave cittassa saṅkanti saṅkamanaṃ natthi,",
  "tika-abh08t:567_7": "tato atītabhavato atītaṃ hetuṃ vinā vajjetvā idha imasmiṃ bhave cittassa pātubhāvo na vijjati.",
  "tika-abh08t:567_8": "Suladdhapaccayaṃ rūpārūpamattaṃ suṭṭhu laddhapaccayaṃ rūpanāmamattaṃ jāyati.",
  "tika-abh08t:567_9": "Evaṃ iminā mayā vuttappakārena paccayaṃ labhitvā uppajjamānaṃ rūpārūpamattaṃ rūpanāmamattaṃ jāyati.",
  "tika-abh08t:567_10": "Evaṃ iminā mayā vuttappakārena paccayaṃ labhitvā uppajjamānaṃ rūpārūpamattaṃ bhavantaraṃ aññabhavaṃ paṭisandhiṃ upeti upagacchati.",
  "tika-abh08t:567_11": "Iti vacanaṃ samaññāya lokiyavohārena pavuccate,",
  "tika-abh08t:567_12": "satto vā natthi,",
  "tika-abh08t:567_13": "satto jīvoti vevacanaṃ,",
  "tika-abh08t:567_14": "attā vāpi na vijjati.",
  "tika-abh08t:568_0": "591- 9.",
  "tika-abh08t:568_1": "Tassidaṃ pākaṭaṃ katvā,",
  "tika-abh08t:568_2": "paṭisandhikkamaṃ pana tassa sattassa idaṃ paṭisandhikkamaṃ sudubbudhaṃ atidubbijānaṃ pākaṭaṃ katvā ahaṃ dassayissāmi,",
  "tika-abh08t:568_3": "tametaṃ paṭisandhikkamaṃ sādhu sādhukaṃ nibodhatha,",
  "tika-abh08t:568_4": "sādhu sādhukaṃ manasi karotha,",
  "tika-abh08t:568_5": "vividhesu ārammaṇesu lobhavasena cittaṃ anāmetvā vajiramañjūsāya anagghamaṇiratanaṃ pakkhipanto viya citte ṭhapetvāti attho.",
  "tika-abh08t:568_6": "Atītasmiṃ bhave tassa,",
  "tika-abh08t:568_7": "āsannamaraṇassa hiito bhavato atītasmiṃ bhave āsannamaraṇassa tassa sarīrasmiṃ ātape pakkhittaṃ haritaṃ",
  "tika-abh08t:568_8": "tālapaṇṇaṃ viya sussamāne sati cakkhundriyādike indriye naṭṭhe hadayavatthumattasmiṃ ṭhite kāyappasādike",
  "tika-abh08t:568_9": "viññāṇe tasmiṃ khaṇe vatthusannissitaṃ hadayavatthunissitaṃ.",
  "tika-abh08t:568_10": "“Citta”nti vacanaṃ bhavaṅgamanodvārāvajjanajavanaṃ sandhāya vuttanti veditabbaṃ.",
  "tika-abh08t:568_11": "Pubbānusevitanti ito kālā pubbakāle tena pana anusevitaṃ anuciṇṇaṃ puññaṃ kammaṃ vā apuññaṃ eva vā kammaṃ",
  "tika-abh08t:568_12": "kammanimittaṃ gatinimittaṃ vā kammaphalena dvāresu paccupaṭṭhitaṃ ālambitvā manodvārāvajjanajavanavasena",
  "tika-abh08t:568_13": "sevitacittaṃ pavattati.",
  "tika-abh08t:568_14": "Evaṃ iminā mayā vuttappakārena pavattamānaṃ taṃ viññāṇaṃ taṃ javanacittaṃ laddhapaccayaṃ laddhārammaṇapaccayaṃ.",
  "tika-abh08t:568_15": "Avijjāya paṭicchannādīnave visayeti akusalajavane javite tassa javanassa avijjāya appaṭicchannadose tasmiṃ",
  "tika-abh08t:568_16": "kammādike ārammaṇe kusalajavane javite tato cittavīthito pubbabhāge pavattāya avijjāya paṭicchannadose",
  "tika-abh08t:568_17": "tasmiṃ kammādike ārammaṇe.",
  "tika-abh08t:568_18": "Taṇhāti akusalajavanena sahajo lobho,",
  "tika-abh08t:568_19": "akusalajavane vā javite tato vīthicittato pubbabhāge pavatto lobho taṇhā.",
  "tika-abh08t:568_20": "Nametīti aññaṃ ārammaṇaṃ aggāhāpetvā daḷhaggāhavasena taṃ eva kammanimittagatinimittasaṅkhātaṃ ārammaṇaṃ gaṇhāpetīti attho.",
  "tika-abh08t:568_21": "Sahajā saṅkhārā pana tassa cittassa sahajā ekato jātā cetanā pana tasmiṃ yevārammaṇe khipanti pavattanti.",
  "tika-abh08t:568_22": "Imasmiṃ paccuppannabhave ekasantativasā pavattāya taṇhāya namīyamānaṃ taṃ viññāṇaṃ orimā tīramhā rajjukaṃ",
  "tika-abh08t:568_23": "ālambitvā mātikātikkamo puriso viya etaṃ purimaṃ nissayabhūtaṃ hadayavatthuṃ jahati chaḍḍeti,",
  "tika-abh08t:568_24": "cuticittaṃ uppajjitvā nirujjhatīti attho.",
  "tika-abh08t:568_25": "Aparaṃ kammasambhūtaṃ nissayaṃ aparaṃ aññakammato sambhūtaṃ nissayabhūtaṃ hadayavatthuṃ labhitvā vā alabhitvāpi",
  "tika-abh08t:568_26": "vā ārammaṇādīhi paccayehi taṃ paṭisandhisaṅkhātaṃ mānasaṃ pavattati.",
  "tika-abh08t:568_27": "“Labhitvā”ti vacanaṃ kāmarūpabhavaṃ sandhāya vuttaṃ.",
  "tika-abh08t:568_28": "“Alabhitvā”ti vacanaṃ arūpabhavaṃ sandhāya vuttaṃ.",
  "tika-abh08t:568_29": "Ettha etesu cittesu purimaṃ “jahatī”ti vacanena vuttañceva cittaṃ,",
  "tika-abh08t:568_30": "cuticittaṃ pacchimaṃ “ārammaṇādīhi paccayehi pavattatī”ti vacanena vuttañceva cittaṃ paṭisandhicittaṃ paṇḍitena veditabbaṃ.",
  "tika-abh08t:569_0": "600- 6.",
  "tika-abh08t:569_1": "Tadetaṃ taṃ etaṃ paṭisandhicittaṃ purimā bhavato idha imasmiṃ pacchimabhave nāpi āgataṃ,",
  "tika-abh08t:569_2": "kammādiñca hetuṃ vinā vajjetvā paṭisandhicittaṃ pātubhūtaṃ na ceva taṃ ettha etasmiṃ vacane etassa paṭisandhicittassa",
  "tika-abh08t:569_3": "purimā bhavato idha imasmiṃ paccuppannabhave anāgamane atītabhavahetūhi atītabhave kammādipaccayehi etassa",
  "tika-abh08t:569_4": "paṭisandhicittassa sambhave.",
  "tika-abh08t:569_5": "Paṭighosadīpamuddādī,",
  "tika-abh08t:569_6": "bhavantettha nidassanā ettha etasmiṃ tassa paṭisandhicittassa atītabhavato anāgamane atītabhave hetūhi",
  "tika-abh08t:569_7": "sambhave paṭighosadīpamuddādiatthanidassanā upamā bhavanti.",
  "tika-abh08t:569_8": "Aññatra aññasmiṃ paṭighosādīnaṃ atthānaṃ pavattiṭṭhāne āgantvā saddādihetukā saddādayo paccayā honti yathā.",
  "tika-abh08t:569_9": "Idaṃ vuttaṃ hoti –",
  "tika-abh08t:569_10": "imasmiṃ ṭhāne janehi pavattāpitā saddadīpamuddādayo atthā pabbatantarādīsu aññesu ṭhānesu pavattānaṃ paṭighosadīpamuddādīnaṃ atthānaṃ hetukā honti.",
  "tika-abh08t:569_11": "Tesu saddādīsu paccayesu santesu ye te paṭighosādayo honti,",
  "tika-abh08t:569_12": "asantesu na honti yathā,",
  "tika-abh08t:569_13": "evameva ca viññāṇaṃ atītabhavato paccuppannabhavaviññāṇavasena pavattaṃ viññāṇaṃ vibhāvinā veditabbaṃ.",
  "tika-abh08t:569_14": "Santānabandhato santānabandhavasena ekatā atītabhavapaccuppannabhavaviññāṇavasena pavattassa viññāṇassa ekībhāvo natthi,",
  "tika-abh08t:569_15": "nānatāpi tassa viññāṇassa nānābhāvopi paccekabhāvo api.",
  "tika-abh08t:569_16": "Sati santānabandhe tu,",
  "tika-abh08t:569_17": "ekantenekatā siyā santānabandhe sati ekantena tassa viññāṇassa ekatā ekībhāvo siyā bhaveyya,",
  "tika-abh08t:569_18": "khīrasabhāvato paggharaṇasabhāvato khīrato sambhūtaṃ ghanasabhāvaṃ kadācipi kismiñcipi kāle na bhaveyya,",
  "tika-abh08t:569_19": "sabbadā paggharaṇasabhāvakhīrameva bhaveyyāti attho.",
  "tika-abh08t:569_20": "Athāpi aparo nayopi sā ekantanānatā tassa viññāṇassa so ekantanānābhāvo yadi bhaveyya,",
  "tika-abh08t:569_21": "khīrasāmiko so puggalo dadhisāmi na bhaveyya.",
  "tika-abh08t:569_22": "Khīrakāle khīrassa issarabhūto sāmiko paggharaṇasabhāvaṃ jahitvā dadhissa uppajjamānakāle tassa dadhissa issaro na bhaveyya,",
  "tika-abh08t:569_23": "tato khīrasāmiko añño puggalo tassa dadhissa anissaro asāmiko bhaveyyāti attho.",
  "tika-abh08t:569_24": "Yasmā kāraṇā ettha etasmiṃ paṭisandhikkamavinicchaye ekantaekatāpi vā ekantanānatāpi vā samayaññunā viññunā na ceva upagantabbā.",
  "tika-abh08t:570_0": "607- 10.",
  "tika-abh08t:570_1": "Evaṃ iminā mayā vuttappakārena asaṅkantipātubhāve saṅkantipātubhāvarahite bhave sati imasmiṃ manussattabhāve",
  "tika-abh08t:570_2": "khandhādisamatā abhisambhūtā ye khandhā honti,",
  "tika-abh08t:570_3": "etesaṃ idha imasmiṃ manussattabhāve niruddhattā idha imasmiṃ manussattabhāve janehi katassa tassa kammassa",
  "tika-abh08t:570_4": "phalahetuno phalassa paccayabhūtassa parattha parasmiṃ loke āgamato ceva evaṃ aññassa sattassa aññato",
  "tika-abh08t:570_5": "kammato hi tato sattato aññena sattena katato aññato ceva kammato taṃ phalaṃ siyā bhaveyya,",
  "tika-abh08t:570_6": "“aññassa sattassā”ti vacanena titthiyasattassapi kammaṃ aññassa ca phalaṃ dadeyyāti attho,",
  "tika-abh08t:570_7": "tasmā kāraṇā etaṃ sabbaṃ eva ca tumhehi vuttavidhānaṃ na sundaraṃ.",
  "tika-abh08t:570_8": "Etthāhāti etasmiṃ ṭhāne ṭhatvā codako āha –",
  "tika-abh08t:570_9": "nanu evaṃ “asaṅkantipātubhāve bhave satī”tiādikaṃ vacanaṃ niyatīti? Vuccate –",
  "tika-abh08t:570_10": "santāne yaṃ phalaṃ etaṃ ekasmiṃ santāne pavattamānaṃ yaṃ etaṃ phalaṃ aññassa sattassa na hoti,",
  "tika-abh08t:570_11": "aññato kammato na ca hoti,",
  "tika-abh08t:570_12": "bījānaṃ abhisaṅkhāro etassatthassa “ekasmiṃ santāne”tiādikassa etassa atthassa sādhako nipphādako hoti.",
  "tika-abh08t:571_0": "611- 5.",
  "tika-abh08t:571_1": "Ekasmiṃ pana santāne,",
  "tika-abh08t:571_2": "vattamānaṃ phalaṃ pana aññassa sattassāpi vā na hoti,",
  "tika-abh08t:571_3": "taṃ phalaṃ aññato kammato na hoti.",
  "tika-abh08t:571_4": "Bījānaṃ abhisaṅkhāro etassatthassa “ekasmiṃ pana santāne”tiādikassa etassa atthassa sādhako nipphādako hoti,",
  "tika-abh08t:571_5": "bījānaṃ abhisaṅkhāre madhuādinā vatthunā janehi kate tassa bījassa santāne paṭhamaṃ laddhapaccayo paṭhamaṃ",
  "tika-abh08t:571_6": "laddhamadhuādipaccayo tassa bījassa phalaṃ kālantare madhuādinā bījābhisaṅkharaṇato aññasmiṃ kāle madhuro hoti.",
  "tika-abh08t:571_7": "Hi saccaṃ “bījānaṃ abhisaṅkhāre”tiādikaṃ vacanaṃ.",
  "tika-abh08t:571_8": "Tāni hi tāni eva paṭhamaṃ madhuādinā janehi ropitāni bījāni abhisaṅkharaṇato kālantare madhurabhāvaṃ phalampi vā phalaṭṭhaṃ vā na pāpuṇanti.",
  "tika-abh08t:571_9": "Evaṃ iminā pakārena idaṃ mayā vuttaṃ “ekasmiṃ pana santāne”tiādikaṃ vacanaṃ paṇḍitena ñeyyaṃ.",
  "tika-abh08t:571_10": "Api ca aparo nayo.",
  "tika-abh08t:571_11": "Bālakāle taruṇakāle tena taruṇena payuttena vijjāsipposadhādinā kammenāpi tassa vuddhakālasmiṃ phaladānasīlena",
  "tika-abh08t:571_12": "ayaṃ “ekasmiṃ pana santāne”tiādiko attho paṇḍitena dīpetabbo.",
  "tika-abh08t:572_0": "616- 20.",
  "tika-abh08t:572_1": "Codako punāha –",
  "tika-abh08t:572_2": "evaṃ santepi taṃ kammaṃ evaṃ iminā mayā vuttappakārena kamme santepi saṃvijjamānepi taṃ kammaṃ etasmiṃyeva",
  "tika-abh08t:572_3": "khaṇe vijjamānampi vā phalassa paccayo hoti.",
  "tika-abh08t:572_4": "Atha vāvijjamānakaṃ paccayo na bhaveyya.",
  "tika-abh08t:572_5": "Etasmiṃyeva khaṇe avijjamānakaṃ kammaṃ vā phalassa paccayo hoti.",
  "tika-abh08t:572_6": "Sace yadi vijjamānaṃ phalassa paccayo hoti,",
  "tika-abh08t:572_7": "tappavattikkhaṇe pana tassa kammassa pavattikkhaṇe tassa kammassa vijjamānakāle pana hetunā kammeneva saddhiṃ pākena bhavitabbaṃ.",
  "tika-abh08t:572_8": "Atha vā aparo nayo.",
  "tika-abh08t:572_9": "Vijjamānaṃ niruddhaṃ kammaṃ vipākassa paccayo yadi bhaveyya,",
  "tika-abh08t:572_10": "pavattikkhaṇato tassa kammassa pavattikkhaṇato pubbe vā kāle,",
  "tika-abh08t:572_11": "tassa kammassa pavattikkhaṇato pacchā vā avijjamānakāleti attho.",
  "tika-abh08t:572_12": "Niccaphalaṃ siyāti sabbadā kammapaccayavirahitaṃ phalaṃ siyāti attho.",
  "tika-abh08t:572_13": "Ācariyena vuccate – “lobhaṃ,",
  "tika-abh08t:572_14": "bhikkhave,",
  "tika-abh08t:572_15": "pajahatha,",
  "tika-abh08t:572_16": "sotāpattipaṭilābhāya ahameva pāṭibhogo”tiādīsu pāṭhesu pāṭibhogo viya kammaṃ daṭṭhabbaṃ.",
  "tika-abh08t:572_17": "Sotāpattiphalaṃ viya kammato sambhūtaṃ phalaṃ daṭṭhabbaṃ.",
  "tika-abh08t:572_18": "Kaṭattāyeva janehi kaṭattāyeva taṃ kammaṃ phalassa paccayo hoti,",
  "tika-abh08t:572_19": "assa vijjamānattaṃ na ca hoti,",
  "tika-abh08t:572_20": "tassa avijjamānassa kammassa vijjamānatā vā na ca neva hoti.",
  "tika-abh08t:573_0": "621.",
  "tika-abh08t:573_1": "Abhidhammāvatāroyaṃ abhidhammāvatāro ayaṃ paramatthappakāsano bhūtatthadīpano sotūnaṃ puggalānaṃ pītibuddhivivaḍḍhano",
  "tika-abh08t:573_2": "paṇḍitehi vividhesu ārammaṇesu cittaṃ anāmetvā sakkaccena manasikārena sotabbo.",
  "tika-abh08t:574_0": "Iti abhidhammāvatāraṭīkāya",
  "tika-abh08t:575_0": "Puññavipākapaccayaniddesavaṇṇanā niṭṭhitā.",
  "tika-abh08t:576_0": "Navamo paricchedo.",
  "tika-abh08t:577_0": "10. Dasamo paricchedo",
  "tika-abh08t:578_0": "Rūpavibhāgavaṇṇanā",
  "tika-abh08t:579_0": "622.",
  "tika-abh08t:579_1": "Vuttamādimhi yaṃ rūpaṃ,",
  "tika-abh08t:579_2": "cittajānamanantaraṃ yaṃ rūpaṃ cittacetasikānaṃ anantaraṃ ādimhi pakaraṇādimhi “cittaṃ cetasikaṃ rūpa”ntiādinā vacanena ācariyena vuttaṃ,",
  "tika-abh08t:579_3": "ito paraṃ idāni tassa rūpassa vibhāvanaṃ samāsena saṅkhepena karissaṃ.",
  "tika-abh08t:580_0": "623.",
  "tika-abh08t:580_1": "Yaṃ ruppatīti rūpanti yaṃ dhammajātaṃ ruppati sītādinā viruddhapaccayena vikāramāpajjati.",
  "tika-abh08t:580_2": "Tathā rūpayatīti rūpaṃ yaṃ dhammajātaṃ vaṇṇavikāramāpajjamānaṃ hadayaṅgatabhāvaṃ ajjhāsayaṃ pakāseti,",
  "tika-abh08t:580_3": "iti tasmā rūpaṃ, kiṃ taṃ?",
  "tika-abh08t:580_4": "Vaṇṇāyatanaṃ.",
  "tika-abh08t:580_5": "Rūpārūpabhavātīto,",
  "tika-abh08t:580_6": "surūpo rūpamabrvi bhagavā rūpārūpabhavaatīto surūpo rūpaṃ abrvi kathesi.",
  "tika-abh08t:581_0": "625-6. Mahābhūtenāti mahanto bhūto uppatti etassāti mahābhūto, tena. Vañcakattā mahābhūtasamāti vā.",
  "tika-abh08t:582_0": "630. Nirupādānamānasoti upādānavirahitacitto.",
  "tika-abh08t:583_0": "633. Tassa sampattīti tassa kiccassa sampatti.",
  "tika-abh08t:584_0": "634. Upabrūhanarasāti vaḍḍhanakiccā.",
  "tika-abh08t:585_0": "637. Āsayānusaye ñāṇanti ettha āsayo nāma",
  "tika-abh08t:586_0": "Sassatucchedadiṭṭhī ca, khantī saccānulomikaṃ;",
  "tika-abh08t:587_0": "Yathābhūtañca yaṃ ñāṇaṃ, etaṃ āsayasadditaṃ.",
  "tika-abh08t:588_0": "Atthīti kho, kaccāna,",
  "tika-abh08t:588_1": "ayameko anto, anto kho, kaccāna,",
  "tika-abh08t:588_2": "atthi iti ayaṃ eko anto koṭṭhāso,",
  "tika-abh08t:588_3": "ayaṃ sassatadiṭṭhi.",
  "tika-abh08t:588_4": "Natthīti kho, kaccāna,",
  "tika-abh08t:588_5": "ayaṃ dutiyo anto,",
  "tika-abh08t:588_6": "ayaṃ ucchedadiṭṭhi.",
  "tika-abh08t:588_7": "Khantī saccānulomikanti catunnaṃ saccānaṃ anulomikañāṇaṃ,",
  "tika-abh08t:588_8": "saṅkhārupekkhāñāṇanti attho.",
  "tika-abh08t:588_9": "Yathābhūtañca yaṃ ñāṇanti sappaccayanāmarūpadassanaṃ ñāṇaṃ.",
  "tika-abh08t:588_10": "Etaṃ āsayasadditanti etaṃ āsayaṃ iti kathitaṃ.",
  "tika-abh08t:588_11": "Evaṃ vuttappakārena āsaye ñāṇaṃ nāma.",
  "tika-abh08t:588_12": "Anusayo nāma diṭṭhānusayādayo anusayā satta.",
  "tika-abh08t:588_13": "Indriyānaṃ paropareti pare adhikabhāvena opare ca tikkhānubhāvena ayaṃ satto tikkhasaddhindriyo mudusaddhindriyo hīnasaddhindriyoti attho.",
  "tika-abh08t:588_14": "Samādhindriyādīsupi eseva nayo.",
  "tika-abh08t:588_15": "Iti sattānaṃ indriyānaṃ paraopare ñāṇaṃ.",
  "tika-abh08t:589_0": "638. Sabbaññutā ñāṇanti tihetukakāmāvacarakriyācatukkaṃ gahetabbaṃ.",
  "tika-abh08t:590_0": "641. Akkhikūṭehi matthaluṅgena paricchinno antato.",
  "tika-abh08t:591_0": "645. Bhāvasambhavasaṇṭhānāti itthipumasambhavabhūtavaṇṇāyatanaṃ.",
  "tika-abh08t:592_0": "647. Ete dasa catusamuṭṭhānā sambhārā catūhi paccayehi cattālīsa bhavanti.",
  "tika-abh08t:593_0": "652. Niviṭṭheti patiṭṭhite.",
  "tika-abh08t:594_0": "658. Ubbiadhikānaṃ pathavīadhikānaṃ.",
  "tika-abh08t:595_0": "660- 2.",
  "tika-abh08t:595_1": "Visese satīti nissayabhūtānaṃ catunnaṃ visese sati,",
  "tika-abh08t:595_2": "sabbaso sabbesaṃ visesaparikappanaṃ pahāya eva kammavisesena pasādānaṃ visesatā ñeyyā.",
  "tika-abh08t:596_0": "663. Saddīyatīti uccārīyate. Rasantīti assādenti.",
  "tika-abh08t:597_0": "668.",
  "tika-abh08t:597_1": "Paratoti paṭhamakappato aparabhāge paṭisandhiyaṃ bhāvadvayaṃ samuṭṭhātīti viññeyyaṃ.",
  "tika-abh08t:597_2": "“Pavattepi samuṭṭhāyā”tiādikaṃ soṇakumārādayo sandhāya vuttaṃ.",
  "tika-abh08t:598_0": "672. Na taṃ byañjanakāraṇanti taṃ indriyadvayaṃ byañjanassa kāraṇaṃ na siyā. Tassāti byañjanassa.",
  "tika-abh08t:599_0": "674. Ubbāhananti nīharaṇaṃ.",
  "tika-abh08t:600_0": "676- 7.",
  "tika-abh08t:600_1": "Annapānādikaṃ vatthu yaṃ kammajaṃ aggiṃ harati,",
  "tika-abh08t:600_2": "kevalaṃ ekaṃ hutvā taṃ annapānādikaṃ vatthu jīvitaṃ pana pāletuṃ na ca sakkoti.",
  "tika-abh08t:600_3": "Ekato jīvitaṃ pāletuñca sakkonti.",
  "tika-abh08t:601_0": "Kāyena rūpakāyena attano bhāvaṃ viññāpentānaṃ bhāvo kāyaggahaṇānusārena kāyaggahaṇassa anucintanena gahitāya",
  "tika-abh08t:601_1": "vāyodhātuvikārasaṅkhātāya etāya dhammajātiyā paṇḍitehi viññāyate.",
  "tika-abh08t:601_2": "Itipi tasmā kāyaviññatti.",
  "tika-abh08t:602_0": "681. Ekāvajjanavīthiyaṃ heṭṭhā chahi cittehi vāyodhātusamuṭṭhitaṃ upatthambhaṃ labhitvā.",
  "tika-abh08t:603_0": "684. Saha saddena vāti saddena saheva.",
  "tika-abh08t:604_0": "690- 1.",
  "tika-abh08t:604_1": "Etāsaṃ pana lahutādīnaṃ tissannaṃ pavattiyaṃ nidassanaṃ kamato ārogyaṃ lahutā,",
  "tika-abh08t:604_2": "madditaṃ dhammaṃ mudutā,",
  "tika-abh08t:604_3": "dhantahemaṃ kammaññatā hoti.",
  "tika-abh08t:604_4": "Lahutādittayaṃ pana kammaṃ kātuṃ na sakkoti,",
  "tika-abh08t:604_5": "āhārādittayaṃyeva lahutādittayaṃ karoti yasmā,",
  "tika-abh08t:604_6": "tato taṃ tijaṃ nāma.",
  "tika-abh08t:605_0": "693.",
  "tika-abh08t:605_1": "Vuttamākāranānattāti ettha ākāranānattā nāma ācayākāraanubandhatākāravasena vuttaṃ.",
  "tika-abh08t:605_2": "Veneyyānaṃ vasena vāti eke veneyyā ācayavasena jātirūpaṃ jānanti,",
  "tika-abh08t:605_3": "eke anubandhatāvasena jānanti.",
  "tika-abh08t:605_4": "Iti veneyyānaṃ jānanavasena jātirūpaṃ dvidhā vuttaṃ.",
  "tika-abh08t:606_0": "694. Sabhāvānapagame attano sabhāvassa anapagame sati.",
  "tika-abh08t:607_0": "Te middharūpavādācariyā paṭikkhipitabbā. Kathaṃ?",
  "tika-abh08t:607_1": "Addhā munisi sambuddho,",
  "tika-abh08t:607_2": "natthi nīvaraṇā tavāti yo tvaṃ addhā ekantena muni asi sambuddho asi nīvaraṇā dhammā tava tuyhaṃ natthi,",
  "tika-abh08t:607_3": "iti vacane sace middhaṃ nīvaraṇaṃ rūpe paviṭṭhaṃ siyā.",
  "tika-abh08t:607_4": "Bhagavatā rūpakāyassa vijjamānattā “natthi nīvaraṇā tavā”ti vacanaṃ vattabbaṃ siyā.",
  "tika-abh08t:607_5": "Thinamiddhanīvaraṇaṃ avijjānīvaraṇena saha nīvaraṇañceva hoti,",
  "tika-abh08t:607_6": "nīvaraṇasampayuttañca hoti.",
  "tika-abh08t:607_7": "Iti sampayuttavacanato sampayuttassa rūpassa abhāvato tampi na vattabbaṃ siyā.",
  "tika-abh08t:607_8": "Na purejātapaccayāti aññamaññapaccayāti attho.",
  "tika-abh08t:607_9": "Sace thinamiddhaṃ rūpaṃ siyā,",
  "tika-abh08t:607_10": "kathaṃ arūpepi aññamaññaṃ siyā,",
  "tika-abh08t:607_11": "na siyāti attho.",
  "tika-abh08t:607_12": "Arūpepi kāmacchandanīvaraṇaṃ paṭicca thinamiddhanīvaraṇaṃ uppajjati.",
  "tika-abh08t:607_13": "Iti vacanena ca na middharūpaṃ siyā,",
  "tika-abh08t:607_14": "arūpe kathaṃ siyāti attho.",
  "tika-abh08t:607_15": "Arūpameva middhaṃ iti paṭikkhipitabbā.",
  "tika-abh08t:607_16": "Arūpepi etassa middhassa uppattiyā sādhakavacanato niṭṭhaṃ ettha ca avagantabbaṃ “arūpa”nti viññunā.",
  "tika-abh08t:608_0": "705- 6.",
  "tika-abh08t:608_1": "Kammena vīsati rūpāti aṭṭhindriyavatthuaṭṭhāvinibbhogasantatūpacayākāsā kammajā.",
  "tika-abh08t:608_2": "Cetasā viññattidvayasaddalahutādittayaavinibbhogasantatūpacayākāsā cittajā.",
  "tika-abh08t:608_3": "Utunā saddalahutādittayaavinibbhogasantatūpacayākāsā utujā.",
  "tika-abh08t:608_4": "Āhārato lahutādittayaavinibbhogasantatūpacayākāsā āhārajā.",
  "tika-abh08t:609_0": "707- 17.",
  "tika-abh08t:609_1": "Jāyeyyuṃ yadi tānipīti tāni jaratāaniccatārūpā yadi jāyeyyuṃ,",
  "tika-abh08t:609_2": "evaṃ sante tu tesaṃ jaratāaniccatā bhedā siyuṃ.",
  "tika-abh08t:609_3": "Hi saccaṃ vacanaṃ pāko na paccati,",
  "tika-abh08t:609_4": "bhedo vā na ca bhijjati yasmā,",
  "tika-abh08t:609_5": "tasmā tesaṃ pākabhedā siyunti,",
  "tika-abh08t:609_6": "taṃ vacanaṃ natthi.",
  "tika-abh08t:609_7": "Etaṃ jaratāaniccatādvayaṃ jātassa nipphannarūpassa pākabhedattā na jāyati.",
  "tika-abh08t:609_8": "Siyā kassaci buddhetthāti ettha jaratāaniccatāvinicchayādhikāre kassaci janassa buddhi ñāṇaṃ yadi siyā,",
  "tika-abh08t:609_9": "“rūpassūpacayo”ti vacanena “jāti jāyatī”ti vacanaṃ dīpitaṃ yathā,",
  "tika-abh08t:609_10": "evaṃ tathā pākopi paccatu,",
  "tika-abh08t:609_11": "bhedopi paribhijjatu,",
  "tika-abh08t:609_12": "evaṃ buddhi siyā.",
  "tika-abh08t:609_13": "Jāti na ceva jāyate.",
  "tika-abh08t:609_14": "Iti iminā pakārena vibhāvinā ñeyyā.",
  "tika-abh08t:609_15": "Jāti jāyamānassa nipphannarūpassa nibbatti nāma pakāsitā.",
  "tika-abh08t:609_16": "Tattha yassa siyā tattha vacane yassa janassa buddhi siyā.",
  "tika-abh08t:609_17": "Yesaṃ nipphannarūpadhammānaṃ jāti atthi,",
  "tika-abh08t:609_18": "sā jāti abhinibbattisammutiṃ tappaccayattavohāraṃ tesaṃ nipphannarūpadhammānaṃ paccayaṭṭhena laddhavohāraṃ kammajādikaṃ vohāraṃ labhateva yathā,",
  "tika-abh08t:609_19": "tathā tesaṃ nipphannarūpadhammānaṃ te pākabhedā abhinibbattisammutiṃ nāma tappaccayattavohāraṃ labhanti,",
  "tika-abh08t:609_20": "iti buddhi siyā.",
  "tika-abh08t:609_21": "Tassa janassa evaṃ vattabbaṃ –",
  "tika-abh08t:609_22": "idaṃ santatūpacayadvayaṃ kammādisambhavaṃ hoti yathā,",
  "tika-abh08t:609_23": "evaṃ pākabhedā taṃ kammādisambhavavohāraṃ kadācipi na labhanti.",
  "tika-abh08t:609_24": "Hi saccaṃ vacanaṃ kasmā kāraṇā janakānaṃ kammādipaccayānaṃ ānubhāvasaṅkhāte khaṇuppāde tesaṃ pākabhedānaṃ abhāvato na labhanti.",
  "tika-abh08t:609_25": "Vuttappakārena khaṇuppāde jātiparamparābhāvato sā jāti labbhate,",
  "tika-abh08t:609_26": "tasmā kāraṇā jāti eva abhinibbattisammutiṃ paccayattavohāraṃ labhati,",
  "tika-abh08t:609_27": "itaraṃ jaratāaniccatādvayaṃ pana na labhati.",
  "tika-abh08t:609_28": "Taṃ jaratāaniccatādvayaṃ jiyyati iti bhijjati iti vā na vattabbaṃ hoti. Kasmā?",
  "tika-abh08t:609_29": "Kammādipaccayānaṃ ānubhāvakkhaṇe tassa jaratāaniccatādvayassa paccayānaṃ abhāvato.",
  "tika-abh08t:610_0": "718- 23.",
  "tika-abh08t:610_1": "Aniccaṃ saṅkhatañcetaṃ jarāmaraṇaṃ aniccasaṅkhātaṃ itipi vacanassa bhagavatā vuttattā jaratāaniccatādvayaṃ jāyati,",
  "tika-abh08t:610_2": "evaṃ iti tvaṃ ce maññasi,",
  "tika-abh08t:610_3": "evaṃ “jāyati evā”ti vacanaṃ bhagavatā na vattabbaṃ.",
  "tika-abh08t:610_4": "Hi kasmā kāraṇā?",
  "tika-abh08t:610_5": "“Aniccaṃ saṅkhatañcetaṃ,",
  "tika-abh08t:610_6": "jarāmaraṇamiccapī”tivuttabhāvādinā ākāradesanāpariyāyena lesena bhagavatā aniccānaṃ nipphannarūpadhammānaṃ",
  "tika-abh08t:610_7": "jarāmaraṇasaṅkhātaṃ sabhāvato jarāmaraṇaṃ aniccaṃ saṅkhatañcāpi cittajānaṃ vikārattā viññattiyo “cittajā”ti",
  "tika-abh08t:610_8": "vuttā viya,",
  "tika-abh08t:610_9": "tathā evaṃ bhagavatā vuttaṃ.",
  "tika-abh08t:610_10": "Yadi evaṃ atthe sati etaṃ ruppanalakkhaṇattayaṃ ajātattā ca sabbathā sabbākārena khaṃpupphaṃva natthi,",
  "tika-abh08t:610_11": "asaṅkhataṃ nibbānaṃ viya niccaṃvāti ca codako vadeyya,",
  "tika-abh08t:610_12": "natthi niccanti idaṃ ubhayavacanaṃ no bhagavatā vattabbaṃ. Kasmā?",
  "tika-abh08t:610_13": "Nissayadhammānaṃ āyattabhāvena pavattito pathaviyādīnaṃ nissayānaṃ bhāve sati tassa lakkhaṇattayassa bhāvato,",
  "tika-abh08t:610_14": "tasmā khaṃpupphaṃva taṃ lakkhaṇattayaṃ na natthi,",
  "tika-abh08t:610_15": "atthīti attho.",
  "tika-abh08t:610_16": "Pathavīādīnaṃ abhāve taṃ lakkhaṇattayaṃ na ca labbhati yasmā,",
  "tika-abh08t:610_17": "tasmā nibbānaṃ viya,",
  "tika-abh08t:610_18": "tathā niccaṃ na.",
  "tika-abh08t:611_0": "724- 5.",
  "tika-abh08t:611_1": "Paricchedādayo anipphannā.",
  "tika-abh08t:611_2": "Tesameva ca rūpānaṃ tesameva nipphannarūpadhammānaṃ vikārattā nipphannā ceva saṅkhatā sesavasena vuttānaṃ pabhedakatoti dassanato.",
  "tika-abh08t:611_3": "Sesaṃ uttānatthameva.",
  "tika-abh08t:612_0": "767.",
  "tika-abh08t:613_0": "Gantuṃ panicche piṭakebhidhamme,",
  "tika-abh08t:614_0": "Yo dhammasenāpatinā samattaṃ;",
  "tika-abh08t:615_0": "Hitatthinā tena ca bhikkhunāyaṃ,",
  "tika-abh08t:616_0": "Sakkacca sammā pana sikkhitabbo.",
  "tika-abh08t:617_0": "Yo bhikkhu abhidhamme piṭake dhammasenāpatinā samattaṃ sabhāvaṃ gantuṃ pāpuṇituṃ iccheyya,",
  "tika-abh08t:617_1": "tena ca bhikkhunā hitatthinā sakkaccaṃ ādarena sammā tīraṇacintanasajjhāyanehi ayaṃ abhidhammāvatāro sikkhitabbo.",
  "tika-abh08t:618_0": "Iti abhidhammāvatāraṭīkāya",
  "tika-abh08t:619_0": "Rūpavibhāgavaṇṇanā niṭṭhitā.",
  "tika-abh08t:620_0": "Dasamo paricchedo.",
  "tika-abh08t:621_0": "11. Ekādasamo paricchedo",
  "tika-abh08t:622_0": "Nibbānaniddesavaṇṇanā",
  "tika-abh08t:623_0": "769.",
  "tika-abh08t:623_1": "Bhavābhavaṃ vinanatoti khuddakaṃ,",
  "tika-abh08t:623_2": "mahantaṃ bhavaṃ sibbanato.",
  "tika-abh08t:623_3": "Sabbūpadhipaṭinissaggoti sabbehi saṅkhārūpadhikilesūpadhikhandhūpadhīhi paṭinissajjanaṃ.",
  "tika-abh08t:623_4": "Accutirasaṃ acutisampattikaṃ.",
  "tika-abh08t:623_5": "Nibbānaṃ puṭṭhenāti sugatena nibbānaṃ puṭṭhena sāriputtattherena.",
  "tika-abh08t:623_6": "Ubhinnaṃ suttānanti dhammasenāpativuttānaṃ dvinnaṃ suttānanti attho.",
  "tika-abh08t:623_7": "Khayassa upanissayattāti khayassa balavakāraṇattā.",
  "tika-abh08t:623_8": "Puthūnaṃ dhammānaṃ appamattakkhaṇe rāgādikkhayamattaṃ nibbānaṃ bhaveyya.",
  "tika-abh08t:623_9": "Sabbe bālaputhujjanā samadhigatanibbānā sacchikatanirodhā bhaveyyuṃ.",
  "tika-abh08t:623_10": "Kiñca bhiyyo kiṃ uttari kāraṇañca atthīti attho.",
  "tika-abh08t:623_11": "Rāgādīnaṃ saṅkhatattā tesaṃ saṅkhatānaṃ nibbānaṃ saṅkhatalakkhaṇaṃ bhaveyya.",
  "tika-abh08t:623_12": "Kiṃ panetthāti etesu khaṇesu kiṃ pana khaṇe tvaṃ vadesi.",
  "tika-abh08t:623_13": "Khīṇesvevāti bhavādīsu khīṇesu eva.",
  "tika-abh08t:623_14": "Niruttaroti nipphannahāro.",
  "tika-abh08t:624_0": "771. Assaddhoti bāhirasaddhāya virahito. Vantāsoti vantā vamitā āsā taṇhā yenāti vantāso.",
  "tika-abh08t:625_0": "Nissaraṇiyāti nissaraṇe niyuttā.",
  "tika-abh08t:625_1": "Yadidaṃ nekkhammaṃ yaṃ idaṃ kāmānaṃ etaṃ nissaraṇaṃ nirodho,",
  "tika-abh08t:625_2": "tassa kiñcibhūtassa saṅkhatassa paṭiccasamuppannadhammajātassa nirodho nissaraṇanti,",
  "tika-abh08t:625_3": "evaṃ iminā pakārena vuttassa tassa nissaraṇanāmakassa abhāvappattidosato nissaraṇanāmakānaṃ paṭhamajjhānaākāsānañcāyatanānampi abhāvo bhaveyya.",
  "tika-abh08t:625_4": "Atthi nissaraṇanti atthi nibbānaṃ.",
  "tika-abh08t:625_5": "Uppādādīnanti uppādaṭṭhitibhaṅgānaṃ.",
  "tika-abh08t:625_6": "Papañcābhāvatoti taṇhāmānadiṭṭhīnaṃ abhāvato.",
  "tika-abh08t:626_0": "772. Apalokitanti adassanadhammaṃ.",
  "tika-abh08t:627_0": "774. Abyāpajjhanti nidukkhaṃ. Akkharanti akharaṃ.",
  "tika-abh08t:628_0": "777.",
  "tika-abh08t:628_1": "Saddhābuddhikaraṃ tathāgatamate jinavacane sammohaviddhaṃsanaṃ paññāsambhavaṃ paññākāraṇaṃ sampasādanakaraṃ.",
  "tika-abh08t:628_2": "Atthabyañjanasālinanti atthabyañjanasāravantaṃ sumadhuraṃ sāraññu jinasāsanasāraññū vimhāpanaṃ accherakaraṃ",
  "tika-abh08t:628_3": "imaṃ evaṃ vuttappakāraṃ abhidhammāvatāraṃ yo jānāti,",
  "tika-abh08t:628_4": "so jano gambhīre nipuṇe nipuṇañāṇagocare abhidhammapiṭake padaṃ niṭṭhaṃ uttamasanniṭṭhānaṃ yāti pāpuṇāti.",
  "tika-abh08t:629_0": "Iti abhidhammāvatāraṭīkāya",
  "tika-abh08t:630_0": "Nibbānaniddesavaṇṇanā niṭṭhitā.",
  "tika-abh08t:631_0": "Ekādasamo paricchedo.",
  "tika-abh08t:632_0": "12. Dvādasamo paricchedo",
  "tika-abh08t:633_0": "Paññattiniddesavaṇṇanā",
  "tika-abh08t:634_0": "Saṅkhāyatīti saṅkhā, kathīyatīti attho. Kinti kiṃ iti kathīyati. “Aha”nti “mama”nti kathīyati.",
  "tika-abh08t:635_0": "Tajjāpaññattīti tassa cakkhusotādikassa anurūpavasena jātā paññattīti attho.",
  "tika-abh08t:636_0": "Ekassavāti ekassa nāmadhammassa “accho”ti nāmaṃ gahetvā bahūnaṃ nāmadhammānaṃ “accho”ti nāmaṃ gahetvā.",
  "tika-abh08t:636_1": "Samūhamevāti nāmadhammānaṃ samūhaṃ eva.",
  "tika-abh08t:637_0": "Gahito pubbe saṅketo etenāti gahitapubbasaṅketaṃ. Kiṃ taṃ?",
  "tika-abh08t:637_1": "Manodvārāvajjanajavanaviññāṇaṃ.",
  "tika-abh08t:637_2": "Tena gahitāya paññattiyā viññāyati “sattā”ti “kammajā”ti kathīyati.",
  "tika-abh08t:638_0": "Itthī ca puriso ca itthipurisā, te ādayo yesaṃ te itthipurisādayo, tesaṃ.",
  "tika-abh08t:639_0": "778. Tatiyā koṭīti tatiyo koṭṭhāso.",
  "tika-abh08t:640_0": "Iti abhidhammāvatāraṭīkāya",
  "tika-abh08t:641_0": "Paññattiniddesavaṇṇanā niṭṭhitā.",
  "tika-abh08t:642_0": "Dvādasamo paricchedo.",
  "tika-abh08t:643_0": "13. Terasamo paricchedo",
  "tika-abh08t:644_0": "Kārakapaṭivedhavaṇṇanā",
  "tika-abh08t:645_0": "Vedakassāti sukhadukkhavedakassa.",
  "tika-abh08t:645_1": "Tadāyattavuttīnanti tesaṃ āyattā paṭibaddhā yesaṃ vipākānaṃ te tadāyattavuttino, tesaṃ.",
  "tika-abh08t:645_2": "Atra imasmiṃ ṭhāne ācariyena parihāro vuccate.",
  "tika-abh08t:645_3": "Kutoyaṃ tava tatthānurodhoti tattha tasmiṃ aññassa attakārakassa abhāvepi sattusaṅkhātassa attano bhāvepi",
  "tika-abh08t:645_4": "ayaṃ tava anurodho anunayo kuto kena kāraṇena idha imasmiṃ asati kattari kusalādīnaṃ atthibhāve kammavirodho",
  "tika-abh08t:645_5": "kuto kena kāraṇena.",
  "tika-abh08t:645_6": "Athāpīti aparo nayopi.",
  "tika-abh08t:645_7": "Kiñcetthāti ettha etissaṃ codanāyaṃ kiñci vattabbaṃ atthi,",
  "tika-abh08t:645_8": "avasiṭṭhaṃ tāva brūhi,",
  "tika-abh08t:645_9": "aparisamattā te codanā.",
  "tika-abh08t:645_10": "Tassāti attano.",
  "tika-abh08t:645_11": "Kārakavedakattābhāvoti kārakavedakattassa abhāvo siyā.",
  "tika-abh08t:646_0": "Atha na bhavatīti attano anāse cetanāpi anāso yadi na bhavati.",
  "tika-abh08t:646_1": "Paṭiññā hīnāti “cetanāya anañño attā”ti paṭiññā hīnā.",
  "tika-abh08t:646_2": "Vuttappakāratoti “attano anāse cetanāya nāso na bhavati”iti vuttappakārato.",
  "tika-abh08t:646_3": "Viparītanti “attano anāse cetanāya anāso”iti viparītaggahaṇaṃ siyā.",
  "tika-abh08t:646_4": "Attā nassatu,",
  "tika-abh08t:646_5": "cetanā tiṭṭhatu,",
  "tika-abh08t:646_6": "atha pana evaṃ na bhavatīti attā nassatu,",
  "tika-abh08t:646_7": "cetanā tiṭṭhatu,",
  "tika-abh08t:646_8": "evaṃ gahaṇaṃ pana na bhavati.",
  "tika-abh08t:646_9": "Anaññattapakkhaṃ pariccaja pariccajāhi “cetanāya anañño attā”ti.",
  "tika-abh08t:646_10": "Paṭiññā hīnā yassa so paṭiññāhīno.",
  "tika-abh08t:647_0": "Ubhinnaṃ cetanattānaṃ ekadesatā ekadesabhāvo natthi.",
  "tika-abh08t:647_1": "Evañca satīti evaṃ ubhinnaṃ ekadesassa abhāve sati ko doso iti tvaṃ ce vadeyyāsi.",
  "tika-abh08t:647_2": "Yaṃ pana tayā vuttaṃ yathā rūparasagandhādīnaṃ ekadese vattamānānampi lakkhaṇato aññattanti yaṃ vacanaṃ pana tayā vuttaṃ,",
  "tika-abh08t:647_3": "taṃ vacanaṃ ayuttaṃ,",
  "tika-abh08t:647_4": "nānurūpanti attho.",
  "tika-abh08t:647_5": "Tava paṭiññā hīnāti “ekadese vattamānānaṃ cetanattānaṃ lakkhaṇato aññatta”nti paṭiññā hīnā.",
  "tika-abh08t:648_0": "Evañca satīti etaṃ cetanāya aññabhāve sati ko doso iti ce bhavaṃ vadeyya.",
  "tika-abh08t:648_1": "“Acetano attā”ti vacanaṃ,",
  "tika-abh08t:648_2": "pubbe vuttadosatoti “pākāratarupāsāṇatiṇasadiso siyā”ti pubbe vuttadosato.",
  "tika-abh08t:649_0": "780. Atthi sattopapātikoti opapātikā sattā atthi.",
  "tika-abh08t:650_0": "781. Bhārādānanti bhāraggahaṇaṃ. Bhāranikkhepananti bhāroropanaṃ.",
  "tika-abh08t:651_0": "783. Ekassa puggalassa aṭṭhisañcayo aṭṭhisamūho ekena kappena pabbatasamo rāsi siyā.",
  "tika-abh08t:652_0": "785. Bho māra,",
  "tika-abh08t:652_1": "tvaṃ satto iti paccesi,",
  "tika-abh08t:652_2": "kaṃ saddahasi,",
  "tika-abh08t:652_3": "“satto”ti gahaṇaṃ te tava diṭṭhigataṃ,",
  "tika-abh08t:652_4": "suddhasaṅkhārapuñjo ayaṃ,",
  "tika-abh08t:652_5": "idha loke satto na upalabbhati.",
  "tika-abh08t:653_0": "787.",
  "tika-abh08t:653_1": "Yo bhikkhu imaṃ ganthaṃ accantaṃ satatampi cinteti,",
  "tika-abh08t:653_2": "tassa bhikkhuno paramā paññā vepulaṃ vipulabhāvaṃ gacchati.",
  "tika-abh08t:654_0": "788.",
  "tika-abh08t:654_1": "Yo bhikkhu imaṃ abhidhammāvatāraṃ atimatikaraṃ uttamaṃ abhiññāṇakaraṃ vimativināsakaraṃ kaṅkhacchedakaraṃ piyakkaraṃ pemakaraṃ sadā paṭhati, suṇāti,",
  "tika-abh08t:654_2": "tassa bhikkhuno mati idha sāsane ṭhite vikasati paṭiphullati.",
  "tika-abh08t:655_0": "Iti abhidhammāvatāraṭīkāya",
  "tika-abh08t:656_0": "Kārakapaṭivedhavaṇṇanā niṭṭhitā.",
  "tika-abh08t:657_0": "Terasamo paricchedo.",
  "tika-abh08t:658_0": "14. Cuddasamo paricchedo",
  "tika-abh08t:659_0": "Rūpāvacarasamādhibhāvanāniddesavaṇṇanā",
  "tika-abh08t:660_0": "789- 93.",
  "tika-abh08t:660_1": "Hitānayanti hitāvahaṃ.",
  "tika-abh08t:660_2": "Mānasañca sugatanti suṭṭhu pavattamānasañca.",
  "tika-abh08t:660_3": "Madhurā atthavaṇṇanā etassāti madhuratthavaṇṇanaṃ.",
  "tika-abh08t:660_4": "Uttaraṃ tu manussānaṃ,",
  "tika-abh08t:660_5": "dhammato ñāṇadassananti manussānaṃ lokiyadhammato uttaribhūtañāṇadassanalokuttaraṃ.",
  "tika-abh08t:660_6": "Saṅkassarasamācāreti saṅkāya kaṅkhāya saritabbasamācāre.",
  "tika-abh08t:660_7": "Acchiddaṃ akkhaṇḍaṃ akammāsaṃ.",
  "tika-abh08t:660_8": "Atthakāmenāti attano hitakāmena.",
  "tika-abh08t:661_0": "797. Duvidhalakkhaṇaṃ cārittavārittalakkhaṇaṃ.",
  "tika-abh08t:662_0": "805. Tesaṃ caritānaṃ vomissakanayā.",
  "tika-abh08t:663_0": "807. Savaṇṇakasiṇāti nīlapītaodātalohitavaṇṇakasiṇā.",
  "tika-abh08t:664_0": "808. Taṃ ekakaṃ ānāpānaṃ assāsapassāso.",
  "tika-abh08t:665_0": "809- 10.",
  "tika-abh08t:665_1": "Maraṇūpasamāyuttā satīti maraṇānussati upasamānussati.",
  "tika-abh08t:665_2": "Āhāranissitasaññāti āhāre paṭikūlasaññā.",
  "tika-abh08t:665_3": "Dhātuvavatthānanti catudhātuvavatthānaṃ.",
  "tika-abh08t:666_0": "811- 2.",
  "tika-abh08t:666_1": "Anukūlā ime sabba-",
  "tika-abh08t:666_2": "caritānanti vaṇṇitāti yaṃ kammaṭṭhānaṃ saddhācaritassa anukūlaṃ,",
  "tika-abh08t:666_3": "tameva paññācaritassa anukūlanti adhippāyo.",
  "tika-abh08t:666_4": "Idaṃ sabbaṃ pana vacanaṃ ekantavipaccanīkabhāvato ekantapaṭipakkhabhāvato atisappāyato vuttaṃ,",
  "tika-abh08t:666_5": "iti vibhāvinā ñeyyaṃ.",
  "tika-abh08t:667_0": "835.",
  "tika-abh08t:667_1": "Vipassanābhavasampatti-",
  "tika-abh08t:667_2": "sukhānaṃ paccayā siyuṃ vipassanāsampattisukhānaṃ bhavasampattisukhānaṃ paccayā siyuṃ.",
  "tika-abh08t:668_0": "838. Sammaṭṭhānaṃ manobhunoti manobhuhadayo tassa hadayassa sammaṭṭhānaṃ.",
  "tika-abh08t:669_0": "844. Pattukāmena dhīmatā kasiṇaṃ kattabbaṃ.",
  "tika-abh08t:670_0": "845.",
  "tika-abh08t:670_1": "Saṃhārimanti ito cito ca haritabbakasiṇaṃ.",
  "tika-abh08t:670_2": "Tatraṭṭhakanti tasmiṃ ṭhāne ṭhitaṃ ito cito ca anāharitabbaṃ kasiṇaṃ.",
  "tika-abh08t:671_0": "849.",
  "tika-abh08t:671_1": "Vivaṭṭaṃ pana micchatāti nibbānaṃ icchantena vidatthicaturaṅgulaṃ vaṭṭaṃ kātuṃ taṃ kasiṇaṃ vaṭṭati.",
  "tika-abh08t:672_0": "851- 2.",
  "tika-abh08t:672_1": "Hatthapāsappamāṇasmiṃ,",
  "tika-abh08t:672_2": "tamhā kasiṇamaṇḍalāti tato kasiṇamaṇḍalato hatthapāsappamāṇasmiṃ padese vidatthicaturaṅgule ucce.",
  "tika-abh08t:672_3": "Parimukhaṃ satinti kammaṭṭhānābhimukhaṃ satiṃ.",
  "tika-abh08t:673_0": "853- 4.",
  "tika-abh08t:673_1": "Nekkhammanti jhānaṃ.",
  "tika-abh08t:673_2": "Khemato daṭṭhuṃ disvā ahaṃ imāya paṭipattiyā addhā ekantena pavivekasukhassa nibbānasukhassa bhāgī assaṃ bhaveyyaṃ.",
  "tika-abh08t:674_0": "856.",
  "tika-abh08t:674_1": "So kasiṇassa vaṇṇo tena yoginā na pekkhitabbo,",
  "tika-abh08t:674_2": "kasiṇassa lakkhaṇaṃ na pekkhitabbaṃ ussadassa vasena vaṇṇaṃ amuñcitvā.",
  "tika-abh08t:675_0": "860.",
  "tika-abh08t:675_1": "Evaṃ iminā vuttappakārena ekaggacetaso ekaggacittassa yogino nimīletvā āvajjantassa yathā yena pakārena kammaṭṭhānaṃ hoti ummīlite kālepi,",
  "tika-abh08t:675_2": "tathā tena pakārena taṃ kammaṭṭhānaṃ āpāthaṃ yāti ce yadi āgacchati,",
  "tika-abh08t:675_3": "uggahameva uggahanimittaṃ.",
  "tika-abh08t:676_0": "864. Pādānaṃ dhovane papañcaparihāratthaṃ. Ekatalikāti ekatalamattā.",
  "tika-abh08t:677_0": "865. Taṃ saṃhārimaṃ kasiṇamādāya.",
  "tika-abh08t:678_0": "866.",
  "tika-abh08t:678_1": "Samannāharitabbanti kammaṭṭhānaṃ sumanena āharitabbaṃ,",
  "tika-abh08t:678_2": "manasikātabbanti attho.",
  "tika-abh08t:678_3": "Takkāhaṭanti vitakkena āhaṭaṃ phusitaṃ kare kareyya.",
  "tika-abh08t:679_0": "868. Tanti taṃ nimittaṃ.",
  "tika-abh08t:680_0": "871- 4.",
  "tika-abh08t:680_1": "Imassāti paṭibhāganimittassa.",
  "tika-abh08t:680_2": "Purimassāti uggahanimittassa.",
  "tika-abh08t:680_3": "Ko pana ayaṃ viseso?",
  "tika-abh08t:680_4": "Thavikā nīharitaṃ ādāsamaṇḍalaṃ majjitaṃ viya.",
  "tika-abh08t:680_5": "Toyade kāḷameghe setabalākā viya.",
  "tika-abh08t:680_6": "Tadā taṃ uggahanimittaṃ padāletvāva niggataṃ paṭibhāganimittaṃ.",
  "tika-abh08t:680_7": "Tato uggahanimittato.",
  "tika-abh08t:680_8": "Tanti taṃ paṭibhāganimittaṃ.",
  "tika-abh08t:680_9": "Saṇṭhānavantañca vaṇṇavantañca na ca upaṭṭhākāramattaṃ.",
  "tika-abh08t:680_10": "Paññajanti paññāya jātaṃ.",
  "tika-abh08t:681_0": "877- 8.",
  "tika-abh08t:681_1": "Upacārakkhaṇe tassāti tassa samādhino upacārakkhaṇe.",
  "tika-abh08t:681_2": "Nīvaraṇappahānena samādhino paṭilābhakkhaṇe pana aṅgānaṃ vitakkādīnaṃ pātubhāvena iti dvīhi ākārehi.",
  "tika-abh08t:682_0": "879. Dvinnaṃ samādhīnanti upacārappanāsamādhīnaṃ.",
  "tika-abh08t:683_0": "882. Cakkavattiyagabbhova ratanaṃ viya assa anena sudullabhaṃ.",
  "tika-abh08t:684_0": "884. Ayanti paṭisandhisanthāro.",
  "tika-abh08t:685_0": "891- 2.",
  "tika-abh08t:685_1": "Samataṃ vīriyassevāti vīriyasamabhāvaṃ.",
  "tika-abh08t:685_2": "Layaṃ līnabhāvaṃ īsakampi yantaṃ gacchantaṃ mānasaṃ āvajjanacittaṃ.",
  "tika-abh08t:686_0": "895- 9.",
  "tika-abh08t:686_1": "Bhavaṅgaṃ pana pacchijja ucchinditvā tadeva pathavīkasiṇaṃ ārammaṇaṃ katvā yogino manodvāramhi jāyati.",
  "tika-abh08t:686_2": "Tatoti āvajjanato tatrevārammaṇe tasmiṃ pathavīkasiṇasaṅkhāte ārammaṇe tassa yogino javanāni cattāri vā pañca vā jāyante.",
  "tika-abh08t:686_3": "Avasāne ekaṃ javanamānasaṃ rūpāvacarikaṃ hoti,",
  "tika-abh08t:686_4": "tasmiṃ rūpāvacarike vitakkādayo aṅgā.",
  "tika-abh08t:686_5": "Aññehi aññesaṃ cittānaṃ aññehi vitakkādīhi balavatarā honti.",
  "tika-abh08t:686_6": "Tāni appanābhāvaṃ appattāni appanācetaso parikammopacārato parikammabhāvato parikammānīti vuccante,",
  "tika-abh08t:686_7": "upacārabhāvato upacārānīti ca vuccante.",
  "tika-abh08t:686_8": "Tāni javanāni appanāyānulomattā anulomāni eva ca vuccanti.",
  "tika-abh08t:686_9": "Ettha anulomakesu yaṃ sabbantimaṃ javanaṃ,",
  "tika-abh08t:686_10": "taṃ gotrabhūti pavuccati.",
  "tika-abh08t:687_0": "901. Gotrabhu diṭṭhanti gotrabhu nāma uddiṭṭhaṃ.",
  "tika-abh08t:688_0": "904- 5.",
  "tika-abh08t:688_1": "Purimehi javanehi yaṃ āsevanaṃ,",
  "tika-abh08t:688_2": "taṃ balavapaccayaṃ laddhā labhitvā chaṭṭhaṃ javanaṃ,",
  "tika-abh08t:688_3": "sattamaṃ vā javanaṃ appeti.",
  "tika-abh08t:688_4": "Iti vacanaṃ pavuccati,",
  "tika-abh08t:688_5": "ettha vāde godatto nāma ābhidhammiko ācariyo āha.",
  "tika-abh08t:688_6": "Chinnataṭe mukhaṃ yassa chinnataṭamukho.",
  "tika-abh08t:689_0": "908. Paccavekkhaṇā hetu yassa āvajjanassāti paccavekkhaṇahetukaṃ.",
  "tika-abh08t:690_0": "911-2. Kāmacchandassa nānāvisaye paluddhassa. Cetaso ekasmiṃ visaye samādhānena samādhi.",
  "tika-abh08t:691_0": "915. Sayañca atisantato sukhaṃ avūpasantasabhāvassa uddhaccakukkuccadvayassa paṭipakkhato vuttaṃ.",
  "tika-abh08t:692_0": "917. Pañcaṅgavippayuttanti pañcanīvaraṇavippayuttaṃ. Pañcaṅgasaṃyutanti vitakkādīhi yuttaṃ.",
  "tika-abh08t:693_0": "920- 1.",
  "tika-abh08t:693_1": "Vepullanti kammaṭṭhānassa vipulabhāvaṃ.",
  "tika-abh08t:693_2": "Tañca paṭibhāganimittaṃ upacāraṃ vicāretvā vaḍḍhetuṃ vaṭṭati.",
  "tika-abh08t:694_0": "928- 31.",
  "tika-abh08t:694_1": "Pamādayoginoti pamādavasena yogisampannassa kāmasahagatā saññāmanakkārā manasikārā ce caranti,",
  "tika-abh08t:694_2": "tassa yogino taṃ jhānaṃ hānabhāgiyaṃ hoti.",
  "tika-abh08t:694_3": "Sati santiṭṭhate tasmiṃ,",
  "tika-abh08t:694_4": "santā tadanudhammatā tasmiṃ paṭhamajjhāne tadanudhammatā tassa paṭhamajjhānassa anurūpā sati nikanti santā saṃvijjamānā santiṭṭhate santiṭṭhati,",
  "tika-abh08t:694_5": "taṃ jhānaṃ mandassa yogino ṭhitibhāgiyaṃ hoti,",
  "tika-abh08t:694_6": "ṭhitiṃ bhajati.",
  "tika-abh08t:694_7": "Visesabhāgiyaṃ hoti,",
  "tika-abh08t:694_8": "visesaṃ dutiyādibhāvanaṃ pāpuṇātīti attho.",
  "tika-abh08t:694_9": "Nibbidāsaṃyutā saññā,",
  "tika-abh08t:694_10": "manakkārāti nibbidāvipassanāsaṃyuttā saññāmanakkārā.",
  "tika-abh08t:694_11": "Nibbedhabhāgiyanti lokuttarabhāgiyaṃ,",
  "tika-abh08t:694_12": "lokuttaramaggabhāgiyanti attho.",
  "tika-abh08t:695_0": "933.",
  "tika-abh08t:695_1": "Ayaṃ samāpatti āsannākusalārayo āsannākusalārikā yasmā takkacārānaṃ thūlattā ca,",
  "tika-abh08t:695_2": "tasmā kāraṇā ayaṃ samāpatti aṅgadubbalā.",
  "tika-abh08t:696_0": "935. Nikantinti taṇhaṃ. Pariyādāyāti sosāpetvā.",
  "tika-abh08t:697_0": "936. Vidhināti pubbe vuttavidhinā. Satassāti satisampannassa.",
  "tika-abh08t:698_0": "938. Nimittaṃ tu tadeva cāti tameva paṭhamanimittaṃ “pathavī pathavī”iti evaṃ manasā karontassa.",
  "tika-abh08t:699_0": "943. Sampasādananti saddhā. Majjhattanti tatramajjhattatā.",
  "tika-abh08t:700_0": "944. Duvaṅgahīnanti vitakkavicārahīnaṃ.",
  "tika-abh08t:701_0": "948. Pīti nāma cetaso cittassa uppilāpanaṃ uppilāpitattaṃ yato yasmā kāraṇā.",
  "tika-abh08t:702_0": "961- 2.",
  "tika-abh08t:702_1": "Āsannapītidosāti pītiyeva dosā.",
  "tika-abh08t:702_2": "Ettha etasmiṃ tatiyajjhāne yadeva yaṃ eva sukhaṃ iti evaṃ sukhaṃ cetaso ābhogo manasikāro.",
  "tika-abh08t:702_3": "Evaṃ iminā pakārena sukhassa thūlattā ayaṃ samāpatti aṅgadubbalā hoti.",
  "tika-abh08t:703_0": "974- 5.",
  "tika-abh08t:703_1": "Sukhaṃ upekkhāya āsevanaṃ pana na hoti yasmā upekkhāya āsevanaṃ pana na hoti,",
  "tika-abh08t:703_2": "yasmā upekkhāsahagatāni javanāni javanti,",
  "tika-abh08t:703_3": "tasmā catutthajjhānaṃ upekkhāsahagataṃ samudīritaṃ.",
  "tika-abh08t:704_0": "976. Dutiyajjhānaṃ dvidhā dvīhi koṭṭhāsehi ṭhitaṃ.",
  "tika-abh08t:705_0": "979.",
  "tika-abh08t:705_1": "Ayaṃ abhidhammāvatāro sumadhuravarataravacano kaṃ nu janaṃ neva rañjayati,",
  "tika-abh08t:705_2": "atinisitavisado buddhippacāro yassa so atinisitavisadabuddhippacāro,",
  "tika-abh08t:705_3": "so tena janena vedanīyo jānitabbo.",
  "tika-abh08t:706_0": "Iti abhidhammāvatāraṭīkāya",
  "tika-abh08t:707_0": "Rūpāvacarasamādhibhāvanāniddesavaṇṇanā niṭṭhitā.",
  "tika-abh08t:708_0": "Cuddasamo paricchedo.",
  "tika-abh08t:709_0": "15. Pannarasamo paricchedo",
  "tika-abh08t:710_0": "Arūpāvacarasamādhibhāvanāniddesavaṇṇanā",
  "tika-abh08t:711_0": "982- 3.",
  "tika-abh08t:711_1": "Rūpe kho vijjamānasminti rūpakāye vijjamāne daṇḍādānādayo daṇḍaggahaṇādayo.",
  "tika-abh08t:711_2": "Iti rūpe rūpakāye ādīnavaṃ disvā.",
  "tika-abh08t:712_0": "984. Sūkarābhihatova sāti sūkaraṃ anubandhito sā sunakho viya.",
  "tika-abh08t:713_0": "985. Vasīti yogī.",
  "tika-abh08t:714_0": "988- 990.",
  "tika-abh08t:714_1": "Phuṭṭhokāsañca tena tanti tena cittena phuṭṭhaṃ tamokāsaṃ “ananto ākāso”iti ca manasā karonto eva ugghāṭeti.",
  "tika-abh08t:714_2": "Iti vacanaṃ vuccate,",
  "tika-abh08t:714_3": "ayamañño nayo,",
  "tika-abh08t:714_4": "“ākāso” iti manasā karonto taṃ kasiṇaṃ na saṃvelleti.",
  "tika-abh08t:715_0": "998. Rūpāvacarajjhānameva paccatthikaṃ rūpāvacarajjhānapaccatthikaṃ.",
  "tika-abh08t:716_0": "1004. Ākāsaphuṭaviññāṇeti phuṭameva viññāṇaṃ phuṭaviññāṇaṃ, tasmiṃ ākāsārammaṇe phuṭaviññāṇe.",
  "tika-abh08t:717_0": "1005- 6.",
  "tika-abh08t:717_1": "Ayaṃ ākāso ananto iti evaṃ taṃ ākāsameva pharitvā pavattaṃ viññāṇaṃ viññāṇañca iti vacanaṃ vuccate.",
  "tika-abh08t:717_2": "Viññāṇaṃ anantaṃ nāma na hoti,",
  "tika-abh08t:717_3": "anantārammaṇattā “viññāṇaṃ ananta”nti vuccate,",
  "tika-abh08t:717_4": "taṃ viññāṇaṃ manakkāravasena api anantaṃ paridīpitaṃ.",
  "tika-abh08t:718_0": "1010. Paṭhamāruppaviññāṇassa abhāvo tassa eva paṭhamāruppassa suññato suññabhāvato.",
  "tika-abh08t:719_0": "1013. Sati tiṭṭhati bhiyyo balavā sati tiṭṭhati.",
  "tika-abh08t:720_0": "1015. Abhāvake natthibhāve.",
  "tika-abh08t:721_0": "1017- 8.",
  "tika-abh08t:721_1": "Dutiyāruppacakkhunāti cakkhunā dutiyāruppaṃ “natthi natthī”tiādinā ākārena parikammavasena manakkāre.",
  "tika-abh08t:721_2": "Tassāpagamamattañca tassa paṭhamāruppassa apagamamattañca.",
  "tika-abh08t:722_0": "1029.",
  "tika-abh08t:722_1": "Yā nāma ayaṃ samāpatti abhāvamattampi gocaraṃ katvā ṭhassati,",
  "tika-abh08t:722_2": "ayaṃ samāpatti vata ekantena aho santāti padissati.",
  "tika-abh08t:723_0": "1033. Yāya saññāya nevasaññī, nāsaññī ca hoti, kevalaṃ ekantena atha kho sā saññā edisī na hoti.",
  "tika-abh08t:724_0": "1035- 7.",
  "tika-abh08t:724_1": "Paṭusaññāya kiccassa neva karaṇato ayaṃ samāpatti “nevasaññā”ti niddiṭṭhāti catutthaāruppato sambhavā",
  "tika-abh08t:724_2": "pavattā tejodhātu sukhodake dahanakiccaṃ kātuṃ na sakkoti yathā,",
  "tika-abh08t:724_3": "sā saṅkhāradhammānaṃ avasesattā.",
  "tika-abh08t:725_0": "1040. Pāsādatalañca sāṭikā ca.",
  "tika-abh08t:726_0": "1041.",
  "tika-abh08t:726_1": "Yo pana bhikkhu imaṃ rūpārūpajjhānasamāpattividhānaṃ sārataraṃ jānāti,",
  "tika-abh08t:726_2": "so rūpārūpajjhānasamāpattipurekkho sekkho bhavaṃ kāmabhavaṃ abhibhuyya abhibhavitvā rūpārūpaṃ yāti pāpuṇāti.",
  "tika-abh08t:727_0": "Iti abhidhammāvatāraṭīkāya",
  "tika-abh08t:728_0": "Arūpāvacarasamādhibhāvanāniddesavaṇṇanā niṭṭhitā.",
  "tika-abh08t:729_0": "Pannarasamo paricchedo.",
  "tika-abh08t:730_0": "16. Soḷasamo paricchedo",
  "tika-abh08t:731_0": "Abhiññāniddesavaṇṇanā",
  "tika-abh08t:732_0": "1045. Satāti satisampannena. Anuyoganti vīriyaṃ.",
  "tika-abh08t:733_0": "1047.",
  "tika-abh08t:733_1": "Yogāvacarabhikkhunā nibbattitāsu abhiññāsu assa yogāvacarassa bhikkhuno samādhibhāvanā niṭṭhaṃ pariyosānaṃ gatā siyā.",
  "tika-abh08t:734_0": "1050. Danteti dante ṭhite. Acaleti acale ṭhite.",
  "tika-abh08t:735_0": "1052- 4.",
  "tika-abh08t:735_1": "Abhiññāya pādakaṃ kāraṇaṃ abhiññāpādakaṃ yogī sataṃ vāpi sahassaṃ vāpi yadi sace icchati,",
  "tika-abh08t:735_2": "abhiññāpādakaṃ jhānaṃ samāpajjitvā tato abhiññāpādakajhānato vuṭṭhāya vuṭṭhahitvā “sataṃ homi,",
  "tika-abh08t:735_3": "sataṃ homi” iti evaṃ kāmāvacaraparikammamānasaṃ katvā abhiññāya pādakaṃ kāraṇabhūtaṃ jhānaṃ punādhiṭṭhāti",
  "tika-abh08t:735_4": "puna āpajjitvā tato jhānato vuṭṭhāya puna adhiṭṭhāti,",
  "tika-abh08t:735_5": "sahādhiṭṭhānena cetasā adhiṭṭhānasaṅkhātena catutthajjhānacittena saha so yogī sataṃ hoti.",
  "tika-abh08t:735_6": "Iddhividhañāṇaṃ.",
  "tika-abh08t:736_0": "1067- 8.",
  "tika-abh08t:736_1": "Eso adhigatābhiñño yogī pādakārammaṇena catutthajjhānassa paṭibhāganimittasaṅkhātena ārammaṇena phuṭṭhe okāse gate pavatte pana sadde suṇāti.",
  "tika-abh08t:736_2": "Dibbasotañāṇaṃ.",
  "tika-abh08t:737_0": "1069. Parassa cittaṃ pariyati paricchijjatīti cetopariyaṃ, tameva mānasaṃ cetopariyamānasaṃ.",
  "tika-abh08t:738_0": "1070.",
  "tika-abh08t:738_1": "Hadayaṃ pana nissāyāti hadayavatthuṃ nissāya pavattamānalohitaṃ,",
  "tika-abh08t:738_2": "hadayakose pavattaṃ ruhiranti attho.",
  "tika-abh08t:739_0": "1075.",
  "tika-abh08t:739_1": "Kāmāvacaracittañcāti kāmāvacarasattānaṃ kāmāvacaracittañca.",
  "tika-abh08t:739_2": "Rūpārūpesu rūpabhavārūpabhavesu sattānaṃ mānasañca.",
  "tika-abh08t:739_3": "Kiṃ bhūtaṃ?",
  "tika-abh08t:739_4": "Sarāgādippabhedakaṃ mānasaṃ sabbaṃ cetopariyañāṇaṃ jānāti.",
  "tika-abh08t:739_5": "Cetopariyañāṇaṃ.",
  "tika-abh08t:740_0": "1077- 82.",
  "tika-abh08t:740_1": "Nisajjā sabbapacchimāti sabbesaṃ iriyāpathānaṃ pacchā jātā nisajjā bhikkhunā āvajjitabbā.",
  "tika-abh08t:740_2": "Tato pabhuti tato sabbapacchimato nisajjāto pabhuti taṃ sabbaṃ pacchimanisajjaṃ ādiṃ katvā paṭilomakkamā",
  "tika-abh08t:740_3": "paṭilomakkamena sabbaṃ attanā kataṃ āvajjitabbaṃ.",
  "tika-abh08t:740_4": "Asmiṃ bhave yāva yattakaṃ kālaṃ sandhi paṭisandhi hoti,",
  "tika-abh08t:740_5": "tāva tattakaṃ kālaṃ kataṃ kiriyaṃ tena bhikkhunā āvajjitabbaṃ.",
  "tika-abh08t:740_6": "Purimasmiṃ bhavepi cutikkhaṇepi nibbattaṃ nāmarūpañca sādhukaṃ āvajjitabbaṃ.",
  "tika-abh08t:740_7": "Cutikkhaṇe nibbatte tasmiṃ nāmarūpe evaṃ bhikkhunā āvajjitabbe yadā tadeva tameva nāmarūpaṃ ārammaṇaṃ",
  "tika-abh08t:740_8": "katvā cutikkhaṇe manodvāre manakkāro manodvārāvajjanacittaṃ uppajjati.",
  "tika-abh08t:740_9": "Pubbenivāsānussatiñāṇaṃ.",
  "tika-abh08t:741_0": "1086- 96.",
  "tika-abh08t:741_1": "Abhiññāpādakaṃ kasiṇārammaṇaṃ jhānaṃ abhinīhārakkhamaṃ katvā imesu tīsu kasiṇesu katapuññehi.",
  "tika-abh08t:741_2": "Tasmā tamitaraṃ vāpīti ālokakasiṇaṃ vā itaraṃ vāpi kasiṇadvayaṃ yathākkamaṃ uppādetvā upacārabhūmiyaṃyeva ṭhatvā taṃ ālokakasiṇaṃ ṭhapetabbaṃ.",
  "tika-abh08t:741_3": "Appanaṃ paṇḍito na uppādeyya,",
  "tika-abh08t:741_4": "sace uppādeti,",
  "tika-abh08t:741_5": "taṃ ālokakasiṇaṃ pādakajjhānanissitaṃ pādakajjhānassa ārammaṇaṃ hoti.",
  "tika-abh08t:741_6": "Vaḍḍhitassa jhānassa antogadhaṃ rūpaṃ tena yoginā passitabbaṃ bhave bhaveyya.",
  "tika-abh08t:741_7": "Taṃ rūpaṃ passato passantassa tassa yogino parikammassa vāro atikkamati,",
  "tika-abh08t:741_8": "tāvade tasmiṃyeva khaṇe ālokopi tassa yogino ālokopi khippaṃ antaradhāyati.",
  "tika-abh08t:741_9": "Tasmiṃ āloke antarahite rūpagataṃ rūpaṃ na dissati.",
  "tika-abh08t:741_10": "Divasampi nisīditvā passato rūpadassanaṃ hoti.",
  "tika-abh08t:742_0": "1100- 1.",
  "tika-abh08t:742_1": "Taṃcittasaṃyutanti tena catutthajjhānena yuttaṃ cittaṃ.",
  "tika-abh08t:742_2": "Anāgataṃsañāṇassa parikammaṃ,",
  "tika-abh08t:742_3": "yathākammūpagassa ñāṇassa ca parikammaṃ.",
  "tika-abh08t:742_4": "Dibbacakkhuñāṇaṃ.",
  "tika-abh08t:743_0": "1103.",
  "tika-abh08t:743_1": "Yo bhikkhu idha imasmiṃ sāsane imaṃ pana ganthaṃ suṇāti,",
  "tika-abh08t:743_2": "citte karoti ca,",
  "tika-abh08t:743_3": "so bhikkhu anena tarena iminā ganthena taritvā abhidhammamahaṇṇavapāraṃ yāti pāpuṇāti,",
  "tika-abh08t:743_4": "jānātīti attho.",
  "tika-abh08t:744_0": "Iti abhidhammāvatāraṭīkāya",
  "tika-abh08t:745_0": "Abhiññāniddesavaṇṇanā niṭṭhitā.",
  "tika-abh08t:746_0": "Soḷasamo paricchedo.",
  "tika-abh08t:747_0": "17. Sattarasamo paricchedo",
  "tika-abh08t:748_0": "Abhiññārammaṇaniddesavaṇṇanā",
  "tika-abh08t:749_0": "1104.",
  "tika-abh08t:749_1": "Anāgataṃsañāṇañcāti na āgato anāgato,",
  "tika-abh08t:749_2": "na tāva sampattoti attho,",
  "tika-abh08t:749_3": "anāgate aṃsā koṭṭhāsā tesaṃ ñāṇaṃ anāgataṃsañāṇaṃ.",
  "tika-abh08t:749_4": "Yaṃ yaṃ kammaṃ yathākammaṃ,",
  "tika-abh08t:749_5": "taṃ upagacchati jānātīti yathākammupagaṃ,",
  "tika-abh08t:749_6": "vipākacetanājānanakañāṇaṃ.",
  "tika-abh08t:750_0": "1107- 9.",
  "tika-abh08t:750_1": "Tattha tesu ārammaṇattikesu.",
  "tika-abh08t:750_2": "Cittasannissitaṃ katvāti taṃ kāyaṃ cittaṃ sannissitaṃ karitvā tameva kāyacittacetasikavasena mahaggate cittasmiṃ samāropeti ñāṇaṃ iddhividhañāṇaṃ,",
  "tika-abh08t:750_3": "tato kāyārammaṇato kāyassa parittattā kāmāvacarattā parittārammaṇaṃ ñāṇaṃ siyā.",
  "tika-abh08t:751_0": "1110- 3.",
  "tika-abh08t:751_1": "Dissamānena kāyena,",
  "tika-abh08t:751_2": "gantukāmo yadā bhave yo yogī dissamānena kāyena gantukāmo yadā bhaveyya,",
  "tika-abh08t:751_3": "so yogī tadā cittaṃ kāyasannissitaṃ katvā rūpakāye sannissitaṃ katvā taṃ pādakajjhānacittaṃ kāyavasena kāye āropeti,",
  "tika-abh08t:751_4": "tadā jhānārammaṇato taṃ ñāṇaṃ mahaggatagocaraṃ hoti,",
  "tika-abh08t:751_5": "yaṃ ñāṇaṃ yadā anāgatañca dhammajātaṃ,",
  "tika-abh08t:751_6": "atītañca dhammajātaṃ visayaṃ ārammaṇaṃ karoti,",
  "tika-abh08t:751_7": "tadā taṃ ñāṇaṃ atītārammaṇaṃ hoti,",
  "tika-abh08t:751_8": "tadā anāgatārammaṇaṃ ārammaṇakaraṇakāle anāgatagocaraṃ hoti.",
  "tika-abh08t:751_9": "Dissamānena kāyena tassa bhikkhuno gamane pana sati tassa yogino ñāṇassa gocaro paccuppanno nāma hoti,",
  "tika-abh08t:751_10": "iti viniddise.",
  "tika-abh08t:752_0": "1114.",
  "tika-abh08t:752_1": "Kāyaṃ cittassa vasena citte āropeti,",
  "tika-abh08t:752_2": "cittaṃ kāyassa vasena kāye āropeti,",
  "tika-abh08t:752_3": "iti pariṇāmanakālasmiṃ tassa yogino ñāṇaṃ ajjhattārammaṇaṃ siyā.",
  "tika-abh08t:752_4": "Sampavattati sattasūti parittamahaggataatītaanāgatapaccuppannaajjhattabahiddhārammaṇasaṅkhātesu sattasu ārammaṇesu sampavattati.",
  "tika-abh08t:753_0": "1120. Jānane majjhimānanti mahaggatānaṃ jānane.",
  "tika-abh08t:754_0": "1122. Etassa cetopariyañāṇassa maggārammaṇatā pariyāyena eva matā ñātā.",
  "tika-abh08t:755_0": "1126-7. Tattha tikkhaṇasampattaṃ, paccuppannaṃ khaṇādikaṃ.",
  "tika-abh08t:756_0": "Tattha tesu paccuppannesu yaṃ paccuppannaṃ khaṇādikaṃ tikkhaṇasampattaṃ uppādaṭṭhitibhaṅgakkhaṇasampattaṃ",
  "tika-abh08t:756_1": "khaṇādikaṃ khaṇāyeva taṃ khaṇāvayavaṃ paccuppannaṃ nāma.",
  "tika-abh08t:756_2": "Ekadvesantativārapariyāpannanti ekacittadvicittavīthivārapariyāpannaṃ santatipaccuppannaṃ nāma.",
  "tika-abh08t:756_3": "Paccuppannanti pacchimanti addhāpaccuppannanti attho.",
  "tika-abh08t:757_0": "1131- 2.",
  "tika-abh08t:757_1": "Yena āvajjanacittena dhamme āvajjati,",
  "tika-abh08t:757_2": "yena cetasā jānāti,",
  "tika-abh08t:757_3": "tesaṃ dvinnaṃ āvajjanajavanacittānaṃ sahaṭṭhānassa abhāvā taṃ “khaṇādikattayaṃ paccuppanna”ntiādikaṃ “ekassa cittamekena,",
  "tika-abh08t:757_4": "avassaṃ pana vijjhati”iti pariyosānaṃ vacanaṃ na yujjati.",
  "tika-abh08t:757_5": "Āvajjanajavanānaṃ nānārammaṇabhāvaṃ pattito āpajjanato ca na yujjati.",
  "tika-abh08t:757_6": "Aniṭṭhe pana ṭhāne tesaṃ āvajjanajavanānaṃ ekārammaṇabhāve anicchite tasmiṃ ṭhāne na yujjati,",
  "tika-abh08t:757_7": "aññasmiṃ pana ṭhāne maggavīthiyaṃ āvajjanaparikammajavanānaṃ kasiṇādikaṃ ārammaṇaṃ hoti,",
  "tika-abh08t:757_8": "gotrabhulokuttaracittānañca nibbānaṃ ārammaṇaṃ hoti,",
  "tika-abh08t:757_9": "ettha ārammaṇajavanānaṃ ekārammaṇatā anicchatā.",
  "tika-abh08t:758_0": "1134- 41.",
  "tika-abh08t:758_1": "“Ekabbhavaparicchinnaṃ,",
  "tika-abh08t:758_2": "paccuppannanti pacchima”nti vatvā puna aññena pariyāyena taṃ paccuppannaṃ dassetuṃ idaṃ addhākhyaṃ addhānāma paccuppannaṃ javanavārato dīpetabbaṃ.",
  "tika-abh08t:758_3": "Iti vacanaṃ niddiṭṭhaṃ.",
  "tika-abh08t:758_4": "Yadā iddhimā yogī parassa cittaṃ ñātuṃ āvajjati,",
  "tika-abh08t:758_5": "tassa āvajjanamano paccuppannakhaṇavhayaṃ paccuppannaṃ manodvārāvajjanacittaṃ ārammaṇaṃ katvā tena cittena saddhiṃ nirujjhati,",
  "tika-abh08t:758_6": "tesu niruddhesu tassa yogino cattāri,",
  "tika-abh08t:758_7": "pañca vā javanāni jāyanti.",
  "tika-abh08t:758_8": "Etesaṃ catunnaṃ,",
  "tika-abh08t:758_9": "pañcannaṃ javanānaṃ yaṃ pacchimaṃ cittaṃ iddhicittamudīritaṃ.",
  "tika-abh08t:758_10": "Iddhicittato sesāni kāmāvacaracittāni.",
  "tika-abh08t:758_11": "Etesaṃ kāmāvacare iddhijavanānaṃ tadeva ca paracittaṃ ārammaṇaṃ hoti yasmā,",
  "tika-abh08t:758_12": "tasmā sabbāni tāni javanāni ekārammaṇataṃ yanti,",
  "tika-abh08t:758_13": "tesaṃ javanānaṃ nānārammaṇatā addhāvasā na bhaveyya,",
  "tika-abh08t:758_14": "paccuppannārammaṇato tesaṃ javanānaṃ ekārammaṇabhāvepi iddhimānasameva ca parassa cittaṃ jānāti.",
  "tika-abh08t:758_15": "Itarāni kāmāvacarāni pana cittāni parassa cittaṃ na jānanti.",
  "tika-abh08t:758_16": "Yathā cakkhudvāre tu viññāṇanti cakkhuviññāṇaṃ rūpaṃ passati,",
  "tika-abh08t:758_17": "tathā itaraṃ cittaṃ na passati.",
  "tika-abh08t:759_0": "1161. Anāgataṃsañāṇassāti anāgataṃsañāṇassa anāgataṃ dhammaṃ agocaraṃ, gocaraṃ na hotiyevāti attho.",
  "tika-abh08t:760_0": "1169.",
  "tika-abh08t:760_1": "Vividhatthāni vaṇṇapadāni yasmiṃ so vividhatthavaṇṇapado,",
  "tika-abh08t:760_2": "taṃ madhuratthamatinīharaṃ uttamaṃ sotujanassa hadayaṃ pītikaraṃ sacetano ko nāma manujo na suṇeyya.",
  "tika-abh08t:761_0": "Iti abhidhammāvatāraṭīkāya",
  "tika-abh08t:762_0": "Abhiññārammaṇaniddesavaṇṇanā niṭṭhitā.",
  "tika-abh08t:763_0": "Sattarasamo paricchedo.",
  "tika-abh08t:764_0": "18. Aṭṭhārasamo paricchedo",
  "tika-abh08t:765_0": "Diṭṭhivisuddhiniddesavaṇṇanā",
  "tika-abh08t:766_0": "1175.",
  "tika-abh08t:766_1": "Yā sañjānanamattaṃva,",
  "tika-abh08t:766_2": "saññā nīlādito panāti sā saññā nīlādivasena sañjānanamattaṃva karoti.",
  "tika-abh08t:766_3": "Lakkhaṇappaṭivedhanti aniccādilakkhaṇapaṭibujjhanaṃ.",
  "tika-abh08t:767_0": "1177. Taṃ viññāṇaṃ ussakkitvā uddhaṃ sakkaṃ katvā satte maggaṃ pāpetuṃ na sakkoti.",
  "tika-abh08t:768_0": "1178-9. Sabbesaṃ pana dhammānaṃ sabhāvapaṭivedhanaṃ aviparītavasena paṭibujjhanaṃ paññāya lakkhaṇaṃ.",
  "tika-abh08t:769_0": "1180. Samādhi āsannakāraṇaṃ etāyāti samādhāsannakāraṇā.",
  "tika-abh08t:770_0": "1181. Lakkhaṇenekadhāti sabbadhammaṃ paṭibujjhanalakkhaṇena paññāva ekadhā vuttā.",
  "tika-abh08t:771_0": "1183.",
  "tika-abh08t:771_1": "Bhūripaññenāti bhūte atthe aviparīte atthe ramatīti bhūri,",
  "tika-abh08t:771_2": "bhūri paññā etassāti bhūripañño, tena.",
  "tika-abh08t:772_0": "1186- 91.",
  "tika-abh08t:772_1": "Tīsu atthadhammaniruttīsu ca ñāṇesu atthadhammaniruttīsu jātesu ñāṇesu ca ñāṇaṃ.",
  "tika-abh08t:772_2": "Yaṃ kiñci paccayuppannaṃ phalaṃ dhammajātaṃ.",
  "tika-abh08t:772_3": "Bhāsitatthoti pāḷiyā attho.",
  "tika-abh08t:772_4": "Ete pañca dhammā atthasaññitā atthanāmakā.",
  "tika-abh08t:772_5": "Phalanibbattako hetūti jananako paccayo.",
  "tika-abh08t:772_6": "Bhāsitanti pāḷi.",
  "tika-abh08t:772_7": "Dhammasaññitāti dhammanāmakā.",
  "tika-abh08t:772_8": "Sabhāvaniruttīti aviparītavohāro.",
  "tika-abh08t:772_9": "Pariyattīti sikkhanaṃ.",
  "tika-abh08t:772_10": "Savanādhigamehi pubbayogena pubbe pavattanāya.",
  "tika-abh08t:773_0": "1192. Bhūmibhūtesūti vipassanāya bhūmibhūtesu.",
  "tika-abh08t:774_0": "1194. Jananāditoti jātiādito bhītena paññā bhāvetabbā.",
  "tika-abh08t:775_0": "1203. Ekāsītiyā cittenāti lokuttaracittavajjitena vipassanābhūmibhūtena ekāsītiyā cittena.",
  "tika-abh08t:776_0": "1208. Sattasammohaghātatthanti sattoti sammohassa vināsitatthaṃ.",
  "tika-abh08t:777_0": "1211. Nirīhakanti īhavirahitaṃ byāpāravirahitaṃ, dārurajjusamāyoge.",
  "tika-abh08t:778_0": "1215. Ubho bhijjanti paccayāti aññamaññapaccayakāraṇā.",
  "tika-abh08t:779_0": "1225.",
  "tika-abh08t:779_1": "Antadvayanti kāmasukhallikānuyogaattakilamathānuyogadvayaṃ.",
  "tika-abh08t:779_2": "Bhāvayeti diṭṭhivisuddhiṃ vaḍḍheyya.",
  "tika-abh08t:780_0": "Iti abhidhammāvatāraṭīkāya",
  "tika-abh08t:781_0": "Diṭṭhivisuddhiniddesavaṇṇanā niṭṭhitā.",
  "tika-abh08t:782_0": "Aṭṭhārasamo paricchedo.",
  "tika-abh08t:783_0": "19. Ekūnavīsatimo paricchedo",
  "tika-abh08t:784_0": "Kaṅkhāvitaraṇavisuddhiniddesavaṇṇanā",
  "tika-abh08t:785_0": "1231. Iccevamādibāttiṃsakoṭṭhāsānaṃ paccayassa hetupaccaye tāva yogī manasā pariggaṇhāti.",
  "tika-abh08t:786_0": "1233. Hetvaṅkurassa bījaṃ tu bījaṃ aṅkurassa hetujanakaṃ, pathavādayo aṅkurassa paccayā.",
  "tika-abh08t:787_0": "1234. Pañca dhammāti avijjātaṇhupādānakammāhārā hetupaccayā dhammā.",
  "tika-abh08t:788_0": "1235. Kammaṃ puttassa janako pitā viya nāmarūpassa janakaṃ.",
  "tika-abh08t:789_0": "1238. Paccayāti paccayena.",
  "tika-abh08t:790_0": "1240. Yā sāti yā sā kaṅkhā. Pubbante pubbakoṭṭhāse.",
  "tika-abh08t:791_0": "1241. Sabbathā sabbakoṭṭhāsato anavasesāva tassa yogino sā kaṅkhā pahiyyati nāsīyate.",
  "tika-abh08t:792_0": "1243. Atthasādhikāti kusalapakkhe dānādiatthasādhikā, akusalapakkhe pāṇātipātādiatthasādhikā.",
  "tika-abh08t:793_0": "Taṃ vipākanti upaghātakakammassa taṃ vipākaṃ uppannaṃ nāma hoti.",
  "tika-abh08t:793_1": "Evaṃ eko yogī kammavipākavasena nāmarūpassa paccayapariggahaṃ karoti.",
  "tika-abh08t:794_0": "1246.",
  "tika-abh08t:794_1": "Hetuphalassa sambandhavasenāti hetuphalasambandhavasena idaṃ nāmarūpaṃ kevalaṃ ekantena pavattati,",
  "tika-abh08t:794_2": "iti sammā aviparītākārena saṃ anupassati.",
  "tika-abh08t:795_0": "1247. Pākappavattito uddhaṃ pākapaṭivedakaṃ na passati na jāniyate.",
  "tika-abh08t:796_0": "1250- 1.",
  "tika-abh08t:796_1": "Appavatti nāma na dissati,",
  "tika-abh08t:796_2": "upapannaṃ dissati.",
  "tika-abh08t:796_3": "Titthiyā etamatthaṃ anaññāya ajānitvā asayaṃvasī sattasaññanti “satto”ti saññaṃ gahetvāna sassataucchedadassino",
  "tika-abh08t:796_4": "aññamaññaṃ virodhino hutvā dvāsaṭṭhidiṭṭhiṃ gaṇhanti.",
  "tika-abh08t:797_0": "1254.",
  "tika-abh08t:797_1": "Ubhoti ubho kammavipākā aññamaññato suññā.",
  "tika-abh08t:797_2": "Na ca kammaṃ vinā phalanti kammaṃ vinā phalaṃ na ca hoti.",
  "tika-abh08t:798_0": "1255. Sambhārehīti sūriyādisambhārehi.",
  "tika-abh08t:799_0": "1257. Suññaṃ taṃ nāmarūpadhammaṃ.",
  "tika-abh08t:800_0": "1258. Hetusambhārapaccayāti hetunā ca sambhārapaccayehi ca.",
  "tika-abh08t:801_0": "Iti abhidhammāvatāraṭīkāya",
  "tika-abh08t:802_0": "Kaṅkhāvitaraṇavisuddhiniddesavaṇṇanā niṭṭhitā.",
  "tika-abh08t:803_0": "Ekūnavīsatimo paricchedo.",
  "tika-abh08t:804_0": "20. Vīsatimo paricchedo",
  "tika-abh08t:805_0": "Maggāmaggañāṇadassanavisuddhiniddesavaṇṇanā",
  "tika-abh08t:806_0": "1264. Paccuppannassa dhammassāti paccuppannassa nāmarūpadhammassa.",
  "tika-abh08t:807_0": "1266- 8.",
  "tika-abh08t:807_1": "Uppajjato uppajjantassa nāmarūpadhammassa rāsito nicayato āgamanañca natthi.",
  "tika-abh08t:807_2": "Disāgamananti disāya gamanaṃ.",
  "tika-abh08t:807_3": "Niruddhassāpi nāmarūpadhammassa ekasmiṃ ṭhāne nicayoti ca natthi.",
  "tika-abh08t:808_0": "1270- 1.",
  "tika-abh08t:808_1": "Avijjāsamudayā rūpasamudayo,",
  "tika-abh08t:808_2": "avijjānirodhā rūpanirodho.",
  "tika-abh08t:808_3": "Taṇhāsamudayā rūpasamudayo,",
  "tika-abh08t:808_4": "taṇhānirodhā rūpanirodho.",
  "tika-abh08t:808_5": "Kammasamudayā rūpasamudayo,",
  "tika-abh08t:808_6": "kammanirodhā rūpanirodho.",
  "tika-abh08t:808_7": "Āhāranirodhā rūpanirodho.",
  "tika-abh08t:808_8": "Dhammeti saṅkhāradhamme.",
  "tika-abh08t:809_0": "1280.",
  "tika-abh08t:809_1": "Sampattapaṭivedhassāti sampattalokuttarasaṅkhātamaggaphalassa sotāpannādipuggalassa.",
  "tika-abh08t:809_2": "Vippaṭipannassāti paṭipattiyaṃ appaṭipannassa,",
  "tika-abh08t:809_3": "viruddhavasena paṭipannassa vā.",
  "tika-abh08t:810_0": "1286. Kāyacittānīti kāyāti vedanāsaññāsaṅkhārā. Cittanti viññāṇaṃ.",
  "tika-abh08t:811_0": "1290.",
  "tika-abh08t:811_1": "Yato yato paccayādito.",
  "tika-abh08t:811_2": "Yaṃ amataṃ nibbānaṃ vijānataṃ vijānantānaṃ pītipāmojjaṃ,",
  "tika-abh08t:811_3": "tehi labhitabbaṃ amataṃ,",
  "tika-abh08t:811_4": "amataṃ viya pītipāmojjaṃ vā.",
  "tika-abh08t:812_0": "1293.",
  "tika-abh08t:812_1": "Appatteti attani maggaphalasmiṃ appatte.",
  "tika-abh08t:812_2": "Pattasaññīti maggaphale ahaṃ patto asmi iti saññito hoti.",
  "tika-abh08t:813_0": "1297.",
  "tika-abh08t:813_1": "Sāravedinoti sārajānanasīlā.",
  "tika-abh08t:813_2": "Tanti taṃ maggāmaggañāṇadassanaṃ.",
  "tika-abh08t:813_3": "Idaṃ ñāṇaṃ maggāmaggañāṇadassananti maggāmaggañāṇadassanaṃ nāma.",
  "tika-abh08t:814_0": "Iti abhidhammāvatāraṭīkāya",
  "tika-abh08t:815_0": "Maggāmaggañāṇadassanavisuddhiniddesavaṇṇanā niṭṭhitā.",
  "tika-abh08t:816_0": "Vīsatimo paricchedo.",
  "tika-abh08t:817_0": "21. Ekavīsatimo paricchedo",
  "tika-abh08t:818_0": "Paṭipadāñāṇadassanavisuddhiniddesavaṇṇanā",
  "tika-abh08t:819_0": "1299. Upallesavimuttaṃ suvisadaṃ ñāṇanti aṭṭhavidhañāṇaṃ sandhāyāha.",
  "tika-abh08t:820_0": "1302. Saccānulomañāṇanti ayameva pavuccati.",
  "tika-abh08t:821_0": "1306. Ayaṃ sikhāpattā vipassanā eva saccānulomañāṇaṃ nāma pavuccati.",
  "tika-abh08t:822_0": "1309.",
  "tika-abh08t:822_1": "Bhavaṅgānantaraṃ saṅkhāru-",
  "tika-abh08t:822_2": "pekkhāgatanayenāti bhavaṅgānantaraṃ saṅkhārupekkhāsaṅkhātena ñāṇena katanayena.",
  "tika-abh08t:823_0": "1314- 6.",
  "tika-abh08t:823_1": "Bodhipakkhiyadhammānaṃ,",
  "tika-abh08t:823_2": "uddhañca anulomatoti uddhaṃ vattamānānaṃ bodhipakkhiyadhammānaṃ anulomato,",
  "tika-abh08t:823_3": "idaṃ anulomañāṇaṃ vuṭṭhānagāminiyā pariyosānaṃ nāma bhāsitaṃ mahesinā kathitaṃ.",
  "tika-abh08t:823_4": "Saccānulomañāṇaṃ āhacca uppannā,",
  "tika-abh08t:823_5": "sabbappakārena gotrabhupariyosānaṃ.",
  "tika-abh08t:824_0": "1318. Tatthāti vipassanāya.",
  "tika-abh08t:825_0": "Iti abhidhammāvatāraṭīkāya",
  "tika-abh08t:826_0": "Paṭipadāñāṇadassanavisuddhiniddesavaṇṇanā niṭṭhitā.",
  "tika-abh08t:827_0": "Ekavīsatimo paricchedo.",
  "tika-abh08t:828_0": "22. Dvāvīsatimo paricchedo",
  "tika-abh08t:829_0": "Ñāṇadassanavisuddhiniddesavaṇṇanā",
  "tika-abh08t:830_0": "1319- 22.",
  "tika-abh08t:830_1": "Āvajjanassa hitaṃ āvajjaniyaṃ,",
  "tika-abh08t:830_2": "taṃ ṭhānaṃ etassāti āvajjaniyaṭhānaṃ,",
  "tika-abh08t:830_3": "gotrabhūti attho.",
  "tika-abh08t:830_4": "Taṃ gotrabhucittaṃ maggacittassa āvajjaniyaṭhānattā.",
  "tika-abh08t:830_5": "Paṭipadāñāṇadassanaṃ kudācanaṃ na ca bhajati,",
  "tika-abh08t:830_6": "tatheva ñāṇadassanavisuddhiṃ kudācanaṃ na bhajateva.",
  "tika-abh08t:830_7": "Ubhinnaṃ ñāṇānaṃ antarā ekaṃ abbohārikaṃ vohāre niyuttanti vohārikaṃ,",
  "tika-abh08t:830_8": "na vohārikaṃ abbohārikaṃ.",
  "tika-abh08t:830_9": "Vipassanāya sotasmiṃ vipassanāya sote patitattā vipassanā nāma voharitabbā.",
  "tika-abh08t:830_10": "Tato nibbānato.",
  "tika-abh08t:831_0": "1325. Sūraṃ tikkhaṃ vipassananti gotrabhucittaṃ sandhāyāha.",
  "tika-abh08t:832_0": "1326- 9.",
  "tika-abh08t:832_1": "Visaṅkhāranti saṅkhārehi vigataṃ.",
  "tika-abh08t:832_2": "Paṭhamāvajjanañcevāti paṭhamāvajjanaṃ viya.",
  "tika-abh08t:832_3": "Paṭhamābhogatāpi cāti paṭhamamanasikārā viya.",
  "tika-abh08t:832_4": "Maggassa anantarādīhi paccayehi.",
  "tika-abh08t:832_5": "Tassāti maggassa.",
  "tika-abh08t:832_6": "Sikhāpattāya tāya vipassanāya muddhamhi matthake.",
  "tika-abh08t:832_7": "Anāvattanti anivattaṃ.",
  "tika-abh08t:833_0": "1330- 3.",
  "tika-abh08t:833_1": "Ekena āvajjanena ekissāyeva vīthiyā.",
  "tika-abh08t:833_2": "Anulomagotrabhucetasanti anulomagotrabhucittānaṃ nānārammaṇatā vuttā.",
  "tika-abh08t:833_3": "Taṃ gotrabhucittaṃ anāvajjanampi maggassa āvajjanaṭṭhāne ṭhatvā.",
  "tika-abh08t:833_4": "Saññaṃ datvā viyāti “ahaṃ nibbānaṃ ārammaṇaṃ karomi,",
  "tika-abh08t:833_5": "tvampi tamevārammaṇaṃ karohi” iti saññaṃ datvā viyāti adhippāyo.",
  "tika-abh08t:833_6": "Saññitanti saññaṃ.",
  "tika-abh08t:833_7": "Kadācipi anibbiddhapubbaṃ maggo esa eso maggo pubbe anibbiddhapubbo.",
  "tika-abh08t:834_0": "1336. Ujjhatīti chindati.",
  "tika-abh08t:835_0": "1338. Anekesaṃ ānisaṃsānaṃ dāyakena ādimaggena saṃyuttaṃ. Paṭhamamaggañāṇaṃ.",
  "tika-abh08t:836_0": "1341.",
  "tika-abh08t:836_1": "Ekassāsevanaṃ natthi ekassa cittuppādassa āsevanapaccayo natthi,",
  "tika-abh08t:836_2": "tasmā kāraṇā dve cittuppādā anulomakā.",
  "tika-abh08t:836_3": "Tehīti cittuppādehi āsevanapaccayaṃ laddhā labhitvā tatiyaṃ cittaṃ gotrabhu hoti.",
  "tika-abh08t:837_0": "1345- 7.",
  "tika-abh08t:837_1": "Maggapekkhanahetu yassa āvajjanamanaso,",
  "tika-abh08t:837_2": "taṃ maggapekkhanahetukaṃ.",
  "tika-abh08t:837_3": "Tasmiṃ niruddheti tasmiṃ āvajjanacitte niruddhe maggassa paccavekkhaṇasaññitāni satta javanāni paṭipāṭiyā jāyante.",
  "tika-abh08t:837_4": "Paccavekkhaṇañāṇāni ekūnavīsati honti.",
  "tika-abh08t:838_0": "1351. Tato tadā vipassanāvīthiṃ otarati. Dutiyamaggañāṇaṃ.",
  "tika-abh08t:839_0": "1361. Mūlaghātanti mūlaghātanaṃ. Tatiyamaggañāṇaṃ.",
  "tika-abh08t:840_0": "1363. Anāvattisabhāvatoti anivattato. Catutthamaggañāṇaṃ.",
  "tika-abh08t:841_0": "Iti abhidhammāvatāraṭīkāya",
  "tika-abh08t:842_0": "Ñāṇadassanavisuddhiniddesavaṇṇanā niṭṭhitā.",
  "tika-abh08t:843_0": "Dvāvīsatimo paricchedo.",
  "tika-abh08t:844_0": "23. Tevīsatimo paricchedo",
  "tika-abh08t:845_0": "Kilesapahānaniddesavaṇṇanā",
  "tika-abh08t:846_0": "1375.",
  "tika-abh08t:846_1": "Idha pana imasmiṃ panādhikāre kāraṇūpacārena lābhādikāraṇassa vohārena,",
  "tika-abh08t:846_2": "lābho ādi vatthu yassa anunayassāti lābhādivatthuko, tassa.",
  "tika-abh08t:847_0": "Sukhumāti kāmarāgapaṭighā sukhumā.",
  "tika-abh08t:848_0": "1376.",
  "tika-abh08t:848_1": "Yena yena paṭhamamaggādiñāṇena yo yo saṃyojanādiko pahātabbo dhammo ghātaṃ vināsaṃ yāti,",
  "tika-abh08t:848_2": "so so dhammo tena tena asesena ñāṇena evaṃ sādhu mayā sandassito.",
  "tika-abh08t:849_0": "1383. Pariññābhisamayenāti paricchinditvā jānanena. Dukkhaṃ abhisametīti dukkhaṃ paṭivijjhati.",
  "tika-abh08t:850_0": "1394.",
  "tika-abh08t:850_1": "Yo yogī imaṃ viditvā hitabhāvanaṃ vanaṃ vanetabbaṃ viditvā jānitvā ve ekantena sukhasaṃhitaṃ hitaṃ upeti,",
  "tika-abh08t:850_2": "cittassa tamaṃ anuttamaṃ hīnaṃ vidhūya vināsetvā aviggahakampadaṃ padaṃ aviggahakaṃ sarīrarahitaṃ padaṃ",
  "tika-abh08t:850_3": "paṭipajjitabbaṃ ñātabbaṃ padaṃ nibbānaṃ upeti pāpuṇāti ca.",
  "tika-abh08t:851_0": "Iti abhidhammāvatāraṭīkāya",
  "tika-abh08t:852_0": "Kilesapahānaniddesavaṇṇanā niṭṭhitā.",
  "tika-abh08t:853_0": "Tevīsatimo paricchedo.",
  "tika-abh08t:854_0": "24. Catuvīsatimo paricchedo",
  "tika-abh08t:855_0": "Paccayaniddesavaṇṇanā",
  "tika-abh08t:856_0": "1395. Rūpaṃ rūpassāti rūpaṃ rūpassa. Arūpassa nāmassa.",
  "tika-abh08t:857_0": "1396. Missakassāti nāmarūpamissakassāti attho.",
  "tika-abh08t:858_0": "1397. Tipañca cāti pannarasa ca.",
  "tika-abh08t:859_0": "1399.",
  "tika-abh08t:859_1": "Ekoti kammapaccayo.",
  "tika-abh08t:859_2": "Dvekālikoti atītapaccuppannakālavasena dvīsu kālesu niyutto.",
  "tika-abh08t:859_3": "Dassitoti bhagavatā desito.",
  "tika-abh08t:860_0": "Iti abhidhammāvatāraṭīkāya",
  "tika-abh08t:861_0": "Paccayaniddesavaṇṇanā niṭṭhitā.",
  "tika-abh08t:862_0": "Catuvīsatimo paricchedo.",
  "tika-abh08t:863_0": "Nigamanakathāvaṇṇanā",
  "tika-abh08t:864_0": "1401.",
  "tika-abh08t:864_1": "Sumatimativicārabodhanoti sumatīnaṃ sundarapaññānaṃ kavīnaṃ matiyā vicārassa bodhano.",
  "tika-abh08t:864_2": "Vimativimohavināsanoti vimatīnaṃ bālānaṃ vimohassa vināsano.",
  "tika-abh08t:864_3": "Kumatimatimahātamonāsoti kumatīnaṃ bālānaṃ mahātamasannibhāya matiyā nāsako.",
  "tika-abh08t:864_4": "Paṭumatibhāsakaroti paṭūnaṃ paṇḍitānaṃ tikkhapaññāya obhāsakaro.",
  "tika-abh08t:865_0": "1402.",
  "tika-abh08t:865_1": "Sumatināmako bhikkhu asamānato asadisāya pūjāya mama āyācito yato yasmā kāraṇā,",
  "tika-abh08t:865_2": "tato tasmā kāraṇā ayaṃ abhidhammāvatāro.",
  "tika-abh08t:865_3": "Padāto padāti koṭṭhāsato koṭṭhāsato.",
  "tika-abh08t:865_4": "Hitavibhāvanā bhāvanāti hitappakāsanāya bhāvanāya mayā racito.",
  "tika-abh08t:865_5": "Atha vā ahaṃ sumatinā bhikkhunā asamānato mānato āyācito yato yasmā,",
  "tika-abh08t:865_6": "tato tasmā.",
  "tika-abh08t:866_0": "1405. Tividhā byappathānañhi gatiyoti byappathānaṃ vacanānaṃ atthaganthayuttivasena tividhā gatiyo.",
  "tika-abh08t:867_0": "1406. Nikāyantaraladdhīhīti aññasmiṃ nikāye laddhīhi. Vācanāmagganissitoti vacanappabandhanissito.",
  "tika-abh08t:868_0": "1410. Asaṃkiṇṇakulākuleti asammissakulehi ākiṇṇe. Supasannasitodaketi madhurasītodake.",
  "tika-abh08t:869_0": "1411. Saṅkaṭeti sambādhe.",
  "tika-abh08t:870_0": "1412. Kelāsasikharākārapāsādapaṭimaṇḍiteti rajatapabbatamatthakanibhehi pāsādehi alaṅkate.",
  "tika-abh08t:871_0": "1413. Vividhākāracārupākāragopureti vividhasaṇṭhānamanuññapākāradvārakoṭṭhake.",
  "tika-abh08t:872_0": "1414. Sallekhāti sallekhavutti. Sākhalyeti sakhilabhāve. Satāti satisampannena.",
  "tika-abh08t:873_0": "1415. Vassavalāhakā devāti vassavalāhakabhūtā devā amarā.",
  "tika-abh08t:874_0": "Nigamanakathāvaṇṇanā niṭṭhitā.",
  "tika-abh08t:875_0": "Abhidhammāvatārapurāṇaṭīkā niṭṭhitā.",
  "tika-abh08t:876_0": "Namo tassa bhagavato arahato sammāsambuddhassa",
  "tika-abh08t:877_0": "Abhidhammāvatāra-abhinavaṭīkā",
  "tika-abh08t:878_0": "(Paṭhamo bhāgo)",
  "tika-abh08t:879_0": "Ganthārambhakathā",
  "tika-abh08t:880_0": "(Ka) visuddhakaruṇāñāṇaṃ, buddhaṃ sambuddhapūjitaṃ;",
  "tika-abh08t:881_0": "Dhammaṃ saddhammasambhūtaṃ, vande saṃghaṃ niraṅgaṇaṃ.",
  "tika-abh08t:882_0": "(Kha) sāriputtaṃ mahātheraṃ, pariyattivisāradaṃ;",
  "tika-abh08t:883_0": "Namāmi santavuttiṃ me, guruṃ gāravabhājanaṃ.",
  "tika-abh08t:884_0": "(Ga) vandantena mayā evaṃ,",
  "tika-abh08t:885_0": "Yā laddhā puññasampadā;",
  "tika-abh08t:886_0": "Hitvā tassānubhāvena,",
  "tika-abh08t:887_0": "Antarāye asesato.",
  "tika-abh08t:888_0": "(Gha) mahāvihāravāsīnaṃ, therānaṃ thirasīlinaṃ;",
  "tika-abh08t:889_0": "Vaṃsālaṅkārabhūtena, bhūtānuggahakārinā.",
  "tika-abh08t:890_0": "(Ṅa) therena buddhadattena, racitaṃ yaṃ manoramaṃ;",
  "tika-abh08t:891_0": "Piṭake abhidhammasmiṃ, otārupāyabhāvato.",
  "tika-abh08t:892_0": "(Ca) abhidhammāvatāroti, laddhanāmena vissutaṃ;",
  "tika-abh08t:893_0": "Nānānipuṇagambhīranayaṃ pakaraṇuttamaṃ.",
  "tika-abh08t:894_0": "(Cha) atthasaṃvaṇṇanaṃ tassa, ārabhissaṃ yathābalaṃ;",
  "tika-abh08t:895_0": "Pāmojjajananatthāya, ābhidhammikabhikkhunanti.",
  "tika-abh08t:896_0": "Ganthārambhakathāvaṇṇanā",
  "tika-abh08t:897_0": "1.",
  "tika-abh08t:897_1": "Paramanipuṇavicittanayasamannāgataṃ sakasamayasamayantaragahanaviggāhaṇasamatthaṃ suvimalavipulapaññāveyyattiyajananaṃ",
  "tika-abh08t:897_2": "pakaraṇamidamārabhantoyamācariyo paṭhamaṃ tāva ratanattayappaṇāmakaraṇena antarāyanivāraṇañceva paññāpāṭavañca pattheti.",
  "tika-abh08t:897_3": "Ratanattayappaṇāmo hi atthato paṇāmakiriyābhinipphādikā kusalacetanā.",
  "tika-abh08t:897_4": "Sā ca vandaneyyavandakānaṃ khettajjhāsayasampadāhi diṭṭhadhammavedanīyabhūtā yathāladdhasampattinimittakassa",
  "tika-abh08t:897_5": "kammassa anubalappadānavasena tannibbattitavipākasantatiyā antarāyakarāni upapīḷakaupacchedakakammāni",
  "tika-abh08t:897_6": "paṭibāhitvā tannidānānaṃ yathādhippetasiddhivibandhakānaṃ rogādiantarāyānamappavattiṃ sādheti,",
  "tika-abh08t:897_7": "rāgādimalavikkhālanena ca cittasantānaṃ parisodhetvā tannissitāya paññāya yathādhippetasiddhisampādakaṃ tikkhavisadabhāvamāvahati.",
  "tika-abh08t:897_8": "Kiñci āciṇṇametaṃ paṇḍitānaṃ,",
  "tika-abh08t:897_9": "yadidaṃ ganthasamārambhe ratanattayappaṇāmakaraṇaṃ,",
  "tika-abh08t:897_10": "tasmā sappurisācārānurakkhaṇatthañca ādimhi ratanattayavandanā āraddhāti evamādinā aññānipi bahūni payojanāni niddhāretabbāni.",
  "tika-abh08t:897_11": "Tāni pana tattha tattha bahudhā vitthāritānīti taṃ papañcaparissamaṃ ṭhapetvā yathānuppattameva tāva vaṇṇayissāma.",
  "tika-abh08t:898_0": "Ettha ca ratanattayappaṇāmaṃ kattukāmo tathāgatamūlakattā sesaratanānaṃ paṭhamaṃ tāva tathāgatassa thomanāpubbaṅgamaṃ",
  "tika-abh08t:898_1": "paṇāmamārabhanto āha “anantakaruṇāpañña”ntiādi.",
  "tika-abh08t:898_2": "Thomanāpubbaṅgamena hi paṇāmena satthu guṇātisayayogo,",
  "tika-abh08t:898_3": "tato cassa anuttaravandanīyabhāvo,",
  "tika-abh08t:898_4": "tena ca attano vandanāya khettaṅgatabhāvo,",
  "tika-abh08t:898_5": "khettaṅgatāya ca vandanāya yathādhippetanipphattiyā hetubhāvo ca dassito hoti.",
  "tika-abh08t:899_0": "Tattha vanditvāti pubbakālakiriyāniddeso.",
  "tika-abh08t:899_1": "Tassa pana osānagāthāyaṃ “pavakkhāmī”ti iminā aparakālakiriyāvacanena saha sambandho.",
  "tika-abh08t:899_2": "Buddhanti vandanakiriyāya kammaniddeso.",
  "tika-abh08t:899_3": "“Anantakaruṇāpañña”ntiādikaṃ pana tabbisesanaṃ.",
  "tika-abh08t:899_4": "Tattha kiratīti karuṇā,",
  "tika-abh08t:899_5": "paradukkhaṃ vikkhipati apanetīti attho.",
  "tika-abh08t:899_6": "Kirīyati dukkhitesu pasārīyatīti vā karuṇā.",
  "tika-abh08t:899_7": "Atha vā karotīti karuṇā,",
  "tika-abh08t:899_8": "paradukkhe sati sādhūnaṃ kampanaṃ hadayakhedaṃ janayatīti attho.",
  "tika-abh08t:899_9": "Kiṇātīti vā karuṇā,",
  "tika-abh08t:899_10": "parassa dukkhaṃ paccayavekallakaraṇato hiṃsatīti attho.",
  "tika-abh08t:899_11": "Pajānātīti paññā,",
  "tika-abh08t:899_12": "yathāsabhāvaṃ pakārehi paṭivijjhatīti attho.",
  "tika-abh08t:899_13": "Karuṇā ca paññā ca karuṇāpaññā,",
  "tika-abh08t:899_14": "natthi etāsaṃ antoti anantā,",
  "tika-abh08t:899_15": "anantā karuṇāpaññā etassāti anantakaruṇāpañño,",
  "tika-abh08t:899_16": "taṃ anantakaruṇāpaññaṃ.",
  "tika-abh08t:900_0": "Ettha ca uppādavayantatāvasena ceva santatipariyosānavasena ca satipi bhagavato karuṇāpaññānaṃ sapariyantabhāve",
  "tika-abh08t:900_1": "anantārammaṇesu pavattanato anantatā veditabbā.",
  "tika-abh08t:900_2": "Sammāsambuddhassa hi sabbasattānaṃ dukkhāpanayanākārappavattā anaññasādhāraṇā mahākaruṇā kañci sattaṃ",
  "tika-abh08t:900_3": "avajjetvā sabbesu sattesu niravasesena pavattati,",
  "tika-abh08t:900_4": "tathā sabbadhammasabhāvabodhanasamatthā sabbaññutaññāṇasaṅkhātā paññāpi sakalañeyyadhammesu anavasesato pavattati,",
  "tika-abh08t:900_5": "tasmā anantārammaṇappavattakaruṇāñāṇavantatāya anantakaruṇāpañño bhagavā.",
  "tika-abh08t:900_6": "Karuṇāpaññāggahaṇena cettha bhagavato sabbalokiyalokuttaraguṇasampatti dassitā hoti.",
  "tika-abh08t:900_7": "Tathā hi karuṇāggahaṇena lokiyesu mahaggatabhāvappattāsādhāraṇaguṇadīpanato sakalalokiyaguṇasampatti dassitā,",
  "tika-abh08t:900_8": "paññāggahaṇena sabbaññutaññāṇapadaṭṭhānamaggañāṇadīpanato sabbalokuttaraguṇasampatti dassitāti.",
  "tika-abh08t:901_0": "Apica sabbabuddhaguṇānaṃ karuṇā ādi,",
  "tika-abh08t:901_1": "paññā pariyosānaṃ.",
  "tika-abh08t:901_2": "Mahākaruṇāsañcoditamānaso hi bhagavā saṃsārapaṅkato sattānaṃ samuddharaṇatthāya katābhinīhāro anupubbena",
  "tika-abh08t:901_3": "pāramiyo pūretvā anuttarasammāsambodhiyā adhigamena sakalabuddhaguṇe paṭilabhi.",
  "tika-abh08t:901_4": "Iti sakalabuddhaguṇānaṃ tannidānabhāvato karuṇā sabbabuddhaguṇānamādi,",
  "tika-abh08t:901_5": "sabbaññutaññāṇapadaṭṭhānassa pana maggañāṇassa paṭilabhanato uttarikaraṇīyābhāvato paññā pariyosānaṃ.",
  "tika-abh08t:901_6": "Ādipariyosānadassanena ca sakalabuddhaguṇā nayato dassitā honti.",
  "tika-abh08t:901_7": "Nayaggāho eva hi sabbabuddhaguṇānaṃ dassanupāyo,",
  "tika-abh08t:901_8": "itarathā tādisassa sabbaññubuddhassapi vacanapathātītaṃ tathāgataguṇaṃ anupadaṃ vaṇṇento ko nāma pariyosānamāharituṃ sakkuṇeyyāti.",
  "tika-abh08t:902_0": "Evaṃ karuṇāpaññāmukhena saṅkhepato sakalabuddhaguṇehi bhagavantaṃ thometvāpi puna attano buddhaguṇasaṃkittane",
  "tika-abh08t:902_1": "atittābhāvena ceva paresañca pasādabāhullajananatthaṃ tadantogadhepi visiṭṭhaguṇe padhānabhāvena nīharitvā",
  "tika-abh08t:902_2": "dassento āha “tathāgata”ntiādi.",
  "tika-abh08t:902_3": "Tattha “tathāgata”nti tathā āgatatādīhi aṭṭhahi kāraṇehi tathāgataṃ.",
  "tika-abh08t:902_4": "Vuttañhetaṃ –",
  "tika-abh08t:903_0": "“Aṭṭhahi kāraṇehi bhagavā tathāgato,",
  "tika-abh08t:903_1": "tathā āgatoti tathāgato,",
  "tika-abh08t:903_2": "tathā gatoti tathāgato,",
  "tika-abh08t:903_3": "tathalakkhaṇaṃ āgatoti tathāgato,",
  "tika-abh08t:903_4": "tathadhamme yāthāvato abhisambuddhoti tathāgato,",
  "tika-abh08t:903_5": "tathadassitāya tathāgato,",
  "tika-abh08t:903_6": "tathavāditāya tathāgato,",
  "tika-abh08t:903_7": "tathākāritāya tathāgato,",
  "tika-abh08t:903_8": "abhibhavanaṭṭhena tathāgato”ti.",
  "tika-abh08t:904_0": "“Kathaṃ bhagavā tathā āgatoti tathāgato?",
  "tika-abh08t:904_1": "Yathā sabbalokahitāya ussukkamāpannā purimakā sammāsambuddhā āgatā,",
  "tika-abh08t:904_2": "kiṃ vuttaṃ hoti?",
  "tika-abh08t:904_3": "Manussattādiaṭṭhaṅgasamannāgatena yena abhinīhārena te bhagavanto āgatā,",
  "tika-abh08t:904_4": "teneva ca abhinīhārena ayampi bhagavā āgato,",
  "tika-abh08t:904_5": "yathā ca te bhagavanto samatiṃsa pāramiyo pūretvā pañcamahāpariccāgādīni sampādetvā āgatā,",
  "tika-abh08t:904_6": "yathā ca te sattatiṃsa bodhipakkhiyadhamme bhāvetvā brūhetvā āgatā,",
  "tika-abh08t:904_7": "tathā ayampi bhagavā āgatoti evaṃ tāva tathā āgato”ti tathāgato. (1)",
  "tika-abh08t:905_0": "“Kathaṃ tathā gatoti tathāgato?",
  "tika-abh08t:905_1": "Yathā sampatijātā te bhagavanto sattapadavītihārena gatā,",
  "tika-abh08t:905_2": "yathā vā te samathavipassanāmaggehi taṃ taṃ akusalapakkhaṃ vidhamitvā gatā,",
  "tika-abh08t:905_3": "tathā ayampi bhagavā gato,",
  "tika-abh08t:905_4": "evaṃ tathā gatoti tathāgato. (2)",
  "tika-abh08t:906_0": "“Kathaṃ tathalakkhaṇaṃ āgatoti tathāgato?",
  "tika-abh08t:906_1": "Yasmā tesaṃ tesaṃ dhammānaṃ yaṃ sabhāvasarasalakkhaṇaṃ tathaṃ avitathaṃ,",
  "tika-abh08t:906_2": "tañcesa tathalakkhaṇaṃ āgato yāthāvato adhigato,",
  "tika-abh08t:906_3": "tasmā tathalakkhaṇaṃ āgatoti tathāgato gamanatthānaṃ bujjhanatthasambhavato.",
  "tika-abh08t:906_4": "Tathā hi vadanti ‘ye gatiatthā,",
  "tika-abh08t:906_5": "te bujjhanatthā.",
  "tika-abh08t:906_6": "Ye bujjhanatthā,",
  "tika-abh08t:906_7": "te gatiatthā’ti. (3)",
  "tika-abh08t:907_0": "“Kathaṃ tathadhamme yāthāvato abhisambuddhoti tathāgato?",
  "tika-abh08t:907_1": "Yasmā ‘idaṃ dukkhanti,",
  "tika-abh08t:907_2": "bhikkhave,",
  "tika-abh08t:907_3": "tathametaṃ avitathameta’ntiādivacanato ‘avijjāya saṅkhārānaṃ paccayaṭṭho saṅkhārānaṃ avijjāpaccayasambhūtasamudāgataṭṭho",
  "tika-abh08t:907_4": "tatho avitatho anaññatho’tiādivacanato ca tathadhammasaṅkhāte saccapaṭiccasamuppāde yāthāvato āgato abhisambuddho,",
  "tika-abh08t:907_5": "tasmā tathadhamme yāthāvato abhisambuddhoti tathāgato. (4)",
  "tika-abh08t:908_0": "“Kathaṃ tathadassitāya tathāgato?",
  "tika-abh08t:908_1": "Yasmā aparimāṇāsu lokadhātūsu aparimāṇānaṃ sattānaṃ chadvāraggahite ārammaṇe aviparītameva passati jānāti,",
  "tika-abh08t:908_2": "ñatvā ca panevaṃ ‘katamaṃ taṃ rūpāyatanaṃ,",
  "tika-abh08t:908_3": "yaṃ catunnaṃ mahābhūtānaṃ upādāyā’tiādinā tathamesa aviparītaṃ vibhajati dasseti,",
  "tika-abh08t:908_4": "tasmā tathaṃ āgacchati passati jānāti,",
  "tika-abh08t:908_5": "taṃ vā āgamayati dassetīti tathāgatoti evaṃ tathadassitāya tathāgato. (5)",
  "tika-abh08t:909_0": "“Kathaṃ tathavāditāya tathāgato?",
  "tika-abh08t:909_1": "Yasmā esa abhisambodhito yāva parinibbānā rāgamadādinimmathanavasena ekasadisameva dhammaṃ tathaṃ avitathaṃ bhāsati,",
  "tika-abh08t:909_2": "tasmā tathaṃ gadati,",
  "tika-abh08t:909_3": "tatho aviparīto āgadovacanametassāti vā da-",
  "tika-abh08t:909_4": "kārassa ta-",
  "tika-abh08t:909_5": "kāraṃ katvā tathāgatoti vuttoti evaṃ tathavāditāya tathāgato. (6)",
  "tika-abh08t:910_0": "“Kathaṃ tathākāritāya tathāgato?",
  "tika-abh08t:910_1": "Bhagavā hi ‘yathā vādī tathā kārī’ti vacanato attano vācāya anurūpameva karoti,",
  "tika-abh08t:910_2": "tasmā yathā vācā,",
  "tika-abh08t:910_3": "tathā kāyopi gato pavatto imassāti tathāgatoti evaṃ tathākāritāya tathāgato. (7)",
  "tika-abh08t:911_0": "“Kathaṃ abhibhavanaṭṭhena tathāgato?",
  "tika-abh08t:911_1": "Yasmā panesa anupamāya sakalalokiyalokuttaraguṇasampadāya samannāgatattā sadevakaṃ lokaṃ abhibhuyya pavattati,",
  "tika-abh08t:911_2": "tasmā abhibhavanaṭṭhena tathāgatoti vuccatī”ti.",
  "tika-abh08t:912_0": "Tatrevaṃ padasiddhi veditabbā –",
  "tika-abh08t:912_1": "agado viyāti agado,",
  "tika-abh08t:912_2": "desanāvilāso ceva puññussayo ca.",
  "tika-abh08t:912_3": "Tena hesa mahānubhāvo bhisakko viya dibbāgadena sappe sabbaparappavādino,",
  "tika-abh08t:912_4": "sadevakañca lokaṃ abhibhavati.",
  "tika-abh08t:912_5": "Iti sabbalokābhibhavane tatho aviparīto yathāvutto agado etassāti da-",
  "tika-abh08t:912_6": "kārassa ta-",
  "tika-abh08t:912_7": "kāraṃ katvā tathāgatoti vuccatīti ayamettha saṅkhepo.",
  "tika-abh08t:912_8": "Vitthāro pana dīghāgamasaṃvaṇṇanādīsu gahetabbo.",
  "tika-abh08t:912_9": "Āha cettha –",
  "tika-abh08t:913_0": "“Yatheva lokamhi vipassiādayo,",
  "tika-abh08t:914_0": "Sabbaññubhāvaṃ munayo idhāgatā;",
  "tika-abh08t:915_0": "Tathā ayaṃ sakyamunīpi āgato,",
  "tika-abh08t:916_0": "Tathāgato vuccati tena cakkhumā. ;",
  "tika-abh08t:917_0": "“Pahāya kāmādimale yathā gatā,",
  "tika-abh08t:918_0": "Samādhiñāṇehi vipassiādayo;",
  "tika-abh08t:919_0": "Mahesino sakyamunī jutindharo,",
  "tika-abh08t:920_0": "Tathā gato tena tathāgato mato.",
  "tika-abh08t:921_0": "“Tathañca dhātvāyatanādilakkhaṇaṃ,",
  "tika-abh08t:922_0": "Sabhāvasāmaññavibhāgabhedato;",
  "tika-abh08t:923_0": "Sayambhuñāṇena jinoyamāgato,",
  "tika-abh08t:924_0": "Tathāgato vuccati sakyapuṅgavo.",
  "tika-abh08t:925_0": "“Tathāni saccāni samantacakkhunā,",
  "tika-abh08t:926_0": "Tathā idappaccayatā ca sabbaso;",
  "tika-abh08t:927_0": "Anaññañeyyena yato vibhāvitā,",
  "tika-abh08t:928_0": "Yāthāvato tena jino tathāgato.",
  "tika-abh08t:929_0": "“Anantabhedāsupi lokadhātusu,",
  "tika-abh08t:930_0": "Jinassa rūpāyatanādigocare;",
  "tika-abh08t:931_0": "Vicittabhede tathameva dassanaṃ,",
  "tika-abh08t:932_0": "Tathāgato tena samantalocano.",
  "tika-abh08t:933_0": "“Yato ca dhammaṃ tathameva bhāsati,",
  "tika-abh08t:934_0": "Karoti vācāyanulomamattano;",
  "tika-abh08t:935_0": "Guṇehi lokaṃ abhibhuyyirīyati,",
  "tika-abh08t:936_0": "Tathāgato tenapi lokanāyako”ti. ;",
  "tika-abh08t:937_0": "Kenaci guṇena attano visiṭṭhassa kassaci abhāvato natthi etassa uttaroti anuttaro.",
  "tika-abh08t:937_1": "Bhagavato hi avīcito paṭṭhāya yāva bhavaggaṃ tiriyaṃ aparimāṇāsu lokadhātūsu na koci kenaci guṇena samasamopi atthi,",
  "tika-abh08t:937_2": "kuto pana uttaritaro. Yathāha –",
  "tika-abh08t:938_0": "“Rūpe sīle samādhimhi, paññāya ca asādiso;",
  "tika-abh08t:939_0": "Vimuttiyā samasamo, dhammacakkappavattane”ti.",
  "tika-abh08t:940_0": "Vinditvāti tīhi vandanāhi tanninnatādivasena namassitvā.",
  "tika-abh08t:940_1": "Kāyavacīmanodvāravasena hi tisso vandanā.",
  "tika-abh08t:940_2": "Yathāha “tisso imā,",
  "tika-abh08t:940_3": "bhikkhave,",
  "tika-abh08t:940_4": "vandanā kāyena vandati,",
  "tika-abh08t:940_5": "vacasā vandati,",
  "tika-abh08t:940_6": "manasā vandatī”ti.",
  "tika-abh08t:940_7": "Tattha buddhādiguṇārammaṇā kāmāvacarakusalakiriyānamaññatarā cetanā kāyaviññattiṃ samuṭṭhāpetvā kāyadvārappavattivasena",
  "tika-abh08t:940_8": "uppannā kāyavandanāti vuccati,",
  "tika-abh08t:940_9": "sāyeva vacīviññattiṃ samuṭṭhāpetvā vacīdvārappavattivasena uppannā vacīvandanāti,",
  "tika-abh08t:940_10": "ubhayaviññattiyo pana asamuṭṭhāpetvā kevalaṃ manodvārappavattivasena uppannā manovandanāti.",
  "tika-abh08t:940_11": "Sirasāti uttamaṅgena karaṇabhūtena. Abujjhi,",
  "tika-abh08t:940_12": "bodhetīti vā buddho.",
  "tika-abh08t:940_13": "Ayañhi catusaccadhamme sayampi abujjhi,",
  "tika-abh08t:940_14": "parepi bodheti,",
  "tika-abh08t:940_15": "tasmā bujjhanabodhanaṭṭhena “buddho”ti vuccati.",
  "tika-abh08t:940_16": "Yathāha “bujjhitā saccānīti buddho,",
  "tika-abh08t:940_17": "bodhetā pajāyāti buddho”ti.",
  "tika-abh08t:940_18": "Atha vā budha-",
  "tika-abh08t:940_19": "saddassa jāgaraṇavikasanatthesupi pavattanato abujjhi savāsanasammohaniddāya accantaṃ vigato,",
  "tika-abh08t:940_20": "buddhiyā vikasitavāti vā buddho.",
  "tika-abh08t:940_21": "Bhagavā hi vatthusabhāvadassanavibandhikāya avijjāsaṅkhātāya niddāya ariyamaggañāṇena saha vāsanāya samucchinnattā tato accantaṃ vigato.",
  "tika-abh08t:940_22": "Paramarucirasirisobhaggasamāgamena vikasitamiva padumaṃ aparimitaguṇagaṇālaṅkatasabbaññutaññāṇasamāgamena vikasito vikāsamanuppatto,",
  "tika-abh08t:940_23": "tasmā jāgaraṇavikasanatthavasenapi “buddho”ti vuccati.",
  "tika-abh08t:941_0": "Ettāvatā ca dvīhi ākārehi bhagavato thomanā katā hoti attahitasampattito,",
  "tika-abh08t:941_1": "parahitapaṭipattito ca.",
  "tika-abh08t:941_2": "Tāsu attahitasampatti anāvaraṇañāṇādhigamo savāsanasakalasaṃkilesānamaccantappahānaṃ anupādisesanibbānādhigamo ca,",
  "tika-abh08t:941_3": "parahitapaṭipatti pana āsayappayogavasena duvidhaṃ parahitasamīhanaṃ.",
  "tika-abh08t:941_4": "Tattha dhammadesanāya abhājanesu devadattādīsu virodhisattesupi niccaṃ hitajjhāsayatā aparipākagatindriyānaṃ indriyaparipākakālāgamanañca āsayo nāma.",
  "tika-abh08t:941_5": "Tadaññasattānaṃ pana lābhasakkārādinirapekkhacittassa yānattayamukhena sabbadukkhaniyyānikadhammadesanā payogo nāma.",
  "tika-abh08t:941_6": "Duvidhāsu panetāsu parahitapaṭipattīsu,",
  "tika-abh08t:941_7": "tividhāsu ca attahitasampattīsu anantakaruṇā- vacanena,",
  "tika-abh08t:941_8": "tathā āgataṭṭhena ca tathāgata-",
  "tika-abh08t:941_9": "saddena āsayavasena parahitapaṭipatti dassitā,",
  "tika-abh08t:941_10": "bodhanaṭṭhena buddha- saddena,",
  "tika-abh08t:941_11": "tathadassanaṭṭhena ca tathāgataṭṭhena ca tathāgatasaddena payogavasena,",
  "tika-abh08t:941_12": "anantapaññā- vacanena,",
  "tika-abh08t:941_13": "ñāṇagatidīpakena tathāgata- saddena,",
  "tika-abh08t:941_14": "bujjhanajāgaraṇavikasanaṭṭhena ca buddha-",
  "tika-abh08t:941_15": "saddena tividhāpi attahitasampatti,",
  "tika-abh08t:941_16": "anuttaravacanena ca attahitaparahitasampatti pakāsitāti veditabbā.",
  "tika-abh08t:942_0": "Apica hetuphalasattūpakārasampadāvasena tīhākārehipi bhagavato thomanā pavattatīti taṃvasenapettha thomanā daṭṭhabbā.",
  "tika-abh08t:942_1": "Tattha hetusampadā nāma mahākaruṇāsamāyogo,",
  "tika-abh08t:942_2": "bodhisambhārasambharaṇañca tammūlakattā sakalabuddhaguṇānaṃ.",
  "tika-abh08t:942_3": "Phalasampadā pana catubbidhā ñāṇasampadā,",
  "tika-abh08t:942_4": "pahānasampadā,",
  "tika-abh08t:942_5": "ānubhāvasampadā,",
  "tika-abh08t:942_6": "rūpakāyasampadā cāti.",
  "tika-abh08t:942_7": "Tāsu sabbaññutaññāṇapadaṭṭhānaṃ maggañāṇaṃ,",
  "tika-abh08t:942_8": "maggañāṇapadaṭṭhānaṃ sabbaññutaññāṇaṃ,",
  "tika-abh08t:942_9": "tammūlakāni ca dasabalādiñāṇāni ñāṇasampadā nāma.",
  "tika-abh08t:942_10": "Aggamaggabhāvanāya sabbakilesānaṃ saha vāsanāhi anuppattidhammatāpādanaṃ pahānasampadā.",
  "tika-abh08t:942_11": "Acinteyyāparimitānaṃ sabbalokahitānaṃ nipphādane,",
  "tika-abh08t:942_12": "sadevakalokābhibhavane ca ādhipaccaṃ ānubhāvasampadā.",
  "tika-abh08t:942_13": "Sakalalokanayanābhisekabhūtā pana lakkhaṇānubyañjanapaṭimaṇḍitā attabhāvasampatti rūpakāyasampadā nāma.",
  "tika-abh08t:942_14": "Sattūpakāro heṭṭhā vuttaparahitapaṭipattivaseneva veditabbo.",
  "tika-abh08t:942_15": "Imāsu pana anantakaruṇā- vacanena,",
  "tika-abh08t:942_16": "tathā āgataṭṭhena ca tathāgata-",
  "tika-abh08t:942_17": "saddena hetusampadā dassitā.",
  "tika-abh08t:942_18": "Phalasampadāsu ñāṇasampadā ceva pahānasampadā ca anantapaññā- vacanena,",
  "tika-abh08t:942_19": "abhisamayaparidīpakena tathāgatasaddena,",
  "tika-abh08t:942_20": "bujjhanajāgaraṇavikasanaṭṭhena,",
  "tika-abh08t:942_21": "ca buddha-",
  "tika-abh08t:942_22": "saddena dassitā,",
  "tika-abh08t:942_23": "ānubhāvasampadāpi abhibhavanaṭṭhena tathāgata- saddena, anuttara-",
  "tika-abh08t:942_24": "vacanena ca vibhāvitā,",
  "tika-abh08t:942_25": "rūpakāyasampadā pana rūpaggappattidīpakena anuttara-",
  "tika-abh08t:942_26": "saddena dassitāti daṭṭhabbaṃ.",
  "tika-abh08t:943_0": "Evaṃ buddharatanassa thomanāpubbaṅgamaṃ paṇāmaṃ katvā idāni sesaratanānampi paṇāmamārabhanto āha “dhammaṃ sādhugaṇampi cā”ti.",
  "tika-abh08t:943_1": "Bhagavato thomanena ca svākkhātatādayo dhammaguṇā,",
  "tika-abh08t:943_2": "suppaṭipannatādayo saṅghaguṇā ca dassitā honti tappabhavassa anaññathābhāvatoti na tesaṃ visuṃ thomanā katā.",
  "tika-abh08t:943_3": "Adhigatamagge sacchikatanirodhe puggale yathānusiṭṭhaṃ paṭipajjamāne ca apāyadukkhesu ceva vaṭṭadukkhesu ca apatamāne katvā dhāretīti dhammo,",
  "tika-abh08t:943_4": "so catunnaṃ ariyamaggānaṃ,",
  "tika-abh08t:943_5": "catunnañca sāmaññaphalānaṃ,",
  "tika-abh08t:943_6": "nibbānassa,",
  "tika-abh08t:943_7": "pariyattidhammassa ca vasena dasavidho.",
  "tika-abh08t:943_8": "Vuttañhetaṃ chattavimāne –",
  "tika-abh08t:944_0": "“Rāgavirāgamanejamasokaṃ,",
  "tika-abh08t:945_0": "Dhammamasaṅkhatamappaṭikūlaṃ;",
  "tika-abh08t:946_0": "Madhuramimaṃ paguṇaṃ suvibhattaṃ,",
  "tika-abh08t:947_0": "Dhammamimaṃ saraṇatthamupehī”ti. ;",
  "tika-abh08t:948_0": "Ettha hi kāmarāgādibhedo sabbopi rāgo virajjati etenāti “rāgavirāgo”ti maggo kathito.",
  "tika-abh08t:948_1": "Ejāsaṅkhātāya taṇhāya,",
  "tika-abh08t:948_2": "antonijjhānalakkhaṇassa ca sokassa taduppattiyaṃ sabbaso parikkhīṇattā “anejamasoka”nti phalaṃ kathitaṃ.",
  "tika-abh08t:948_3": "Kenaci paccayena asaṅkhatattā “dhammamasaṅkhata”nti nibbānaṃ vuttaṃ.",
  "tika-abh08t:948_4": "Avirodhadīpanato pana atthabyañjanassa sampannatāya,",
  "tika-abh08t:948_5": "pakaṭṭhaguṇavibhāvanato suṭṭhu vibhajitattā ca “appaṭikūla”ntiādinā sabbopi pariyattidhammo kathito.",
  "tika-abh08t:948_6": "Tattha ariyamagganibbānāni nippariyāyeneva apāyādito dhāraṇato dhammo,",
  "tika-abh08t:948_7": "phalapariyattiyo pana pariyāyena.",
  "tika-abh08t:948_8": "Tathā hettha dhāraṇaṃ nāma apāyādinibbattakakilesaviddhaṃsanaṃ.",
  "tika-abh08t:948_9": "Iti ariyamaggassa kilesasamucchedakatāya,",
  "tika-abh08t:948_10": "nibbānassa ca ālambaṇabhāvena tassa tadatthasiddhihetutāyapi ubhinnampi nippariyāyato labbhati.",
  "tika-abh08t:948_11": "Itaresu pana ariyaphalassa maggena samucchinnakilesānaṃ paṭipassaddhakiccatāya,",
  "tika-abh08t:948_12": "maggānukūlappavattito pariyattidhammassa ca tadadhigamahetutāyāti ubhinnampi pariyāyatova labbhatīti.",
  "tika-abh08t:949_0": "Attahitaparahitaṃ sādhentīti sādhū,",
  "tika-abh08t:949_1": "tesaṃ gaṇo samudāyoti sādhugaṇo,",
  "tika-abh08t:949_2": "sādhu cāyaṃ gaṇo cāti vā sādhugaṇo,",
  "tika-abh08t:949_3": "sādhuno vā sammāsambuddhassa āyatto gaṇo tassa orasaputtabhāvatoti sādhugaṇo.",
  "tika-abh08t:949_4": "So pana catunnaṃ ariyamaggasamaṅgīnaṃ,",
  "tika-abh08t:949_5": "catunnañca phalasamaṅgīnaṃ vasena aṭṭhavidho ariyasaṅgho,",
  "tika-abh08t:949_6": "taṃ sādhugaṇaṃ.",
  "tika-abh08t:949_7": "Picāti nipātasamudāyo,",
  "tika-abh08t:949_8": "eko vā nipāto,",
  "tika-abh08t:949_9": "tiṇṇaṃ ratanānaṃ vandanakiriyāya sampiṇḍanattho.",
  "tika-abh08t:949_10": "Keci “gaṇo”ti idha pakaraṇatova ariyagaṇapuggalova labbhatīti sādhūti bhāvanapuṃsakavasena “vanditvā”ti iminā saha yojenti,",
  "tika-abh08t:949_11": "tadā pana sādhūti bhayalābhādivirahena sakkaccaṃ ādaranti attho.",
  "tika-abh08t:950_0": "2.",
  "tika-abh08t:950_1": "Evaṃ pakaraṇārambhe yathādhippetaṃ ratanattayappaṇāmaṃ katvā idāni yattha pāṭavatthāya idaṃ pakaraṇaṃ paṭṭhapīyati,",
  "tika-abh08t:950_2": "taṃ saddhiṃ desakadesapaṭiggāhakasampattīhi vibhāvetvā dassento āha “paṇḍukambalanāmāyā”tiādi.",
  "tika-abh08t:950_3": "Tattha devarājassa paṇḍukambalanāmāya silāya vimale sītale tale nisinno atulavikkamo devadevehi pūjito",
  "tika-abh08t:950_4": "devadevo devapurakkhato devānaṃ devalokasmiṃ yaṃ dhammaṃ desesīti sambandho.",
  "tika-abh08t:951_0": "Ayaṃ panettha attho –",
  "tika-abh08t:951_1": "paṇḍukambalasarikkhavaṇṇatāya “paṇḍukambala”nti nāmaṃ samaññā etissāti paṇḍukambalanāmā.",
  "tika-abh08t:951_2": "Sā hi sakkassa tādisapuññānubhāvena nibbattā paṇḍukambalajayasumanapupphasamānena vaṇṇena sabbakālaṃ virocati,",
  "tika-abh08t:951_3": "pamāṇato pana saṭṭhiyojanāyāmā,",
  "tika-abh08t:951_4": "paññāsayojanavitthārā,",
  "tika-abh08t:951_5": "pannarasayojanubbedhā ca hoti.",
  "tika-abh08t:951_6": "Silāyāti avayavasambandhe sāmivacanaṃ.",
  "tika-abh08t:951_7": "Tulāya sammito tulyo,",
  "tika-abh08t:951_8": "na tulyo atulyo,",
  "tika-abh08t:951_9": "atulyo vikkamo balaṃ etassāti atulyavikkamo.",
  "tika-abh08t:951_10": "Sammāsambuddhassa hi paramapāramitānubhāvasaṃsiddhena hatthigaṇanāya koṭisahassahatthīnaṃ,",
  "tika-abh08t:951_11": "purisagaṇanāya dasakoṭisahassapurisānaṃ balehi samappamāṇena kāyabalena,",
  "tika-abh08t:951_12": "appamāṇena ca ñāṇabalena na kassaci devabrahmādīsu aññatarassa balatulanāya upanetabbaṃ atthi.",
  "tika-abh08t:951_13": "Atha vā anaññasādhāraṇattā atulyo parakkamasaṅkhāto aparimāṇaguṇavisesāvahena anaññasādhāraṇena sammappadhānena",
  "tika-abh08t:951_14": "samannāgatattā vā atulyo sammappadhānasaṅkhāto vikkamo imassāti atulyavikkamo.",
  "tika-abh08t:951_15": "“Atulyavikkamo”ti ca vattabbe gāthābandhavasena ya-",
  "tika-abh08t:951_16": "kāralopaṃ katvā “atulavikkamo”ti vuttaṃ.",
  "tika-abh08t:951_17": "Atha vā sammitatthe a-",
  "tika-abh08t:951_18": "kārapaccayassāpi sambhavato atulo vikkamo assāti “atulavikkamo”ti vuttaṃ.",
  "tika-abh08t:952_0": "Dibbantīti devā,",
  "tika-abh08t:952_1": "pañcakāmaguṇādīhi kīḷanti,",
  "tika-abh08t:952_2": "tesu vā viharanti,",
  "tika-abh08t:952_3": "vijayasamatthatāyogena bāhirabbhantarike paccatthike vijetuṃ icchanti,",
  "tika-abh08t:952_4": "issariyadhanādisakkāradānaggahaṇaṃ,",
  "tika-abh08t:952_5": "taṃtaṃatthānusāsanañca karontā voharanti,",
  "tika-abh08t:952_6": "puññañāṇānubhāvappattāya jutiyā jotenti,",
  "tika-abh08t:952_7": "yathādhippetañca visayaṃ appaṭighātena gacchanti,",
  "tika-abh08t:952_8": "yathicchitanipphādane ca sakkontīti attho.",
  "tika-abh08t:952_9": "Atha vā devanīyā taṃtaṃbyasananittharaṇatthikehi “saraṇaṃ parāyaṇa”nti gamanīyā,",
  "tika-abh08t:952_10": "abhitthavanīyā sobhāvisesayogena kamanīyāti vā devā,",
  "tika-abh08t:952_11": "te tividhā –",
  "tika-abh08t:952_12": "sammutidevā upapattidevā visuddhidevāti.",
  "tika-abh08t:952_13": "Tattha sammutidevā nāma mahāsammatādayo khattiyā.",
  "tika-abh08t:952_14": "Upapattidevā nāma cātumahārājike upādāya taduttaridevā.",
  "tika-abh08t:952_15": "Visuddhidevā nāma khīṇāsavā.",
  "tika-abh08t:952_16": "Idha pana upapattidevā daṭṭhabbā.",
  "tika-abh08t:952_17": "No ca kho tepi avisesena,",
  "tika-abh08t:952_18": "ṭhapetvā pana yāmādike cātumahārājikatāvatiṃsavāsinova adhippetā.",
  "tika-abh08t:952_19": "Tesaṃ catūhi saṅgahavatthūhi rañjanato rājā,",
  "tika-abh08t:952_20": "devānaṃ rājā issaro devarājā,",
  "tika-abh08t:952_21": "tassa devarājassa,",
  "tika-abh08t:952_22": "“sakkassa devarañño”ti adhippāyo.",
  "tika-abh08t:952_23": "Na hi aññesaṃ devalokesu nisinno bhagavā abhidhammapiṭakaṃ desesīti.",
  "tika-abh08t:953_0": "3.",
  "tika-abh08t:953_1": "Yanti aniyamaniddeso,",
  "tika-abh08t:953_2": "tassa pana “tatthā”ti iminā niyamanaṃ veditabbaṃ.",
  "tika-abh08t:953_3": "Yathāvuttānaṃ tiṇṇampi devānaṃ uttamo devo tehi sabbehi adhikataraṃ kīḷanādiyogatoti devadevo, bhagavā.",
  "tika-abh08t:953_4": "So hi niratisayāya abhiññākīḷāya uttamehi dibbabrahmaariyavihārehi saparasantānasiddhāya pañcavidhamāravijayicchānibbattiyā",
  "tika-abh08t:953_5": "cittissariyasattadhanādisammāpaṭipattiaveccappasādasakkāradānaggahaṇasaṅkhātena,",
  "tika-abh08t:953_6": "yathāparādhayathānulomayathādhammānusāsanasaṅkhātena ca vohārātisayena paramāya paññāya ca sarīrappabhāsaṅkhātāya",
  "tika-abh08t:953_7": "jutiyā anupamāya ñāṇasarīragatiyā māravijayasabbaññutaññāṇaparahitanipphādanesu appaṭihatāya sattiyā",
  "tika-abh08t:953_8": "ca samannāgatattā sadevakena vā lokena “saraṇa”nti gamanīyato,",
  "tika-abh08t:953_9": "abhitthavanīyato,",
  "tika-abh08t:953_10": "bhattivasena kamanīyato ca sabbe te deve tehi tehi guṇehi abhibhuyya ṭhitoti sabbadevehi pūjanīyataro devo,",
  "tika-abh08t:953_11": "visuddhidevabhāvasaṅkhātassa vā sabbaññuguṇālaṅkārassa adhigatattā aññesañca devānaṃ atisayena devoti devadevo.",
  "tika-abh08t:953_12": "Devānanti tadā dhammapaṭiggāhakānaṃ dasasahassacakkavāḷādhivāsīnaṃ mātudevaputtappamukhānaṃ upapattidevānaṃ.",
  "tika-abh08t:953_13": "Visuddhidevānampettha gahaṇanti vadanti.",
  "tika-abh08t:953_14": "Te pana upapattidevesveva saṅgahitā manussaarahantānaṃ tattha abhāvato.",
  "tika-abh08t:953_15": "Devadevehīti visuddhidevehi.",
  "tika-abh08t:953_16": "Visuddhidevā hi vuttanayena itaradevehi sātisayaṃ kīḷanādiyogato idha “devadevā”ti adhippetā, tehi.",
  "tika-abh08t:953_17": "Pūjitoti pūjitabbo,",
  "tika-abh08t:953_18": "pūjituṃ arahoti attho.",
  "tika-abh08t:953_19": "Etena visuddhidevesupi bhagavato aggapuggalataṃ dīpeti.",
  "tika-abh08t:953_20": "Desesīti madhurakaravīkasaddasadisaṃ brahmassaraṃ nicchārento pakāsesi.",
  "tika-abh08t:953_21": "Devalokasminti tāvatiṃsadevaloke.",
  "tika-abh08t:953_22": "Sabhāvasāmaññalakkhaṇaṃ dhāretīti dhammo,",
  "tika-abh08t:953_23": "kusalādibhedo abhidhammo,",
  "tika-abh08t:953_24": "idha pana tappakāsakaṃ abhidhammapiṭakaṃ “dhamma”nti vuttaṃ.",
  "tika-abh08t:953_25": "Tathā hi vakkhati “piṭakuttame”ti.",
  "tika-abh08t:953_26": "Devapurakkhatoti dasasahassacakkavāḷavāsidibbabrahmehi purakkhato,",
  "tika-abh08t:953_27": "parivāritoti attho.",
  "tika-abh08t:954_0": "Nanu ca “devāna”nti vacaneneva devapurakkhatabhāvo siddhoti kiṃ “devapurakkhato”ti vacanena?",
  "tika-abh08t:954_1": "Nāyaṃ doso.",
  "tika-abh08t:954_2": "Bhagavā hi kadāci cūḷapanthakattherādīnaṃ viya parammukhepi nisīditvā obhāsaṃ vissajjetvā sattānaṃ sammukhe nisinnaṃ viya dassento dhammaṃ deseti,",
  "tika-abh08t:954_3": "kadācipi pārāyanikabrāhmaṇādīnaṃ viya sammukhepi nisīditvā aññehi ca parivuto aññesampi dhammaṃ deseti,",
  "tika-abh08t:954_4": "idha pana na tathā,",
  "tika-abh08t:954_5": "devehiyeva parivuto devānaṃ desetīti dassanatthaṃ “devapurakkhato”tipi vattabbamevāti.",
  "tika-abh08t:955_0": "4.",
  "tika-abh08t:955_1": "Evametasmiṃ pakaraṇe gāravajananatthaṃ tena sampādetabbapāṭavavisayaṃ abhidhammapiṭakaṃ desakādisampattīhi",
  "tika-abh08t:955_2": "saha vibhāvetvā idāni yathādhippetapakaraṇārambhapayojanābhidhānābhidheyyasotujanasamussāhanakaraṇappakārāni",
  "tika-abh08t:955_3": "ca vibhāvetuṃ “tatthāha”ntiādi vuttaṃ.",
  "tika-abh08t:955_4": "Tattha “pāṭavatthāyā”ti iminā pakaraṇārambhapayojanaṃ vuttaṃ.",
  "tika-abh08t:955_5": "“Abhidhammāvatāra”nti iminā abhidhānābhidheyyāni.",
  "tika-abh08t:955_6": "“Madhura”ntiādīhi pakaraṇaṃ viseseti.",
  "tika-abh08t:955_7": "“Samāsenā”ti ca iminā sotujanasamussāhanakaraṇappakārānīti daṭṭhabbaṃ.",
  "tika-abh08t:955_8": "“Aha”nti kattubhūtaṃ attānaṃ niddisati.",
  "tika-abh08t:955_9": "Tathā hi yo paro na hoti,",
  "tika-abh08t:955_10": "so niyakajjhattasaṅkhāto attā “aha”nti vuccati.",
  "tika-abh08t:956_0": "Paṭuno bhāvo pāṭavaṃ,",
  "tika-abh08t:956_1": "taṃyeva attho payojanaṭṭhenāti pāṭavattho,",
  "tika-abh08t:956_2": "tadatthāya.",
  "tika-abh08t:956_3": "Taṃ sandhāya vividhanayaggahaṇasamatthassa sutamayañāṇassa uppādanatthanti vuttaṃ hoti.",
  "tika-abh08t:956_4": "Saṃsāre bhayaṃ ikkhanti,",
  "tika-abh08t:956_5": "bhindanti vā pāpake akusale dhammeti bhikkhū, tesaṃ.",
  "tika-abh08t:956_6": "Piṭakañca taṃ uttamañcāti piṭakuttamaṃ,",
  "tika-abh08t:956_7": "tasmiṃ piṭakuttame,",
  "tika-abh08t:956_8": "abhidhammapiṭaketi adhippāyo.",
  "tika-abh08t:956_9": "Tañhi pariyattibhājanatthato piṭakaṃ,",
  "tika-abh08t:956_10": "tīsu piṭakesu visiṭṭhabhāvato uttamañcāti piṭakuttamaṃ.",
  "tika-abh08t:956_11": "Tattha pariyattibhājanatthatoti pariyattiatthena ceva bhājanatthena ca.",
  "tika-abh08t:956_12": "Tathā hi “mā piṭakasampadānenā”tiādīsu pariyatti piṭakanti vuccati.",
  "tika-abh08t:956_13": "“Atha puriso āgaccheyya kudālapiṭaka”ntiādīsu yaṃ kiñci bhājanampi.",
  "tika-abh08t:956_14": "Tasmā idampi pariyāpuṇitabbaṭṭhena pariyatti,",
  "tika-abh08t:956_15": "abhidhammatthānamādhāraṇatthena bhājanañcāti pariyattibhājanatthato piṭakanti vuccati.",
  "tika-abh08t:956_16": "Tenevāhu –",
  "tika-abh08t:957_0": "“Piṭakaṃ piṭakatthavidū,",
  "tika-abh08t:958_0": "Pariyattibbhājanatthato āhu;",
  "tika-abh08t:959_0": "Tena samodhānetvā,",
  "tika-abh08t:960_0": "Tayopi vinayādayo ñeyyā”ti. ;",
  "tika-abh08t:961_0": "Visiṭṭhabhāvo panassa lokavohāramatikkamma yathāsabhāvavasena desanato,",
  "tika-abh08t:961_1": "visiṭṭhadhammakkhandhavibhāvanato ca veditabbo.",
  "tika-abh08t:961_2": "Ettha hi “satto puggalo bhikkhū”tiādikaṃ lokavohāramatikkamma “khandhadhātuāyatana”ntiādinā yathādhammavaseneva bāhulladesanā pavattā,",
  "tika-abh08t:961_3": "na itaresu viya yathāvuttavohāravasena,",
  "tika-abh08t:961_4": "yato idaṃ yathādhammasāsananti vuccati.",
  "tika-abh08t:961_5": "Sabbasaṅkhatadhammavisiṭṭho cettha paññākkhandho visesato vibhāvito,",
  "tika-abh08t:961_6": "tasmā tiṇṇampi piṭakānaṃ buddhavacanabhāvepi yathāsabhāvānatikkamadesanādito idameva tīsu piṭakesu visiṭṭhanti yuttaṃ.",
  "tika-abh08t:961_7": "Apica dhammātirekadhammavisesabhāvato cassa visiṭṭhabhāvo veditabbo.",
  "tika-abh08t:961_8": "Abhidhamme hi nippadesato khandhāyatanādidhammānaṃ vibhattattā itaradvayato atirekatarā,",
  "tika-abh08t:961_9": "visiṭṭhā ca pāḷi hoti,",
  "tika-abh08t:961_10": "tasmā atirekassa,",
  "tika-abh08t:961_11": "visiṭṭhassa ca pāḷidhammassa vasena idameva tīsu piṭakesu uttamanti vattuṃ vaṭṭati.",
  "tika-abh08t:961_12": "Yathāvuttavisiṭṭhabhāvayogatoyeva cetaṃ “abhidhammapiṭaka”nti vuccati abhi-",
  "tika-abh08t:961_13": "saddassa visiṭṭhabhāvajotanato.",
  "tika-abh08t:961_14": "Apica vuḍḍhimantādidhammānaṃ ettha vuttattā cetaṃ abhidhammapiṭakaṃ.",
  "tika-abh08t:961_15": "Yathāhu porāṇā –",
  "tika-abh08t:962_0": "“Yaṃ ettha vuḍḍhimanto, salakkhaṇā pūjitā paricchinnā;",
  "tika-abh08t:963_0": "Vuttādhikā ca dhammā, abhidhammo tena akkhāto”ti. ;",
  "tika-abh08t:964_0": "Tathā hettha “rūpūpapattiyā maggaṃ bhāveti,",
  "tika-abh08t:964_1": "mettāsahagatena cetasā ekaṃ disaṃ pharitvā viharatī”tiādinā vuḍḍhimantopi dhammā vuttā,",
  "tika-abh08t:964_2": "“rūpārammaṇaṃ vā saddārammaṇaṃ vā”tiādinā nayena ārammaṇādīhi lakkhitabbattā salakkhaṇāpi “sekkhā dhammā asekkhā dhammā,",
  "tika-abh08t:964_3": "lokuttarā dhammā”tiādinā nayena pūjitā pūjārahāpi “phasso hoti,",
  "tika-abh08t:964_4": "vedanā hotī”tiādinā nayena sabhāvaparicchinnattā paricchinnāpi “mahaggatā dhammā appamāṇā dhammā,",
  "tika-abh08t:964_5": "anuttarā dhammā”tiādinā nayena adhikā visiṭṭhāpi dhammā vuttā,",
  "tika-abh08t:964_6": "tasmā abhi-",
  "tika-abh08t:964_7": "saddassa vuḍḍhiādiatthesupi pavattanato “vuḍḍhimanto dhammā etthā”tiādinā nibbacanena idaṃ piṭakaṃ “abhidhamma”nti vuccati.",
  "tika-abh08t:964_8": "Abhidhammaṃ otaranti anenāti abhidhammāvatāraṃ nāma pakaraṇaṃ.",
  "tika-abh08t:964_9": "Iminā panassa atthānugatamabhidhānaṃ dasseti. Tu-",
  "tika-abh08t:964_10": "saddo padapūraṇe.",
  "tika-abh08t:964_11": "Ācariyena hi gāthāpadapūraṇatthaṃ yebhuyyena tattha tattha nipātā vuccanti.",
  "tika-abh08t:964_12": "Yattha pana nesaṃ payojanaviseso dissati,",
  "tika-abh08t:964_13": "tattheva tamatthaṃ vakkhāma.",
  "tika-abh08t:964_14": "Madhuranti nippariyāyato madhura-",
  "tika-abh08t:964_15": "saddoyaṃ jivhāviññeyye rasavisese vattati,",
  "tika-abh08t:964_16": "idha pana iṭṭhabhāvasāmaññena atthabyañjanasampatti madhurasaddena vuttā.",
  "tika-abh08t:964_17": "Bhavati hi taṃsadisassa taṃ-",
  "tika-abh08t:964_18": "saddenābhidhānaṃ yathā “aggimāṇavo”ti.",
  "tika-abh08t:964_19": "Tena pana madhurena yogato idampi madhuraṃ yathā nīlaguṇayogato nīluppalanti.",
  "tika-abh08t:964_20": "Nipuṇagambhīrāya byañjanasampattiyā ceva atthasampattiyā ca abhidhammavisayaṃ matiṃ vaḍḍhetīti mativaḍḍhanaṃ.",
  "tika-abh08t:964_21": "Atha vā byañjanasampattiyā “madhura”nti vuttaṃ,",
  "tika-abh08t:964_22": "atthasampattiyā “mativaḍḍhana”nti.",
  "tika-abh08t:965_0": "5.",
  "tika-abh08t:965_1": "Tāḷanti kuñcikaṃ,",
  "tika-abh08t:965_2": "kuñcikāsadisanti attho.",
  "tika-abh08t:965_3": "Muyhanti tenāti moho,",
  "tika-abh08t:965_4": "avijjāyetaṃ adhivacanaṃ,",
  "tika-abh08t:965_5": "mohoyeva abhidhammamahāpuraṃ pavisantānaṃ pavesananivāraṇattā kavāṭabhūtoti mohakavāṭaṃ, tassa.",
  "tika-abh08t:965_6": "Vighāṭeti,",
  "tika-abh08t:965_7": "vighāṭīyati anenāti vā vighāṭanaṃ.",
  "tika-abh08t:965_8": "Nanu ca avijjākavāṭaṃ paññāya ugghāṭīyati.",
  "tika-abh08t:965_9": "Sā hi tassā ujuvipaccanīkabhūtāti? Saccaṃ,",
  "tika-abh08t:965_10": "idampi tassā kāraṇabhāvena “mohakavāṭavighāṭanakara”nti vuttaṃ.",
  "tika-abh08t:965_11": "Kāraṇakāraṇampi hi kāraṇavasena vuccati yathā “corehi gāmo daḍḍho,",
  "tika-abh08t:965_12": "tiṇehi bhattaṃ siddha”nti.",
  "tika-abh08t:966_0": "6.",
  "tika-abh08t:966_1": "Suduttaranti dhammatthadesanāpaṭivedhasaṅkhātacatugambhīrabhāvapaṭisaṃyuttatāya mandabuddhīhi tarituṃ asakkuṇeyyattā atiduttaraṃ,",
  "tika-abh08t:966_2": "teneva cedaṃ mahodadhisamānattā “mahodadhī”ti vuttaṃ.",
  "tika-abh08t:966_3": "Mahaṇṇavopi hi caturāsītiyojanasahassagambhīro na sakkā aññatra sinerupabbatarājato kenaci patiṭṭhaṃ laddhuṃ,",
  "tika-abh08t:966_4": "evamidampi catugambhīratāpaṭisaṃyuttaṃ aññatra tathāgatā na kenaci patiṭṭhaṃ laddhuṃ sakkāti.",
  "tika-abh08t:966_5": "Tarantānanti atthaggahaṇavasena uttaritukāmānaṃ.",
  "tika-abh08t:966_6": "Ettha ca “taraṃvā”ti adhikāravasena vattabbaṃ,",
  "tika-abh08t:966_7": "vakkhamānaṃ vā ānetvā sambandhitabbaṃ.",
  "tika-abh08t:966_8": "Tarantānanti paratīrasampāpuṇanatthaṃ uttarantānaṃ.",
  "tika-abh08t:966_9": "Taraṃvāti uḷumpaṃ viya,",
  "tika-abh08t:966_10": "taṃsamānanti attho.",
  "tika-abh08t:966_11": "Makarā nāma macchajātikā,",
  "tika-abh08t:966_12": "tesaṃ ākaro nivāsabhūmīti makarākaro, taṃ.",
  "tika-abh08t:967_0": "7.",
  "tika-abh08t:967_1": "Abhidhamme niyuttā ābhidhammikā, tesaṃ.",
  "tika-abh08t:967_2": "Hatthasāraṃ viyāti hatthasāraṃ.",
  "tika-abh08t:967_3": "Yathā hi manussānaṃ bahūsu ratanādīsu vijjamānesupi āpadāsu ca sukhaparibhogatthaṃ hatthe kayiramānaṃ sāraratanādikaṃ “hatthasāra”nti vuccati,",
  "tika-abh08t:967_4": "evamidampi satipi mahante abhidhammapiṭake tassa sabbaso vittiṇṇatāya pariharituṃ asakkuṇeyyattā tadatthasārasampiṇḍanavasena",
  "tika-abh08t:967_5": "kayiramānaṃ ābhidhammikabhikkhūnaṃ sukhapariharaṇatthāya sampajjatīti hatthasārasadisattā “hatthasāra”nti vuttaṃ.",
  "tika-abh08t:967_6": "Pavakkhāmīti pakārena kathessāmi,",
  "tika-abh08t:967_7": "anāgatavacanañcetaṃ,",
  "tika-abh08t:967_8": "vattamānasamīpattā vā anāgate vattamānūpacārato vattamānavacanaṃ,",
  "tika-abh08t:967_9": "paṭiññānantarameva vakkhatīti.",
  "tika-abh08t:967_10": "Atthavasena pakārena kathentopi saddavasena saṅkhipitvā kathessāmīti dassento āha “samāsenā”ti.",
  "tika-abh08t:967_11": "Samasanaṃ saṃkhipanaṃ samāso,",
  "tika-abh08t:967_12": "tena samāsena,",
  "tika-abh08t:967_13": "na byāsavasenāti vuttaṃ hoti.",
  "tika-abh08t:967_14": "Ettāvatā ca payojanābhidhānābhidheyyasotujanasamussāhanakaraṇappakārāni dassetvā idāni yasmā sotujanasamussāhanaṃ",
  "tika-abh08t:967_15": "nāma tesaṃ sakkaccasavane niyuñjanaṃ,",
  "tika-abh08t:967_16": "tasmā te tattha niyojento āha “taṃ suṇātha samāhitā”ti.",
  "tika-abh08t:967_17": "Sakkaccasavanapaṭibaddhā hi sammāpaṭipattīti.",
  "tika-abh08t:967_18": "Tattha tanti taṃ mayā vakkhamānaṃ abhidhammāvatāraṃ suṇātha nisāmayatha.",
  "tika-abh08t:967_19": "Samāhitā sammā āhitā,",
  "tika-abh08t:967_20": "avikkhittacittāti attho.",
  "tika-abh08t:968_0": "Ganthārambhakathāvaṇṇanā niṭṭhitā.",
  "tika-abh08t:969_0": "1. Paṭhamo paricchedo",
  "tika-abh08t:970_0": "Cittaniddeso",
  "tika-abh08t:971_0": "Kāmāvacarakusalavaṇṇanā",
  "tika-abh08t:972_0": "8.",
  "tika-abh08t:972_1": "Evaṃ tāva ratanattayappaṇāmādikaṃ dassetvā idāni yathāraddhappakaraṇassa atthasarīrabhūtamabhidhammaṃ",
  "tika-abh08t:972_2": "saṅkhepato uddisanto āha “cittaṃ cetasika”ntiādi.",
  "tika-abh08t:972_3": "Tattha cittasaddassa tāva vacanatthaṃ sayameva anantaraṃ vipañceti.",
  "tika-abh08t:972_4": "“Cetasika”ntiādīsu pana avippayogībhāvena cetasi citte niyuttaṃ,",
  "tika-abh08t:972_5": "tattha vā bhavaṃ tadāyattavuttitāyāti cetasikaṃ,",
  "tika-abh08t:972_6": "vedanādikkhandhattayassetaṃ adhivacanaṃ. Ruppati,",
  "tika-abh08t:972_7": "rūpīyatīti vā rūpaṃ,",
  "tika-abh08t:972_8": "sītuṇhādīhi vikāramāpajjati,",
  "tika-abh08t:972_9": "āpādīyatīti attho,",
  "tika-abh08t:972_10": "catunnaṃ mahābhūtānaṃ,",
  "tika-abh08t:972_11": "catuvīsatiupādārūpānañca vasena aṭṭhavīsatividhassa rūpakkhandhassetaṃ adhivacanaṃ.",
  "tika-abh08t:972_12": "Bhavābhavaṃ vinanato saṃsibbanato vānaṃ vuccati taṇhā,",
  "tika-abh08t:972_13": "na vijjati sā ettha,",
  "tika-abh08t:972_14": "tato vā nikkhantaṃ etanti nibbānaṃ,",
  "tika-abh08t:972_15": "amataṃ asaṅkhataṃ vatthu. Iti-",
  "tika-abh08t:972_16": "saddo nidassane.",
  "tika-abh08t:972_17": "Natthi etassa uttaritaroti niruttaro.",
  "tika-abh08t:972_18": "Atha vā catuvesārajjavihārattā natthi etassa uttaraṃ paccanīkavacananti niruttaro.",
  "tika-abh08t:972_19": "Ñāṇappahānaantarāyaniyyānikesu hi sadevake loke na koci satthu sahadhammikaṃ uttaraṃ vacanaṃ kathetuṃ samattho atthīti.",
  "tika-abh08t:972_20": "Tatra bhagavā utrāsābhāvato visāradova hoti.",
  "tika-abh08t:972_21": "Vuttañhetaṃ bhagavatā –",
  "tika-abh08t:973_0": "“‘Sammāsambuddhassa te paṭijānato ime dhammā anabhisambuddhāti tatra vata maṃ samaṇo vā brāhmaṇo vā devo",
  "tika-abh08t:973_1": "vā māro vā brahmā vā koci vā lokasmiṃ sahadhammena paṭicodessatīti nimittametaṃ,",
  "tika-abh08t:973_2": "sāriputta,",
  "tika-abh08t:973_3": "na samanupassāmi, etamahaṃ,",
  "tika-abh08t:973_4": "sāriputta,",
  "tika-abh08t:973_5": "nimittaṃ asamanupassanto khemappatto abhayappatto vesārajjappatto viharāmi.",
  "tika-abh08t:974_0": "“Khīṇāsavassa te paṭijānato ime āsavā aparikkhīṇāti tatra vata maṃ…pe… viharāmi.",
  "tika-abh08t:975_0": "“Ye ca kho pana te antarāyikā dhammā vuttā,",
  "tika-abh08t:975_1": "te paṭisevato nālaṃ antarāyāyāti tatra vata maṃ…pe… viharāmi.",
  "tika-abh08t:976_0": "“Yassa kho pana te atthāya dhammo desito,",
  "tika-abh08t:976_1": "so na niyyāti takkarassa sammā dukkhakkhayāyāti tatra vata maṃ…pe…",
  "tika-abh08t:976_2": "viharāmī”ti.",
  "tika-abh08t:977_0": "Cattāri ariyasaccāni pakāsetīti catusaccappakāsano.",
  "tika-abh08t:977_1": "Dukkhasamudayanirodhamaggavasena hi cattāri ariyasaccāni. Yathāha,",
  "tika-abh08t:977_2": "“cattārimāni,",
  "tika-abh08t:977_3": "bhikkhave,",
  "tika-abh08t:977_4": "ariyasaccāni.",
  "tika-abh08t:977_5": "Katamāni cattāri?",
  "tika-abh08t:977_6": "Dukkhaṃ ariyasaccaṃ,",
  "tika-abh08t:977_7": "dukkhasamudayaṃ ariyasaccaṃ,",
  "tika-abh08t:977_8": "dukkhanirodhaṃ ariyasaccaṃ,",
  "tika-abh08t:977_9": "dukkhanirodhagāminī paṭipadā ariyasacca”nti.",
  "tika-abh08t:977_10": "Tattha tebhūmakā dhammā anekupaddavādhiṭṭhānatāya dhuvasubhādivirahena,",
  "tika-abh08t:977_11": "kucchitatucchaṭṭhena ca dukkhaṃ nāma.",
  "tika-abh08t:977_12": "Kammādivisesapaccayasamavāye dukkhuppattikāraṇabhāvena taṇhā samudayo nāma “samecca udeti dukkhaṃ imasmā”ti katvā.",
  "tika-abh08t:977_13": "Dukkhassa anuppādanirodhapaccayattā dukkhanirodho nibbānaṃ.",
  "tika-abh08t:977_14": "Taṃ pana dukkhanirodhaṃ ālambaṇakaraṇavasena gamanato pāpuṇanato,",
  "tika-abh08t:977_15": "tadadhigamāya paṭipadābhāvato cāti “dukkhanirodhagāminī paṭipadā”ti lokuttaramaggo vuccati.",
  "tika-abh08t:977_16": "Saccaṭṭho pana tesaṃ tacchāviparītabhūtabhāvato veditabbo.",
  "tika-abh08t:977_17": "Vuttañhi “‘idaṃ dukkhanti,",
  "tika-abh08t:977_18": "bhikkhave,",
  "tika-abh08t:977_19": "tathametaṃ avitathametaṃ anaññathameta”nti vitthāro.",
  "tika-abh08t:977_20": "Ettha pana catunnaṃ ariyaphalānaṃ,",
  "tika-abh08t:977_21": "ariyamaggasampayuttānañca saccavinissaṭabhāvepi idha magganibbānappakāsanatāvacaneneva tappakāsanatthampi vuttaṃ hoti,",
  "tika-abh08t:977_22": "anāsavabhāvena ekalakkhaṇattā taṃtaṃhetukavisayabhāvato cāti daṭṭhabbaṃ.",
  "tika-abh08t:978_0": "Ettha ca “niruttaro catusaccappakāsano”ti imehi bhagavato cittādicatubbidhadhammadesanānukūlaguṇavisesaṃ",
  "tika-abh08t:978_1": "dasseti atathāvidhassa taṃdesanāsāmatthiyāyogato.",
  "tika-abh08t:978_2": "Atha vā “niruttaro”ti vacanena catubbidhadhammassa anaññathattaṃ dīpeti.",
  "tika-abh08t:978_3": "“Catusaccappakāsano”ti pana iminā ye te dhammā bhagavatā vineyyaparipācanatthaṃ desitā,",
  "tika-abh08t:978_4": "na te idha adhippetā.",
  "tika-abh08t:978_5": "Ye pana paripācitehi tehi abhisametabbavasena dukkhādayo catubbidhā vuttā,",
  "tika-abh08t:978_6": "teyeva uddisitabbatthena adhippetāti dasseti.",
  "tika-abh08t:979_0": "Evaṃ saṅkhepato cattāro dhamme uddisitvā idāni uddeso nāma niddesatthāya hotīti yathāuddiṭṭhadhamme niddisituṃ “tattha citta”ntiādi āraddhaṃ.",
  "tika-abh08t:979_1": "Tattha tatthāti tesu cittādīsu dhammesu.",
  "tika-abh08t:979_2": "Visayavijānanaṃ cittanti yaṃ visayasaṅkhātassa ārammaṇassa vijānanaṃ upaladdhi,",
  "tika-abh08t:979_3": "taṃ cittanti attho.",
  "tika-abh08t:979_4": "Iminā pana cittassa ārammaṇapaṭibaddhavuttitaṃ,",
  "tika-abh08t:979_5": "aniccataṃ,",
  "tika-abh08t:979_6": "akārakatañca dīpeti.",
  "tika-abh08t:979_7": "“Visayavijānana”nti hi ārammaṇena cittaṃ upalakkhento tassa tadāyattavuttitaṃ,",
  "tika-abh08t:979_8": "taṃdīpanena ca tadabhimukhakāleyeva uppattidīpanato aniccabhāvañca dīpeti.",
  "tika-abh08t:979_9": "Bhāvaniddesena pana vijānanamattadīpanato akārakabhāvaṃ.",
  "tika-abh08t:979_10": "Yathāpaccayañhi pavattimattamevetaṃ,",
  "tika-abh08t:979_11": "yadidaṃ sabhāvadhammo nāmāti.",
  "tika-abh08t:979_12": "Evañca katvā sabbesampi cittacetasikadhammānaṃ bhāvasādhanameva nippariyāyato labbhati.",
  "tika-abh08t:979_13": "Yaṃ pana “cintetīti cittaṃ,",
  "tika-abh08t:979_14": "tena cittaṃ vicaratīti vicāro”tiādinā kattukaraṇavasena nibbacanaṃ vuccati,",
  "tika-abh08t:979_15": "taṃ pariyāyakathananti veditabbaṃ.",
  "tika-abh08t:979_16": "Sakasakakiccesu hi dhammānaṃ attappadhānatāsamāropanena kattubhāvo,",
  "tika-abh08t:979_17": "tadanukūlabhāvena taṃsampayuttadhammasamūhe kattubhāvasamāropanena karaṇattañca pariyāyatova labbhatīti.",
  "tika-abh08t:979_18": "Tathā nidassanaṃ pana dhammasabhāvato aññassa kattādino abhāvaparidīpanatthanti veditabbaṃ.",
  "tika-abh08t:980_0": "“Visayavijānana”nti ca etena cittassa ārammaṇūpaladdhilakkhaṇatā vuttāti idānissa rasādīni vuccanti.",
  "tika-abh08t:980_1": "Pubbaṅgamarasañhi cittaṃ sandhānapaccupaṭṭhānaṃ nāmarūpapadaṭṭhānaṃ.",
  "tika-abh08t:980_2": "Dvāraṃ patvā tadārammaṇañhi vibhāvanaṭṭhena cittaṃ pubbaṅgamaṃ purecārikaṃ.",
  "tika-abh08t:980_3": "Tathā hi cakkhudvārena daṭṭhabbaṃ rūpārammaṇaṃ citteneva jānāti…pe…",
  "tika-abh08t:980_4": "manodvārena viññātabbaṃ dhammārammaṇaṃ citteneva jānāti.",
  "tika-abh08t:980_5": "Yathā hi nagaraguttiko nagaramajjhe siṅghāṭake nisīditvā “ayaṃ nevāsiko,",
  "tika-abh08t:980_6": "ayaṃ āgantuko”ti āgatāgataṃ janaṃ upadhāreti,",
  "tika-abh08t:980_7": "evaṃ sampadamidaṃ daṭṭhabbaṃ,",
  "tika-abh08t:980_8": "tasmā dvāraṃ patvā tadārammaṇaṃ vibhāvanaṭṭhena purecārikanti pubbaṅgamarasaṃ.",
  "tika-abh08t:980_9": "Pacchimaṃ pacchimaṃ uppajjamānaṃ purimaṃ purimaṃ nirantaraṃ katvā sandahamānamiva upaṭṭhāti,",
  "tika-abh08t:980_10": "gahaṇabhāvaṃ gacchatīti sandhānapaccupaṭṭhānaṃ.",
  "tika-abh08t:980_11": "Pañcavokāre panassa niyamato nāmarūpaṃ,",
  "tika-abh08t:980_12": "catuvokārabhave nāmameva padaṭṭhānanti nāmarūpapadaṭṭhānañca hoti.",
  "tika-abh08t:980_13": "Nānattaṃ pana lakkhaṇādīnaṃ upari vakkhamānanayena veditabbaṃ.",
  "tika-abh08t:980_14": "Vakkhati hi rūpaparicchede –",
  "tika-abh08t:981_0": "“Sāmaññaṃ vā sabhāvo vā, dhammānaṃ lakkhaṇaṃ mataṃ;",
  "tika-abh08t:982_0": "Kiccaṃ vā tassa sampatti, rasoti paridīpito.",
  "tika-abh08t:983_0": "“Phalaṃ vā paccupaṭṭhānaṃ, upaṭṭhānanayopi vā;",
  "tika-abh08t:984_0": "Āsannakāraṇaṃ yaṃ tu, taṃ padaṭṭhānasaññita”nti. ;",
  "tika-abh08t:985_0": "Yattha yattha pana lakkhaṇādīni vuccanti, tattha tattha imināva nayena tesaṃ nānattaṃ veditabbaṃ.",
  "tika-abh08t:986_0": "Vacanatthavijānanena viditacittasāmaññassa uttari cittavibhāgo vuccamāno sobheyyāti vacanatthavijānanameva",
  "tika-abh08t:986_1": "tāva ādimhi yuttataranti taṃ tāva kathetukamyatāya pucchati “tassa pana ko vacanattho”ti.",
  "tika-abh08t:986_2": "Pañcavidhā hi pucchā –",
  "tika-abh08t:986_3": "adiṭṭhajotanāpucchā diṭṭhasaṃsandanāpucchā vimaticchedanāpucchā anumatipucchā kathetukamyatāpucchāti.",
  "tika-abh08t:986_4": "Tattha yaṃ aññātaṃ adiṭṭhaṃ,",
  "tika-abh08t:986_5": "tassa ñāṇāya dassanāya pañhākaraṇaṃ adiṭṭhajotanāpucchā nāma.",
  "tika-abh08t:986_6": "Yaṃ pana ñātaṃ diṭṭhaṃ,",
  "tika-abh08t:986_7": "tassa aññehi paṇḍitehi saṃsandanatthāya pañhākaraṇaṃ diṭṭhasaṃsandanāpucchā nāma.",
  "tika-abh08t:986_8": "Pakatiyā pana saṃsayapakkhandanassa attano saṃsayasamugghāṭanatthaṃ pañhākaraṇaṃ vimaticchedanāpucchā nāma.",
  "tika-abh08t:986_9": "“Taṃ kiṃ maññatha,",
  "tika-abh08t:986_10": "bhikkhave,",
  "tika-abh08t:986_11": "rūpaṃ niccaṃ vā aniccaṃ vāti? Aniccaṃ, bhante.",
  "tika-abh08t:986_12": "Yaṃ panāniccaṃ,",
  "tika-abh08t:986_13": "dukkhaṃ vā taṃ sukhaṃ vā”tiādinā anumatiggahaṇatthaṃ pañhākaraṇaṃ anumatipucchā nāma.",
  "tika-abh08t:986_14": "“Cattārome,",
  "tika-abh08t:986_15": "bhikkhave,",
  "tika-abh08t:986_16": "satipaṭṭhānā.",
  "tika-abh08t:986_17": "Katame cattāro”tiādinā pana taṃtaṃdhammānaṃ desanādhippāyena pañhākaraṇaṃ kathetukamyatāpucchā nāma.",
  "tika-abh08t:987_0": "Tāsu purimā tisso ācariyānaṃ na sambhavanti.",
  "tika-abh08t:987_1": "Na hi te ganthakaraṇatthāya ārabhitvā idāni adiṭṭhaṃ jotenti,",
  "tika-abh08t:987_2": "diṭṭhaṃ saṃsandenti,",
  "tika-abh08t:987_3": "saṃsayaṃ vā pakkhandanti tabbisodhanapubbakameva ganthakaraṇe abhinivesanato.",
  "tika-abh08t:987_4": "Itarā pana dve sambhavanti.",
  "tika-abh08t:987_5": "Tāsu ayaṃ kathetukamyatāpucchā.",
  "tika-abh08t:987_6": "Apica codanaṃ samuṭṭhāpentā ācariyā aññaṃ codakaṃ parikappetvā tassa vacanavasena samuṭṭhāpentīti taṃvasenettha",
  "tika-abh08t:987_7": "adiṭṭhajotanāvimaticchedanāpucchāpi labbhantevāti daṭṭhabbaṃ.",
  "tika-abh08t:987_8": "Tassāti tassa citta- saddassa.",
  "tika-abh08t:987_9": "Citte hi adhigate tassa vācako saddopi sahacariyato adhigatova hotīti tassa idha ta-",
  "tika-abh08t:987_10": "saddena pariggaho.",
  "tika-abh08t:987_11": "Keci pana “tassa cittassā”ti atthaṃ vadanti,",
  "tika-abh08t:987_12": "taṃ “tassa ko vacanattho”ti iminā na sameti.",
  "tika-abh08t:987_13": "Na hi cittassa “ko vacanattho”ti pucchā sambhavatīti.",
  "tika-abh08t:988_0": "Idāni yathāpucchitamatthaṃ vissajjetuṃ “vuccate”ti tāva paṭiññaṃ katvā “sabbasaṅgāhakavasenā”tiādinā vissajjanamāraddhaṃ.",
  "tika-abh08t:988_1": "Tattha sabbasaṅgāhakavasenāti heṭṭhimantato cakkhuviññāṇādayo upādāya sabbesaṃ ārammaṇavijānanasabhāvattā tesaṃ sabbesameva saṅgāhakavasena,",
  "tika-abh08t:988_2": "na pana vakkhamānanibbacanesu viya yathālābhavasenāti attho.",
  "tika-abh08t:988_3": "Cintetīti vijānāti.",
  "tika-abh08t:988_4": "Cintenti tena gocaranti vā cittaṃ.",
  "tika-abh08t:988_5": "Sampayuttadhammānaṃ kattutāsamāropanena hissa karaṇabhāvo labbhati.",
  "tika-abh08t:988_6": "Sabbasaṅgāhakavasena tāva atthaṃ dassetvā idāni yathālābhavasenapi dassetuṃ “attasantānaṃ vā cinotītipī”tiādi vuttaṃ.",
  "tika-abh08t:988_7": "Sabbacittasādhāraṇattā hi citta-",
  "tika-abh08t:988_8": "saddassa yattha yattha yathā yathā attho labbhati,",
  "tika-abh08t:988_9": "tattha tattha tathā tathā gahetabbo.",
  "tika-abh08t:988_10": "Yassa pana cittassa yathāvuttaatthaviseso na labbhati,",
  "tika-abh08t:988_11": "taṃ ruḷhīvasena cittanti veditabbaṃ.",
  "tika-abh08t:988_12": "Yathā kilañjādīhi katampi tālapaṇṇehi katasarikkhakatāya ruḷhīsaddena “tālavaṇṭa”ntveva vuccatīti.",
  "tika-abh08t:988_13": "Attasantānanti sakasantānaṃ,",
  "tika-abh08t:988_14": "javanasantānanti attho. Atta-",
  "tika-abh08t:988_15": "saddassa hi parapaccanīkavacanattā attano santānoti sadisavasena uppajjamāno javanasantāno vuccati.",
  "tika-abh08t:988_16": "Taṃ cinoti rāsiṃ karotīti ayamattho sāsevanakānaṃ javanacittānaṃ vasena daṭṭhabbo.",
  "tika-abh08t:988_17": "Tāni hi purejātāni pacchājātānaṃ āsevanapaccayā hutvā attano javanasantānassa paguṇabalavabhāvakaraṇena taṃ cinanti nāma. Vā-",
  "tika-abh08t:988_18": "saddo asabbasaṅgāhakatthavikappane. Pi-",
  "tika-abh08t:988_19": "saddo kiriyāsampiṇḍanatthe.",
  "tika-abh08t:988_20": "Atha vā “sabbasaṅgāhakavasenā”ti imassa idhāpi sambandho hotīti idampi sabbasaṅgāhakavasena vuttanti gayhamāne attasantānanti viññāṇavacanassa atta-",
  "tika-abh08t:988_21": "saddassa sakatthavuttittāyeva taṃvasena cittasantānanti attho.",
  "tika-abh08t:988_22": "Anantarādipaccayavasena hi cittasantānassa abbocchinnappavattikaraṇato sabbameva cittajātaṃ cittasantānaṃ cinoti nāma.",
  "tika-abh08t:988_23": "Imasmiṃ panatthe vā-",
  "tika-abh08t:988_24": "saddo kiriyāvikappanattho. Pi-",
  "tika-abh08t:988_25": "saddo “citta”nti imassa ākaḍḍhanatthoti daṭṭhabbaṃ.",
  "tika-abh08t:988_26": "Purimapakkhe pana cittanti adhikāratova gahetabbaṃ.",
  "tika-abh08t:989_0": "9.",
  "tika-abh08t:989_1": "Vicittaṃ karoti,",
  "tika-abh08t:989_2": "vicittassa vā karaṇanti vicittakaraṇaṃ,",
  "tika-abh08t:989_3": "tato vicittakaraṇā,",
  "tika-abh08t:989_4": "vicittacittakammādīnaṃ karaṇatoti attho.",
  "tika-abh08t:989_5": "Lokasmiñhi yaṃ kiñci cittakammādibhedaṃ vicittaṃ sippajātaṃ,",
  "tika-abh08t:989_6": "sabbaṃ taṃ citteneva cintetvā karīyatīti.",
  "tika-abh08t:989_7": "Tenāha bhagavā –",
  "tika-abh08t:989_8": "“diṭṭhaṃ vo,",
  "tika-abh08t:989_9": "bhikkhave,",
  "tika-abh08t:989_10": "caraṇaṃ nāma cittanti? Evaṃ, bhante.",
  "tika-abh08t:989_11": "Tampi kho,",
  "tika-abh08t:989_12": "bhikkhave,",
  "tika-abh08t:989_13": "caraṇaṃ nāma cittaṃ citteneva cintita”nti.",
  "tika-abh08t:989_14": "Svāyamattho saviññattikānaṃ bāttiṃsacittānamupalabbhati.",
  "tika-abh08t:989_15": "Sāsavakusalākusalaṃ vā vicittagatiādikaraṇato vā vicittakaraṇaṭṭhena cittaṃ.",
  "tika-abh08t:989_16": "Nanu ca vicittagatiādayo kammavasena nipphajjanti. Yathāha –",
  "tika-abh08t:990_0": "“Kammanānākaraṇaṃ paṭicca sattānaṃ gatiyā nānākaraṇaṃ paññāyati apadā dvipadā catuppadā bahuppadā rūpino arūpino saññino asaññino nevasaññīnāsaññino,",
  "tika-abh08t:990_1": "kammanānākaraṇaṃ paṭicca sattānaṃ upapattiyā nānākaraṇaṃ paññāyati uccanīcatā hīnapaṇītatā sugataduggatatā,",
  "tika-abh08t:990_2": "kammanānākaraṇaṃ paṭicca sattānaṃ attabhāve nānākaraṇaṃ paññāyati suvaṇṇadubbaṇṇatā sujātadujjātatā susaṇṭhitadussaṇṭhitatā,",
  "tika-abh08t:990_3": "kammanānākaraṇaṃ paṭicca sattānaṃ lokadhamme nānākaraṇaṃ paññāyati lābhālābhe yasāyase nindāpasaṃsāyaṃ sukhadukkhe”ti.",
  "tika-abh08t:991_0": "Tasmā kammabhedanibbattattā gatiādīnaṃ cittatā.",
  "tika-abh08t:991_1": "Kammanti ca cetasikadhammabhūtā cetanā,",
  "tika-abh08t:991_2": "abhijjhādayo ca vuccanti,",
  "tika-abh08t:991_3": "na cittanti.",
  "tika-abh08t:991_4": "Kathaṃ cittassa vicittagatiādikaraṇanti? Vuccate –",
  "tika-abh08t:991_5": "kammassa cittasannissitattā tannipphāditampi citteneva kataṃ hoti,",
  "tika-abh08t:991_6": "yathā rājayodhena parājito satturaññā jitoti vuccati.",
  "tika-abh08t:991_7": "Vicittaṃ karaṇamassāti vā vicittakaraṇaṃ.",
  "tika-abh08t:991_8": "Tato ekaṭṭhānikavajjitañhi cittaṃ paccekaṃ paṭisandhādivicittakiriyavantatāya,",
  "tika-abh08t:991_9": "sabbameva vā cittaṃ āvajjanādiaññamaññavisadisakiriyavantatāya vicittakaraṇaṃ yuttanti.",
  "tika-abh08t:991_10": "Sabbavikappesupi “rūpabhavo rūpa”ntiādīsu viya uttarapadalopo cittapariyāyena ca vicitta-",
  "tika-abh08t:991_11": "saddena vā viggaho vi-",
  "tika-abh08t:991_12": "saddalopo vā daṭṭhabbo.",
  "tika-abh08t:991_13": "Atha vā “vicittakaraṇā”ti idaṃ cittavicittabhāvassa ñāpakahetunidassanaṃ.",
  "tika-abh08t:991_14": "Tena yasmā idaṃ vicittakaraṇaṃ,",
  "tika-abh08t:991_15": "tasmā tassa vicittassa nipphādakaṃ sayampi tatheva vicittanti viññātabbanti evaṃ karaṇavicittatāya vicittattā cittanti attho.",
  "tika-abh08t:991_16": "Ṭhapetvā taṃ karaṇavicittatāya vicittabhāvaṃ attano eva jātibhūmisampayogādivasena vicittatāya cittanti dassento āha “attano cittatāya vā”ti.",
  "tika-abh08t:991_17": "Tattha yasmā aññadeva kusalaṃ,",
  "tika-abh08t:991_18": "aññaṃ akusalaṃ,",
  "tika-abh08t:991_19": "aññaṃ abyākataṃ,",
  "tika-abh08t:991_20": "aññaṃ kāmāvacaraṃ,",
  "tika-abh08t:991_21": "aññaṃ rūpāvacarādibhedaṃ,",
  "tika-abh08t:991_22": "aññaṃ sarāgaṃ,",
  "tika-abh08t:991_23": "aññaṃ vītarāgaṃ,",
  "tika-abh08t:991_24": "aññaṃ sadosaṃ,",
  "tika-abh08t:991_25": "aññaṃ vītadosaṃ,",
  "tika-abh08t:991_26": "aññaṃ samohaṃ,",
  "tika-abh08t:991_27": "aññaṃ vītamohaṃ,",
  "tika-abh08t:991_28": "aññaṃ rūpārammaṇaṃ,",
  "tika-abh08t:991_29": "aññaṃ saddādiārammaṇaṃ,",
  "tika-abh08t:991_30": "rūpārammaṇesu ca aññaṃ nīlārammaṇaṃ,",
  "tika-abh08t:991_31": "aññaṃ pītādiārammaṇaṃ.",
  "tika-abh08t:991_32": "Evaṃ saddārammaṇādīsupi yathāsambhavaṃ.",
  "tika-abh08t:991_33": "Sabbesu ceva tesu aññaṃ hīnaṃ,",
  "tika-abh08t:991_34": "aññaṃ majjhimaṃ,",
  "tika-abh08t:991_35": "aññaṃ paṇītaṃ,",
  "tika-abh08t:991_36": "hīnādīsu ca aññaṃ chandādhipateyyaṃ,",
  "tika-abh08t:991_37": "aññaṃ cittādhipateyyaṃ,",
  "tika-abh08t:991_38": "aññaṃ vīriyādhipateyyaṃ,",
  "tika-abh08t:991_39": "aññaṃ vīmaṃsādhipateyyanti evamādinā jātibhūmisampayuttaārammaṇahīnamajjhimapaṇītaadhipatiādīnaṃ vasena vicittamanekappakāraṃ,",
  "tika-abh08t:991_40": "tasmā imāya attavicittatāya vā cittanti vuccatīti.",
  "tika-abh08t:992_0": "Kāmañcettha ekameva cittaṃ evaṃ vicittaṃ nāma na hoti,",
  "tika-abh08t:992_1": "vicittānaṃ pana antogadhattā etesu yaṃ kiñci ekampi vicittatāya cittanti vattuṃ vaṭṭati samudāyavohārena",
  "tika-abh08t:992_2": "avayavassāpi vohariyamānattā yathā pabbatanadīsamuddādīnamekadesā diṭṭhā pabbatādayo diṭṭhāti,",
  "tika-abh08t:992_3": "yathā ca ekekacittasampayuttāpi vedanādayo rāsaṭṭhena khandhavohārena “vedanākkhandho saññākkhandho”tiādinā vuccanti.",
  "tika-abh08t:992_4": "Apicettha vipākaviññāṇaṃ kammakilesehi citanti cittaṃ,",
  "tika-abh08t:992_5": "taṃ kilesasahāyena kammunā phalabhāvena nibbattitaṃ tehi citaṃ nāma hoti.",
  "tika-abh08t:992_6": "Hotu tāvidaṃ lokiyavipākaṃ sandhāya,",
  "tika-abh08t:992_7": "lokuttaraṃ pana patvā kathanti? Vuccate –",
  "tika-abh08t:992_8": "“katame dhammā kusalā,",
  "tika-abh08t:992_9": "yasmiṃ samaye lokuttaraṃ kusalaṃ cittaṃ uppannaṃ hoti…pe…",
  "tika-abh08t:992_10": "tasmiṃ samaye avijjāpaccayā saṅkhārā”tiādinā ariyamaggacetanāyapi avijjūpanissayabhāvassa pakāsitattā",
  "tika-abh08t:992_11": "lokuttarakusalassāpi anusayā upanissayā hontīti tannibbattitassa vipākassa kammakilesasañcitatāpariyāyo",
  "tika-abh08t:992_12": "labbhatīti.",
  "tika-abh08t:992_13": "Citaṃ tāyatīti vā cittaṃ.",
  "tika-abh08t:992_14": "Kammādisañcitopi hi attabhāvo viññāṇūparame matoti vuccati. Yathāha –",
  "tika-abh08t:993_0": "“Āyu usmā ca viññāṇaṃ, yadā kāyaṃ jahantimaṃ;",
  "tika-abh08t:994_0": "Appaviddho tadā seti, niratthaṃva kaliṅgara”nti. ;",
  "tika-abh08t:995_0": "So panāyaṃ citta-",
  "tika-abh08t:995_1": "saddo kiñcāpi anekatthesu dissati.",
  "tika-abh08t:995_2": "Tathā hesa “citto ca gahapatī”tiādīsu paññattiyaṃ āgato.",
  "tika-abh08t:995_3": "“Sabbo loko paracittena acitto”tiādīsu viññāṇe. “Nāhaṃ,",
  "tika-abh08t:995_4": "bhikkhave,",
  "tika-abh08t:995_5": "aññaṃ ekanikāyampi samanupassāmi,",
  "tika-abh08t:995_6": "evaṃ citta”ntiādīsu vicitte,",
  "tika-abh08t:995_7": "nānappakāreti attho.",
  "tika-abh08t:995_8": "“Caraṇaṃ nāma citta”ntiādīsu cittakammake.",
  "tika-abh08t:995_9": "Idha pana catubbidhadhamme niddesato pakaraṇavasena yathāvuttavacanatthayutto viññāṇavacanova daṭṭhabboti",
  "tika-abh08t:995_10": "imamatthaṃ dassento āha “paññattiyampī”tiādi.",
  "tika-abh08t:995_11": "Paññāpīyati etāyāti paññatti,",
  "tika-abh08t:995_12": "tassaṃ nāmapaññattiyanti attho.",
  "tika-abh08t:995_13": "Cittoti hi ekassa gahapatino nāmaṃ. Pi-",
  "tika-abh08t:995_14": "saddo vakkhamānasampiṇḍanattho.",
  "tika-abh08t:995_15": "Viññāṇeti savipākāvipākabhede citte.",
  "tika-abh08t:995_16": "Tañhi vijānanaṭṭhena “viññāṇa”nti vuccati. Yathāha –",
  "tika-abh08t:995_17": "“vijānātīti kho,",
  "tika-abh08t:995_18": "bhikkhave, viññāṇaṃ,",
  "tika-abh08t:995_19": "tasmā viññāṇanti vuccatī”ti.",
  "tika-abh08t:995_20": "Cittasammutīti cittavohāro.",
  "tika-abh08t:995_21": "Daṭṭhabbāti viññātabbā.",
  "tika-abh08t:995_22": "Idhāti imasmiṃ catubbidhadhammaniddesaṭṭhāne.",
  "tika-abh08t:995_23": "Viññunāti vijānatā,",
  "tika-abh08t:995_24": "ābhidhammikenāti attho.",
  "tika-abh08t:996_0": "Vibhāgavantānaṃ dhammānaṃ sabhāvavibhāvanaṃ vibhāgena vinā na hotīti cittassa vibhāgaṃ dassetuṃ “sārammaṇato”tiādi āraddhaṃ.",
  "tika-abh08t:996_1": "Tattha ālambanti taṃ nissāya pavattantīti ārammaṇaṃ, paccayo,",
  "tika-abh08t:996_2": "gocaro ca.",
  "tika-abh08t:996_3": "Tathā hi “labhati māro ārammaṇaṃ,",
  "tika-abh08t:996_4": "labhati māro otāra”ntiādīsu paccayo “ārammaṇa”nti vuccati.",
  "tika-abh08t:996_5": "“Nimittaṃ assāsapassāsā,",
  "tika-abh08t:996_6": "anārammaṇamekacittassā”tiādīsu gocaro.",
  "tika-abh08t:996_7": "Idha pana ubhayampi vaṭṭati sabbasseva cittassa sappaccayasagocarattā.",
  "tika-abh08t:996_8": "Saha ārammaṇena vattati tadavinābhāvatoti sārammaṇaṃ.",
  "tika-abh08t:996_9": "Bhāvappadhānaniddesavasena cettha sārammaṇabhāvo sārammaṇa-",
  "tika-abh08t:996_10": "saddena vutto yathā “idampi buddhe ratanaṃ paṇītaṃ.",
  "tika-abh08t:996_11": "Cakkhu suññaṃ attena vā attaniyena vā”tiādīsu ratanaattattaniyādibhāvo ratanādīhi saddehīti,",
  "tika-abh08t:996_12": "tato sārammaṇabhāvatoti attho.",
  "tika-abh08t:996_13": "Evamaññatthāpi yathānurūpaṃ daṭṭhabbaṃ.",
  "tika-abh08t:996_14": "Ekavidhanti ekappakāraṃ,",
  "tika-abh08t:996_15": "ekakoṭṭhāsanti attho.",
  "tika-abh08t:997_0": "Savipākāvipākatoti vipākuppādanasabhāvassa vijjamānāvijjamānabhāvato. Vipāka-",
  "tika-abh08t:997_1": "saddo hi dvīsu atthesu pavattati.",
  "tika-abh08t:997_2": "Katthaci vipakkabhāvamāpannesu arūpadhammesu,",
  "tika-abh08t:997_3": "katthaci vipākuppādanasabhāve.",
  "tika-abh08t:997_4": "Tathā hesa “vipākā dhammā”tiādīsu vipakkabhāvamāpannesu arūpadhammesu pavattati.",
  "tika-abh08t:997_5": "“Vipākadhammadhammā”tiādīsu vipākuppādanasabhāve.",
  "tika-abh08t:997_6": "Idha pana vipākuppādanasabhāvo daṭṭhabbo.",
  "tika-abh08t:997_7": "Itarathā hi abhiññākusalādīnaṃ savipāka-",
  "tika-abh08t:997_8": "pade asaṅgahitabhāvāpatti siyā.",
  "tika-abh08t:997_9": "Tathā hi yadi vipakkabhāvamāpannā eva dhammā idha gahitā siyuṃ,",
  "tika-abh08t:997_10": "te yassa santi,",
  "tika-abh08t:997_11": "taṃ savipākamitaramavipākanti abhiññākusalassa ceva kadāci avipākassa diṭṭhadhammavedanīyādikammassa",
  "tika-abh08t:997_12": "bhāvanāyapahātabbākusalassa ca vipākuppattiyā abhāvato avipāka-",
  "tika-abh08t:997_13": "padasaṅgaho siyā,",
  "tika-abh08t:997_14": "evañca sati “avipākaṃ abyākata”nti vakkhamānattā nesaṃ abyākatabhāvo āpajjati,",
  "tika-abh08t:997_15": "na cetamiṭṭhaṃ kusalākusalaniddeseyeva tesaṃ niddesato.",
  "tika-abh08t:997_16": "Vipākuppādanasabhāve pana gahite taṃsabhāvo nāma anupacchinnāvijjamānataṇhānusayasmiṃ santāne sabyāpārappavatti",
  "tika-abh08t:997_17": "evāti tassā tesupi atthitāya asatipi vipākuppādane savipāka-",
  "tika-abh08t:997_18": "padasaṅgaho siddhoti na koci iṭṭhavighāto āpajjati.",
  "tika-abh08t:997_19": "Yena pana kāraṇena abhiññākusalādikamavipākaṃ,",
  "tika-abh08t:997_20": "yo cettha vattabbo vinicchayo,",
  "tika-abh08t:997_21": "taṃ sabbaṃ tassa tassa āgataṭṭhāneyeva dassayissāma.",
  "tika-abh08t:998_0": "Katamaṃ panettha savipākaṃ,",
  "tika-abh08t:998_1": "katamamavipākanti codanaṃ sandhāyāha “tattha savipāka”ntiādi.",
  "tika-abh08t:998_2": "Abyākatanti vipākakiriyāvasena duvidhamabyākataṃ.",
  "tika-abh08t:998_3": "Tesu vipākacittaṃ tāva ādāsatale mukhanimittaṃ viya nirussāhattā vipākuppādane asamatthaṃ.",
  "tika-abh08t:998_4": "Kiriyacittesu ca yadetaṃ khīṇāsavasantāneyeva niyatamaṭṭhārasavidhaṃ viññāṇaṃ,",
  "tika-abh08t:998_5": "taṃ upacchinnabhavamūlāya santatiyaṃ pavattatīti samucchinnamūlāya latāya pupphaṃ viya phaladāyī na hoti.",
  "tika-abh08t:998_6": "Āvajjanadvayaṃ pana anupacchinnabhavamūlepi santāne pavattamānaṃ anāsevanabhāvena dubbalattā moghapupphamiva bījabhāve asamatthaṃ aphalameva.",
  "tika-abh08t:998_7": "Iti sabbametaṃ abyākataṃ vipākārahatābhāvato avipākanti vuttaṃ “avipākaṃ abyākata”nti.",
  "tika-abh08t:998_8": "Jāyanti ettha asadisāpi sadisākārāti jāti,",
  "tika-abh08t:998_9": "samānākāro,",
  "tika-abh08t:998_10": "kusalākusalābyākatānaṃ jāti kusalākusalābyākatajāti,",
  "tika-abh08t:998_11": "tassā bhedato tividhaṃ kusalaṃ akusalaṃ abyākatanti.",
  "tika-abh08t:998_12": "Vacanatthapucchāya payojanaṃ vuttameva.",
  "tika-abh08t:999_0": "10.",
  "tika-abh08t:999_1": "“Kucchitāna”ntiādi vissajjanaṃ.",
  "tika-abh08t:999_2": "Tattha kucchitānanti ninditānaṃ,",
  "tika-abh08t:999_3": "asuci viya nāgarikehi viññūhi garahitabbānaṃ pāpadhammānanti attho.",
  "tika-abh08t:999_4": "Salanatoti hiṃsanato,",
  "tika-abh08t:999_5": "apanayanato vā.",
  "tika-abh08t:999_6": "Kusalañhi yathānurūpaṃ tadaṅgādivasena akusaladhamme pajahantaṃ te hiṃsati,",
  "tika-abh08t:999_7": "apanayatīti vā vuccati.",
  "tika-abh08t:999_8": "Atha vā salanato saṃvaraṇato,",
  "tika-abh08t:999_9": "pidahanatoti attho.",
  "tika-abh08t:999_10": "Kusaladhammavasena hi akusalappavattinivāraṇena,",
  "tika-abh08t:999_11": "appavattidhammatāpādanena ca manacchaṭṭhesu dvāresu appavattiyā saṃvutā pihitā honti.",
  "tika-abh08t:999_12": "Kusānanti rāgādiasucisampayogena nānāvidhadukkhahetutāya ca kucchitenākārena appahīnabhāvena santāne sayanti pavattantīti kusā,",
  "tika-abh08t:999_13": "pāpadhammā.",
  "tika-abh08t:999_14": "Atha vā kucchitānaṃ pāṇātipātādīnaṃ sāvajjadhammānaṃ sānato nisānato tejanato kusā,",
  "tika-abh08t:999_15": "dosalobhādayo.",
  "tika-abh08t:999_16": "Dosādīnañhi vasena cetanāya tikkhabhāvappattiyā pāṇātipātādīnaṃ mahāsāvajjatāti.",
  "tika-abh08t:999_17": "Tesaṃ lavanena chindanena yathānurūpaṃ pajahanenāti attho.",
  "tika-abh08t:999_18": "Kusenāti kucchitānaṃ sānato tanukaraṇato,",
  "tika-abh08t:999_19": "osānakaraṇato vā “kusā”ti laddhanāmena ñāṇena.",
  "tika-abh08t:999_20": "Lātabbattāti ādātabbattā,",
  "tika-abh08t:999_21": "sahajātaupanissayabhāvena santāne pavattetabbattā.",
  "tika-abh08t:999_22": "Ñāṇañhi tihetukakusalaṃ sahajātabhāvena ceva upanissayabhāvena ca,",
  "tika-abh08t:999_23": "duhetukakusalaṃ upanissayabhāveneva santāne pavatteti.",
  "tika-abh08t:999_24": "Evañca katvā kosallasambhūtaṭṭho kusalaṭṭhoti sabbakusalānaṃ sādhāraṇavasena attho vuccati.",
  "tika-abh08t:999_25": "Atha vā kusenāti jātisaddatāya ekavacananiddeso,",
  "tika-abh08t:999_26": "kusehīti pana attho.",
  "tika-abh08t:999_27": "Puññakiriyāvasena hi pavattāni saddhādīni indriyāni yathāvuttanayena “kusānī”ti vuccanti,",
  "tika-abh08t:999_28": "tehi lātabbattā vuttanayena pavattetabbattā.",
  "tika-abh08t:999_29": "Apicettha –",
  "tika-abh08t:1000_0": "“Kuso viya lunātīti, kusā viya lunāti vā;",
  "tika-abh08t:1001_0": "Kusalaṃ kuṃ saletīti, lunāti kusamiccapī”ti.",
  "tika-abh08t:1002_0": "Tattha yathā kuso gahito ubhayabhāgagataṃ hatthapadesaṃ lunāti,",
  "tika-abh08t:1002_1": "evamidampi uppannānuppannavasena ubhayabhāgagataṃ kilesapakkhaṃ lunāti chindati,",
  "tika-abh08t:1002_2": "seyyathāpi –",
  "tika-abh08t:1002_3": "“anuppannānaṃ pāpakānaṃ akusalānaṃ dhammānaṃ anuppādāya chandaṃ janeti, vāyamati,",
  "tika-abh08t:1002_4": "uppannānaṃ…pe…",
  "tika-abh08t:1002_5": "pahānāyā”ti āgataṃ sammappadhānaṃ.",
  "tika-abh08t:1002_6": "Tasmā kuso viya lunātīti kusalaṃ.",
  "tika-abh08t:1002_7": "Kusā viya lunātīti ettha “ku”iti bhūmi vuccati,",
  "tika-abh08t:1002_8": "dhammānaṃ adhiṭṭhānabhāvena taṃsadisatāya idha rūpārūpakkhandho vutto.",
  "tika-abh08t:1002_9": "Attano nissayabhūtassa tassa etarahi,",
  "tika-abh08t:1002_10": "āyatiñca anudahanato vināsanato kuṃ sāyantīti kusā, rāgādayo,",
  "tika-abh08t:1002_11": "te viya attano nissayaṃ lunāti chindatīti kusalaṃ.",
  "tika-abh08t:1002_12": "Payogasampāditā hi kusaladhammā accantameva rūpārūpadhamme appavattikaraṇena samucchindanti anupādisesanibbānadhātupāpanatoti.",
  "tika-abh08t:1002_13": "Vuttanayena pana “ku”nti laddhanāmassa rūpārūpakkhandhassa salanato apanayanato kuṃ saletīti kusalaṃ.",
  "tika-abh08t:1002_14": "Kusaṃ lunātīti pana kucchitā ettha sayantīti kuso, kāyo,",
  "tika-abh08t:1002_15": "taṃ lunāti yathāvuttavasenevāti kusalaṃ.",
  "tika-abh08t:1003_0": "11.",
  "tika-abh08t:1003_1": "Idāni kusala-",
  "tika-abh08t:1003_2": "saddassa atthuddhāradassanatthamāha “cheke kusala-",
  "tika-abh08t:1003_3": "saddoya”ntiādi.",
  "tika-abh08t:1003_4": "Tattha “kusalo tvaṃ rathassa aṅgapaccaṅgānaṃ,",
  "tika-abh08t:1003_5": "kusalānaccagītassa,",
  "tika-abh08t:1003_6": "sikkhitā cāturitthiyo”tiādīsu cheke diṭṭho,",
  "tika-abh08t:1003_7": "chekapariyāyo pavīṇatthoti attho.",
  "tika-abh08t:1003_8": "“Kacci nu bhoto kusalaṃ,",
  "tika-abh08t:1003_9": "kacci bhoto anāmaya”ntiādīsu ārogye.",
  "tika-abh08t:1003_10": "“Katamo pana, bhante,",
  "tika-abh08t:1003_11": "kāyasamācāro kusalo? Yo kho, mahārāja,",
  "tika-abh08t:1003_12": "kāyasamācāro anavajjo”ti ca “aparaṃ pana, bhante,",
  "tika-abh08t:1003_13": "etadānuttariyaṃ,",
  "tika-abh08t:1003_14": "yathā bhagavā dhammaṃ deseti kusalesu dhammesū”ti ca evamādīsu anavajje.",
  "tika-abh08t:1003_15": "“Kusalānaṃ dhammānaṃ samādānahetu evamidaṃ puññaṃ vaḍḍhati,",
  "tika-abh08t:1003_16": "kusalassa kammassa katattā upacitattā”ti ca ādīsu iṭṭhavipāke.",
  "tika-abh08t:1003_17": "Anavajjādiketi anavajjaiṭṭhavipāke,",
  "tika-abh08t:1003_18": "“anavajjādike”ti ca attanā vakkhamānalakkhaṇassa anurūpattā vuttaṃ,",
  "tika-abh08t:1003_19": "na pana ārogyatthassa asambhavato.",
  "tika-abh08t:1003_20": "Kilesarogassa hi abhāvato kusalaṃ ārogyaṃ hoti.",
  "tika-abh08t:1004_0": "Vajjā rāgādayo,",
  "tika-abh08t:1004_1": "te yassa na santi,",
  "tika-abh08t:1004_2": "taṃ anavajjaṃ,",
  "tika-abh08t:1004_3": "iṭṭho vipāko catukkhandhasaṅkhāto yassa,",
  "tika-abh08t:1004_4": "taṃ iṭṭhavipākaṃ,",
  "tika-abh08t:1004_5": "iṭṭhavipākatā cassa taṃsabhāvavantatāya daṭṭhabbā,",
  "tika-abh08t:1004_6": "na tassa avassaṃ iṭṭhavipākasambhavatoyeva,",
  "tika-abh08t:1004_7": "lakkhīyati anenāti lakkhaṇaṃ,",
  "tika-abh08t:1004_8": "anavajjañca taṃ iṭṭhavipākañcāti anavajjaiṭṭhavipākaṃ.",
  "tika-abh08t:1004_9": "Taṃ lakkhaṇamassāti anavajjaiṭṭhavipākalakkhaṇaṃ.",
  "tika-abh08t:1005_0": "Nanu ca kusalameva anavajjaiṭṭhavipākaṃ,",
  "tika-abh08t:1005_1": "vuttaniyāmena pana anavajjaiṭṭhavipākato aññaṃ kusalaṃ siyā.",
  "tika-abh08t:1005_2": "Na hi sayameva attano lakkhaṇanti sakkā vattunti?",
  "tika-abh08t:1005_3": "Nāyaṃ doso pariññātāpariññātavacanatthabhāvabhede ekassāpi lakkhitabbalakkhaṇabhāvaparikappanato.",
  "tika-abh08t:1005_4": "“Anavajjaiṭṭhavipāka”nti hi pariññātavacanatthaṃ.",
  "tika-abh08t:1005_5": "“Kusala”nti apariññātavacanatthaṃ.",
  "tika-abh08t:1005_6": "Evañca yena sabhāvena pariññātavacanatthassa saddassa attho hoti,",
  "tika-abh08t:1005_7": "yena ca apariññātavacanatthassa,",
  "tika-abh08t:1005_8": "tesaṃ pariññātāpariññātavacanatthasabhāvānaṃ bhedena taṃsamaṅgissa kusalassa ekassāpi bhedo parikappīyati yathā “pure bhavaṃ paṭu āsi,",
  "tika-abh08t:1005_9": "paṭutaro etarahī”ti guṇabhedena,",
  "tika-abh08t:1005_10": "vatthubhedena ca parikappīyati,",
  "tika-abh08t:1005_11": "tasmā pariññātavacanatthabhāvena lakkhaṇaṃ,",
  "tika-abh08t:1005_12": "apariññātavacanatthabhāvena lakkhitabbanti evaṃ parikappitabhede pariggayhamāne na koci doso āpajjati.",
  "tika-abh08t:1006_0": "Atha vā lakkhīyatīti lakkhaṇaṃ,",
  "tika-abh08t:1006_1": "anavajjaiṭṭhavipākañca taṃ lakkhaṇañcāti anavajjaiṭṭhavipākalakkhaṇaṃ,",
  "tika-abh08t:1006_2": "yaṃ anavajjaiṭṭhavipākaṃ hutvā lakkhīyati,",
  "tika-abh08t:1006_3": "taṃ kusalanti attho.",
  "tika-abh08t:1006_4": "Atha vā anavajja-",
  "tika-abh08t:1006_5": "saddena anavajjabhāvo vutto,",
  "tika-abh08t:1006_6": "iṭṭhavipākasaddena iṭṭhavipākabhāvo,",
  "tika-abh08t:1006_7": "tasmā anavajjo ca iṭṭhavipāko ca anavajjaiṭṭhavipākaṃ,",
  "tika-abh08t:1006_8": "taṃ lakkhaṇametassāti karaṇatthe,",
  "tika-abh08t:1006_9": "kammatthe vā lakkhaṇa-",
  "tika-abh08t:1006_10": "saddena anavajjaiṭṭhavipākalakkhaṇanti anavajjaiṭṭhavipākasabhāvavantaṃ,",
  "tika-abh08t:1006_11": "anavajjaiṭṭhavipākabhāvena lakkhitabbaṃ vāti attho.",
  "tika-abh08t:1006_12": "Kiṃ panettha kāraṇaṃ padadvayapariggahena,",
  "tika-abh08t:1006_13": "nanu ekeneva padena adhippetatthasiddhi siyā.",
  "tika-abh08t:1006_14": "Kiñcāpi hi “anavajjalakkhaṇa”nti vutte “aparaṃ pana, bhante,",
  "tika-abh08t:1006_15": "etadānuttariyaṃ,",
  "tika-abh08t:1006_16": "yathā bhagavā dhammaṃ deseti kusalesu dhammesū”tiādīsu viya vajjarahitattā abyākatassāpi pasaṅgo siyāti iṭṭhavipāka-",
  "tika-abh08t:1006_17": "padaṃ vattabbameva,",
  "tika-abh08t:1006_18": "“iṭṭhavipākalakkhaṇa”nti pana vutte itaraṃ na vattabbaṃ abyākatassa vipākārahabhāvena iṭṭhavipākatāpasaṅgabhāvato?",
  "tika-abh08t:1006_19": "Saccametaṃ, anavajja-",
  "tika-abh08t:1006_20": "padena kusalassa pavattisukhataṃ,",
  "tika-abh08t:1006_21": "iṭṭhavipāka-",
  "tika-abh08t:1006_22": "padena ca vipākasukhataṃ dassetuṃ padadvayaṃ vuttaṃ.",
  "tika-abh08t:1006_23": "Anavajjapadañhi attano pavattisabhāvavasena lakkhaṇavacanaṃ,",
  "tika-abh08t:1006_24": "itaraṃ kālantare vipākuppādanasamatthatāvasenāti.",
  "tika-abh08t:1006_25": "Atha vā kusalassa atthavisuddhiṃ dassetuṃ purimapadaṃ vuttaṃ,",
  "tika-abh08t:1006_26": "parisuddhavipākataṃ dassetuṃ pacchimaṃ.",
  "tika-abh08t:1006_27": "Purimaṃ vā kusalassa akusalasabhāvato nivattanaṃ,",
  "tika-abh08t:1006_28": "pacchimaṃ abyākatasabhāvatoti alamatipapañcena.",
  "tika-abh08t:1006_29": "Ettha ca “anavajja…pe…",
  "tika-abh08t:1006_30": "lakkhaṇa”nti vacanena kusalassa sāmaññalakkhaṇaṃ vuttaṃ anavajjaiṭṭhavipākasabhāvassa kusalajātiyā sādhāraṇattā.",
  "tika-abh08t:1006_31": "Akusalādīnamasādhāraṇabhāvena sabhāvalakkhaṇaṃ vāti daṭṭhabbaṃ.",
  "tika-abh08t:1007_0": "Akusalaviddhaṃsanarasanti yathānurūpaṃ akusalappajahanakiccaṃ.",
  "tika-abh08t:1007_1": "Kusalañhi parittamahaggatalokuttarabhedabhinnaṃ yathākkamaṃ tadaṅgavikkhambhanasamucchedappahānavasena akusalapakkhaṃ pajahati.",
  "tika-abh08t:1007_2": "Atha tadaṅgādippahānānaṃ kiṃ nānākaraṇanti? Vuccate –",
  "tika-abh08t:1007_3": "dānādipuññakiriyavatthugatena tena tena kusalaṅgena tassa tassa maccherādiakusalaṅgassa pahānaṃ tadaṅgappahānaṃ,",
  "tika-abh08t:1007_4": "taṃ dīpālokena andhakāraviddhaṃsanaṃ viya daṭṭhabbaṃ,",
  "tika-abh08t:1007_5": "kāmāvacarakusalānaṃ parittānubhāvatāya tehi attano ṭhitikkhaṇe viddhaṃsitānamakusalānaṃ tadapagame sati puna āgamena vottharaṇato.",
  "tika-abh08t:1007_6": "Tesaṃ tesaṃ nīvaraṇadhammānaṃ vikkhambhanasaṅkhātaṃ pavattinivāraṇavasena pahānaṃ vikkhambhanappahānaṃ,",
  "tika-abh08t:1007_7": "taṃ ghaṭappahārena jalatale sevālaviyūhanaṃ viya daṭṭhabbaṃ.",
  "tika-abh08t:1007_8": "Yathā hi balavatā ghaṭappahārena dūrīkataṃ sevālaṃ tasmiṃ apanītepi taṃpahāravegena sahasā na ottharati,",
  "tika-abh08t:1007_9": "evameva upacārappanābhedena jhānena vikkhambhitā kāmacchandādayo tadappavattikālepi tassa balena sahasā na ottharantīti.",
  "tika-abh08t:1007_10": "Anuppattidhammatāpādanasaṅkhātaṃ sammā ucchedavasena pahānaṃ samucchedappahānaṃ,",
  "tika-abh08t:1007_11": "taṃ pana asanisampātena rukkhādīnaṃ samūlaviddhaṃsanaṃ viya daṭṭhabbaṃ.",
  "tika-abh08t:1007_12": "Na hi ariyamaggena samucchinnakilesā anusayamattakenāpi santāne pavattanti.",
  "tika-abh08t:1007_13": "Yathā pana ekavārappavattenapi indagginā saha mūlehi viddhaṃsitā rukkhādayo na puna viruhanti,",
  "tika-abh08t:1007_14": "evamevaṃ ekacittakkhaṇikenapi tena attano uppādamatteneva anusayamattaṭṭhāyinopi kilesā sabbena sabbaṃ viddhaṃsitāyeva honti.",
  "tika-abh08t:1008_0": "Vodānaṃ visuddhi,",
  "tika-abh08t:1008_1": "saṃkilesamalavimuttīti attho,",
  "tika-abh08t:1008_2": "tathā hutvā paccupaṭṭhānamassāti vodānapaccupaṭṭhānaṃ,",
  "tika-abh08t:1008_3": "parisuddhākārena yogino ñāṇassa upaṭṭhātīti vuttaṃ hoti.",
  "tika-abh08t:1009_0": "Evaṃ kusalassa vajjarahitaiṭṭhavipākasabhāvehi lakkhaṇaṃ,",
  "tika-abh08t:1009_1": "kiccaupaṭṭhānākāravasena ca rasapaccupaṭṭhānāni vatvā puna vajjapaṭipakkhabhāvavasena ca lakkhaṇaṃ,",
  "tika-abh08t:1009_2": "sampattiphalavasena ca rasādikaṃ dassetuṃ “vajjapaṭipakkhattā”tiādi vuttaṃ.",
  "tika-abh08t:1009_3": "Tattha vajjānaṃ paṭipakkhabhāvo vajjapaṭipakkhattaṃ, tato.",
  "tika-abh08t:1009_4": "Etena “anavajjalakkhaṇa”nti ettha a-",
  "tika-abh08t:1009_5": "kāro paṭipakkhatthoti dasseti,",
  "tika-abh08t:1009_6": "tena panassa abyākatato nivattanaṃ kataṃ.",
  "tika-abh08t:1009_7": "Itarathā hi nāssa vajjaṃ,",
  "tika-abh08t:1009_8": "vajjato aññaṃ vā anavajjanti abyākatassāpi taṃlakkhaṇatāpasaṅgo siyā.",
  "tika-abh08t:1009_9": "“Vajjapaṭipakkhattā”ti pana vutte yasmā kusalākusalānameva pahāyakappahātabbabhāvena ālokandhakārānaṃ viya aññamaññaṃ ujuvipaccanīkabhāvo,",
  "tika-abh08t:1009_10": "tasmā kusalameva vajjapaṭipakkhattā anavajjalakkhaṇaṃ,",
  "tika-abh08t:1009_11": "na aññanti ayamattho siddho hoti.",
  "tika-abh08t:1009_12": "Vodānabhāvarasanti vodānabhāvasampattikaṃ,",
  "tika-abh08t:1009_13": "kilesamalehi asaṃkiliṭṭhabhāvena sampajjanakanti attho.",
  "tika-abh08t:1009_14": "Paccupaṭṭhāpīyati upanīyati kāraṇena,",
  "tika-abh08t:1009_15": "attano vā kāraṇaṃ paṭicca,",
  "tika-abh08t:1009_16": "tappaṭibaddhabhāvena paṭimukhaṃ vā upaṭṭhātīti paccupaṭṭhānaṃ,",
  "tika-abh08t:1009_17": "iṭṭho vipāko paccupaṭṭhānamassāti iṭṭhavipākapaccupaṭṭhānaṃ.",
  "tika-abh08t:1010_0": "Asati yonisomanasikāre kusalassa anuppajjanato,",
  "tika-abh08t:1010_1": "sati ca tasmiṃ uppajjanato tassa so āsannakāraṇanti āha “yonisomanasikārapadaṭṭhāna”nti.",
  "tika-abh08t:1010_2": "Tattha yoniso pathena upāyena manasikāro yonisomanasikāro,",
  "tika-abh08t:1010_3": "atthato pana sānusayasantānavato channaṃ dvārānamāpāthagatesvārammaṇesu patirūpadesavāsādisampattiyā",
  "tika-abh08t:1010_4": "kusaladhammānaṃ paccayabhāvena bhavaṅgaṃ āvaṭṭetvā uppannamāvajjanaṃ yonisomanasikāro nāma.",
  "tika-abh08t:1010_5": "Vuttapaṭipakkhavasena ayonisomanasikāropi daṭṭhabbo.",
  "tika-abh08t:1010_6": "Yaṃ pana niranusayasantānasamaṅgissa kiriyacittānaṃ paccayabhāvena uppannaṃ,",
  "tika-abh08t:1010_7": "taṃ ṭhapetvā niravajjadhammaṃ sāvajjadhammassa kassaci paccayabhāvānupagamanato yonisomanasikārapakkhaṃ vā bhajeyya.",
  "tika-abh08t:1010_8": "Khīṇāsavasantānagatattā yonisoayonisobhāvamanapekkhitvā āpāthagatārammaṇesu uppattimattaṃ vinā na kassaci",
  "tika-abh08t:1010_9": "kusalākusalabhāvassa paccayo hotīti tadubhayavasena navattabbattā abyākatamanasikāroti vā saṅkhaṃ gaccheyyāti.",
  "tika-abh08t:1011_0": "Sāvajjāniṭṭhavipākalakkhaṇamakusalanti etthāpi “vajjā rāgādayo,",
  "tika-abh08t:1011_1": "te yassa santi,",
  "tika-abh08t:1011_2": "taṃ sāvajjaṃ,",
  "tika-abh08t:1011_3": "aniṭṭho vipāko yassa,",
  "tika-abh08t:1011_4": "taṃ aniṭṭhavipāka”ntiādinā vuttanayānusārena paṭipakkhayojanā daṭṭhabbā.",
  "tika-abh08t:1011_5": "Rasādito panetaṃ anatthajananarasaṃ,",
  "tika-abh08t:1011_6": "saṃkilesapaccupaṭṭhānaṃ.",
  "tika-abh08t:1011_7": "Atha vā gārayhabhāvato sāvajjalakkhaṇameva,",
  "tika-abh08t:1011_8": "saṃkilesabhāvarasaṃ,",
  "tika-abh08t:1011_9": "aniṭṭhavipākapaccupaṭṭhānaṃ,",
  "tika-abh08t:1011_10": "ayonisomanasikārapadaṭṭhānaṃ.",
  "tika-abh08t:1011_11": "Vacanatthato pana na kusalanti akusalaṃ,",
  "tika-abh08t:1011_12": "kusalapaṭipakkhanti attho.",
  "tika-abh08t:1011_13": "Paṭipakkhatthe hi ayaṃ akāro,",
  "tika-abh08t:1011_14": "na pana aññatthe,",
  "tika-abh08t:1011_15": "nāpi abhāve.",
  "tika-abh08t:1011_16": "Itarathā hi tikaṃ na siyā, dukaṃ,",
  "tika-abh08t:1011_17": "catukkaṃ vā āpajjeyya.",
  "tika-abh08t:1011_18": "Tathā hi yadi kusalato aññamakusalaṃ siyā,",
  "tika-abh08t:1011_19": "tadā abyākatassāpi tato aññabhāvena akusala-",
  "tika-abh08t:1011_20": "saddasaṅgahoti kusalākusalajātibhedato duvidhanti dukaṃ vattabbaṃ.",
  "tika-abh08t:1011_21": "Yadi ca kusalābhāvo akusalaṃ,",
  "tika-abh08t:1011_22": "tena na kāci jāti gayhatīti kusalābyākatajātibhedato dukameva vattabbaṃ.",
  "tika-abh08t:1011_23": "Atha siyā “abhāvopi visuṃ gahetabbo”ti,",
  "tika-abh08t:1011_24": "evaṃ sati tassa jātiyā abhāvato jāti-",
  "tika-abh08t:1011_25": "saddena saha sambandho na siyā.",
  "tika-abh08t:1011_26": "Vijjamānassa hi jāti nāma hoti.",
  "tika-abh08t:1011_27": "Yatheva vā kusalassa abhāvo,",
  "tika-abh08t:1011_28": "evaṃ abyākatassāpi abhāvo atthīti anabyākatajātipi vattabbāti catukkaṃ āpajjeyya.",
  "tika-abh08t:1011_29": "Na cetamiṭṭhaṃ kusalādivasena tividhajātiyā eva icchitattā,",
  "tika-abh08t:1011_30": "pāḷiyañca “kusalā dhammā akusalā dhammā abyākatā dhammā”ti tikavaseneva vuttattā “kusalapaṭipakkha”nti pana vuccamāne mittapaṭipakkho amitto viya,",
  "tika-abh08t:1011_31": "lobhapaṭipakkho alobho viya ca yaṃ dhammajātaṃ kusalassa ujuvipaccanīkabhūtaṃ,",
  "tika-abh08t:1011_32": "taṃ akusalanti tassa vasena tikaṃ upapannaṃ hoti,",
  "tika-abh08t:1011_33": "ujuvipaccanīkatā cassa sāvajjāniṭṭhavipākattā,",
  "tika-abh08t:1011_34": "tena pahātabbabhāvato ca veditabbā,",
  "tika-abh08t:1011_35": "na pana kusalavināsanato.",
  "tika-abh08t:1011_36": "Na hi akusalena kusalaṃ pahīyati,",
  "tika-abh08t:1011_37": "mahābalattā pana kusalameva taṃ pajahati.",
  "tika-abh08t:1011_38": "Kusalañhi mahābalaṃ,",
  "tika-abh08t:1011_39": "akusalaṃ dubbalaṃ.",
  "tika-abh08t:1011_40": "Tenevāha “abalā naṃ balīyanti,",
  "tika-abh08t:1011_41": "maddantenaṃ parissayā”ti,",
  "tika-abh08t:1011_42": "tasmā kusalameva yathāvuttanayena akusalassa pahāyakaṃ,",
  "tika-abh08t:1011_43": "nākusalaṃ itarassāti veditabbaṃ.",
  "tika-abh08t:1012_0": "Tadubhaya…pe…",
  "tika-abh08t:1012_1": "abyākatanti yaṃ dhammajātaṃ kusalaṃ viya na anavajjaiṭṭhavipākalakkhaṇaṃ,",
  "tika-abh08t:1012_2": "nāpi akusalaṃ viya sāvajjāniṭṭhavipākalakkhaṇaṃ,",
  "tika-abh08t:1012_3": "atha kho avipākattā tadubhayaviparītalakkhaṇaṃ,",
  "tika-abh08t:1012_4": "taṃ abyākatanti attho.",
  "tika-abh08t:1012_5": "Nanu ca “tadubhayaviparītalakkhaṇa”nti vutte sukhadukkhavedanānaṃ viparītā upekkhāvedanā viya iṭṭhāniṭṭhavipākānaṃ",
  "tika-abh08t:1012_6": "viparīto añño koci vipāko yassa atthi,",
  "tika-abh08t:1012_7": "taṃ abyākatanti āpajjatīti?",
  "tika-abh08t:1012_8": "Nāpajjati tathā asambhavato.",
  "tika-abh08t:1012_9": "Yathā hi ālokandhakārānaṃ viparīto añño koci natthi,",
  "tika-abh08t:1012_10": "evamiṭṭhāniṭṭhavipākānaṃ viparīto na koci vipāko atthīti.",
  "tika-abh08t:1012_11": "Atha vā taṃ-",
  "tika-abh08t:1012_12": "saddo idha iṭṭhāniṭṭhavipākanirapekkhaṃ kusalākusalamattameva paccāmasatīti kusalākusalānaṃ savipākattā tadubhayaviparītalakkhaṇaṃ,",
  "tika-abh08t:1012_13": "taṃ avipākalakkhaṇanti atthoti alamettha anuyogena.",
  "tika-abh08t:1012_14": "Kusalākusalabhāvena na byākatanti abyākataṃ.",
  "tika-abh08t:1012_15": "Kusalākusalañhi vatvā abyākatassa vuttattā kusalākusalabhāveneva avuttattāti viññāyati,",
  "tika-abh08t:1012_16": "na pakārantarena.",
  "tika-abh08t:1012_17": "Tathā avacanañca tassa tadubhayaviparītalakkhaṇattāyeva,",
  "tika-abh08t:1012_18": "na pana avattabbattāmattenāti daṭṭhabbaṃ.",
  "tika-abh08t:1012_19": "Atha vā vi-",
  "tika-abh08t:1012_20": "saddo virodhivacano. Ā-",
  "tika-abh08t:1012_21": "saddo abhimukhabhāvappakāsano,",
  "tika-abh08t:1012_22": "tasmā attano paccayehi aññamaññaṃ virodhābhimukhataṃ kataṃ lakkhaṇavirodhato pahāyakappahātabbabhāvato vāti byākataṃ,",
  "tika-abh08t:1012_23": "kusalākusalaṃ.",
  "tika-abh08t:1012_24": "Tato aññaṃ abyākataṃ.",
  "tika-abh08t:1012_25": "Tañhi lakkhaṇato aññamaññaṃ kusalākusalaṃ viya na tassa viruddhaṃ.",
  "tika-abh08t:1012_26": "Na hi avipākataṃ aniṭṭhavipākatā viya,",
  "tika-abh08t:1012_27": "iṭṭhavipākatāya iṭṭhavipākatā viya ca aniṭṭhavipākatāya iṭṭhāniṭṭhavipākatāhi virujjhati,",
  "tika-abh08t:1012_28": "na cāpi abyākataṃ kusalākusalesu kiñci pajahati,",
  "tika-abh08t:1012_29": "na ca kenaci pahātabbanti.",
  "tika-abh08t:1012_30": "“Tadubhayaviparītalakkhaṇamabyākata”nti viññāyamāne ahosi kammaṃ,",
  "tika-abh08t:1012_31": "nāhosi kammavipāko,",
  "tika-abh08t:1012_32": "natthi kammavipāko,",
  "tika-abh08t:1012_33": "na bhavissati kammavipākoti iminā tikena saṅgahitassa gatiupadhikālappayogavipattīhi avipākassa diṭṭhadhammavedanīyādikammassa",
  "tika-abh08t:1012_34": "bhāvanāyapahātabbassa akusalassa ca abhiññākusalassa ca vipākuppādanābhāvato “siyā nu kho abyākatabhāvo",
  "tika-abh08t:1012_35": "vā”ti kadāci koci cinteyyāti tannivāraṇatthamāha “avipākārahaṃ vā”ti,",
  "tika-abh08t:1012_36": "vipākaṃ dātuṃ nārahati tattha sāmatthiyābhāvatoti avipākārahaṃ.",
  "tika-abh08t:1012_37": "Idaṃ vuttaṃ hoti –",
  "tika-abh08t:1012_38": "diṭṭhadhammavedanīyādayo tāva paccayavekallādīhi kāraṇehi avipākā,",
  "tika-abh08t:1012_39": "sace panete tabbidūrā assu,",
  "tika-abh08t:1012_40": "tadā vipākadāne samatthatāya vipākārahāyeva,",
  "tika-abh08t:1012_41": "taṃ pana na tathā,",
  "tika-abh08t:1012_42": "atha kho yena kenaci ākārena vipākadāne asamatthatāyeva vipākārahaṃ na hoti,",
  "tika-abh08t:1012_43": "taṃ abyākataṃ nāmāti.",
  "tika-abh08t:1013_0": "Idāni evaṃ tikavasena niddiṭṭhesu kusalādīsu paṭhamaṃ tāva kusalacittaṃ vibhajanto “tattha kusalacitta”ntiādinā tassa gaṇanaparicchedaṃ dasseti.",
  "tika-abh08t:1013_1": "Ekavīsatividhanti aṭṭha kāmāvacarāni,",
  "tika-abh08t:1013_2": "pañca rūpāvacarāni,",
  "tika-abh08t:1013_3": "cattāri arūpāvacarāni,",
  "tika-abh08t:1013_4": "cattāri lokuttarānīti evaṃ saṅkhepato ekavīsatividhaṃ.",
  "tika-abh08t:1013_5": "Bhūmito catubbidhanti kāmarūpārūpalokuttarabhūmisaṅkhātānaṃ catunnaṃ bhūmīnaṃ vasena tattha pavattamānaṃ cittampi catubbidhaṃ hoti.",
  "tika-abh08t:1013_6": "Tattha bhavanti etthāti bhūmi, ṭhānaṃ,",
  "tika-abh08t:1013_7": "avatthā ca.",
  "tika-abh08t:1013_8": "Avatthāpi hi avatthavantānaṃ pavattiṭṭhānaṃ viya gayhati.",
  "tika-abh08t:1013_9": "Evañhi nesaṃ sukhaggahaṇaṃ hoti.",
  "tika-abh08t:1013_10": "Avatthāti cettha dhammānaṃ kāmataṇhādīhi paricchinnāparicchinnabhāvo.",
  "tika-abh08t:1013_11": "Tattha purimā tisso bhūmiyo ubhayavasena veditabbā,",
  "tika-abh08t:1013_12": "itarā avatthāvaseneva.",
  "tika-abh08t:1013_13": "Na hi lokuttaradhammānaṃ kāmabhavādito aññaṃ ṭhānamupalabbhatīti.",
  "tika-abh08t:1014_0": "Aññattha pavattamānassāpi vakkhamānanayena kāmabhūmipariyāpannattā bhūmito ekavidhanti.",
  "tika-abh08t:1014_1": "Savatthukāvatthukabhedatoti cakkhādīni pañca,",
  "tika-abh08t:1014_2": "hadayañcāti cha vatthūni.",
  "tika-abh08t:1014_3": "Kusalassa pana cakkhādinissitattābhāvato hadayavatthu idha vatthūti adhippetaṃ.",
  "tika-abh08t:1014_4": "Tena sahitaṃ ekantena tannissitappavattitoti savatthukaṃ,",
  "tika-abh08t:1014_5": "kāmarūpadhātuyaṃ pavattamānaviññāṇaṃ.",
  "tika-abh08t:1014_6": "Tattha hi arūpassa rūpapaṭibandhappavatti,",
  "tika-abh08t:1014_7": "arūpadhātuyaṃ pana rūpābhāvato vatthuvirahitameva pavattatīti tattha pavattamānaṃ avatthukaṃ. Hīna…pe…",
  "tika-abh08t:1014_8": "tividhanti ettha paccayato,",
  "tika-abh08t:1014_9": "phalato ca majjhimapaṇītehi nihīnaṃ,",
  "tika-abh08t:1014_10": "tesaṃ vā guṇehi parihīnanti hīnaṃ,",
  "tika-abh08t:1014_11": "attano paccayehi padhānabhāvaṃ nītanti paṇītaṃ,",
  "tika-abh08t:1014_12": "ubhinnaṃ vemajjhe bhavaṃ majjhimaṃ.",
  "tika-abh08t:1014_13": "Tattha hīnena chandena cittena vīriyena vīmaṃsāya vā pavattitaṃ hīnaṃ,",
  "tika-abh08t:1014_14": "majjhimehi chandādīhi pavattitaṃ majjhimaṃ,",
  "tika-abh08t:1014_15": "paṇītehi paṇītaṃ.",
  "tika-abh08t:1014_16": "Chandādīnaṃ pana hīnādibhāvo adhimuttivasena daṭṭhabbo.",
  "tika-abh08t:1014_17": "Hīnādhimuttivasena hi nesaṃ hīnatā,",
  "tika-abh08t:1014_18": "paṇītādhimuttivasena paṇītatā,",
  "tika-abh08t:1014_19": "tadubhayavemajjhavasena majjhimatā.",
  "tika-abh08t:1014_20": "Yasakāmatāya vā kataṃ kusalaṃ hīnaṃ,",
  "tika-abh08t:1014_21": "puññaphalakāmatāya majjhimaṃ,",
  "tika-abh08t:1014_22": "“puññaṃ nāmetaṃ sādhūhi kattabbamevā”ti evaṃ ariyabhāvaṃ nissāya kataṃ paṇītaṃ.",
  "tika-abh08t:1014_23": "“Ahamasmi dānapati,",
  "tika-abh08t:1014_24": "ime panaññe dānadāsādayo”tiādinā attukkaṃsanaparavambhanāhi upakkiliṭṭhaṃ pavattitaṃ vā hīnaṃ,",
  "tika-abh08t:1014_25": "tathā anupakkiliṭṭhaṃ majjhimaṃ,",
  "tika-abh08t:1014_26": "maggaphalapadaṭṭhānaṃ paṇītaṃ.",
  "tika-abh08t:1014_27": "Bhavabhogasampattinimittaṃ vā kataṃ hīnaṃ,",
  "tika-abh08t:1014_28": "sāvakapaccekabodhipāramitāvasena attano vimokkhatthāya kataṃ majjhimaṃ,",
  "tika-abh08t:1014_29": "sammāsambodhipāramitāvasena sabbesaṃ vimokkhatthāya kataṃ paṇītanti.",
  "tika-abh08t:1015_0": "Somanassu…pe…",
  "tika-abh08t:1015_1": "bhedatoti bheda-",
  "tika-abh08t:1015_2": "saddo paccekaṃ sambandhitabbo “somanassupekkhābhedato ñāṇabhedato payogabhedato”ti.",
  "tika-abh08t:1015_3": "Tattha payogabhedatoti saṅkhārabhedatoti attho.",
  "tika-abh08t:1015_4": "Nanu ca somanassupekkhābhedo tāva yutto tesaṃ bhinnasabhāvattā.",
  "tika-abh08t:1015_5": "Ñāṇappayogabhedo pana kathanti? Vuccate –",
  "tika-abh08t:1015_6": "ñāṇappayogakato bhedo ñāṇappayogabhedo tesaṃ bhāvābhāvamupādāya pavattattā.",
  "tika-abh08t:1015_7": "Idāni tameva somanassupekkhādibhedaṃ vibhāgena dassetuṃ “seyyathida”nti pucchitvā “somanassasahagata”ntiādinā vissajjeti.",
  "tika-abh08t:1015_8": "Tattha seyyathidanti taṃ katamaṃ,",
  "tika-abh08t:1015_9": "taṃ kathanti vā attho.",
  "tika-abh08t:1016_0": "Sobhanaṃ mano,",
  "tika-abh08t:1016_1": "sobhanaṃ vā mano etassāti sumano,",
  "tika-abh08t:1016_2": "tassa bhāvo somanassaṃ,",
  "tika-abh08t:1016_3": "mānasikasukhavedanāyetaṃ adhivacanaṃ,",
  "tika-abh08t:1016_4": "somanassena uppādato yāva nirodhā sahagataṃ pavattaṃ saṃsaṭṭhaṃ sampayuttanti attho.",
  "tika-abh08t:1016_5": "Atha vā somanassena saha ekuppādādibhāvaṃ gatanti somanassasahagataṃ.",
  "tika-abh08t:1016_6": "Jānāti yathāsabhāvaṃ paṭivijjhatīti ñāṇaṃ,",
  "tika-abh08t:1016_7": "tena samaṃ ekuppādādīhi pakārehi yuttanti ñāṇasampayuttaṃ.",
  "tika-abh08t:1016_8": "Nāssa saṅkhāro atthīti asaṅkhāraṃ,",
  "tika-abh08t:1016_9": "asaṅkhārameva asaṅkhārikaṃ.",
  "tika-abh08t:1016_10": "Saha saṅkhārena pavattamānaṃ sasaṅkhāraṃ,",
  "tika-abh08t:1016_11": "tadeva sasaṅkhārikaṃ.",
  "tika-abh08t:1016_12": "Saṅkhāroti cettha attano,",
  "tika-abh08t:1016_13": "parassa vā pubbappayogo “saṅkharoti tikkhabhāvasaṅkhātena maṇḍanavisesena sajjeti,",
  "tika-abh08t:1016_14": "saṅkharīyati vā sajjīyati cittaṃ etenā”ti katvā.",
  "tika-abh08t:1016_15": "Tattha dānādipuññakaraṇakāle maccheramalathinamiddhādīhi upakkilesehi saṃsīdamāne citte upakkilesavūpasamavasena,",
  "tika-abh08t:1016_16": "cittassa ca ussāhajananavasena tīsu dvāresu pavatto sammāvāyāmo attano payogo nāma.",
  "tika-abh08t:1016_17": "Kusalakaraṇe nirussāhassa pana “ambho,",
  "tika-abh08t:1016_18": "sappurisa,",
  "tika-abh08t:1016_19": "kusalakaraṇaṃ nāma paṇḍitehi āsevitamaggo,",
  "tika-abh08t:1016_20": "tattha tayāpi paṭipajjituṃ vaṭṭati,",
  "tika-abh08t:1016_21": "tasmā dānaṃ dehi,",
  "tika-abh08t:1016_22": "sīlaṃ rakkha,",
  "tika-abh08t:1016_23": "tañhi te atthāya hitāya sukhāya bhavissatī”tiādinā kusalakaraṇatthāya ussāhajananavasena paresaṃ kāyavacīdvāresu pavattā āṇatti parappayogo nāma.",
  "tika-abh08t:1016_24": "Tesu pana purimo pubbabhāgappavattacittasantāne,",
  "tika-abh08t:1016_25": "pacchimo paresaṃ cittasantāneyeva sambhavatīti tannibbattito cittassa tikkhabhāvasaṅkhāto viseso idha upacārato saṅkhāroti veditabbo.",
  "tika-abh08t:1016_26": "Tenāhu ācariyā –",
  "tika-abh08t:1017_0": "“Pubbappayogasambhūto, viseso cittasambhavī;",
  "tika-abh08t:1018_0": "Saṅkhāro iti saṅkhāra-sabhāvaññūhi kittito”ti.",
  "tika-abh08t:1019_0": "Atha vā “sasaṅkhārikamasaṅkhārika”nti ca etaṃ kevalaṃ saṅkhārassa bhāvābhāvamattāpekkhāya vuttaṃ,",
  "tika-abh08t:1019_1": "na tassa sahappavattisabbhāvābhāvatoti bhinnasantānappavattinopi saṅkhārassa idamatthitāya taṃvasena",
  "tika-abh08t:1019_2": "nibbattaṃ cittaṃ saṅkhāro assa atthīti sasaṅkhārikaṃ saha-",
  "tika-abh08t:1019_3": "saddassa vijjamānatthaparidīpanato “salomako sapakkhako”tiādīsu viya.",
  "tika-abh08t:1019_4": "Tabbiparītaṃ pana tadabhāvato yathāvuttavaseneva asaṅkhārikaṃ.",
  "tika-abh08t:1019_5": "Atha vā saṅkharaṇaṃ,",
  "tika-abh08t:1019_6": "saṅkharīyati vā etena āgantukasambhūtena cittasaṃsīdanasabhāvāpanayanavaseneva sajjīyati,",
  "tika-abh08t:1019_7": "saṅkharoti vā taṃ yathāvuttavasenevāti saṅkhāroti ujukameva pubbappayogajanito tikkhabhāvo vuccati,",
  "tika-abh08t:1019_8": "tadabhāvato asaṅkhārikaṃ,",
  "tika-abh08t:1019_9": "sabhāvatikkhanti attho.",
  "tika-abh08t:1019_10": "Taṃsahagatāya sasaṅkhārikaṃ,",
  "tika-abh08t:1019_11": "atha vā maccheramalādīhi saṅkharīyatīti saṅkhāro,",
  "tika-abh08t:1019_12": "cittassa saṃsīdanasabhāvo,",
  "tika-abh08t:1019_13": "so yassa natthīti asaṅkhārikaṃ,",
  "tika-abh08t:1019_14": "itaraṃ sasaṅkhārikaṃ.",
  "tika-abh08t:1019_15": "Paṇītautubhojanādiko vā balavapaccayo saṅkhāro “saṅkharoti cittaṃ tikkhabhāvena,",
  "tika-abh08t:1019_16": "saṅkharīyati vā taṃ etenā”ti katvā. A-",
  "tika-abh08t:1019_17": "kārassa vuḍḍhatthavuttitāya vuḍḍhippatto saṅkhāro assāti asaṅkhārikaṃ,",
  "tika-abh08t:1019_18": "balavapaccayavantanti attho.",
  "tika-abh08t:1019_19": "Vuḍḍhiparidīpakena pana a-",
  "tika-abh08t:1019_20": "kārena avisesitattā sasaṅkhārikaṃ sappaccayaṃ dubbalapaccayanti adhippāyo.",
  "tika-abh08t:1019_21": "Ñāṇena vippayuttaṃ virahitanti ñāṇavippayuttaṃ.",
  "tika-abh08t:1020_0": "Upekkhatīti upekkhā,",
  "tika-abh08t:1020_1": "vediyamānāpi ārammaṇaṃ ajjhupekkhati,",
  "tika-abh08t:1020_2": "majjhattākārasaṇṭhitiyāti attho.",
  "tika-abh08t:1020_3": "Atha vā iṭṭhe,",
  "tika-abh08t:1020_4": "aniṭṭhe ca ārammaṇe pakkhapātābhāvena upapattito yuttito ikkhati anubhavatīti upekkhā.",
  "tika-abh08t:1020_5": "Atha vā upetā sukhadukkhānaṃ aviruddhā ikkhā anubhavananti upekkhā.",
  "tika-abh08t:1020_6": "Aviruddhattāyeva hesā tesaṃ anantarampi pavattati.",
  "tika-abh08t:1020_7": "Sukhadukkhavedanā pana visuṃ visuṃ viruddhasabhāvattā nāññamaññaṃ anantaraṃ pavattanti.",
  "tika-abh08t:1020_8": "Teneva hi paṭṭhāne somanassassa anantaraṃ domanassassa,",
  "tika-abh08t:1020_9": "domanassassa anantaraṃ somanassassa ca uppatti paṭisiddhā.",
  "tika-abh08t:1020_10": "Ayañca attho lobhasahagatacittasampayuttavedanāyapi labbhati,",
  "tika-abh08t:1020_11": "purimā pana dve na tathā.",
  "tika-abh08t:1020_12": "Na hi lobhasahagatādīnaṃ majjhattākārena ajjhupekkhanaṃ,",
  "tika-abh08t:1020_13": "upapattito ikkhanaṃ vā atthīti.",
  "tika-abh08t:1020_14": "Upekkhāsahagatanti sabbaṃ heṭṭhā vuttanayameva.",
  "tika-abh08t:1021_0": "Nanu ca aññepi phassādayo sampayuttadhammā atthīti somanassādīnaṃ vaseneva pana aṭṭhavidhatā kasmā gahitāti?",
  "tika-abh08t:1021_1": "Bhedakarabhāvato.",
  "tika-abh08t:1021_2": "Phassādīnañhi sabbacittasādhāraṇattā,",
  "tika-abh08t:1021_3": "saddhādīnañca sabbakusalasādhāraṇattā na tehi cittassa vibhāgo,",
  "tika-abh08t:1021_4": "somanassādayo pana katthaci citte honti,",
  "tika-abh08t:1021_5": "katthaci na hontīti pākaṭova tehi cittassa vibhāgoti.",
  "tika-abh08t:1021_6": "Kasmā panete katthaci citte honti,",
  "tika-abh08t:1021_7": "katthaci na hontīti?",
  "tika-abh08t:1021_8": "Kāraṇassa sannihitāsannihitabhāvato.",
  "tika-abh08t:1021_9": "Kiṃ pana nesaṃ kāraṇanti? Vuccate –",
  "tika-abh08t:1021_10": "tattha somanassasahagatabhāvo tāva ārammaṇavasena hoti.",
  "tika-abh08t:1021_11": "Iṭṭhārammaṇasmiñhi somanassasahagatacittamuppajjati.",
  "tika-abh08t:1021_12": "Nanu ca iṭṭhārammaṇaṃ lobhassa vatthu rajjanīyattāti kathaṃ tattha kusalaṃ uppajjatīti?",
  "tika-abh08t:1021_13": "Nayidamekantikaṃ iṭṭhepi ārammaṇe niyamitādivasena kusalassa uppajjanato.",
  "tika-abh08t:1021_14": "Yassa hi “kusalameva mayā kattabba”nti kusalakaraṇeyeva cittaṃ niyamitaṃ hoti,",
  "tika-abh08t:1021_15": "akusalappavattitova nivattetvā kusalakaraṇeyeva pariṇāmitaṃ,",
  "tika-abh08t:1021_16": "abhiṇhakaraṇena ca kusalaṃ samudāciṇṇaṃ,",
  "tika-abh08t:1021_17": "paṭirūpadesavāsasaddhammassavanasappurisūpanissayapubbekatapuññatāsaṅkhātacatucakkūpanissayavasena,",
  "tika-abh08t:1021_18": "yoniso ca ābhogo pavattati,",
  "tika-abh08t:1021_19": "tassa iṭṭhepi ārammaṇe alobhasampayuttameva cittamuppajjati,",
  "tika-abh08t:1021_20": "na lobhasampayuttaṃ.",
  "tika-abh08t:1021_21": "Hoti cettha –",
  "tika-abh08t:1022_0": "“Niyāmapariṇāmehi, samudāciṇṇatāya ca;",
  "tika-abh08t:1023_0": "Ñāṇapubbaṅgamābhogā, iṭṭhepi kusalaṃ siyā”ti.",
  "tika-abh08t:1024_0": "Apica saddhābahulatādīhi ca kāraṇehi cittassa somanassasahagatatā veditabbā.",
  "tika-abh08t:1024_1": "Assaddhānaṃ,",
  "tika-abh08t:1024_2": "hi micchādiṭṭhikānañca ekantamiṭṭhārammaṇabhūtaṃ tathāgatarūpampi disvā somanassaṃ na uppajjati.",
  "tika-abh08t:1024_3": "Ye ca kusalappavattiyaṃ ānisaṃsaṃ na passanti,",
  "tika-abh08t:1024_4": "tesaṃ parehi ussāhitānaṃ kusalaṃ karontānampi somanassaṃ na uppajjati,",
  "tika-abh08t:1024_5": "tasmā saddhābahulatā visuddhidiṭṭhitā ānisaṃsadassāvitāti imehipi kāraṇehi cittassa somanassasahagatatā hoti.",
  "tika-abh08t:1025_0": "Apica ye te ekādasa dhammā pītisambojjhaṅgassa uppādāya saṃvattanti.",
  "tika-abh08t:1025_1": "Seyyathidaṃ –",
  "tika-abh08t:1025_2": "buddhānussati dhammānussati saṃghānussati sīlānussati cāgānussati devatānussati upasamānussati lūkhapuggalaparivajjanaṃ",
  "tika-abh08t:1025_3": "siniddhapuggalasevanā pasādanīyasuttantapaccavekkhaṇā tadadhimuttatāti imehipi kāraṇehi cittassa somanassasahagatabhāvo",
  "tika-abh08t:1025_4": "veditabbo.",
  "tika-abh08t:1025_5": "Buddhādiguṇe anussarantassa hi yāva upacāruppādā sakalasarīraṃ pharamānā pīti uppajjati.",
  "tika-abh08t:1025_6": "Tathā dīgharattaṃ akkhaṇḍatādivasena attanā rakkhitaṃ catupārisuddhisīlaṃ paccavekkhantassa,",
  "tika-abh08t:1025_7": "gihino dasasīlaṃ pañcasīlaṃ paccavekkhantassa,",
  "tika-abh08t:1025_8": "dubbhikkhabhayādīsu paṇītaṃ bhojanaṃ sabrahmacārīnaṃ datvā “evaṃnāma dānaṃ adāsi”nti attanocāgaṃ paccavekkhantassa,",
  "tika-abh08t:1025_9": "gihinopi tathārūpe kāle sīlavantānaṃ dinnadānaṃ paccavekkhantassa,",
  "tika-abh08t:1025_10": "yehi guṇehi samannāgatā devā devattaṃ gatā,",
  "tika-abh08t:1025_11": "tathārūpānaṃ guṇānaṃ attani atthitaṃ paccavekkhantassa,",
  "tika-abh08t:1025_12": "samathavipassanāhi vikkhambhitakilese saṭṭhipi sattatipi vassāni asamudācarante disvā “aho mayhaṃ kilesā na samudācarantī”ti cintentassa,",
  "tika-abh08t:1025_13": "cetiyadassanatheradassanesu asakkaccakiriyāya saṃsucitalūkhabhāvena buddhādīsu pasādasinehābhāvena gadrabhapiṭṭhe",
  "tika-abh08t:1025_14": "rajasadise lūkhapuggale parivajjantassa,",
  "tika-abh08t:1025_15": "buddhādīsu pasādabahule muducitte siniddhapuggale paṭisevantassa,",
  "tika-abh08t:1025_16": "ratanattayaguṇaparidīpake pasādanīyasuttante paccavekkhantassa,",
  "tika-abh08t:1025_17": "ṭhānanisajjādīsupi pītiuppādanatthaṃ tanninnatādivasena pavattentassa yebhuyyena pīti uppajjati.",
  "tika-abh08t:1025_18": "Pītiyā ca somanassena saha avinābhāvato taduppattiyā tassāpi uppatti niyatāti evaṃ pītikāraṇānipi somanassakāraṇānīti daṭṭhabbāni. Kiñca –",
  "tika-abh08t:1025_19": "agambhīrapakatitā,",
  "tika-abh08t:1025_20": "somanassapaṭisandhikatāti imehi dvīhi kāraṇehi somanassasahagatatā hoti.",
  "tika-abh08t:1025_21": "Yo hi agambhīrapakatiko hoti,",
  "tika-abh08t:1025_22": "appamattakepi hitopakaraṇe tussati,",
  "tika-abh08t:1025_23": "yo ca somanassapaṭisandhiko appasannesu ārammaṇesupi appaṭikkūladassāvī,",
  "tika-abh08t:1025_24": "tassa yebhuyyena somanassasahagatacittaṃ uppajjati.",
  "tika-abh08t:1025_25": "Yathāvuttānaṃ pana somanassakāraṇānamabhāvena majjhattārammaṇatāya ca upekkhāsahagatatā veditabbā.",
  "tika-abh08t:1026_0": "Ñāṇasampayuttassa pana kammato upapattito indriyaparipākato kilesadūrībhāvatoti imehi kāraṇehi hoti.",
  "tika-abh08t:1026_1": "Yo hi paresaṃ hitajjhāsayena dhammaṃ deseti hīnukkaṭṭhādīni ca naḷakāramuddāgaṇanādīni sippāyatanāni,",
  "tika-abh08t:1026_2": "vaḍḍhakīkasivāṇijjādīni ca kammāyatanāni,",
  "tika-abh08t:1026_3": "visaharaṇādīni ca vijjāyatanānīti evaṃ niravajjasippāyatanādīni sikkhāpeti,",
  "tika-abh08t:1026_4": "sayaṃ vā sikkhati,",
  "tika-abh08t:1026_5": "dhammakathikassa sakkāraṃ katvā dhammaṃ kathāpeti,",
  "tika-abh08t:1026_6": "“āyatiṃ paññavā bhavissāmī”ti patthanaṃ paṭṭhapetvā nānappakāraṃ puññakammaṃ karoti,",
  "tika-abh08t:1026_7": "tassevaṃ nānappakāraṃ paññāsaṃvattanikakammaṃ sampādentassa taṃ kammaṃ upanissāya uppajjamānaṃ kusalaṃ ñāṇasampayuttaṃ uppajjati.",
  "tika-abh08t:1026_8": "Tathā abyāpajje loke uppannassa uppajjamānaṃ kusalaṃ ñāṇasampayuttaṃ hoti.",
  "tika-abh08t:1026_9": "Vuttañhetaṃ –",
  "tika-abh08t:1027_0": "“Tassa tattha sukhino dhammapadāni pilavanti, dandho,",
  "tika-abh08t:1027_1": "bhikkhave,",
  "tika-abh08t:1027_2": "satuppādo,",
  "tika-abh08t:1027_3": "atha so satto khippameva visesabhāgī hotī”ti.",
  "tika-abh08t:1028_0": "Tathā paññādasakaṃ sampattassa indriyaparipākaṃ nissāya uppajjamānaṃ kusalaṃ ñāṇasampayuttaṃ hoti.",
  "tika-abh08t:1028_1": "Yena pana samathavipassanābhāvanāhi kilesā vikkhambhitā,",
  "tika-abh08t:1028_2": "tassa kilesadūrībhāvaṃ nissāya uppajjamānaṃ cittaṃ ñāṇasampayuttaṃ uppajjati. Yathāha –",
  "tika-abh08t:1029_0": "“Yogā ve jāyate bhūri, ayogā bhūrisaṅkhayo”ti..",
  "tika-abh08t:1030_0": "Apica ye te dhammā dhammavicayasambojjhaṅgassa uppādāya saṃvattanti.",
  "tika-abh08t:1030_1": "Seyyathidaṃ –",
  "tika-abh08t:1030_2": "paripucchakatā vatthuvisadakiriyā indriyasamattapaṭipādanā duppaññapuggalaparivajjanā paññavantapuggalasevanā",
  "tika-abh08t:1030_3": "gambhīrañāṇacariyapaccavekkhaṇā tadadhimuttatāti imehi kāraṇehi ñāṇasampayuttabhāvo hoti.",
  "tika-abh08t:1030_4": "Tathā hi yo paññavante upasaṅkamma khandhadhātuāyatanaindriyabalabojjhaṅgamaggaṅgajhānaṅgasamathavipassanādīnaṃ paripucchābahulo hoti,",
  "tika-abh08t:1030_5": "tassa taṃvasena uppannaṃ sutamayañāṇaṃ ādiṃ katvā uppajjamānaṃ cittaṃ ñāṇasahagataṃ hoti.",
  "tika-abh08t:1030_6": "Yena pana nakhakesacīvarasenāsanādīni ajjhattikabāhiravatthūni pubbe avisadāni chedanamalaharaṇādinā visadāni katāni,",
  "tika-abh08t:1030_7": "tassevaṃ visadavatthukassa uppannesu cittacetasikesu visadaṃ ñāṇaṃ hoti parisuddhāni dīpakapallakādīni nissāya uppannadīpasikhāya obhāso viya.",
  "tika-abh08t:1030_8": "Yassa ca saddhindriyādīsu aññataraṃ balavaṃ hoti,",
  "tika-abh08t:1030_9": "itarāni mandāni,",
  "tika-abh08t:1030_10": "tato tāni sakasakakiccaṃ kātuṃ na sakkonti,",
  "tika-abh08t:1030_11": "tasmā so tassa bojjhaṅgavibhaṅge āgatanayena tena tena ākārena samattaṃ paṭipādeti,",
  "tika-abh08t:1030_12": "tassevaṃ indriyānaṃ samattaṃ paṭipādentassa vipassanāñāṇādīnaṃ vasena cittaṃ ñāṇasahagataṃ hoti.",
  "tika-abh08t:1030_13": "Yo pana duppaññapuggale parivajjeti,",
  "tika-abh08t:1030_14": "paññavantapuggale vā payirupāsati,",
  "tika-abh08t:1030_15": "khandhādīsu ogāḷhaṃ bhagavato gambhīrañāṇacariyaṃ vā paccavekkhati,",
  "tika-abh08t:1030_16": "ṭhānanisajjādīsu tadadhimuttacitto vā viharati,",
  "tika-abh08t:1030_17": "imesampi uppajjamānaṃ kusalaṃ ñāṇasampayuttaṃ hoti.",
  "tika-abh08t:1030_18": "Apica buddhādiguṇānussaraṇenapi cittaṃ ñāṇasahagataṃ hoti. Yathāha –",
  "tika-abh08t:1031_0": "“Yasmiṃ, mahānāma,",
  "tika-abh08t:1031_1": "samaye ariyasāvako tathāgataṃ anussarati,",
  "tika-abh08t:1031_2": "nevassa tasmiṃ samaye rāgapariyuṭṭhitaṃ cittaṃ hoti,",
  "tika-abh08t:1031_3": "na dosa…pe…",
  "tika-abh08t:1031_4": "na mohapariyuṭṭhitaṃ cittaṃ hoti,",
  "tika-abh08t:1031_5": "ujugatamevassa tasmiṃ samaye cittaṃ hoti tathāgataṃ ārabbha.",
  "tika-abh08t:1031_6": "Ujugatacitto kho pana, mahānāma,",
  "tika-abh08t:1031_7": "ariyasāvako labhati atthavedaṃ,",
  "tika-abh08t:1031_8": "labhati dhammavedaṃ,",
  "tika-abh08t:1031_9": "labhati dhammūpasaṃhitaṃ pāmojjaṃ,",
  "tika-abh08t:1031_10": "pamuditassa pīti jāyati,",
  "tika-abh08t:1031_11": "pītimanassa kāyo passambhati,",
  "tika-abh08t:1031_12": "passaddhakāyo sukhaṃ vedeti,",
  "tika-abh08t:1031_13": "sukhino cittaṃ samādhiyati,",
  "tika-abh08t:1031_14": "samāhito yathābhūtaṃ pajānātī”tiādi.",
  "tika-abh08t:1032_0": "Evaṃ buddhānussatiādayopi rāgādimalavisodhanena ñāṇuppattihetukāyevāti daṭṭhabbaṃ. Kiñca –",
  "tika-abh08t:1032_1": "tihetukapaṭisandhikatā ñāṇuppattikāraṇaṃ.",
  "tika-abh08t:1032_2": "Paṭisandhipaññā hi ādito paṭṭhāya bhavaṅgasantativasena bahulaṃ pavattamānā santānaparibhāvanena ñāṇuppattiyā savisesaupanissayo hoti.",
  "tika-abh08t:1032_3": "Asaṅkhārikattaṃ pana sappāyautubhojanaāvāsādipaccayehi hotīti.",
  "tika-abh08t:1032_4": "Honti cettha –",
  "tika-abh08t:1033_0": "“Iṭṭhārammaṇatā saddhābāhulyaṃ diṭṭhisuddhi ca;",
  "tika-abh08t:1034_0": "Phaladassāvitā ceva, pītibojjhaṅgahetuyo.",
  "tika-abh08t:1035_0": "“Ekādasa tathā dhammā, agambhīrasabhāvatā;",
  "tika-abh08t:1036_0": "Somanassayuttā sandhi, iccete sukhahetuyo.",
  "tika-abh08t:1037_0": "“Abhāvo sukhahetūnaṃ, majjhattārammaṇanti ca;",
  "tika-abh08t:1038_0": "Upekkhuppattihetu ca, evaṃ ñeyyā vibhāvinā.",
  "tika-abh08t:1039_0": "“Kammūpapattito ceva, tathā indriyapākato;",
  "tika-abh08t:1040_0": "Kilesūpasamā dhamma-vicayassa ca hetuhi.",
  "tika-abh08t:1041_0": "“Sattadhammehi buddhādi-guṇānussaraṇena ca;",
  "tika-abh08t:1042_0": "Sappaññasandhito ceva, cittaṃ ñāṇayutaṃ siyā.",
  "tika-abh08t:1043_0": "“Utubhojanaāvāsa-sappāyādīhi hetuhi;",
  "tika-abh08t:1044_0": "Asaṅkhārikabhāvopi, viññātabbo vibhāvinā”ti.",
  "tika-abh08t:1045_0": "Evaṃ vedanāñāṇappayogabhedato aṭṭhavidhaṃ kāmāvacaracittaṃ niddisitvā idāni taṃ nigamento āha “idaṃ…pe… nāmā”ti.",
  "tika-abh08t:1046_0": "12.",
  "tika-abh08t:1046_1": "Yena panatthena idaṃ “kāmāvacara”nti vuccati,",
  "tika-abh08t:1046_2": "taṃ dāni dassetuṃ “uddānato”tiādi āraddhaṃ.",
  "tika-abh08t:1046_3": "Tattha uddānatoti uddesato,",
  "tika-abh08t:1046_4": "saṅkhepatoti attho.",
  "tika-abh08t:1046_5": "Kiñcāpi avasiṭṭhakilesādayo viya kilesakāmopi assādetabbatāya vatthukāme saṅgahito ñāṇaṃ viya ñeyyeti saṅkhepato ekoyeva kāmo siyā,",
  "tika-abh08t:1046_6": "tathāpi kilesakāmo vatthukāmabhāvaṃ gacchanto kāmanīyaṭṭhena gacchati,",
  "tika-abh08t:1046_7": "na kāmanavasena.",
  "tika-abh08t:1046_8": "Kāmanavasena ca pana kilesakāmova hoti,",
  "tika-abh08t:1046_9": "na pana vatthukāmoti āha “klesavatthuvasā”tiādi.",
  "tika-abh08t:1046_10": "Ko panettha vatthukāmo,",
  "tika-abh08t:1046_11": "ko kilesakāmoti codanaṃ manasi nidhāya “chando kāmo,",
  "tika-abh08t:1046_12": "rāgo kāmo,",
  "tika-abh08t:1046_13": "chandarāgo kāmo,",
  "tika-abh08t:1046_14": "saṅkappo kāmo,",
  "tika-abh08t:1046_15": "rāgo kāmo,",
  "tika-abh08t:1046_16": "saṅkapparāgo kāmo”ti evaṃ niddesapāḷiyaṃ āgatā niddiṭṭhā kāmataṇhāva idha kilesakāmo.",
  "tika-abh08t:1046_17": "Vatthukāmoti ca “manāpikā rūpā…pe…",
  "tika-abh08t:1046_18": "manāpikā phoṭṭhabbā…pe…",
  "tika-abh08t:1046_19": "sabbepi kāmāvacarā dhammā…pe…",
  "tika-abh08t:1046_20": "sabbepi rūpāvacarā…pe…",
  "tika-abh08t:1046_21": "sabbepi arūpāvacarā…pe…",
  "tika-abh08t:1046_22": "kāmā”ti tattheva niddiṭṭhā saviññāṇāviññāṇappabhedā tebhūmakadhammāti dassento āha “kileso…pe…",
  "tika-abh08t:1046_23": "vaṭṭaka”nti.",
  "tika-abh08t:1046_24": "“Chandarāgovā”ti avadhāraṇena kilesabhāvena niruḷhesu lobhadosamohādīsu dasasu dosamohādayo nava kilese paṭikkhipati.",
  "tika-abh08t:1046_25": "Kāmarūpārūpataṇhāya vatthu patiṭṭhānaṃ,",
  "tika-abh08t:1046_26": "kāraṇabhūtanti vā vatthu.",
  "tika-abh08t:1047_0": "13.",
  "tika-abh08t:1047_1": "Kathaṃ pana kilesakāmo nāma,",
  "tika-abh08t:1047_2": "kathañca vatthukāmoti āha “kilesakāmo”tiādi.",
  "tika-abh08t:1047_3": "Kāmetīti vatthukāmaṃ pattheti.",
  "tika-abh08t:1047_4": "Kāmīyatīti kilesakāmena patthīyati. Iti-",
  "tika-abh08t:1047_5": "saddo “tasmā”ti imassa atthe. Ca-",
  "tika-abh08t:1047_6": "saddo eva- kāratthe,",
  "tika-abh08t:1047_7": "tena yasmā kilesakāmo kāmetīti kāmo,",
  "tika-abh08t:1047_8": "vatthukāmo ca kāmīyatīti,",
  "tika-abh08t:1047_9": "tasmā eva kilesakāmo,",
  "tika-abh08t:1047_10": "vatthukāmo cāti duvidhopi esa kāmo kārakadvaye kattari,",
  "tika-abh08t:1047_11": "kammani ca sijjhati,",
  "tika-abh08t:1047_12": "kattubhāvaṃ,",
  "tika-abh08t:1047_13": "kammabhāvañca paccanubhotīti attho.",
  "tika-abh08t:1047_14": "Atha vā duvidhoti dvinnaṃ kāmānaṃ vācakato duvidho.",
  "tika-abh08t:1047_15": "“Kāmo”ti ayaṃ saddo kārakadvaye sijjhati yathāvuttakārakayugaḷe nipphajjati, kattari,",
  "tika-abh08t:1047_16": "kammani ca “kāmo”ti padasambhavo hotīti attho. Vo-",
  "tika-abh08t:1047_17": "kāro pana nipātamattaṃ “evaṃ vo kālāmā”tiādīsu viya.",
  "tika-abh08t:1047_18": "Atha vā vokārakadvayeti khandhadvayeti attho.",
  "tika-abh08t:1047_19": "Kilesakāmo hi saṅkhārasabhāvattā saṅkhārakkhandhe,",
  "tika-abh08t:1047_20": "vatthukāmo ca vakkhamānanayena pañcakāmaguṇabhūto rūpasabhāvattā rūpakkhandheti evaṃ duvidhopesa kāmo khandhadvaye sijjhati nipphajjati,",
  "tika-abh08t:1047_21": "antobhāvaṃ gacchatīti.",
  "tika-abh08t:1048_0": "14.",
  "tika-abh08t:1048_1": "Sampajjanāni sampattiyo,",
  "tika-abh08t:1048_2": "tāsaṃ vasena visayavisayībhāvena aññamaññaṃ samosaraṇavasena,",
  "tika-abh08t:1048_3": "sampāpuṇanavasenāti attho.",
  "tika-abh08t:1048_4": "Iminā pana idaṃ dīpeti –",
  "tika-abh08t:1048_5": "yattha duvidhopi kāmo visayavisayībhāvena sahito pavattati,",
  "tika-abh08t:1048_6": "soyeva ekādasavidho padeso kāmāvacarasaññito.",
  "tika-abh08t:1048_7": "Yattha pana rūpārūpadhātuyaṃ kevalaṃ vatthukāmova pavattati,",
  "tika-abh08t:1048_8": "na so padeso kāmāvacaro nāmāti.",
  "tika-abh08t:1048_9": "Nanu ca duvidhopi sahito rūpārūpadhātūsu pavattati,",
  "tika-abh08t:1048_10": "rūpārūpāvacaradhammānaṃ vatthukāmattā,",
  "tika-abh08t:1048_11": "tadārammaṇabhūtānañca rūpārūpataṇhānaṃ taṃyogena kilesakāmabhāvasiddhitoti?",
  "tika-abh08t:1048_12": "Nayidamevaṃ orambhāgiyabhūtassa bahalakilesasseva kāmarāgassa idha kilesakāmabhāvena adhippetattā.",
  "tika-abh08t:1048_13": "“Uddānato duve kāmā”ti sabbe kāme uddisitvāpi hi “padeso catupāyāna”ntiādinā visayaniyamanena “duvidhopi",
  "tika-abh08t:1048_14": "aya”nti ettha kāmekadesabhūto nīvaraṇāvatthāya kathito kāmarāgo kilesakāmabhāvena,",
  "tika-abh08t:1048_15": "tabbatthukāyeva dhammā vatthukāmabhāvena gahitā,",
  "tika-abh08t:1048_16": "na rūpārūpataṇhā,",
  "tika-abh08t:1048_17": "tabbatthukadhammā cāti ñāpīyati.",
  "tika-abh08t:1048_18": "Evañca katvā upari vakkhamānā sasatthāvacarūpamā upapannā hoti,",
  "tika-abh08t:1048_19": "yathāvuttānameva kāmānaṃ idha adhippetattā rūpārūpadhātūsu vimānakapparukkhavatthālaṅkāraparittakusalādibhedesu",
  "tika-abh08t:1048_20": "kāmāvacaradhammesu pavatto chandarāgo kilesakāmo nāma na hoti,",
  "tika-abh08t:1048_21": "na ca tabbatthubhūtaṃ vimānakapparukkhādiparittadhammajātaṃ vatthukāmo nāmāti siddhaṃ.",
  "tika-abh08t:1048_22": "Tenevāha “kāmo vā kāmasaññā vā brahmaloke na vijjatī”ti.",
  "tika-abh08t:1048_23": "Kāmāvacarasattasantānagatataṇhāya visayabhāve sati pana taṃyogena rūpārūpadhātūsupi pavattamāno parittadhammo vatthukāmoyevāti veditabbaṃ.",
  "tika-abh08t:1048_24": "Atha vā niddese āgatanayena niravaseso kilesakāmo kāmataṇhābhavataṇhāvibhavataṇhānirodhataṇhāpabhedo idha pavattati.",
  "tika-abh08t:1048_25": "Vatthukāmesupi appakaṃ rūpārūpavipākamattaṃ ṭhapetvā sabboyeva idha pavattatīti anavasesappavattiṃ sandhāya “kāmoyaṃ duvidhopi cā”ti vuttaṃ.",
  "tika-abh08t:1048_26": "Kiñcāpi evaṃ vuttaṃ,",
  "tika-abh08t:1048_27": "tesu pana bahalakilesakāmabhūto bahalakāmarāgo ca tabbatthukā pañca kāmaguṇā ca idha gahitāti dassanatthaṃ “sampattīnaṃ vasenā”ti vuttaṃ.",
  "tika-abh08t:1048_28": "Sampajjanavasena,",
  "tika-abh08t:1048_29": "samijjhanavasenāti attho.",
  "tika-abh08t:1048_30": "Avacaratīti pavattati. Iti-",
  "tika-abh08t:1048_31": "saddo hetumhi,",
  "tika-abh08t:1048_32": "yasmā duvidhopi ayaṃ kāmo avacarati,",
  "tika-abh08t:1048_33": "tasmā kāmo ettha avacaratīti kāmāvacarasaññitoti attho.",
  "tika-abh08t:1049_0": "15.",
  "tika-abh08t:1049_1": "Saggamokkhahetubhūtā puññasammatā ayā yebhuyyena apetāti apāyā.",
  "tika-abh08t:1049_2": "Nirayādivasena cattāro apāyā catupāyā.",
  "tika-abh08t:1049_3": "Channanti cātumahārājikatāvatiṃsayāmātusitānimmānaratiparanimmitavasavattisaṅkhātānaṃ channaṃ devalokānaṃ.",
  "tika-abh08t:1049_4": "Merupādavāsino pana asurā tāvatiṃsesuyeva saṅgayhantīti na tehi saddhiṃ sattannanti vuttaṃ.",
  "tika-abh08t:1049_5": "Manaso ussannatāya manussā,",
  "tika-abh08t:1049_6": "satisūrabhāvabrahmacariyayogyatādiguṇavasena upacitamānasatāya ukkaṭṭhaguṇacittatāyāti attho,",
  "tika-abh08t:1049_7": "te pana nippariyāyato jambudīpavāsino veditabbā. Yathāha –",
  "tika-abh08t:1050_0": "“Tīhi,",
  "tika-abh08t:1050_1": "bhikkhave,",
  "tika-abh08t:1050_2": "ṭhānehi jambudīpakā manussā uttarakuruke ca manusse adhiggaṇhanti deve ca tāvatiṃse.",
  "tika-abh08t:1050_3": "Katamehi tīhi?",
  "tika-abh08t:1050_4": "Sūrā satimanto idha brahmacariyavāso”ti.",
  "tika-abh08t:1051_0": "Tehi pana samānarūpāditāya saddhiṃ parittadīpavāsīhi itaramahādīpavāsinopi “manussā”icceva paññāyiṃsu.",
  "tika-abh08t:1051_1": "Lokiyā pana manuno apaccabhāveneva “manussā”ti vadanti.",
  "tika-abh08t:1051_2": "Ekādasavidhoti caturāpāyesu tiracchānapettivisayānaṃ visuṃ paricchinnassa okāsassa abhāvepi yattha te",
  "tika-abh08t:1051_3": "araññasamuddapabbatapādādike nibaddhavāsaṃ vasanti,",
  "tika-abh08t:1051_4": "tādisassa ṭhānassa gahitattā ekādasavidho.",
  "tika-abh08t:1052_0": "16.",
  "tika-abh08t:1052_1": "Nanu cettha aññesampi dhammānaṃ pavattisambhavato kāmasseva avacaraṇavasena kathaṃ nāmalābhoti āha “assābhilakkhitattā”tiādi.",
  "tika-abh08t:1052_2": "Tattha assāti imassa duvidhassa kāmassa.",
  "tika-abh08t:1052_3": "Abhilakkhitattāti ekādasavidhe padese pākaṭattā.",
  "tika-abh08t:1052_4": "Atha vā assāti karaṇatthe sāmivacanaṃ,",
  "tika-abh08t:1052_5": "tasmā anena duvidhena kāmena ekādasavidhassa padesassa abhilakkhitattā,",
  "tika-abh08t:1052_6": "paññāpitattāti attho.",
  "tika-abh08t:1052_7": "Atha vā upayogatthe sāmivacanavasena assa ekādasavidhassa padesassa tena duvidhena abhilakkhitattāti attho.",
  "tika-abh08t:1052_8": "Saha satthehīti sasatthā,",
  "tika-abh08t:1052_9": "yattha te avacaranti,",
  "tika-abh08t:1052_10": "so sasatthāvacaro, padeso. So viya.",
  "tika-abh08t:1052_11": "Yathā hi yasmiṃ padese sasatthā purisā avacaranti,",
  "tika-abh08t:1052_12": "so vijjamānesupi aññesu dvipadacatuppadādīsu avacarantesu tesaṃ tattha pākaṭattā,",
  "tika-abh08t:1052_13": "tehi vā abhilakkhitattā “sasatthāvacaro”tveva paññāyati,",
  "tika-abh08t:1052_14": "evaṃ vijjamānesupi aññesu rūpāvacarādīsu avacarantesu abhilakkhaṇavasena ayaṃ padeso “kāmāvacaro”tveva saññitoti.",
  "tika-abh08t:1052_15": "Esa nayo rūpārūpāvacaresu.",
  "tika-abh08t:1053_0": "17- 8.",
  "tika-abh08t:1053_1": "Nanu ca cittaṃ kāmāvacaranti vuttaṃ,",
  "tika-abh08t:1053_2": "yathāvuttanayena pana padesassa gahitattā kathaṃ tattha avacarantaṃ kāmāvacaraṃ nāmāti āha “svāya”ntiādi.",
  "tika-abh08t:1053_3": "So ayaṃ kāmāvacaro “kāmo”ti saññitoti sambandho.",
  "tika-abh08t:1053_4": "Rūpabhavo rūpanti yathā rūpabhavo rūpaṃ.",
  "tika-abh08t:1053_5": "Avuttopi hi yathāsaddo evaṃ-",
  "tika-abh08t:1053_6": "saddasanniṭṭhānato labbhati.",
  "tika-abh08t:1053_7": "Yathā “rūpūpapattiyā maggaṃ bhāvetī”ti ettha “rūpabhavūpapattiyā”ti vattabbe rūpabhavo “rūpa”nti saññitoti ayamettha attho.",
  "tika-abh08t:1053_8": "Kathaṃ panesa evaṃ saññitoti āha “uttarassā”tiādi.",
  "tika-abh08t:1053_9": "Atha vā yathā uttarassa padassa lopaṃ katvā udīrito esa rūpabhavo “rūpa”nti saññito,",
  "tika-abh08t:1053_10": "evaṃ svāyaṃ kāmāvacaro kāmoti sambandho.",
  "tika-abh08t:1053_11": "Tasmiṃ kāmeti tasmiṃ uttarapadalopavasena kāmasaññite padese.",
  "tika-abh08t:1053_12": "Idanti idaṃ aṭṭhavidhaṃ cittaṃ.",
  "tika-abh08t:1053_13": "Adhikāravasena pana tassa gahaṇepi sabbesameva parittacittānamayamattho labbhati sabbesampi kāme avacaraṇato.",
  "tika-abh08t:1053_14": "Sadāti sabbakālaṃ,",
  "tika-abh08t:1053_15": "bāhulyenāti adhippāyo.",
  "tika-abh08t:1053_16": "Iminā pana idaṃ dīpeti –",
  "tika-abh08t:1053_17": "yathā saṅgāme yebhuyyena avacaranto “saṅgāmāvacaro”ti laddhanāmo hatthī aññattha avacarantopi bāhullappavattivasena “saṅgāmāvacaro”tveva paññāyati,",
  "tika-abh08t:1053_18": "evamidaṃ aññattha avacarantampi kāmaloke bāhullavuttito “kāmāvacara”micceva vuttanti.",
  "tika-abh08t:1053_19": "Tena pana nanu cetaṃ rūpārūpabhavesupi avacaraṇato rūpāvacarādināmampi labheyyāti idaṃ codanaṃ pariharati.",
  "tika-abh08t:1053_20": "Hoti cettha –",
  "tika-abh08t:1054_0": "“Kāmevacaratītyetaṃ, kāmāvacarasaññitaṃ;",
  "tika-abh08t:1055_0": "Sese avacarantampi, saṅgāmāvacaro yathā”ti.",
  "tika-abh08t:1056_0": "Iti-",
  "tika-abh08t:1056_1": "saddo hetumhi. Ca-",
  "tika-abh08t:1056_2": "saddo vattabbantarasamuccaye.",
  "tika-abh08t:1056_3": "Tena yasmā uttarapadalopena kāmāvacaro “kāmo”ti saññito,",
  "tika-abh08t:1056_4": "yasmā ca tasmiṃ kāme idaṃ cittaṃ sadā avacarati,",
  "tika-abh08t:1056_5": "tasmā “kāmāvacara”micceva kathitaṃ,",
  "tika-abh08t:1056_6": "na pana kāmāvacarāvacaraṃ,",
  "tika-abh08t:1056_7": "nāpi rūpārūpāvacaranti vāti adhippāyo.",
  "tika-abh08t:1056_8": "Kāmaghātināti desanāñāṇena vineyyasantānagatassa kilesakāmassa hananasīlena sammāsambuddhena.",
  "tika-abh08t:1057_0": "19.",
  "tika-abh08t:1057_1": "Paṭisandhiṃ …pe…",
  "tika-abh08t:1057_2": "avacārayatīti vāti atha vā yasmā yattha katthaci uppannampi kāme bhaveyeva paṭisandhiṃ avacārayati,",
  "tika-abh08t:1057_3": "tasmā idaṃ kāme avacārayatīti “kāmāvacara”nti kathitaṃ cā-",
  "tika-abh08t:1057_4": "saddassa rassattaṃ katvāti attho.",
  "tika-abh08t:1057_5": "Evaṃ uttarapadalopavasena padasambhavaṃ dassetvā idāni vināpi uttarapadalopaṃ kāmāvacara-",
  "tika-abh08t:1057_6": "saddassa sambhavaṃ dassetuṃ “pariyāpannanti tatra vā”ti vuttaṃ.",
  "tika-abh08t:1057_7": "Tatrāti tasmiṃ kāmabhave.",
  "tika-abh08t:1057_8": "Pariyāpannanti antogadhaṃ.",
  "tika-abh08t:1057_9": "Ayaṃ panettha adhippāyo –",
  "tika-abh08t:1058_0": "“Katame dhammā kāmāvacarā?",
  "tika-abh08t:1058_1": "Heṭṭhato avīcinirayaṃ pariyantaṃ katvā uparito paranimmitavasavattī deve antokaritvā yaṃ etasmiṃ antare",
  "tika-abh08t:1058_2": "etthāvacarā ettha pariyāpannā khandhadhātuāyatanā rūpaṃ vedanā saññā saṅkhārā viññāṇaṃ.",
  "tika-abh08t:1058_3": "Ime dhammā kāmāvacarā”ti –",
  "tika-abh08t:1059_0": "Vuttattā yathā manussitthiyā kucchismiṃ nibbattopi tiracchānagatiko tiracchānayoniyameva pariyāpannattā “tiracchāno”tveva vuccati,",
  "tika-abh08t:1059_1": "evamidaṃ rūpārūpabhavesu uppannampi kāmabhavapariyāpannattā “kāmāvacara”micceva kathitanti.",
  "tika-abh08t:1059_2": "Tappariyāpannatā cassa avīciparanimmitaparicchinnokāsaninnāya kāmataṇhāya visayabhāvatoti veditabbā.",
  "tika-abh08t:1059_3": "Tathā hi vuttaṃ ācariyadhammapālattherena nikkhepakaṇḍepi “‘etthāvacarā’ti vacanaṃ avīciparanimmitaparicchinnokāsāya",
  "tika-abh08t:1059_4": "kāmataṇhāya visayabhāvaṃ sandhāya vutta”nti.",
  "tika-abh08t:1059_5": "Padasambhavo panettha evaṃ veditabbo –",
  "tika-abh08t:1059_6": "kāmataṇhā kāmo,",
  "tika-abh08t:1059_7": "so ettha ārammaṇakaraṇavasena avacaratīti kāmāvacaranti.",
  "tika-abh08t:1059_8": "Nanu cettha katamā kāmataṇhā,",
  "tika-abh08t:1059_9": "yā kāmāvacaradhammārammaṇā taṇhā.",
  "tika-abh08t:1059_10": "Katame kāmāvacaradhammā,",
  "tika-abh08t:1059_11": "ye kāmataṇhāvisayāti evaṃ itarītaranissayatādoso āpajjatīti?",
  "tika-abh08t:1059_12": "Nāpajjati,",
  "tika-abh08t:1059_13": "avīciādiekādasokāsaninnatāya yaṃkiñci taṇhaṃ kāmataṇhābhāvena gahetvā taṃsabhāvāya taṇhāya visayabhāvena kāmāvacaradhammānaṃ upalakkhetabbabhāvato.",
  "tika-abh08t:1059_14": "Atha vā kilesavatthuvasena duvidhopi kāmo yathārahaṃ sahajātavasena ettha avacaratīti kāmāvacaraṃ,",
  "tika-abh08t:1059_15": "ārammaṇakaraṇavasena vā duvidhepi kāme etaṃ avacaratīti kāmāvacaraṃ.",
  "tika-abh08t:1059_16": "Atha vā mañcanissitakesu ukkuṭṭhiṃ karontesu nissayanissitānaṃ abhedassa buddhiyā gahitattā nissitakesu",
  "tika-abh08t:1059_17": "nissayūpacāravasena “mañcā ukkuṭṭhiṃ karontī”ti vuccati,",
  "tika-abh08t:1059_18": "evametampi kāmāvacarabhave pavattanavasena tannissitattā nissayavohārena “kāmāvacara”nti vuccati.",
  "tika-abh08t:1059_19": "Hoti cettha –",
  "tika-abh08t:1060_0": "“Kāmovacaratītyettha, kāmevacaratīti vā;",
  "tika-abh08t:1061_0": "Ṭhānūpacārato vāpi, taṃ kāmāvacaraṃ bhave”ti.",
  "tika-abh08t:1062_0": "20.",
  "tika-abh08t:1062_1": "Pujjaphalanibbattanato,",
  "tika-abh08t:1062_2": "attasantānaṃ punanato ca puññāni,",
  "tika-abh08t:1062_3": "kattabbatāya kiriyā,",
  "tika-abh08t:1062_4": "tesaṃ tesaṃ ānisaṃsānaṃ vatthutāya vatthūni cāti puññakiriyavatthūni.",
  "tika-abh08t:1062_5": "Gaṇanato dasaparimāṇattā dasa ca tāni puññakiriyavatthūni cāti dasa puññakiriyavatthūni,",
  "tika-abh08t:1062_6": "tesaṃ vasenāti dasapuññakriyavatthuvasena,",
  "tika-abh08t:1062_7": "dasapuññakiriyavatthubhāvena taṃmayaṃ hutvāti attho. Eva-",
  "tika-abh08t:1062_8": "kārena pana rūpārūpalokuttaraṃ viya na kevalaṃ bhāvanāvasenevāti dasseti.",
  "tika-abh08t:1062_9": "Atha vā dasapuññakiriyavatthuvaseneva pavattati,",
  "tika-abh08t:1062_10": "na pana parehi parikappitaparapasaṃsādipuññakiriyavatthuvasenāti eva-",
  "tika-abh08t:1062_11": "saddena avadhāraṇaṃ.",
  "tika-abh08t:1062_12": "Yato vakkhati “sabbānussatipuññañcā”tiādi.",
  "tika-abh08t:1063_0": "21.",
  "tika-abh08t:1063_1": "Kāni pana tāni dasapuññakiriyavatthūni,",
  "tika-abh08t:1063_2": "yesaṃ vasena idaṃ aṭṭhavidhaṃ cittaṃ pavattatīti vuttanti imaṃ anuyogaṃ sandhāya tāni sarūpato dassetuṃ “dānaṃ sīla”ntiādi vuttaṃ.",
  "tika-abh08t:1063_3": "Tattha diyyati etenāti dānaṃ,",
  "tika-abh08t:1063_4": "pariccāgacetanā.",
  "tika-abh08t:1063_5": "Idha pana cittādhikāravasena taṃsampayuttaṃ gahetabbaṃ.",
  "tika-abh08t:1063_6": "Tathā “sīlā”dīsupi.",
  "tika-abh08t:1063_7": "Sīlatīti sīlaṃ,",
  "tika-abh08t:1063_8": "kāyavacīkammāni samādahatīti attho.",
  "tika-abh08t:1063_9": "Susilyavasena hi kāyakammādīni avippakiṇṇāni sampati,",
  "tika-abh08t:1063_10": "āyatiñca hitasukhāvahāni sammā ṭhapitāni samāhitāni honti,",
  "tika-abh08t:1063_11": "sīlayati upadhāretīti vā sīlaṃ.",
  "tika-abh08t:1063_12": "Upadhāraṇaṃ panettha kusalānaṃ adhiṭṭhānabhāvo.",
  "tika-abh08t:1063_13": "Bhāveti kusaladhamme āsevati vaḍḍheti etāyāti bhāvanā.",
  "tika-abh08t:1063_14": "Attano santāne nipphannā patti diyyati etenāti pattidānaṃ.",
  "tika-abh08t:1063_15": "Taṃtaṃkiccakaraṇe byāvaṭassa bhāvo veyyāvaccaṃ.",
  "tika-abh08t:1063_16": "Deseti etāyāti desanā.",
  "tika-abh08t:1063_17": "Pattiṃ anumodati etenāti pattānumodo.",
  "tika-abh08t:1063_18": "Pubbapadalopena pana “anumodo”ti vuttaṃ.",
  "tika-abh08t:1063_19": "Diṭṭhiyā ujubhāvo diṭṭhijuttaṃ,",
  "tika-abh08t:1063_20": "sammādiṭṭhiyā ujukaraṇanti attho. Attano,",
  "tika-abh08t:1063_21": "parassa vā hitajjhāsayavasena sammā suṇanti etāyāti saṃsuti.",
  "tika-abh08t:1063_22": "Pūjāvasena apacāyati sāmīciṃ karoti etenāti apacāyo.",
  "tika-abh08t:1063_23": "Puññakiriyavatthūnaṃ pabhedo puññakiriyavatthuppabhedo.",
  "tika-abh08t:1063_24": "Majjhapadalopavasena pana “puññavatthuppabhedo”ti vuttaṃ yathā ājaññayutto ratho “ājaññaratho”ti.",
  "tika-abh08t:1063_25": "Ayaṃ tāvettha padavicāro.",
  "tika-abh08t:1064_0": "Ayaṃ pana vinicchayo –",
  "tika-abh08t:1064_1": "tattha sekhaputhujjanānaṃ paraṃ uddissa pūjānuggahakāmatāya attano vijjamānavatthupariccajanavasena pavattā cetanā dānamayapuññakiriyavatthu nāma.",
  "tika-abh08t:1064_2": "Khīṇāsavānampi tathā pavattā dānameva,",
  "tika-abh08t:1064_3": "sā pana puññakiriyā nāma na hotīti na idha adhippetā.",
  "tika-abh08t:1064_4": "Pujjaphalanibbattanato,",
  "tika-abh08t:1064_5": "hi attasantānaṃ punanato ca puññaṃ,",
  "tika-abh08t:1064_6": "na ca khīṇāsavasantāne pavattā phalanibbattikā hoti,",
  "tika-abh08t:1064_7": "na ca taṃ punāti visuddhasantānappavattattāti.",
  "tika-abh08t:1064_8": "Evaṃ sesesupi.",
  "tika-abh08t:1065_0": "Yā pana niccasīlauposathasīlādivasena pañcasīlaṃ aṭṭhasīlaṃ dasasīlaṃ samādiyantassa,",
  "tika-abh08t:1065_1": "asamādiyantassapi kulacārittavasena sampattakāyaduccaritādīhi viramantassa,",
  "tika-abh08t:1065_2": "upasampadamāḷake saṃvaraṃ samādiyantassa,",
  "tika-abh08t:1065_3": "pātimokkhaṃ paripūrentassa,",
  "tika-abh08t:1065_4": "āpāthagatavisayesu cakkhādīni indriyāni thakentassa,",
  "tika-abh08t:1065_5": "cīvarādike ca paccaye paccavekkhantassa,",
  "tika-abh08t:1065_6": "kuhanādivatthuto ājīvaṃ parisodhentassa pavattā cetanā,",
  "tika-abh08t:1065_7": "ayaṃ sīlamayapuññakiriyavatthunāma. Etthāha –",
  "tika-abh08t:1065_8": "“dānaṃ nāmetaṃ mayhaṃ kulavaṃso kulacāritta”nti evaṃ cārittasīle ṭhatvā dentassa pavattā dānamayapuññakiriyavatthu kiṃ,",
  "tika-abh08t:1065_9": "udāhu sīlamayanti?",
  "tika-abh08t:1065_10": "Sīlamayameva cārittasīlabhāvato.",
  "tika-abh08t:1065_11": "Deyyadhammapariccāgavasena pavattāpi hesā pubbābhisaṅkhārassa aparabhāge cetanāya ca tathā pavattattā sīlamayameva puññakiriyavatthu,",
  "tika-abh08t:1065_12": "na dānamayaṃ.",
  "tika-abh08t:1065_13": "Pūjānuggahakāmatāya hi dinnaṃ dānamayanti.",
  "tika-abh08t:1066_0": "“Cakkhu anicca”ntiādinā pana cakkhādike tilakkhaṇaṃ āropetvā sammasantassa pavattā gotrabhuvodānapariyosānā vipassanācetanā,",
  "tika-abh08t:1066_1": "kasiṇādīsu ārammaṇesu appanaṃ appattā gotrabhupariyosānā parikammacetanā cāti ayaṃ bhāvanāmayapuññakiriyavatthu nāma.",
  "tika-abh08t:1066_2": "Appanāppattāpi bhāvanāyeva,",
  "tika-abh08t:1066_3": "sā pana na kāmāvacarāti idha na gahitā.",
  "tika-abh08t:1066_4": "Niravajjavijjāyatanakammāyatanasippāyatanānaṃ sikkhanacetanāpi bhāvanāmayeyeva samodhānaṃ gacchatīti ācariyā.",
  "tika-abh08t:1066_5": "Yā cettha deyyadhammaṃ khayato vayato sammasitvā dadato pavattā,",
  "tika-abh08t:1066_6": "sāpi pubbe viya ubhayabhāge cetanānaṃ tathā pavattattā bhāvanāmayapuññakiriyavatthuyevāti veditabbaṃ.",
  "tika-abh08t:1067_0": "Dānādikaṃ yaṃ kiñci sucaritakammaṃ katvā “asukassa ca nāma patti hotu,",
  "tika-abh08t:1067_1": "sabbasattānaṃ vā hotū”ti evaṃ attanā katassa parehi sādhāraṇabhāvaṃ paccāsīsanavasena pavattā pattidānamayapuññakiriyavatthu nāma.",
  "tika-abh08t:1067_2": "Kiṃ panevaṃ pattiṃ dadato puññakkhayo hotīti? Na hoti,",
  "tika-abh08t:1067_3": "yathā pana ekaṃ dīpaṃ jāletvā tato dīpasahassaṃ jālentassa paṭhamadīpo khīṇoti na vattabbo,",
  "tika-abh08t:1067_4": "purimālokena pana saddhiṃ pacchimālokassa ekībhāve atimahāva hoti,",
  "tika-abh08t:1067_5": "evameva pattiṃ dadato parihāni nāma na hoti,",
  "tika-abh08t:1067_6": "vuḍḍhiyeva pana hotīti daṭṭhabbā.",
  "tika-abh08t:1067_7": "Kathaṃ panesā dinnā nāma hotīti?",
  "tika-abh08t:1067_8": "“Idaṃ me puññakammaṃ sabbasattānaṃ,",
  "tika-abh08t:1067_9": "asukassa vā pariṇamatū”ti evaṃ pubbabhāge,",
  "tika-abh08t:1067_10": "pacchāpi vā vacībhedaṃ karontena manasā eva vā cintentena dinnā nāma hoti.",
  "tika-abh08t:1067_11": "Keci pana “yaṃ mayā kataṃ sucaritaṃ,",
  "tika-abh08t:1067_12": "tassa phalaṃ ‘dammī’ti vuttepi patti dinnāva hotī”ti vadanti.",
  "tika-abh08t:1067_13": "Kusalakammādhikārattā pana parehi ca kammasseva anumoditabbattā kammameva dātabbaṃ,",
  "tika-abh08t:1067_14": "anumodentenapi kammameva anumoditabbanti idamettha ācariyānaṃ sanniṭṭhānaṃ.",
  "tika-abh08t:1068_0": "Cīvarādīsu paccāsārahitassa asaṃkiliṭṭhena ajjhāsayena samaṇabrāhmaṇānaṃ vattapaṭivattakaraṇavasena,",
  "tika-abh08t:1068_1": "gilānupaṭṭhānavasena ca pavattā veyyāvaccamayapuññakiriyavatthu nāma.",
  "tika-abh08t:1069_0": "Āmisakiñcakkhādinirapekkhacittassa attano paguṇaṃ dhammaṃ vimuttāyatanasīse ṭhatvā desentassa,",
  "tika-abh08t:1069_1": "tatheva niravajjavijjāyatanādikaṃ upadisantassa ca pavattā desanāmayapuññakiriyavatthu nāma.",
  "tika-abh08t:1069_2": "Parehi kataṃ yaṃ kiñci sucaritakammaṃ dinnamadinnampi vā issāmaccheramalaṃ pahāya “sādhu suṭṭhū”ti anumodantassa",
  "tika-abh08t:1069_3": "pavattā anumodanapuññakiriyavatthu nāma,",
  "tika-abh08t:1069_4": "“atthi dinna”ntiādinā kammassakatāñāṇavasena diṭṭhiṃ ujuṃ karontassa pavattā diṭṭhijukammapuññakiriyavatthu nāma.",
  "tika-abh08t:1069_5": "Yadi evaṃ ñāṇavippayuttacittassa diṭṭhijukammapuññakiriyatā na labbhatīti?",
  "tika-abh08t:1069_6": "No na labbhati purimapacchimacetanānampi taṃtaṃpuññakiriyāsveva saṅgaṇhanato.",
  "tika-abh08t:1069_7": "Tathā hi vakkhati –",
  "tika-abh08t:1070_0": "“Purimā muñcanā ceva, parā tissopi cetanā;",
  "tika-abh08t:1071_0": "Hoti dānamayaṃ puññaṃ, evaṃ sesesu dīpaye”ti.",
  "tika-abh08t:1072_0": "Tasmā kiñcāpi ujukaraṇavelāyaṃ ñāṇasampayuttameva cittaṃ hoti,",
  "tika-abh08t:1072_1": "purimapacchābhāge pana ñāṇavippayuttampi hotīti tassāpi diṭṭhijukammapuññakiriyabhāvo uppajjati.",
  "tika-abh08t:1073_0": "Apare panāhu –",
  "tika-abh08t:1073_1": "viññāṇapaññāṇavasena dassanaṃ diṭṭhi,",
  "tika-abh08t:1073_2": "cittaṃ paññā ca.",
  "tika-abh08t:1073_3": "Diṭṭhiyā ujubhāvo diṭṭhijuttaṃ. Kiṃ taṃ?",
  "tika-abh08t:1073_4": "Kusalañca viññāṇaṃ kammassakatāñāṇādi ca sammādassanaṃ.",
  "tika-abh08t:1073_5": "Tattha kusalaviññāṇena ñāṇuppādepi attano sucaritānussaraṇaparaguṇapasaṃsāsaraṇagamanānaṃ saṅgaho,",
  "tika-abh08t:1073_6": "kammassakatāñāṇena kammapathasammādiṭṭhiyāti.",
  "tika-abh08t:1073_7": "Dānādisampayuttaṃ pana ñāṇaṃ dānādīsveva antogadhanti veditabbaṃ.",
  "tika-abh08t:1073_8": "“Evamimaṃ dhammaṃ sutvā tattha vuttanayena paṭipajjanto lokiyalokuttaraguṇavisesaṃ adhigamissāmi,",
  "tika-abh08t:1073_9": "bahussuto vā hutvā pare dhammadesanāya anuggaṇhissāmī”ti evaṃ attano,",
  "tika-abh08t:1073_10": "paresaṃ vā vimuttāyatanasīsena saddhammaṃ suṇantassa pavattā savanamayapuññakiriyavatthu nāma.",
  "tika-abh08t:1073_11": "Niravajjavijjāyatanādisavanacetanāpi ettheva saṅgayhati. Pūjārahe,",
  "tika-abh08t:1073_12": "garuṭṭhāniye,",
  "tika-abh08t:1073_13": "mahallake ca disvā āsanā vuṭṭhahantassa pattacīvarapaṭiggahaṇamaggadānaabhivādanaañjalikammakaraṇaāsanapupphagandhādiabhihāraṃ",
  "tika-abh08t:1073_14": "karontassa ca pavattā bahumānacetanā apacitisahagatapuññakiriyavatthu nāma.",
  "tika-abh08t:1073_15": "Veyyāvaccāpacāyanānañhi ayaṃ viseso – vayasā,",
  "tika-abh08t:1073_16": "guṇena ca jeṭṭhānaṃ,",
  "tika-abh08t:1073_17": "gilānānañca taṃtaṃkiccakaraṇaṃ veyyāvaccaṃ,",
  "tika-abh08t:1073_18": "sāmīcikiriyā apacāyananti.",
  "tika-abh08t:1074_0": "22- 3.",
  "tika-abh08t:1074_1": "Evaṃ aṭṭhakathāya āgatanayena dasapuññakiriyavatthūni dassetvā idāni sutte āgatanayena dānaṃ sīlaṃ bhāvanāti",
  "tika-abh08t:1074_2": "tīṇiyeva dassetuṃ tesu itaresampi saṅgahaṃ dīpento āha “gacchanti saṅgaha”ntiādi.",
  "tika-abh08t:1074_3": "Tattha pattidānānumodanā dāne saṅgahaṃ gacchanti taṃsabhāvattā.",
  "tika-abh08t:1074_4": "Dānampi hi issāmaccherānaṃ paṭipakkhaṃ, etepi,",
  "tika-abh08t:1074_5": "tasmā samānapaṭipakkhatāya dānena saha ekalakkhaṇattā ete dānamayapuññakiriyavatthumhi saṅgahaṃ gacchanti.",
  "tika-abh08t:1074_6": "Veyyāvaccāpacāyanā sīlamaye puññe saṅgahaṃ gacchanti cārittasīlasabhāvattā.",
  "tika-abh08t:1074_7": "Desanāsavanadiṭṭhiujukā pana kusaladhammāsevanato bhāvanato bhāvanāmaye saṅgahaṃ gacchanti.",
  "tika-abh08t:1074_8": "Keci pana “desento,",
  "tika-abh08t:1074_9": "suṇanto ca desanānusārena ñāṇaṃ pesetvā lakkhaṇaṃ paṭivijjha deseti,",
  "tika-abh08t:1074_10": "suṇāti ca,",
  "tika-abh08t:1074_11": "tāni ca desanāsavanāni paṭivedhameva āharantīti desanāsavanaṃ bhāvanāmaye saṅgahaṃ gacchatī”ti vadanti.",
  "tika-abh08t:1074_12": "Dhammadānabhāvato “desanā dānamaye saṅgahaṃ gacchatī”tipi sakkā vattuṃ.",
  "tika-abh08t:1074_13": "Tathā diṭṭhijukammaṃ sabbatthāpi sabbesaṃ niyamanalakkhaṇattāti.",
  "tika-abh08t:1074_14": "Dānādīsu hi yaṃ kiñci “atthi dinna”ntiādinayappavattāya sammādiṭṭhiyāva visodhitaṃ mahapphalaṃ hoti mahānisaṃsanti.",
  "tika-abh08t:1074_15": "Evañca katvā dīghanikāyaṭṭhakathāyaṃ “diṭṭhijukammaṃ pana sabbesaṃ niyamanalakkhaṇa”nti vuttaṃ.",
  "tika-abh08t:1074_16": "Mahāsaṃghiyā pana abhayagirivāsino ca diṭṭhijukammaṃ visuṃ puññakiriyabhāvena na gaṇhanti.",
  "tika-abh08t:1074_17": "Tathā hi te dānaṃ sīlaṃ bhāvanā saṃsuti desanānussatimodanaṃ veyyāvaccapūjāsaraṇappattipasaṃsā cāti attanā",
  "tika-abh08t:1074_18": "katapuññānussaraṇaṃ buddhādīsu saraṇagamanaṃ paraguṇapasaṃsāti imāni tīṇi pakkhipitvā diṭṭhijukammaṃ",
  "tika-abh08t:1074_19": "aggahetvā dvādasa puññakiriyavatthūni paññāpenti.",
  "tika-abh08t:1074_20": "Puna tīṇevāti paṭhamaṃ dasāpi samānā puna saṅkhepato tīṇeva sambhonti.",
  "tika-abh08t:1075_0": "24.",
  "tika-abh08t:1075_1": "Idāni parehi niddisiyamānānaṃ puññānussaraṇādīnaṃ attanā niddiṭṭhesveva samodhānaṃ dassetuṃ “sabbānussatipuññañcā”tiādi vuttaṃ.",
  "tika-abh08t:1075_2": "Tattha sabbasseva attanā katasucaritassa anussaraṇaṃ sabbānussatipuññaṃ nāma.",
  "tika-abh08t:1075_3": "Pasaṃsāti parehi katāya puññakiriyāya,",
  "tika-abh08t:1075_4": "sammāpaṭipattiyā ca vippasannacittena pasaṃsanaṃ,",
  "tika-abh08t:1075_5": "santussananti attho.",
  "tika-abh08t:1075_6": "Saraṇattayanti ettha saranti hiṃsantīti saraṇāni,",
  "tika-abh08t:1075_7": "buddhādīni tīṇi ratanāni.",
  "tika-abh08t:1075_8": "Tāni hi saraṇagatānaṃ teneva saraṇagamanena bhayaṃ santāsaṃ duggatiparikkilesaṃ hiṃsanti vināsenti.",
  "tika-abh08t:1075_9": "Tayo avayavā assāti tayaṃ,",
  "tika-abh08t:1075_10": "tīhi avayavehi yuttasamudāyassetaṃ adhivacanaṃ,",
  "tika-abh08t:1075_11": "saraṇānaṃ tayaṃ saraṇattayaṃ,",
  "tika-abh08t:1075_12": "tīṇi saraṇānīti vuttaṃ hoti.",
  "tika-abh08t:1075_13": "Na hi avayavavinimutto samudāyo nāma koci atthīti.",
  "tika-abh08t:1075_14": "Idha pana saraṇattayaggahaṇena upacārato,",
  "tika-abh08t:1075_15": "uttarapadalopato vā saraṇagamanaṃ adhippetaṃ.",
  "tika-abh08t:1075_16": "Na hi saraṇattayaṃ puññakiriyavatthu nāma hoti.",
  "tika-abh08t:1075_17": "Atthato panetaṃ “sammāsambuddho vata so bhagavā,",
  "tika-abh08t:1075_18": "svākkhāto dhammo,",
  "tika-abh08t:1075_19": "suppaṭipanno saṃgho”tiādinā buddhādīsu pasādapaṭilābhavasena pavattā cetanā diṭṭhijukammasmiṃ saṅgahaṃ yanti taṃvaseneva tesaṃ ijjhato.",
  "tika-abh08t:1075_20": "Na hi viparītadiṭṭhikassa imāni tīṇi sambhavanti,",
  "tika-abh08t:1075_21": "tasmā te ekantena diṭṭhijukammapuññakiriyavatthusmiṃ saṅgahaṃ gacchanti,",
  "tika-abh08t:1075_22": "na visuṃ puññakiriyabhāvena gahetabbāti adhippāyo.",
  "tika-abh08t:1075_23": "Tenāha “natthi saṃsayo”ti.",
  "tika-abh08t:1075_24": "Diṭṭhijukammassa bhāvanāmayasaṅgahepi saṅkhepanayena bhāvanāmaye saṅgayhanti,",
  "tika-abh08t:1075_25": "vitthāranayena pana “kattha nu kho”ti saṃsayo siyāti imesaṃ bhāvanāmayasaṅgaho na vutto.",
  "tika-abh08t:1075_26": "Diṭṭhijukammassa vā sabbesaṃ mahapphalabhāvaniyāmakattena mūlabhūtattā tassa padhānabhāvaṃ dassetuṃ visuṃ tattha saṅgayhantīti vuttaṃ.",
  "tika-abh08t:1075_27": "Apare pana “saṅgaṇhanto saṅgaṇhāti,",
  "tika-abh08t:1075_28": "gaṇhanto ‘muñcatī’ti vacanato saraṇagamanassa sīlasamādāne viya gahaṇaṃ sambhavatīti sīlamaye saṅgayhatī”ti vadanti.",
  "tika-abh08t:1075_29": "“Saraṇagamanaṃ paṇipātabhāvato apacitisahagate saṅgayhatī”ti keci.",
  "tika-abh08t:1076_0": "25.",
  "tika-abh08t:1076_1": "Idāni yathāvuttapuññakiriyavatthūnaṃ purimapacchimabhāgavasena pavattamānāpi cetanā tattha tattheva saṅgahaṃ",
  "tika-abh08t:1076_2": "gacchantīti dassetuṃ “purimā muñcanā”tiādi vuttaṃ.",
  "tika-abh08t:1076_3": "Tattha purimāti dānatthāya deyyadhammaṃ dhammena samena uppādentassa,",
  "tika-abh08t:1076_4": "uppannaṃ “pariccajissāmī”ti cintentassa,",
  "tika-abh08t:1076_5": "dakkhiṇeyyaṃ pariyesantassa ca yāva vatthuno paṭiggāhakassa hatthe vissajjanaṃ,",
  "tika-abh08t:1076_6": "pariṇāmanaṃ vā,",
  "tika-abh08t:1076_7": "tāva pavattā pubbabhāgacetanā.",
  "tika-abh08t:1076_8": "Paṭiggāhakassa pana hatthe vissajjanacetanā,",
  "tika-abh08t:1076_9": "pariṇāmanacetanā vā muñcanacetanā nāma.",
  "tika-abh08t:1076_10": "Sāyeva niggahītalopena “mucanā”ti vuttā.",
  "tika-abh08t:1076_11": "“Muñcanā”itiyeva vā pāṭho.",
  "tika-abh08t:1076_12": "Parāti attanā vissaṭṭhavatthumhi ālayaṃ akatvā “sādhu suṭṭhu aggaṃ dānaṃ me dinna”nti somanassacittena paccavekkhantassa uppannā aparabhāgacetanā.",
  "tika-abh08t:1076_13": "Tissopi cetanāti iti ayañca purimā cetanā,",
  "tika-abh08t:1076_14": "ayañca muñcanacetanā,",
  "tika-abh08t:1076_15": "ayañca aparacetanāti tissopi cetanā ekato hutvā dānamayaṃ puññaṃ hoti,",
  "tika-abh08t:1076_16": "dānamayapuññakiriyavatthu nāma hotīti attho.",
  "tika-abh08t:1076_17": "“Puñña”nti padaṃ apekkhitvā “hotī”ti ekavacananiddeso.",
  "tika-abh08t:1076_18": "Idāni yathāvuttamatthaṃ sesesupi atidisanto āha “evaṃ sesesu dīpaye”ti.",
  "tika-abh08t:1076_19": "Sesesūti sīlādīsu puññakiriyavatthūsu evaṃ yathāvuttanayena “sīlaṃ ‘rakkhissāmī’ti cintentassa,",
  "tika-abh08t:1076_20": "‘pabbajissāmī’ti vihāraṃ gacchantassa pavattā purimacetanā,",
  "tika-abh08t:1076_21": "sīlaṃ samādiyantassa,",
  "tika-abh08t:1076_22": "pabbajantassa,",
  "tika-abh08t:1076_23": "sīlaṃ paripūrentassa uppannā majjhimacetanā,",
  "tika-abh08t:1076_24": "‘pūritaṃ me’ti paccavekkhantassa uppannā aparacetanāti evaṃ tissopi cetanā ekato hutvā sīlamayapuññakiriyavatthu nāmā”tiādinā dīpaye,",
  "tika-abh08t:1076_25": "pakāseyyāti attho.",
  "tika-abh08t:1076_26": "Nanu ca attanā katapuññānussaraṇacetanā diṭṭhijukammasaṅgahitā,",
  "tika-abh08t:1076_27": "ayañca aparacetanā sāyevāti kathamassā tattha saṅgahoti?",
  "tika-abh08t:1076_28": "Nāyaṃ doso,",
  "tika-abh08t:1076_29": "visayabhedena ubhinnampi visesasabbhāvato.",
  "tika-abh08t:1076_30": "Puññānussaraṇañhi attanā katapuññavisayameva.",
  "tika-abh08t:1076_31": "Ayaṃ pana tabbatthuvisayāti pākaṭoyeva dvinnaṃ visesoti.",
  "tika-abh08t:1077_0": "Ettāvatā ca yaṃ vuttaṃ “dasapuññakiriyavatthuvaseneva pavattatī”ti,",
  "tika-abh08t:1077_1": "tattha dasapuññakiriyavatthūni sarūpato,",
  "tika-abh08t:1077_2": "saṅgahato ca niddisitvā idāni tathāpavattamānassa cassa pāṭekkaṃ pavattākāravisayaṃ dassetuṃ “idānī”tiādi āraddhaṃ.",
  "tika-abh08t:1077_3": "Tattha ayanti vakkhamānanidassanaṃ.",
  "tika-abh08t:1077_4": "Dātabbo dhammo deyyadhammo,",
  "tika-abh08t:1077_5": "annādidasavidhaṃ vatthu.",
  "tika-abh08t:1077_6": "Vuttañhi –",
  "tika-abh08t:1078_0": "“Annaṃ pānaṃ vatthaṃ yānaṃ, mālāgandhavilepanaṃ;",
  "tika-abh08t:1079_0": "Seyyāvasathapadīpeyyaṃ, dānavatthū dasāvime”ti.",
  "tika-abh08t:1080_0": "Paṭiggāhako ādi yesaṃ desakālamittādīnaṃ te paṭiggāhakādayo,",
  "tika-abh08t:1080_1": "deyyadhammassa,",
  "tika-abh08t:1080_2": "paṭiggāhakādīnañca sampatti sampannatā deyyadhammapaṭiggāhakādisampatti.",
  "tika-abh08t:1080_3": "Tattha deyyadhammassa paṇītamanāpabhāvo dhammena samena uppannabhāvo deyyadhammasampatti.",
  "tika-abh08t:1080_4": "Paṭiggāhakānaṃ aggadakkhiṇeyyabhāvo paṭiggāhakasampatti.",
  "tika-abh08t:1080_5": "Dullabhaannapānādiko deso desasampatti.",
  "tika-abh08t:1080_6": "Tādisova kālo kālasampatti.",
  "tika-abh08t:1080_7": "Dullabhaannapānādike hi dese,",
  "tika-abh08t:1080_8": "kāle vā dinnaṃ ajjhāsayassa balavatāya mahapphalaṃ,",
  "tika-abh08t:1080_9": "somanassahetukañca hoti,",
  "tika-abh08t:1080_10": "tasmā te dānassa sampattivasena vuttā.",
  "tika-abh08t:1080_11": "Mittasampatti pana kalyāṇamittabhāvo.",
  "tika-abh08t:1080_12": "Kalyāṇamittañhi nissāya dānādīsu cittaṃ odagyappattaṃ hoti.",
  "tika-abh08t:1080_13": "Paricārikasampatti pana anāṇattiyāpi taṃtaṃkiccasampādane appamattassa paricārikajanassa paṭilābho.",
  "tika-abh08t:1080_14": "Aññaṃ vā somanassahetunti saddhābahulatāvisuddhidiṭṭhitādibhedaṃ aññaṃ somanassakāraṇaṃ vā.",
  "tika-abh08t:1080_15": "Āgammāti upāgamma,",
  "tika-abh08t:1080_16": "paṭiccāti attho.",
  "tika-abh08t:1080_17": "Haṭṭhapahaṭṭhoti somanassavasena haṭṭho ceva pahaṭṭho ca.",
  "tika-abh08t:1080_18": "Ubhayenapi adhikasomanassaṃ vuttaṃ. Atthi…pe…",
  "tika-abh08t:1080_19": "pavattanti “atthi dinnaṃ,",
  "tika-abh08t:1080_20": "atthi yiṭṭhaṃ,",
  "tika-abh08t:1080_21": "atthi hutaṃ,",
  "tika-abh08t:1080_22": "atthi sukatadukkaṭānaṃ kammānaṃ phalaṃ vipāko,",
  "tika-abh08t:1080_23": "atthi ayaṃ loko,",
  "tika-abh08t:1080_24": "atthi paro loko,",
  "tika-abh08t:1080_25": "atthi mātā,",
  "tika-abh08t:1080_26": "atthi pitā,",
  "tika-abh08t:1080_27": "atthi sattā opapātikā,",
  "tika-abh08t:1080_28": "atthi loke samaṇabrāhmaṇā sammaggatā sammāpaṭipannā,",
  "tika-abh08t:1080_29": "ye imañca lokaṃ parañca lokaṃ sayaṃ abhiññā sacchikatvā upasampajja viharantī”ti evaṃ pavattaṃ dasavidhaṃ",
  "tika-abh08t:1080_30": "sammādiṭṭhivatthuvasena ceva dhammavicayasambojjhaṅgaṭṭhāniyādīnaṃ vasena ca pavattaṃ. Ādi-",
  "tika-abh08t:1080_31": "saddena hi na kevalaṃ navannaṃyeva sammādiṭṭhivatthūnaṃ gahaṇaṃ,",
  "tika-abh08t:1080_32": "atha kho dhammavicayasambojjhaṅgaṭṭhāniyānampi saṅgaho.",
  "tika-abh08t:1080_33": "Sammā ñāyena pavattā diṭṭhi,",
  "tika-abh08t:1080_34": "pasatthā vā diṭṭhīti sammādiṭṭhi, taṃ.",
  "tika-abh08t:1080_35": "Purakkhatvāti pubbaṅgamaṃ katvā.",
  "tika-abh08t:1080_36": "Tañca kho sahajātapubbaṅgamavasena “manopubbaṅgamā dhammā”tiādīsu viya sampayogassa adhippetattā.",
  "tika-abh08t:1081_0": "Anussāhitoti lobhamacchariyādivasena puññakiriyāya saṅkocaṃ anāpajjanato attanā,",
  "tika-abh08t:1081_1": "parena vā kenaci anussāhito hutvā.",
  "tika-abh08t:1081_2": "Sabhāvato hi puññappavattidassanamidaṃ.",
  "tika-abh08t:1081_3": "Parehīti pana parapākaṭussāhadassanavasena vuttaṃ.",
  "tika-abh08t:1081_4": "Paṭhamanti desanākkamena,",
  "tika-abh08t:1081_5": "idha niddiṭṭhakkamena vā paṭhamaṃ.",
  "tika-abh08t:1081_6": "Mahākusalacittanti somanassasahagatatādiaṅgapāripūriyā mahantaṃ kusalacittaṃ.",
  "tika-abh08t:1081_7": "Atha vā pacchimabhavikabodhisattānaṃ paṭisandhiākaḍḍhanato mahantaṃ pūjitaṃ kusalacittanti mahākusalacittaṃ.",
  "tika-abh08t:1081_8": "Sabbesampi hi sabbaññubodhisattānaṃ paṭisandhi mettāpubbaṅgamassa tihetukasomanassamayassa asaṅkhārikacittassa vipākoti vuttaṃ.",
  "tika-abh08t:1081_9": "Ettha “deyyadhamma…pe…",
  "tika-abh08t:1081_10": "haṭṭhapahaṭṭho”ti ettāvatā imassa somanassasahagatabhāvamāha,",
  "tika-abh08t:1081_11": "“sammādiṭṭhiṃ purakkhatvā”ti ñāṇasampayuttabhāvaṃ,",
  "tika-abh08t:1081_12": "“anussāhito”ti pana iminā asaṅkhārikabhāvanti daṭṭhabbaṃ.",
  "tika-abh08t:1082_0": "Vuttanayenevāti “deyyadhammapaṭiggāhakādisampattiṃ,",
  "tika-abh08t:1082_1": "aññaṃ vā somanassakāraṇaṃ āgammā”ti evaṃ vuttanayena.",
  "tika-abh08t:1082_2": "Ussāhitoti deyyadhamme sāpekkhāditāya,",
  "tika-abh08t:1082_3": "sīlasampadādīsu anadhimuttatādīhi ca puññakiriyāya saṅkocāpajjanato attanā,",
  "tika-abh08t:1082_4": "parena vā kenaci ussāhito.",
  "tika-abh08t:1082_5": "Parehīti pana vuttanayameva.",
  "tika-abh08t:1082_6": "Karoti dānādīni puññānīti sambandho.",
  "tika-abh08t:1082_7": "Tamevāti somanassasahagatādinā taṃsadisatāya vuttaṃ.",
  "tika-abh08t:1082_8": "Hoti hi taṃsadisepi taṃvohāro yathā ca “sāyeva tittirī,",
  "tika-abh08t:1082_9": "tāniyeva osadhānī”ti.",
  "tika-abh08t:1082_10": "Ettha pana “ussāhito”ti iminā sasaṅkhārikataṃ dasseti.",
  "tika-abh08t:1082_11": "Sesaṃ vuttanayameva.",
  "tika-abh08t:1082_12": "Imasmiṃ panattheti imasmiṃ sasaṅkhārikasaddābhidheyye,",
  "tika-abh08t:1082_13": "ussāhitabbacittasaṅkhāte atthe taṃvisayeti attho.",
  "tika-abh08t:1082_14": "Pubbappayogassāti puññakiriyāya saṅkoce jāyamāne tato vivecetvā samussāhanavasena pavattassa cittappayogassa. Pubba-",
  "tika-abh08t:1082_15": "ggahaṇaṃ panettha tathāpavattapubbābhisaṅkhāravasena so payogo hotīti katvā vuttaṃ,",
  "tika-abh08t:1082_16": "na tassa pubbakālikatāyāti vuttovāyamattho.",
  "tika-abh08t:1083_0": "Paṭipattidassanenāti bhikkhū disvā deyyadhammapariccajanavandanādipaṭipattidassanena.",
  "tika-abh08t:1083_1": "Balanti anantīti bālā,",
  "tika-abh08t:1083_2": "assāsitapassāsitamatteneva jīvanti,",
  "tika-abh08t:1083_3": "na paññājīvitenāti adhippāyo.",
  "tika-abh08t:1083_4": "Bālāyeva bālakā.",
  "tika-abh08t:1083_5": "Te pana idha “atthi dinna”ntiādinayappavattāya sammādiṭṭhiyā abhāvena asañjātabuddhino dārakā.",
  "tika-abh08t:1083_6": "Pākaṭavasena cettha bālaka- ggahaṇaṃ.",
  "tika-abh08t:1083_7": "Sahasā karaṇādikāle pana itaresampi ñāṇavippayuttaṃ hotīti.",
  "tika-abh08t:1083_8": "Somanassaṃ jātaṃ etesanti somanassajātā,",
  "tika-abh08t:1083_9": "jātasomanassāti attho.",
  "tika-abh08t:1083_10": "Sahasāti sīghaṃ sīghaṃ dātukāmatāya uppattisamakālameva.",
  "tika-abh08t:1084_0": "Ettha ca “paṭipattidassanenā”ti iminā paresaṃ payogābhāvamāha,",
  "tika-abh08t:1084_1": "“jātaparicayā”ti attano payogābhāvaṃ.",
  "tika-abh08t:1084_2": "Ubhayenāpi imassa asaṅkhārikabhāvaṃ dīpeti. “Bālakā,",
  "tika-abh08t:1084_3": "sahasā”ti ca imehi ñāṇavippayuttabhāvamāha,",
  "tika-abh08t:1084_4": "“bhikkhū…pe…",
  "tika-abh08t:1084_5": "jātā”ti somanassasahagatabhāvaṃ.",
  "tika-abh08t:1084_6": "Atha vā “paṭipatti…pe…",
  "tika-abh08t:1084_7": "paricayā”ti iminā asaṅkhārikabhāvassa “bālakā bhikkhū…pe…",
  "tika-abh08t:1084_8": "jātā”ti ca imehi ñāṇavippayuttasomanassasahagatabhāvassa ca dīpitattā “sahasā”ti vacanena yathāvuttameva ñāṇavippayuttaasaṅkhārikabhāvaṃ pakāseti.",
  "tika-abh08t:1084_9": "Evaṃ sati paṭilomato somanassasahagatādibhāvo dassito hoti.",
  "tika-abh08t:1084_10": "Anulomato pana “somanassajātā”ti iminā somanassasahagatabhāvaṃ, sahasā-",
  "tika-abh08t:1084_11": "ggahaṇena ñāṇavippayuttāsaṅkhārikabhāvaṃ dīpeti.",
  "tika-abh08t:1084_12": "“Paṭipatti…pe…",
  "tika-abh08t:1084_13": "disvā”ti ettāvatā pana somanassasahagatādibhāvassa kāraṇaṃ vuttanti.",
  "tika-abh08t:1084_14": "Teti te ñātakā,",
  "tika-abh08t:1084_15": "te bālakāti vā attho.",
  "tika-abh08t:1084_16": "“Somanassahetūnaṃ abhāvaṃ āgammā”ti idaṃ nidassanamattaṃ daṭṭhabbaṃ.",
  "tika-abh08t:1084_17": "Majjhattārammaṇaṃ tathārūpe cetobhisaṅkhārādayopi hi upekkhāsahagatatāya kāraṇamevāti.",
  "tika-abh08t:1084_18": "Cittassa somanassābhāve puggalassapi somanassarahitatā hotīti “catūsupi…pe…",
  "tika-abh08t:1084_19": "hontī”ti puggalādhiṭṭhānaṃ katvā vuttaṃ,",
  "tika-abh08t:1084_20": "somanassarahitā honti puññaṃ karontāti adhippāyo.",
  "tika-abh08t:1084_21": "“Eva”ntiādi nigamanaṃ.",
  "tika-abh08t:1085_0": "Imesu pana aṭṭhasu viññāṇesu somanassasahagatato upekkhāsahagataṃ balavataraṃ,",
  "tika-abh08t:1085_1": "ñāṇavippayuttato ñāṇasampayuttaṃ,",
  "tika-abh08t:1085_2": "sasaṅkhārikato asaṅkhārikaṃ sadisaṃ balavataraṃ.",
  "tika-abh08t:1085_3": "Visadisaṃ pana vedanāñāṇappayogavasena balavaṃ,",
  "tika-abh08t:1085_4": "dubbalañca hoti.",
  "tika-abh08t:1085_5": "Somanassasahagatatihetukaasaṅkhārikato hi upekkhāsahagatatihetukasasaṅkhārikaṃ balavataraṃ,",
  "tika-abh08t:1085_6": "upekkhāsahagataduhetukaasaṅkhārikato somanassasahagatatihetukaasaṅkhārikaṃ balavataraṃ.",
  "tika-abh08t:1085_7": "Iti catutthacittato tatiyacittaṃ balavataraṃ,",
  "tika-abh08t:1085_8": "tato aṭṭhamacittaṃ,",
  "tika-abh08t:1085_9": "tato sattamacittaṃ,",
  "tika-abh08t:1085_10": "tato dutiyacittaṃ,",
  "tika-abh08t:1085_11": "tato paṭhamacittaṃ,",
  "tika-abh08t:1085_12": "tato chaṭṭhacittaṃ,",
  "tika-abh08t:1085_13": "tato pañcamacittanti evamimesaṃ balavabalavatarabhāvo veditabbo.",
  "tika-abh08t:1086_0": "26.",
  "tika-abh08t:1086_1": "Evaṃ pāḷiyaṃ āgatanayena vedanāñāṇappayogabhedato aṭṭhavidhataṃ niddisitvā idāni aṭṭhakathāyaṃ āgatapuññakiriyādīnaṃ",
  "tika-abh08t:1086_2": "vasenapi pabhedaṃ dassetuṃ “dasa puññakriyādīna”ntiādi vuttaṃ. Ādi-",
  "tika-abh08t:1086_3": "saddena channaṃ ārammaṇānaṃ,",
  "tika-abh08t:1086_4": "catunnaṃ adhipatīnaṃ,",
  "tika-abh08t:1086_5": "tiṇṇaṃ kammānaṃ,",
  "tika-abh08t:1086_6": "hīnādibhedassa ca saṅgaho daṭṭhabbo.",
  "tika-abh08t:1086_7": "Tenevāhu –",
  "tika-abh08t:1087_0": "“Kamena puññavatthūhi, gocarādhipatīhi ca;",
  "tika-abh08t:1088_0": "Kammahīnādito cāpi, gaṇeyya nayakovido”ti.",
  "tika-abh08t:1089_0": "27.",
  "tika-abh08t:1089_1": "Idāni tathāpavattamānassa tassa yo yo tesaṃ tesaṃ vasena labbhamāno gaṇanaparicchedo,",
  "tika-abh08t:1089_2": "taṃ sampiṇḍitvā dassetuṃ “sattarasa sahassānī”tiādi vuttaṃ.",
  "tika-abh08t:1089_3": "Tatthevaṃ gaṇanā veditabbā –",
  "tika-abh08t:1089_4": "imāni tāva aṭṭha viññāṇāni dasannaṃ puññakiriyavatthūnaṃ vasena pavattanato paccekaṃ dasa dasāti katvā asīti cittāni honti,",
  "tika-abh08t:1089_5": "tāni ca chasu ārammaṇesu pavattanato chagguṇitāni sāsītikāni cattāri satāni honti,",
  "tika-abh08t:1089_6": "tāni catunnaṃ adhipatīnaṃ sahayogavasena catugguṇitāni sahassaṃ,",
  "tika-abh08t:1089_7": "vīsādhikāni ca nava satāni honti,",
  "tika-abh08t:1089_8": "tāni ca kāyavacīmanosaṅkhātānaṃ tiṇṇaṃ kammānaṃ vasena tiguṇitāni sasaṭṭhisattasatādhikāni pañca sahassāni honti,",
  "tika-abh08t:1089_9": "tāni ca hīnamajjhimapaṇītabhedato tiguṇitāni sāsītikadvisatādhikāni sattarasa sahassāni hontīti.",
  "tika-abh08t:1089_10": "Nanu ca ñāṇavippayuttacittānaṃ vīmaṃsādhipatisahayogābhāvato adhipativasena sahassaṃ,",
  "tika-abh08t:1089_11": "sāsītikāni ca cha satāni hontīti tāni kammādīnaṃ vasena sampiṇḍitāni vīsasatādhikāni pannarasa sahassāni bhavantīti?",
  "tika-abh08t:1089_12": "Saccametaṃ,",
  "tika-abh08t:1089_13": "sotapatitavasena pana taṃ anādiyitvā adhipatigaṇanā gahitāti na tassa vasena gaṇanahāni katāti daṭṭhabbaṃ.",
  "tika-abh08t:1090_0": "Nanu ca “savipākaṃ kusala”nti vuttaṃ,",
  "tika-abh08t:1090_1": "taṃ pana kathaṃ, kuhiṃ,",
  "tika-abh08t:1090_2": "kiṃ phalatīti codanaṃ sandhāyāha “taṃ panā”tiādi.",
  "tika-abh08t:1090_3": "Yasmā tihetukaṃ kusalaṃ tihetukaṃ vā duhetukaṃ vā paṭisandhiṃ deti,",
  "tika-abh08t:1090_4": "nāhetukaṃ paṭisandhiṃ deti.",
  "tika-abh08t:1090_5": "Yadā ca tihetukaṃ paṭisandhiṃ janeti,",
  "tika-abh08t:1090_6": "tadā pavatte soḷasa vipākāni abhinipphādeti.",
  "tika-abh08t:1090_7": "Yadā dvihetukaṃ,",
  "tika-abh08t:1090_8": "tadā dvādasa.",
  "tika-abh08t:1090_9": "Duhetukaṃ pana duhetukamahetukañca paṭisandhiṃ janeti,",
  "tika-abh08t:1090_10": "na tihetukaṃ.",
  "tika-abh08t:1090_11": "Yadā ca duhetukaṃ janeti,",
  "tika-abh08t:1090_12": "tadā pavattiyaṃ dvādasa.",
  "tika-abh08t:1090_13": "Yadā ahetukaṃ,",
  "tika-abh08t:1090_14": "tadā aṭṭha.",
  "tika-abh08t:1090_15": "Ye pana āgamanato vipākassa saṅkhārabhedamicchanti,",
  "tika-abh08t:1090_16": "tesaṃ matena tihetukaṃ dvādasa,",
  "tika-abh08t:1090_17": "dasa vā vipaccati,",
  "tika-abh08t:1090_18": "duhetukaṃ dasa, aṭṭha vā,",
  "tika-abh08t:1090_19": "tasmā vuttaṃ “yathānurūpa”nti.",
  "tika-abh08t:1090_20": "Nānāvidhasampattiṭṭhānabhāvato sobhanā,",
  "tika-abh08t:1090_21": "gantabbato gati cāti sugati,",
  "tika-abh08t:1090_22": "kāmāvacarabhavova sugati kāmāvacarasugati.",
  "tika-abh08t:1090_23": "Tassaṃ kāmāvacarasugatiyaṃ.",
  "tika-abh08t:1090_24": "Bhavabhogasampattinti ettha ca bhavatīti bhavo,",
  "tika-abh08t:1090_25": "upapattibhavasaṅkhātānaṃ vipākakkhandhakaṭattārūpānametaṃ gahaṇaṃ,",
  "tika-abh08t:1090_26": "bhuñjitabbato bhogo,",
  "tika-abh08t:1090_27": "pavattiyaṃ paṭilabhitabbasampatti,",
  "tika-abh08t:1090_28": "bhavoti vā paṭisandhi,",
  "tika-abh08t:1090_29": "bhogo sesavipākakaṭattārūpehi saha pavattiyaṃ paṭilabhitabbā sampatti,",
  "tika-abh08t:1090_30": "bhavo ca bhogo ca bhavabhogo,",
  "tika-abh08t:1090_31": "teyeva sampannabhāvato sampatti,",
  "tika-abh08t:1090_32": "tesaṃ vā sampatti bhavabhogasampatti,",
  "tika-abh08t:1090_33": "taṃ abhinipphādeti,",
  "tika-abh08t:1090_34": "janakavasena ca upanissayavasena ca sādhetīti attho.",
  "tika-abh08t:1090_35": "Ettha ca bhavabhogasampattīnaṃ niravasesato labbhamānaṭṭhānaṃ sandhāya “kāmāvacarasugatiya”nti vuttaṃ.",
  "tika-abh08t:1090_36": "Sahetukavipākavajjaṃ pana pavattivipākakaṭattārūpasabhāvaṃ bhavasampattiṃ,",
  "tika-abh08t:1090_37": "ekaccabhogasampattiñca,",
  "tika-abh08t:1090_38": "bhogasampadameva vā avisesena sugatiyaṃ duggatiyampi abhinipphādetiyeva.",
  "tika-abh08t:1090_39": "Nāgasupaṇṇādīnampi hissa devasampattisadisaṃ manuññaṃ bhogajātaṃ,",
  "tika-abh08t:1090_40": "tabbisayāni ca vipākacittāni,",
  "tika-abh08t:1090_41": "suvaṇṇatāsussaratādi ca taṃ sabbaṃ kāmāvacarakusalasseva phalaṃ.",
  "tika-abh08t:1090_42": "Na hi akusalassa iṭṭhaphalaṃ atthi.",
  "tika-abh08t:1090_43": "Vuttañhetaṃ –",
  "tika-abh08t:1090_44": "“aṭṭhānametaṃ anavakāso,",
  "tika-abh08t:1090_45": "yaṃ akusalassa iṭṭho kanto vipāko saṃvijjatī”ti.",
  "tika-abh08t:1091_0": "Kāmāvacarakusalavaṇṇanā niṭṭhitā.",
  "tika-abh08t:1092_0": "Rūpāvacarakusalavaṇṇanā",
  "tika-abh08t:1093_0": "Idāni yasmā kāmāvacarakusalānantaraṃ uddiṭṭhassa rūpāvacarakusalassa niddesāvakāso anuppatto,",
  "tika-abh08t:1093_1": "tasmā taṃ dassanatthaṃ “itaresū”tiādi āraddhaṃ.",
  "tika-abh08t:1093_2": "Tattha itaresūti yathāvuttakāmāvacarakusalato itaresu,",
  "tika-abh08t:1093_3": "rūpāvacarādīsūti attho.",
  "tika-abh08t:1093_4": "Savatthukato ekavidhaṃ ekantena vatthusannissitattā.",
  "tika-abh08t:1093_5": "Na hi arūpadhātuyaṃ rūpāvacaradhammā labbhanti rūpavirāgabhāvanāya nibbattattā puna rūpāvacarajjhānasamāpattiyā abhāvato.",
  "tika-abh08t:1094_0": "Hīnamajjhimapaṇītabhedatoti ettha pubbe viya adhipatīnaṃ hīnādibhāvehi jhānassa hīnādibhāvo yojetabbo.",
  "tika-abh08t:1094_1": "Atha vā paṭiladdhamattamanāsevitaṃ hīnaṃ paridubbalabhāvato,",
  "tika-abh08t:1094_2": "nātisubhāvitaṃ aparipuṇṇavasibhāvaṃ majjhimaṃ,",
  "tika-abh08t:1094_3": "ativiya subhāvitaṃ pana sabbaso paripuṇṇavasibhāvaṃ paṇītaṃ.",
  "tika-abh08t:1094_4": "Tathā uḷārapuññaphalakāmatāvasena pavattitaṃ hīnaṃ,",
  "tika-abh08t:1094_5": "lokiyābhiññatthāya pavattitaṃ majjhimaṃ,",
  "tika-abh08t:1094_6": "vivekakāmatāya ariyabhāve ṭhitena pavattitaṃ paṇītaṃ.",
  "tika-abh08t:1094_7": "Attahitāya vā pavattitaṃ hīnaṃ,",
  "tika-abh08t:1094_8": "kevalaṃ alobhajjhāsayena pavattitaṃ majjhimaṃ,",
  "tika-abh08t:1094_9": "parahitāya pavattitaṃ paṇītaṃ.",
  "tika-abh08t:1094_10": "Vaṭṭajjhāsayena vā pavattitaṃ hīnaṃ,",
  "tika-abh08t:1094_11": "vivekajjhāsayena pavattitaṃ majjhimaṃ,",
  "tika-abh08t:1094_12": "vivaṭṭajjhāsayena lokuttarapādakatthaṃ pavattitaṃ paṇītaṃ.",
  "tika-abh08t:1095_0": "Paṭipadādibhedatoti dukkhapaṭipadādandhābhiññādīnaṃ paṭipadābhiññānaṃ bhedena.",
  "tika-abh08t:1095_1": "Paṭipadāvacaneneva vā tadavinābhāvato abhiññāpi labbhati.",
  "tika-abh08t:1095_2": "Tathā hettha paṭipadācatukkanti voharantīti ādi-",
  "tika-abh08t:1095_3": "saddena adhipatiādīnaṃ saṅgaho daṭṭhabbo,",
  "tika-abh08t:1095_4": "tasmā paṭipadādibhedatoti paṭipadābhedato,",
  "tika-abh08t:1095_5": "adhipatibhedato,",
  "tika-abh08t:1095_6": "ārammaṇabhedato,",
  "tika-abh08t:1095_7": "hānabhāgiyādibhedatoti attho.",
  "tika-abh08t:1095_8": "Tattha paṭipadābhedato tāva dukkhapaṭipadaṃ dandhābhiññaṃ,",
  "tika-abh08t:1095_9": "dukkhapaṭipadaṃ khippābhiññaṃ,",
  "tika-abh08t:1095_10": "sukhapaṭipadaṃ dandhābhiññaṃ,",
  "tika-abh08t:1095_11": "sukhapaṭipadaṃ khippābhiññanti evaṃ catubbidhaṃ hoti.",
  "tika-abh08t:1095_12": "Tattha dukkhā paṭipadā assāti dukkhapaṭipadaṃ.",
  "tika-abh08t:1095_13": "Dandhā abhiññā assāti dandhābhiññaṃ.",
  "tika-abh08t:1095_14": "Esa nayo “dukkhapaṭipadaṃ khippābhiñña”ntiādīsupi.",
  "tika-abh08t:1096_0": "Tattha appahīnanīvaraṇassa,",
  "tika-abh08t:1096_1": "avikkhambhitajhānanikantikassa ca ñāṇakiccassa aparibyattatāya pariniṭṭhitasakalapubbakiccassa “pathavī",
  "tika-abh08t:1096_2": "pathavī”ti vā “āpo āpo”ti vā evaṃ pavattapaṭhamasamannāhārato paṭṭhāya yāva tassa tassa jhānassa upacāruppattiyā",
  "tika-abh08t:1096_3": "nīvaraṇappahānaṃ,",
  "tika-abh08t:1096_4": "nikantivikkhambhanañca hoti,",
  "tika-abh08t:1096_5": "tāva pavattā pubbabhāgabhāvanā paṭipadā nāma “paṭipajjati jhānaṃ etāyā”ti katvā.",
  "tika-abh08t:1096_6": "Pahīnanīvaraṇassa,",
  "tika-abh08t:1096_7": "pana vikkhambhitajhānanikantikassa ca ñāṇakiccassa paribyattabhāvato upacārajjhānaṃ ādiṃ katvā yāva appanāya uppatti,",
  "tika-abh08t:1096_8": "tāva pavattā paññā pubbabhāgapaññāya visiṭṭhabhāvato abhiññā nāma,",
  "tika-abh08t:1096_9": "tasmā yo ādito kilese jhānanikantiñca vikkhambhento dukkhena sasaṅkhārena sappayogena kilamanto vikkhambheti,",
  "tika-abh08t:1096_10": "vikkhambhitakilesajhānanikanti ca appanāparivāsaṃ vasanto cirena aṅgapātubhāvaṃ pāpuṇāti,",
  "tika-abh08t:1096_11": "tassa dukkhapaṭipadaṃ,",
  "tika-abh08t:1096_12": "dandhābhiññañca jhānaṃ hoti.",
  "tika-abh08t:1096_13": "Yo pana sasaṅkhārena kilesādike vikkhambhetvā na cirena aṅgapātubhāvaṃ pāpuṇāti,",
  "tika-abh08t:1096_14": "tassa dukkhapaṭipadaṃ,",
  "tika-abh08t:1096_15": "khippābhiññañca.",
  "tika-abh08t:1096_16": "Yo kilesādike vikkhambhento sukhena akilamanto vikkhambheti,",
  "tika-abh08t:1096_17": "appanāparivāsaṃ pana cirāyati,",
  "tika-abh08t:1096_18": "tassa sukhapaṭipadaṃ,",
  "tika-abh08t:1096_19": "dandhābhiññaṃ.",
  "tika-abh08t:1096_20": "Yo pana sukheneva kilesādike vikkhambhetvā sīghameva appanaṃ pāpuṇāti,",
  "tika-abh08t:1096_21": "tassa sukhapaṭipadaṃ,",
  "tika-abh08t:1096_22": "khippābhiññanti veditabbaṃ.",
  "tika-abh08t:1097_0": "So panāyaṃ paṭipadābhiññānaṃ bhedo kilesindriyādhikāravasena veditabbo.",
  "tika-abh08t:1097_1": "Yassa hi rāgādayo kilesā tibbā honti,",
  "tika-abh08t:1097_2": "saddhāpañcamakāni ca indriyāni mudūni.",
  "tika-abh08t:1097_3": "Yo ca samathavipassanāsu akatādhikāro,",
  "tika-abh08t:1097_4": "tassa pavattajhānaṃ dukkhapaṭipadaṃ,",
  "tika-abh08t:1097_5": "dandhābhiññañca hoti.",
  "tika-abh08t:1097_6": "Tassa hi kilesasamudācāratibbatāya nīvaraṇavikkhambhanassa kicchena kasirena samijjhanato paṭipadā dukkhā asukhā,",
  "tika-abh08t:1097_7": "tasseva saddhādīnaṃ indriyānaṃ mudutāya abhiññāpi dandhā mandā asīghappavattinī hoti.",
  "tika-abh08t:1097_8": "Bhavantare vā samathe akatādhikārattā paṭipadā dukkhā,",
  "tika-abh08t:1097_9": "vipassanāya akatādhikārattā abhiññāpi dandhā.",
  "tika-abh08t:1097_10": "Yo pana vuttaviparīto hoti,",
  "tika-abh08t:1097_11": "tassa kilesānaṃ atibbasamudācāratāya,",
  "tika-abh08t:1097_12": "indriyānañca tikhīṇatāya samathavipassanāsu katādhikāratāya yathākkamaṃ sukhapaṭipadā,",
  "tika-abh08t:1097_13": "khippābhiññā ca hoti.",
  "tika-abh08t:1097_14": "Bhavantare kataparicayassa hi yathā paguṇaṃ katvā vissaṭṭhagantho appamattakena payogena suppavatti vācuggato ca hoti,",
  "tika-abh08t:1097_15": "evaṃ bhāvanā appakasireneva ijjhatīti.",
  "tika-abh08t:1097_16": "Svāyaṃ akato,",
  "tika-abh08t:1097_17": "kato ca adhikāro samathanissito paṭipadāyaṃ vutto samādhippadhānattā paṭipadāya.",
  "tika-abh08t:1097_18": "Vipassanānissito abhiññāya ñāṇappadhānattā appanāyāti daṭṭhabbaṃ.",
  "tika-abh08t:1098_0": "Yo pana tibbakileso tikkhindriyo vipassanāyameva vā katādhikāro hoti,",
  "tika-abh08t:1098_1": "tassa vuttanayena dukkhā paṭipadā,",
  "tika-abh08t:1098_2": "khippā pana abhiññā hoti,",
  "tika-abh08t:1098_3": "tabbiparītassa sukhapaṭipadā dandhābhiññāti.",
  "tika-abh08t:1098_4": "Tasmā kilesānaṃ tibbamandabhāvato,",
  "tika-abh08t:1098_5": "indriyānaṃ tikhiṇamudubhāvato,",
  "tika-abh08t:1098_6": "pubbaparicayassa ca sambhavāsambhavavasenāti evaṃ kilesindriyādhikāravasena imāsaṃ bhedo veditabbo.",
  "tika-abh08t:1099_0": "Apica yāni parato sappāyāsappāyāni,",
  "tika-abh08t:1099_1": "palibodhupacchedādīni pubbakiccāni,",
  "tika-abh08t:1099_2": "appanākosallāni ca āgamissanti,",
  "tika-abh08t:1099_3": "tesu yo upacārādhigamato pubbe,",
  "tika-abh08t:1099_4": "pacchā ca asappāyasevī hoti,",
  "tika-abh08t:1099_5": "tassa dukkhā paṭipadā,",
  "tika-abh08t:1099_6": "dandhā ca abhiññā hoti.",
  "tika-abh08t:1099_7": "Ubhayattha sappāyasevino sukhā paṭipadā,",
  "tika-abh08t:1099_8": "khippā ca abhiññā.",
  "tika-abh08t:1099_9": "Yo pana tato pubbabhāge asappāyaṃ sevitvā aparabhāge sappāyasevī hoti,",
  "tika-abh08t:1099_10": "tassa dukkhā paṭipadā,",
  "tika-abh08t:1099_11": "khippā abhiññā.",
  "tika-abh08t:1099_12": "Tabbiparītassa sukhā paṭipadā,",
  "tika-abh08t:1099_13": "dandhā abhiññā ca veditabbā.",
  "tika-abh08t:1100_0": "Tathā palibodhupacchedādipubbakiccaṃ asampādetvā bhāvanamanuyuñjantassa saparipanthatāya dukkhā paṭipadā,",
  "tika-abh08t:1100_1": "vipariyāyena aparipanthatāya sukhā.",
  "tika-abh08t:1100_2": "Appanākosallāni asampādentassa ñāṇassa avisadatāya dandhā abhiññā hoti,",
  "tika-abh08t:1100_3": "sampādentassa vipariyāyato khippā abhiññāti. Kiñca –",
  "tika-abh08t:1100_4": "taṇhāvijjātibhavanavasena etāsaṃ bhedo veditabbo.",
  "tika-abh08t:1100_5": "Taṇhābhibhūtassa hi dukkhā paṭipadā hoti tassā samādhissa ujupaṭipakkhattā samathapaṭipadāya paripanthakabhāvato,",
  "tika-abh08t:1100_6": "anabhibhūtassa tadabhāvato sukhā.",
  "tika-abh08t:1100_7": "Avijjābhibhūtassa ca tassā paññāya ujupaṭipakkhabhāvato dandhā abhiññā,",
  "tika-abh08t:1100_8": "itarassa khippā abhiññāti.",
  "tika-abh08t:1100_9": "So panāyaṃ paṭipadābhedo kevalaṃ samathabhāvanāvasena paṭiladdhajjhānassa,",
  "tika-abh08t:1100_10": "maggādhigamavasena paṭiladdhajjhānassa pana natthi dukkhapaṭipadādibhedo.",
  "tika-abh08t:1100_11": "Keci pana maggavaseneva tassa paṭipadādibhedaṃ vaṇṇenti “maggassa hi dukkhapaṭipadādibhāve tasmiṃ dukkhapaṭipadādika”nti.",
  "tika-abh08t:1101_0": "Adhipatibhedādīsu pana chandādhipateyyaṃ cittādhipateyyaṃ vīriyādhipateyyaṃ vīmaṃsādhipateyyanti evaṃ adhipatibhedato,",
  "tika-abh08t:1101_1": "parittaṃ parittārammaṇaṃ,",
  "tika-abh08t:1101_2": "parittaṃ appamāṇārammaṇaṃ,",
  "tika-abh08t:1101_3": "appamāṇaṃ parittārammaṇaṃ,",
  "tika-abh08t:1101_4": "appamāṇaṃ appamāṇārammaṇanti evaṃ ārammaṇabhedato,",
  "tika-abh08t:1101_5": "hānabhāgiyaṃ ṭhitibhāgiyaṃ visesabhāgiyaṃ nibbedhabhāgiyanti evaṃ hānabhāgiyādibhedato ca catubbidhatā veditabbā.",
  "tika-abh08t:1101_6": "Tattha “chandavato ce jhānaṃ nibbattissati,",
  "tika-abh08t:1101_7": "mayhampi nibbattissatī”ti evaṃ chandaṃ dhuraṃ katvā uppannaṃ chandādhipateyyaṃ.",
  "tika-abh08t:1101_8": "Esa nayo “cittādhipateyyā”dīsupi.",
  "tika-abh08t:1101_9": "Appaguṇaṃ pana uparijhānassa paccayo bhavituṃ asakkontaṃ parittaṃ,",
  "tika-abh08t:1101_10": "suppasarāvamattesu avaḍḍhitārammaṇesu nibbattaṃ parittārammaṇaṃ.",
  "tika-abh08t:1101_11": "Vuttapaṭipakkhato pana yathākkamaṃ appamāṇārammaṇādīni veditabbāni.",
  "tika-abh08t:1101_12": "Hānabhāgiyādivisesaṃ sayameva vakkhati.",
  "tika-abh08t:1102_0": "Jhānaṅgayogabhedatoti katthaci pañca jhānaṅgāni,",
  "tika-abh08t:1102_1": "katthaci cattāri,",
  "tika-abh08t:1102_2": "katthaci tīṇi,",
  "tika-abh08t:1102_3": "katthaci dve,",
  "tika-abh08t:1102_4": "katthaci aparāni dveti evaṃ jhānaṅgānaṃ sampayogabhedato.",
  "tika-abh08t:1102_5": "Nanu cettha kāmāvacarakusale viya saṅkhārabhedo kasmā na gahito.",
  "tika-abh08t:1102_6": "Idampi hi kevalaṃ samathānuyogavasena paṭiladdhaṃ sasaṅkhāraṃ,",
  "tika-abh08t:1102_7": "maggādhigamavasena paṭiladdhamasaṅkhāraṃ,",
  "tika-abh08t:1102_8": "tasmā “jhānaṅgasaṅkhārayogabhedato dasavidha”nti vattabbanti?",
  "tika-abh08t:1102_9": "Nayidamevaṃ,",
  "tika-abh08t:1102_10": "maggādhigamavasena sattito paṭiladdhassāpi aparabhāge parikammavaseneva uppajjanato,",
  "tika-abh08t:1102_11": "tasmā sabbassapi jhānassa parikammasaṅkhātapubbābhisaṅkhārena vinā kevalaṃ adhikāravasena anuppajjanato “asaṅkhāra”ntipi vattuṃ na sakkā,",
  "tika-abh08t:1102_12": "adhikārena ca vinā kevalaṃ parikammābhisaṅkhāreneva anuppajjanato “sasaṅkhāra”ntipi vattuṃ na sakkāti jhānaṅgayogabhedato pañcavidhatā ca vuttāti.",
  "tika-abh08t:1103_0": "Kāmacchando byāpādo thinamiddhaṃ uddhaccakukkuccaṃ vicikicchāti imāni pañca nīvaraṇāni vippahīnāni etassāti kāmacchanda…pe…",
  "tika-abh08t:1103_1": "vippahīnaṃ.",
  "tika-abh08t:1103_2": "“Agyāhito”ti ettha āhita-",
  "tika-abh08t:1103_3": "saddassa viya vippahīna-",
  "tika-abh08t:1103_4": "saddassettha paravacanaṃ daṭṭhabbaṃ.",
  "tika-abh08t:1103_5": "Kāmacchandādīhi vā vippahīnaṃ visaṃyuttaṃ tesaṃ pahāyakabhāvenāti kāmacchanda…pe…",
  "tika-abh08t:1103_6": "vippahīnaṃ.",
  "tika-abh08t:1103_7": "Tattha kāmetīti kāmo,",
  "tika-abh08t:1103_8": "chandanaṭṭhena chando cāti kāmacchando,",
  "tika-abh08t:1103_9": "bahalakāmarāgassetaṃ adhivacanaṃ.",
  "tika-abh08t:1103_10": "Byāpādādīnamatthaṃ vakkhati.",
  "tika-abh08t:1103_11": "Yasmā kāmacchandādīsu appahīnesu jhānaṃ nuppajjati,",
  "tika-abh08t:1103_12": "tasmā tānissa pahānaṅgānīti veditabbāni.",
  "tika-abh08t:1103_13": "Nanu aññepi akusalā dhammā iminā jhānena pahīyanti,",
  "tika-abh08t:1103_14": "atha kasmā pañceva pahānaṅgavasena vuttānīti?",
  "tika-abh08t:1103_15": "Visesena jhānantarāyakarattā.",
  "tika-abh08t:1103_16": "Kāmacchandavasena hi nānāvisayapalobhitaṃ cittaṃ na ekattārammaṇe samādhiyati.",
  "tika-abh08t:1103_17": "Kāmacchandābhibhūtaṃ vā nānāvisayasamupabyūḷhāya kāmadhātuyā pahānapaṭipadaṃ na paṭipajjati,",
  "tika-abh08t:1103_18": "byāpādena ca ārammaṇe paṭihaññamānaṃ na samāhitaṃ pavattati,",
  "tika-abh08t:1103_19": "thinamiddhābhibhūtaṃ akammaññaṃ hoti,",
  "tika-abh08t:1103_20": "uddhaccakukkuccaparetaṃ avūpasantameva hutvā paribbhamati,",
  "tika-abh08t:1103_21": "vicikicchāupahataṃ jhānādhigamapaṭipadaṃ nārohati “sammāsambuddho nu kho,",
  "tika-abh08t:1103_22": "na nu kho,",
  "tika-abh08t:1103_23": "pathavī pathavī”tiādinā pavattamanasikārena “jhānaṃ siyā nu kho,",
  "tika-abh08t:1103_24": "na nu kho”tiādinā vicikicchantassa jhānādhigamapaṭipadāya asaṃsijjhanato.",
  "tika-abh08t:1103_25": "Yato vakkhati –",
  "tika-abh08t:1104_0": "“Bhāgī assamahaṃ addhā, imāya paṭipattiyā;",
  "tika-abh08t:1105_0": "Pavivekasukhassāti, katvā ussāhamuttama”nti.",
  "tika-abh08t:1106_0": "Tasmā samādhiādīnaṃ ujuvipaccanīkabhāvena visesena jhānādhigamassa antarāyakaraṇato etāneva pahānaṅgānīti vuttāni.",
  "tika-abh08t:1106_1": "Hoti cettha –",
  "tika-abh08t:1107_0": "“Paccanīkā yato pañca, samādhādīnamettha hi;",
  "tika-abh08t:1108_0": "Jhānantarāyikā tasmā, pahānaṅge niyāmitā”ti.",
  "tika-abh08t:1109_0": "Evamidaṃ pahānaṅgavasena dassetvā idāni sampayogaṅgavasena dassetuṃ “vitakka…pe…",
  "tika-abh08t:1109_1": "sampayutta”nti vuttaṃ.",
  "tika-abh08t:1109_2": "Tattha vitakkādayo vacanatthalakkhaṇādivasena upari āgamissanti.",
  "tika-abh08t:1109_3": "Yasmā pana imesu uppannesu jhānaṃ uppannaṃ nāma hoti,",
  "tika-abh08t:1109_4": "tenassa imāni sampayogaṅgānīti veditabbāni,",
  "tika-abh08t:1109_5": "tasmā na etehi samannāgataṃ aññadeva jhānaṃ nāma atthīti gahetabbaṃ.",
  "tika-abh08t:1109_6": "Yathā pana nemiādiaṅgasamudāye rathādivohāro hoti,",
  "tika-abh08t:1109_7": "evaṃ jhānaṅgasamudāye jhānavohāro.",
  "tika-abh08t:1109_8": "Vuttampi hetaṃ vibhaṅge “jhānanti vitakko vicāro pīti sukhaṃ cittassekaggatā”ti.",
  "tika-abh08t:1109_9": "Kasmā pana aññesupi phassādīsu sampayuttadhammesu vijjamānesu imāniyeva pañca jhānaṅgavasena vuttānīti? Vuccate –",
  "tika-abh08t:1109_10": "upanijjhānakiccavantatāya,",
  "tika-abh08t:1109_11": "kāmacchandādīnaṃ ujupaṭipakkhabhāvato ca.",
  "tika-abh08t:1109_12": "Vitakko hi ārammaṇe cittaṃ abhiniropeti,",
  "tika-abh08t:1109_13": "vicāro anubandhati.",
  "tika-abh08t:1109_14": "Evaṃ jhānādhigamassa visesapaccayabhūtehi tehi avikkhepāya samādahitapayogassa cetaso payogasampattisamuṭṭhānā pīti pīṇanaṃ,",
  "tika-abh08t:1109_15": "sukhañca upabrūhanaṃ karoti.",
  "tika-abh08t:1109_16": "Atha naṃ sasampayuttadhammaṃ etehi abhiniropanānubandhanapīṇanaupabrūhanehi anuggahitā ekaggatā samādhānakiccena",
  "tika-abh08t:1109_17": "attānaṃ anuvattāpentī ekattārammaṇe samaṃ,",
  "tika-abh08t:1109_18": "sammā ca ādhiyati,",
  "tika-abh08t:1109_19": "indriyasamatāvasena samaṃ,",
  "tika-abh08t:1109_20": "paṭipakkhadhammānaṃ dūrībhāvena līnuddhaccābhāvena sammā ca ṭhapetīti evametesameva upanijjhānakiccaṃ āveṇikaṃ.",
  "tika-abh08t:1109_21": "Kāmacchandādipaṭipakkhabhāvena pana sayameva vakkhati.",
  "tika-abh08t:1109_22": "Evaṃ upanijjhānakiccavantatāya,",
  "tika-abh08t:1109_23": "kāmacchandādīnaṃ ujupaṭipakkhabhāvato ca imeyeva pañca jhānaṅgabhāvena vavatthitāti. Yathāhu –",
  "tika-abh08t:1110_0": "“Upanijjhānakiccattā, kāmādipaṭipakkhato;",
  "tika-abh08t:1111_0": "Santesupi ca aññesu, pañceva jhānasaññitā”ti.",
  "tika-abh08t:1112_0": "Desanākkamato,",
  "tika-abh08t:1112_1": "mahaggatadhammesu paṭhamaṃ adhigantabbato ca paṭhamaṃ,",
  "tika-abh08t:1112_2": "paṭhamaṃ samāpajjitabbantipi paṭhamanti vadanti.",
  "tika-abh08t:1112_3": "Taṃ pana na ekantalakkhaṇaṃ jhānapaṭilomādivasena samāpajjane asambhavato.",
  "tika-abh08t:1113_0": "Purimapacchimacittesu uppajjamānassāpi appanākkhaṇe anuppajjanato vitakko vippahīno etassa,",
  "tika-abh08t:1113_1": "tato vā etaṃ vippahīnanti vitakkavippahīnaṃ.",
  "tika-abh08t:1113_2": "Bhāvanāya hi pahīnattā vitakko jhānakkhaṇe nuppajjati.",
  "tika-abh08t:1113_3": "Asaṃkiliṭṭhasabhāvattā pana upacārabhāvanāya ca taṃ pahātuṃ asamatthabhāvato purimabhāge,",
  "tika-abh08t:1113_4": "pacchābhāge ca apaccanīkacittappavattito uppajjatiyevāti.",
  "tika-abh08t:1114_0": "Nanu ca “asaṃkiliṭṭhasabhāvattā”ti vuttaṃ,",
  "tika-abh08t:1114_1": "atha kathaṃ jhānena esa pahīyati?",
  "tika-abh08t:1114_2": "Na hi kusalehi asaṃkiliṭṭhadhammassa pahānaṃ atthi rāgādisaṃkiliṭṭhānaṃ pāpadhammānametassa ujupaṭipakkhabhāvatoti? Vuccate –",
  "tika-abh08t:1114_3": "asaṃkiliṭṭhasabhāvassāpi etassa oḷārikatāya dubbalabhāvato jhānakkhaṇe anuppattisabhāvāpādanatthaṃ tattha",
  "tika-abh08t:1114_4": "nikantivikkhambhanavasena dutiyajjhānabhāvanā hotīti tassā balena taṃ jhānakkhaṇe anuppajjantaṃ nikantivikkhambhanavasena",
  "tika-abh08t:1114_5": "vā vikkhambhitaṃ pahīnaṃ nāma hoti.",
  "tika-abh08t:1114_6": "Yadi evaṃ upacārenapi nikanti vikkhambhīyatīti tatthapissa pahānaṃ siyā,",
  "tika-abh08t:1114_7": "yathā paṭhamajjhānassa upacāre nīvaraṇānīti?",
  "tika-abh08t:1114_8": "Nayidamevaṃ,",
  "tika-abh08t:1114_9": "nīvaraṇappahānassa viya vitakkārammaṇikanikanti vikkhambhanassa upacārena sātisayaṃ anipphajjanato.",
  "tika-abh08t:1114_10": "Sātisayañhi tattha nikantippahānaṃ appanāya eva hoti,",
  "tika-abh08t:1114_11": "tasmā yadavocumhā “upacārabhāvanāya ca taṃ pahātuṃ asamatthabhāvato”ti,",
  "tika-abh08t:1114_12": "taṃ suṭṭhu upaparikkhitvā vuttanti daṭṭhabbaṃ.",
  "tika-abh08t:1114_13": "“Vicāravippahīna”ntiādīsupi vuttanayānusārena attho daṭṭhabbo.",
  "tika-abh08t:1114_14": "Dutiyajjhāneyeva pahīnassa vitakkassa idha appavattimattadassanatthaṃ “vitakkavicāravippahīna”nti vitakka-",
  "tika-abh08t:1114_15": "ggahaṇaṃ kataṃ.",
  "tika-abh08t:1114_16": "Evaṃ “vitakkavicārapītivippahīna”ntiādīsupi.",
  "tika-abh08t:1115_0": "Yathāsambhavanti pathavīkasiṇādīsu yaṃ yaṃ ārammaṇaṃ yassa yassa sambhavati,",
  "tika-abh08t:1115_1": "tadanatikkamato.",
  "tika-abh08t:1115_2": "Kasiṇānāpānesu hi pañceva jhānāni pavattanti,",
  "tika-abh08t:1115_3": "asubhakāyagatāsatīsu paṭhamajjhānaṃ,",
  "tika-abh08t:1115_4": "anupekkhābrahmavihāresu pañcamajjhānavajjāni,",
  "tika-abh08t:1115_5": "upekkhābrahmavihāre pañcamajjhānanti.",
  "tika-abh08t:1116_0": "Pathavīkasiṇādīsūti ettha ādi-",
  "tika-abh08t:1116_1": "ggahaṇena kevalaṃ āpokasiṇādīnameva,",
  "tika-abh08t:1116_2": "atha kho asubhādīnampi appanāvahakammaṭṭhānānaṃ saṅgahoti daṭṭhabbaṃ.",
  "tika-abh08t:1116_3": "Ettha ca abhibhāyatanavimokkhajhānāni pavattākāramattato bhinnāni,",
  "tika-abh08t:1116_4": "ārammaṇato pana kasiṇāyatanāneva hontīti kasiṇāyatanajhāneheva tāni saṅgahitāni.",
  "tika-abh08t:1116_5": "“Yathāsambhavaṃ…pe…",
  "tika-abh08t:1116_6": "anekavidha”nti vā vacanena rūpāvacarajjhāne sabbopi labbhamānakabhedo saṅgahitoti abhibhāyatanavimokkhajhānāni visuṃ na vuttāni,",
  "tika-abh08t:1116_7": "tāni pana sarūpato evaṃ veditabbāni.",
  "tika-abh08t:1117_0": "Tattha ñāṇuttarassa yogāvacarassa pathavīkasiṇādiārammaṇaṃ abhibhavitvā “na mettha appanānibbattane bhāro”ti",
  "tika-abh08t:1117_1": "paṭipannassa nimittuppattito uddhaṃ dutiyatatiyavīthiyaṃ,",
  "tika-abh08t:1117_2": "catutthapañcamavīthiyaṃ vā paṭiladdhaṃ jhānaṃ abhibhāyatanaṃ nāma.",
  "tika-abh08t:1117_3": "Tañhi ārammaṇaṃ abhibhavatīti abhibhū,",
  "tika-abh08t:1117_4": "yogino sukhavisesānaṃ adhiṭṭhānatāya,",
  "tika-abh08t:1117_5": "manāyatanadhammāyatanapariyāpannatāya vā āyatananti abhibhāyatanaṃ,",
  "tika-abh08t:1117_6": "abhibhavitabbaṃ vā abhibhū,",
  "tika-abh08t:1117_7": "ālambaṇaṃ,",
  "tika-abh08t:1117_8": "taṃ āyatanamassāti abhibhāyatanaṃ.",
  "tika-abh08t:1117_9": "Atha vā ālambaṇābhibhavanatoyeva abhibhū,",
  "tika-abh08t:1117_10": "parikammaṃ, ñāṇaṃ vā,",
  "tika-abh08t:1117_11": "taṃ āyatanaṃ kāraṇamassāti abhibhāyatanaṃ.",
  "tika-abh08t:1117_12": "Parikammaṃ,",
  "tika-abh08t:1117_13": "ñāṇaṃ vā ālambaṇaṃ abhibhavitvā pavattamānaṃ upacāruppattito pañcamavīthimanatikkamitvā appanaṃ nibbatteti.",
  "tika-abh08t:1117_14": "Pañcamavīthito paraṃ nibbattaṃ pana abhibhavitukāmatāya nibbattitampi abhibhāyatanaṃ nāma na hoti.",
  "tika-abh08t:1117_15": "Sāmaññagatiyā pana kasiṇāyatanameva hoti.",
  "tika-abh08t:1117_16": "Imameva hi sīghatarappavattiṃ sandhāya aṭṭhakathāyaṃ “tāni abhibhavitvā samāpajjati,",
  "tika-abh08t:1117_17": "saha nimittuppādenevettha appanaṃ nibbattetī”ti vuttaṃ.",
  "tika-abh08t:1117_18": "Nanu ca aṭṭhakathāyaṃ yathārutavaseneva attho kasmā na gayhati.",
  "tika-abh08t:1117_19": "“Saha nimittuppādenevā”ti hi vuttattā nimittuppattiyā sahuppannaṃ jhānamabhibhāyatananti viññāyatīti?",
  "tika-abh08t:1117_20": "Nayidamevaṃ,",
  "tika-abh08t:1117_21": "nimittuppādena saha appanāya asambhavato.",
  "tika-abh08t:1117_22": "Nimittuppādoti hi idha paṭibhāganimittassa uppatti tadārammaṇassa vā upacārajjhānassa,",
  "tika-abh08t:1117_23": "kiṃ tāva paṭibhāganimittuppattiyā saha appanāya nibbatti upacārajjhāne asati tassā asambhavato,",
  "tika-abh08t:1117_24": "nāpi upacārajjhānena saha ekavīthiyaṃ nibbatti tassā upacārabhāvanāpabandhasevitabbabhāvena tadā asambhavato,",
  "tika-abh08t:1117_25": "tasmā nāticirāyanappavattidassanatthaṃ samīpimhi samīpakārīyūpacārena aṭṭhakathāyaṃ tathā vuttanti veditabbaṃ.",
  "tika-abh08t:1117_26": "Yadi nimittuppattito nāticirappavattamabhibhāyatanaṃ,",
  "tika-abh08t:1117_27": "kathaṃ tassa dandhābhiññākhippābhiññābhedo pāḷiyaṃ vuttoti? Vuccate –",
  "tika-abh08t:1117_28": "catutthapañcamajavanavīthiyaṃ uppannaṃ cirakālanibbattitāya dandhābhiññaṃ,",
  "tika-abh08t:1117_29": "dutiyatatiyavīthiyaṃ uppannaṃ tabbiparītalakkhaṇatāya khippābhiññanti.",
  "tika-abh08t:1117_30": "Keci pana “abhibhāyatanaṃ nāma vasibhāvappattameva,",
  "tika-abh08t:1117_31": "netara”nti vadanti,",
  "tika-abh08t:1117_32": "taṃ tesaṃ matimattaṃ,",
  "tika-abh08t:1117_33": "vasibhāvappattiyā nimittuppattito dūratarabhāvena “saha nimittuppādenevettha appanaṃ nibbattetī”ti aṭṭhakathāvacanena saha virujjhanato.",
  "tika-abh08t:1118_0": "Apica vasibhāvappattaṃ jhānaṃ abhibhavanakāraṇanirapekkhaṃ vasibhāvabaleneva sakkaccaṃ samāpajjituṃ na sakkāti na taṃ abhibhāyatanaṃ nāma hoti,",
  "tika-abh08t:1118_1": "tasmā appattavasibhāvā paṭhamuppannāyeva abhibhāyatananti niṭṭhamettha gantabbaṃ.",
  "tika-abh08t:1118_2": "Yadi evaṃ kathaṃ “appamāṇaṃ parittārammaṇaṃ,",
  "tika-abh08t:1118_3": "appamāṇaṃ appamāṇārammaṇa”nti abhibhāyatanadesanāyaṃ vuttaṃ.",
  "tika-abh08t:1118_4": "Vasibhāvappattañhi jhānaṃ appamāṇanti vuccati.",
  "tika-abh08t:1118_5": "Idañca uppannamattattā parittamevāti?",
  "tika-abh08t:1118_6": "Nāyaṃ doso.",
  "tika-abh08t:1118_7": "Paṭhamaṃ abhibhāyatanavasena paṭiladdhajjhānaṃ pacchā vasibhāvappattampi abhibhāyatananāmameva labhatīti vasibhāvappattamabhibhāyatanaṃ appamāṇaṃ,",
  "tika-abh08t:1118_8": "itaraṃ parittaṃ.",
  "tika-abh08t:1119_0": "Atha vā vasibhāvappattaṃ appamāṇanti ukkaṃsagatipariggahavasena vuccati.",
  "tika-abh08t:1119_1": "Taṃ pana yaṃ balavataraṃ,",
  "tika-abh08t:1119_2": "taṃ appamāṇanti imassa atthassa upalakkhaṇaṃ katvā vadanti.",
  "tika-abh08t:1119_3": "Balavabhāvanibandhanaṃ appamāṇattaṃ.",
  "tika-abh08t:1119_4": "Balavabhāvo ca paṭhamaappanāvārato pacchimapacchimaappanāvārānaṃ balavatāya avasitāpattepi jhāne sambhavatīti balavantaṃ appamāṇaṃ,",
  "tika-abh08t:1119_5": "itaraṃ parittanti evaṃ avasitāpattepi jhāne appamāṇādibhāvo veditabbo.",
  "tika-abh08t:1119_6": "Atha vā appanāya balavabhāvo nāma upacārassa balavatāya sati hoti.",
  "tika-abh08t:1119_7": "Upacārañca taṃ balavaṃ,",
  "tika-abh08t:1119_8": "yaṃ sahasā appanaṃ uppādetuṃ sakkuṇeyya,",
  "tika-abh08t:1119_9": "tasmā khippābhiññānaṃ dvinnaṃ abhibhāyatanajhānānaṃ upacāravīthiyā anantaraṃ dutiyavīthiyaṃ uppannaṃ",
  "tika-abh08t:1119_10": "upacārajjhānassa balavatāya sayampi balavataranti appamāṇaṃ nāma hoti.",
  "tika-abh08t:1119_11": "Dutiyavīthimatikkamitvā tatiyavīthiyaṃ uppannaṃ taditarasabhāvatāya parittaṃ.",
  "tika-abh08t:1119_12": "Tathā dandhābhiññānaṃ catutthavīthiyaṃ uppannaṃ appamāṇaṃ.",
  "tika-abh08t:1119_13": "Pañcamavīthiyaṃ uppannaṃ parittanti.",
  "tika-abh08t:1119_14": "Atha vā yattha katthaci appanāvīthiyaṃ pañcamaṃ uppajjanakaappanāto catutthaṃ uppajjamānāya balavabhāvoti taṃvasenāpettha parittaappamāṇatā veditabbā.",
  "tika-abh08t:1120_0": "Taṃ panetaṃ gaṇanato aṭṭhavidhaṃ hoti. Yathāha –",
  "tika-abh08t:1121_0": "“Ajjhattaṃ arūpasaññī bahiddhā rūpāni passati parittāni,",
  "tika-abh08t:1121_1": "‘tāni abhibhuyya jānāmi passāmī’ti evaṃsaññī hoti.",
  "tika-abh08t:1121_2": "Ajjhattaṃ arūpasaññī bahiddhā rūpāni passati parittāni suvaṇṇadubbaṇṇāni.",
  "tika-abh08t:1121_3": "Ajjhattaṃ arūpasaññī bahiddhā rūpāni passati appamāṇāni.",
  "tika-abh08t:1121_4": "Ajjhattaṃ arūpasaññī bahiddhā rūpāni passati appamāṇāni suvaṇṇadubbaṇṇāni,",
  "tika-abh08t:1121_5": "tāni abhibhuyya jānāmi passāmi.",
  "tika-abh08t:1121_6": "Nīlāni nīlavaṇṇāni nīlanidassanāni nīlanibhāsāni,",
  "tika-abh08t:1121_7": "tāni abhibhuyya jānāmi passāmi.",
  "tika-abh08t:1121_8": "Pītāni pītavaṇṇāni pītanidassanāni pītanibhāsāni.",
  "tika-abh08t:1121_9": "Lohitāni lohitavaṇṇāni lohitanidassanāni lohitanibhāsāni.",
  "tika-abh08t:1121_10": "Odātāni odātavaṇṇāni odātanidassanāni odātanibhāsāni,",
  "tika-abh08t:1121_11": "‘tāni abhibhuyya jānāmi passāmī’ti evaṃsaññī hotī”ti.",
  "tika-abh08t:1122_0": "Tattha ajjhattaṃ arūpasaññīti alābhitāya vā anatthikatāya vā ajjhattesu kesādīsu parikammaappanāsaññāvirahito.",
  "tika-abh08t:1122_1": "Bahiddhā rūpāni passatīti bahiddhā aṭṭhasu kasiṇesu,",
  "tika-abh08t:1122_2": "catūsu bhūtakasiṇesu eva vā kataparikammakatāya parikammavasena ceva appanāvasena ca tāni bahiddhā aṭṭha,",
  "tika-abh08t:1122_3": "cattāri vā kasiṇarūpāni passati.",
  "tika-abh08t:1122_4": "Parittānīti amahantāni.",
  "tika-abh08t:1122_5": "Abhibhuyyāti yathā mahagghaso sampannagahaṇiko puriso kaṭacchumattaṃ bhattaṃ labhitvā “kiṃ ettha bhuñjitabbaṃ",
  "tika-abh08t:1122_6": "bhattaṃ atthī”ti saṅkaḍḍhitvā sabbaṃ ekakabaḷameva karoti,",
  "tika-abh08t:1122_7": "evameva ñāṇuttariko puggalo visadañāṇo “kiṃ ettha parittake ārammaṇe samāpajjitabbaṃ atthi,",
  "tika-abh08t:1122_8": "nāyaṃ mama bhāro”ti tāni rūpāni parikammena,",
  "tika-abh08t:1122_9": "ñāṇena vā abhibhavitvā samāpajjati.",
  "tika-abh08t:1122_10": "Heṭṭhā vuttanayena sīghaṃ appanaṃ nibbatteti.",
  "tika-abh08t:1122_11": "“Jānāmi passāmī”ti iminā panassa pubbābhogo kathito,",
  "tika-abh08t:1122_12": "tadāgamanato ca antosamāpattiyaṃ cittābhisaṅkhāro.",
  "tika-abh08t:1122_13": "Itarathā anena ābhogamatte kathite tena sādhitabbaṃ jhānaṃ na vuttaṃ hoti,",
  "tika-abh08t:1122_14": "abhibhāyatanadesanāvāyaṃ jhānavisayāti.",
  "tika-abh08t:1122_15": "Āgamaṭṭhakathāsu pana samāpattito vuṭṭhitassa pubbabhāgabhāvanāvasena jhānakkhaṇe pavattamabhibhavanākāraṃ gahetvā pavattamābhogaṃ sandhāya –",
  "tika-abh08t:1123_0": "“Iminā panassa ābhogo kathito. So ca kho samāpattito vuṭṭhitassa, na antosamāpattiya”nti vuttaṃ.",
  "tika-abh08t:1124_0": "Dutiye suvaṇṇadubbaṇṇānīti parisuddhāparisuddhavaṇṇāni.",
  "tika-abh08t:1124_1": "Parisuddhāni hi nīlādīni suvaṇṇāni,",
  "tika-abh08t:1124_2": "aparisuddhāni dubbaṇṇānīti idha adhippetāni.",
  "tika-abh08t:1125_0": "Tatiye appamāṇānīti vuddhippamāṇāni vipulāni khalamaṇḍalādīni.",
  "tika-abh08t:1125_1": "Vaḍḍhanavasena panettha appamāṇatā na gahitā kasiṇavaḍḍhanassa idha asambhavato.",
  "tika-abh08t:1125_2": "Kasiṇassa hi dve vaḍḍhanabhūmiyo upacārabhūmi,",
  "tika-abh08t:1125_3": "appanābhūmi vā.",
  "tika-abh08t:1125_4": "Tattha na tāva idha upacārabhūmiyaṃ vaḍḍhanaṃ sambhavati.",
  "tika-abh08t:1125_5": "Nimittuppattiyā samakālaṃ viya uppajjamāne jhāne kuto tassa okāsoti,",
  "tika-abh08t:1125_6": "nāpi appanābhūmiyaṃ.",
  "tika-abh08t:1125_7": "Vaḍḍhitassa paṭhamuppannajhānārammaṇatā na yujjati,",
  "tika-abh08t:1125_8": "tasmā sabhāvamahantāneva ālambaṇāni idha appamāṇānīti adhippetāni.",
  "tika-abh08t:1125_9": "Keci pana “vaḍḍhitavaseneva appamāṇānīti gahetvā paṭhamaṃ abhibhavanicchāya abhāvena vaḍḍhetvā pacchā",
  "tika-abh08t:1125_10": "abhibhavanicchāya sati abhibhavanākārena pavatto tasmiṃ appanaṃ nibbattetīti appanaṃ paṭilabhitvā vaḍḍhitanimittesu",
  "tika-abh08t:1125_11": "idaṃ abhibhāyatanaṃ vutta”nti vadanti.",
  "tika-abh08t:1126_0": "Catutthe abhibhuyyāti abhibhavitvā.",
  "tika-abh08t:1126_1": "Yathā nāma sampannagahaṇiko mahagghaso puriso ekaṃ bhattavaḍḍhitakaṃ labhitvā “‘aññopi hotu,",
  "tika-abh08t:1126_2": "aññopi hotū’ti kiṃ esa mayhaṃ karissatī”ti na taṃ mahantato passati,",
  "tika-abh08t:1126_3": "evameva ñāṇuttaro visadañāṇo puggalo “‘kiṃ ettha samāpajjitabbaṃ,",
  "tika-abh08t:1126_4": "nayidaṃ appamāṇa’nti mayhaṃ cittekaggatākaraṇe bhāro”ti abhibhavitvā samāpajjati.",
  "tika-abh08t:1126_5": "Vuttanayeneva appanaṃ nibbatteti.",
  "tika-abh08t:1127_0": "Pañcame nīlāni…pe…",
  "tika-abh08t:1127_1": "nīlanibhāsānīti etāni pariyāyanāmānīti tattha “nīlānī”ti sabbasaṅgāhakavasena vuttaṃ.",
  "tika-abh08t:1127_2": "Ettakeyeva pana vutte taṃyogato tabbohārena guṇayuttepi pasaṅgo siyāti tannivāraṇatthaṃ “nīlavaṇṇānī”ti vaṇṇavasena vuttaṃ.",
  "tika-abh08t:1127_3": "Evampi hi bahubbīhivasena guṇopi pasaṅgo hotīti “nīlanidassanānī”ti nidassanavasena vuttaṃ.",
  "tika-abh08t:1127_4": "Nidassitabbañhi nidassanaṃ,",
  "tika-abh08t:1127_5": "cakkhunā daṭṭhabbaṃ rūpaṃ.",
  "tika-abh08t:1127_6": "Tato setādinivāraṇatthaṃ nīla-",
  "tika-abh08t:1127_7": "saddena saha samāso katoti apaññāyamānacīvarāni asambhinnavaṇṇāni ekanīlāneva hutvā dissamānānīti vuttaṃ hoti.",
  "tika-abh08t:1127_8": "“Nīlanibhāsānī”ti idaṃ pana obhāsavasena vuttaṃ,",
  "tika-abh08t:1127_9": "nīlobhāsāni nīlappabhāyuttānīti attho.",
  "tika-abh08t:1127_10": "Etena tesaṃ suvisuddhattaṃ dasseti.",
  "tika-abh08t:1127_11": "‘Pītānī”tiādīsupi imināva nayena attho veditabbo.",
  "tika-abh08t:1127_12": "Aṭṭhasu cetesu purimaṃ abhibhavanākārena vaṇṇābhogarahitāni aṭṭhapi kasiṇāni parittāni ārammaṇaṃ katvā uppannaṃ sandhāya vuttaṃ.",
  "tika-abh08t:1127_13": "Tatiyaṃ tathā appamāṇāni.",
  "tika-abh08t:1127_14": "Dutiyacatutthāniyeva dve vaṇṇābhogasahitāni ārabbha uppannaṃ,",
  "tika-abh08t:1127_15": "na pana vaṇṇakasiṇavasena uppannaṃ tassa visuṃ vakkhamānattā.",
  "tika-abh08t:1128_0": "Pañcamādīni pana tesu katādhikāre sandhāya suvisuddhavaṇṇavaseneva desitāni.",
  "tika-abh08t:1128_1": "Na hi tesaṃ abhibhavanassa parittatā,",
  "tika-abh08t:1128_2": "appamāṇatā vā kāraṇaṃ,",
  "tika-abh08t:1128_3": "atha kho suvisuddhanīlādibhāvo.",
  "tika-abh08t:1128_4": "Tattha hi te katādhikārāti.",
  "tika-abh08t:1128_5": "Nanu ca āgamaṭṭhakathāsu “suvaṇṇāni vā hontu dubbaṇṇāni vā,",
  "tika-abh08t:1128_6": "parittaappamāṇavaseneva imāni abhibhāyatanāni desitānī”ti vuttanti? Saccaṃ,",
  "tika-abh08t:1128_7": "taṃ pana āgame abhibhāyatanānaṃ aññathā āgatattā vuttaṃ.",
  "tika-abh08t:1128_8": "Tattha hi –",
  "tika-abh08t:1129_0": "“Ajjhattaṃ rūpasaññī eko bahiddhā rūpāni passati parittāni suvaṇṇadubbaṇṇāni,",
  "tika-abh08t:1129_1": "appamāṇāni suvaṇṇadubbaṇṇāni,",
  "tika-abh08t:1129_2": "ajjhattaṃ arūpasaññī eko bahiddhā rūpāni passati parittāni suvaṇṇadubbaṇṇāni,",
  "tika-abh08t:1129_3": "appamāṇāni suvaṇṇadubbaṇṇānī”ti –",
  "tika-abh08t:1130_0": "Evaṃ cattāriyeva abhibhāyatanāni āgatāni,",
  "tika-abh08t:1130_1": "tasmā tadaṭṭhakathāsu vaṇṇābhoge vijjamāne avijjamānepi parittaappamāṇatāvaseneva imesaṃ desitabhāvo vutto.",
  "tika-abh08t:1130_2": "Parittaappamāṇatā hi imesu catūsu abhibhavanassa kāraṇaṃ vaṇṇābhoge vijjamāne avijjamānepīti.",
  "tika-abh08t:1130_3": "Nanu ca sabbattha “suvaṇṇadubbaṇṇānī”ti vacanato vaṇṇābhogasahitāniyeva tattha gahitānīti? Taṃ na,",
  "tika-abh08t:1130_4": "vaṇṇābhogarahitāni,",
  "tika-abh08t:1130_5": "sahitāni ca sabbāni parittāni ekato katvā “parittāni suvaṇṇadubbaṇṇānī”ti vuttāni,",
  "tika-abh08t:1130_6": "tathā “appamāṇāni suvaṇṇadubbaṇṇānī”ti.",
  "tika-abh08t:1130_7": "Yadi evaṃ kathaṃ visiṭṭhānaṃ vaṇṇābhogarahitānaṃ,",
  "tika-abh08t:1130_8": "sahitānañca ekajjhaṃ manasikāro,",
  "tika-abh08t:1130_9": "na ekajjhaṃ,",
  "tika-abh08t:1130_10": "visuṃyeva tesaṃ manasikāro.",
  "tika-abh08t:1130_11": "Yadi evaṃ visuṃ kathamekattanti?",
  "tika-abh08t:1130_12": "Parittabhāvasāmaññato.",
  "tika-abh08t:1130_13": "Yadi evaṃ suvaṇṇadubbaṇṇa-",
  "tika-abh08t:1130_14": "ggahaṇamatiriccati avasiṭṭhoti?",
  "tika-abh08t:1130_15": "Nātiriccati pariyāyadesanābhāvato.",
  "tika-abh08t:1130_16": "Atthi hi esa pariyāyo,",
  "tika-abh08t:1130_17": "yadidaṃ vaṇṇābhogajanitājanitaṃ visesaṃ aggahetvā parittabhāvasāmaññena ekattaṃ netvā “parittāni abhibhuyyā”ti",
  "tika-abh08t:1130_18": "vatvā puna tadantogadhameva pabhedaṃ vineyyavasena dassetuṃ tāni ca kadāci vaṇṇavasena āvajjitāni honti,",
  "tika-abh08t:1130_19": "“suvaṇṇadubbaṇṇāni abhibhuyyā”ti vattabbatāya vaṇṇābhogarahitāni,",
  "tika-abh08t:1130_20": "sahitāni ca visuṃ manasi katvā ubhayatthāpi vaṇṇābhogarahitaparittābhibhavane,",
  "tika-abh08t:1130_21": "taṃsahitaparittābhibhavane ca parittābhibhavanasāmaññaṃ gahetvā ekattaṃ katanti.",
  "tika-abh08t:1130_22": "Abhidhamme pana nippariyāyadesanattā vaṇṇābhogarahitāni,",
  "tika-abh08t:1130_23": "sahitāni ca visuṃ vuttāni.",
  "tika-abh08t:1130_24": "Atthi hi ubhayatthābhibhavanavisesoti.",
  "tika-abh08t:1130_25": "Hotu tāva,",
  "tika-abh08t:1130_26": "evaṃ suttābhidhammapāṭhavisesato aṭṭhakathāya pāṭhabhede pana ko adhippāyoti? Vuccate –",
  "tika-abh08t:1130_27": "suttante hi paṭhamavimokkhaṃ dvedhā bhinditvā paṭhamadutiyaabhibhāyatanāni vuttāni,",
  "tika-abh08t:1130_28": "pariyāyadesanattā vimokkhānampi abhibhavanapariyāyo vijjatīti “ajjhattaṃ rūpasaññī”ti abhibhāyatanadvayaṃ vuttaṃ.",
  "tika-abh08t:1131_0": "Tatiyacatutthaabhibhāyatanesu dutiyavimokkho,",
  "tika-abh08t:1131_1": "vaṇṇābhibhāyatanesu tatiyavimokkho ca abhibhavanappavattito saṅgahito,",
  "tika-abh08t:1131_2": "idha pana nippariyāyadesanattā vimokkhābhibhāyatanāni asaṅkarato dassetuṃ vimokkhe vajjetvā abhibhāyatanāni kathitāni.",
  "tika-abh08t:1131_3": "Sabbāni ca vimokkhakiccāni vimokkhadesanāya vuttāni,",
  "tika-abh08t:1131_4": "tadetaṃ “ajjhattaṃ rūpasaññī”ti sutte āgatassa abhibhāyatanadvayassa abhidhamme avacanato “rūpī rūpāni",
  "tika-abh08t:1131_5": "passatī”tiādīnañca sabbavimokkhakiccasādhāraṇavacanabhāvato vavatthānaṃ katanti viññāyati.",
  "tika-abh08t:1131_6": "Avassañcetaṃ eva sampaṭicchitabbaṃ,",
  "tika-abh08t:1131_7": "na sampaṭicchantehi suttābhidhammapāṭhabhede aññaṃ kāraṇaṃ vattabbaṃ.",
  "tika-abh08t:1131_8": "Atha kimettha vattabbaṃ,",
  "tika-abh08t:1131_9": "nanu aṭṭhakathāyameva “kasmā pana yathā suttante ‘ajjhattaṃ rūpasaññī eko bahiddhā rūpāni passati parittānī’tiādi vuttaṃ,",
  "tika-abh08t:1131_10": "evaṃ avatvā idha catūsupi abhibhāyatanesu ajjhattaṃ arūpasaññitāva vuttā”ti vatvā “ajjhattarūpānaṃ anabhibhavanīyato”ti kāraṇaṃ vuttanti?",
  "tika-abh08t:1131_11": "Na taṃ tassa kāraṇavacanaṃ,",
  "tika-abh08t:1131_12": "atha kho katthaci “ajjhattaṃ rūpāni passatī”ti avatvā sabbattha yaṃ vuttaṃ “bahiddhā rūpāni passatī”ti,",
  "tika-abh08t:1131_13": "tassa ca kāraṇavacanaṃ.",
  "tika-abh08t:1131_14": "Teneva hi tattha vā idha vā “bahiddhā rūpāniyeva abhibhavitabbānī”ti tattheva vuttaṃ,",
  "tika-abh08t:1131_15": "anabhibhavanīyatā ca ajjhattarūpānaṃ bahiddhā rūpāni viya avibhūtattā.",
  "tika-abh08t:1131_16": "Na hi suṭṭhu vibhūtabhāvamantarena ñāṇuttarānaṃ ārammaṇābhibhavanaṃ sambhavatīti.",
  "tika-abh08t:1131_17": "Nanu ca aṭṭhakathāyaṃ pāṭhadvayavisesassa desanāvilāso kāraṇabhāvena vuttoti?",
  "tika-abh08t:1131_18": "Saccaṃ vutto,",
  "tika-abh08t:1131_19": "so ca yathāvuttavavatthānavaseneva veditabbo.",
  "tika-abh08t:1131_20": "Desanāvilāso hi nāma vineyyajjhāsayānurūpaṃ vijjamānasseva pariyāyassa vibhāvanaṃ,",
  "tika-abh08t:1131_21": "na yassa kassacīti.",
  "tika-abh08t:1131_22": "Evaṃ tāva abhibhāyatanaṃ veditabbaṃ.",
  "tika-abh08t:1132_0": "Tattha vimokkhoti paṭiladdhajjhānassa jhānaṃ samāpajjitukāmatāvasappavattajavanavīthisamanantarameva",
  "tika-abh08t:1132_1": "pituaṅke vissaṭṭhaaṅgapaccaṅgassa viya dārakassa ārammaṇe nirāsaṅkameva hutvā paṭhamakappanā viya ca",
  "tika-abh08t:1132_2": "lahuṃ avuṭṭhahitvā antamaso catupañcacittakkhaṇato anosakkitvā ārammaṇe abhirativasena pavattassa vasibhāvappattassa",
  "tika-abh08t:1132_3": "jhānassetaṃ adhivacanaṃ.",
  "tika-abh08t:1132_4": "Tañhi kasiṇāyatanavasena vā abhibhāyatanavasena vā uppannaṃ paccanīkadhammehi suṭṭhu vimuttattā,",
  "tika-abh08t:1132_5": "ārammaṇe adhimuttatāya ca “vimokkho”ti vuccati.",
  "tika-abh08t:1132_6": "Vuttampi cetaṃ aṭṭhakathāyaṃ –",
  "tika-abh08t:1133_0": "“Kenaṭṭhena pana vimokkho veditabboti?",
  "tika-abh08t:1133_1": "Adhimuccanaṭṭhena.",
  "tika-abh08t:1133_2": "Ko ayaṃ adhimuccanaṭṭho nāma?",
  "tika-abh08t:1133_3": "Paccanīkadhammehi ca suṭṭhu vimuccanaṭṭho,",
  "tika-abh08t:1133_4": "ārammaṇe ca abhirativasena suṭṭhu adhimuccanaṭṭho”ti.",
  "tika-abh08t:1134_0": "Yadi vasibhāvappattameva vimokkho,",
  "tika-abh08t:1134_1": "kathamassa ārammaṇacatukke parittatā pāḷiyaṃ vuttā.",
  "tika-abh08t:1134_2": "Avasitāpattañhi jhānaṃ parittanti vuccatīti?",
  "tika-abh08t:1134_3": "Nāyaṃ doso,",
  "tika-abh08t:1134_4": "paripuṇṇavasibhāvappattaṃ sandhāya aparipuṇṇavasibhāvappattassa parittabhāvena tattha adhippetattā,",
  "tika-abh08t:1134_5": "tasmā vasibhāvappattameva jhānaṃ vimokkho nāma,",
  "tika-abh08t:1134_6": "na itaraṃ.",
  "tika-abh08t:1134_7": "Itaraṃ pana yadi kasiṇāyatanavasena uppannaṃ,",
  "tika-abh08t:1134_8": "kasiṇāyatanaṃ.",
  "tika-abh08t:1134_9": "Atha abhibhāyatanavasena,",
  "tika-abh08t:1134_10": "abhibhāyatanamevāti.",
  "tika-abh08t:1134_11": "Keci pana “paṭhamaappanāto pacchimapacchimāya paṭipakkhato suṭṭhu vimuttattā kasiṇāyatanavasena,",
  "tika-abh08t:1134_12": "abhibhāyatanavasena ca uppannaṃ paṭhamakappanaṃ ṭhapetvā sesaṃ vimokkhoyevā”ti vadanti.",
  "tika-abh08t:1135_0": "Taṃ panetaṃ gaṇanato tividhaṃ. Yathāha –",
  "tika-abh08t:1136_0": "“Rūpī rūpāni passati, ajjhattaṃ arūpasaññī bahiddhā rūpāni passati, subhanteva adhimutto hotī”ti.",
  "tika-abh08t:1137_0": "Tattha rūpīti ajjhattaṃ kesādīsu uppāditaṃ rūpajjhānaṃ rūpaṃ,",
  "tika-abh08t:1137_1": "tadassa atthīti rūpī.",
  "tika-abh08t:1137_2": "Rūpāni passatīti bahiddhāpi nīlakasiṇādirūpāni jhānacakkhunā passati.",
  "tika-abh08t:1137_3": "Iminā ajjhattabahiddhavatthukesu kasiṇesu jhānapaṭilābho dassito.",
  "tika-abh08t:1137_4": "Ajjhattaṃ arūpasaññīti ajjhattaṃ narūpasaññī,",
  "tika-abh08t:1137_5": "attano kesādīsu anuppāditarūpāvacarajjhānoti attho.",
  "tika-abh08t:1137_6": "Iminā bahiddhā parikammaṃ katvā bahiddhāva paṭiladdhajjhānatā dassitā.",
  "tika-abh08t:1137_7": "“Subha”nti iminā suvisuddhesu nīlādīsu vaṇṇakasiṇesu jhānāni dassitāni.",
  "tika-abh08t:1137_8": "Tattha kiñcāpi antoappanāyaṃ “subha”nti ābhogo natthi,",
  "tika-abh08t:1137_9": "yo pana suvisuddhaṃ subhakasiṇaṃ ārammaṇaṃ katvā viharati,",
  "tika-abh08t:1137_10": "so yasmā “subha”nti adhimuccanavasena paṭhamajjhānaṃ upasampajjitvā viharati,",
  "tika-abh08t:1137_11": "tathā dutiyādīni,",
  "tika-abh08t:1137_12": "tasmā evaṃ desanā katāti.",
  "tika-abh08t:1137_13": "Paṭisambhidāmagge pana “idha bhikkhu mettāsahagatena cetasā ekaṃ disaṃ pharitvā viharatī”tiādinā brahmavihāravasena subhavimokkho vutto.",
  "tika-abh08t:1137_14": "Dhammasaṅgaṇiyaṃ pana brahmavihārānaṃ visuṃyeva āgatattā taṃ nayaṃ paṭikkhipitvā sunīlakādivaseneva subhavimokkho",
  "tika-abh08t:1137_15": "aṭṭhakathāyaṃ anuññātoti idhāpi tattha vuttanayeneva vavatthānaṃ katanti evaṃ tāva vimokkhajhānaṃ veditabbaṃ.",
  "tika-abh08t:1138_0": "Yathānurūpanti hīnādianurūpaṃ.",
  "tika-abh08t:1138_1": "Paṭhamajjhānañhi hīnaṃ kappassa tatiyabhāgāyuke brahmapārisajje upapattiṃ nipphādeti,",
  "tika-abh08t:1138_2": "majjhimaṃ upaḍḍhakappāyuke brahmapurohite,",
  "tika-abh08t:1138_3": "paṇītaṃ ekakappāyuke mahābrahme.",
  "tika-abh08t:1138_4": "Tathā dutiyajjhānaṃ,",
  "tika-abh08t:1138_5": "tatiyajjhānañca hīnaṃ dvikappāyuke parittābhe,",
  "tika-abh08t:1138_6": "majjhimaṃ catukappāyuke appamāṇābhe,",
  "tika-abh08t:1138_7": "paṇītaṃ aṭṭhakappāyuke ābhassare.",
  "tika-abh08t:1138_8": "Catutthajjhānaṃ hīnaṃ soḷasakappāyuke parittāsubhe,",
  "tika-abh08t:1138_9": "majjhimaṃ dvattiṃsakappāyuke appamāṇasubhe,",
  "tika-abh08t:1138_10": "paṇītaṃ catusaṭṭhikappāyuke subhakiṇhe.",
  "tika-abh08t:1138_11": "Pañcamajjhānaṃ pana tividhampi pañcakappasatāyuke vehapphale upapattiṃ nipphādeti,",
  "tika-abh08t:1138_12": "tadeva titthiyehi saññāvirāgavasena bhāvitaṃ pañcakappasatāyukeyeva asaññasatte.",
  "tika-abh08t:1138_13": "Anāgāmīhi pana puthujjanādikāle pacchāpi bhāvitaṃ saddhādiindriyādhimuttatānukkamena yathākkamaṃ sahassadvisahassacatusahassaaṭṭhasahassasoḷasasahassakappāyukesu",
  "tika-abh08t:1138_14": "avihāatappāsudassāsudassīakaniṭṭhanāmakesu pañcasuddhāvāsesu upapattiṃ nipphādetīti evametaṃ yathānurūpaṃ",
  "tika-abh08t:1138_15": "soḷasarūpāvacarabrahmalokūpapattinipphādakanti āha “yathānurūpaṃ…pe… hotī”ti.",
  "tika-abh08t:1139_0": "Yasmā pana rūpabhavepi pavattiyaṃ labhitabbā upabhogasampatti kāmāvacarasseva phalaṃ,",
  "tika-abh08t:1139_1": "tasmā idha “bhavabhogasampattiṃ nipphādetī”ti avatvā upapattinipphādanameva vuttanti daṭṭhabbaṃ.",
  "tika-abh08t:1139_2": "Ettha ca dutiyajjhānabhūmiṃ upādāya sabbattha paripuṇṇassa mahākappassa vasena paricchedo daṭṭhabbo,",
  "tika-abh08t:1139_3": "paṭhamajjhānabhūmiyaṃ pana asaṅkhyeyyakappavasena.",
  "tika-abh08t:1139_4": "Na hi tattha itaravasena paricchedo sambhavati ekakappepi avināsābhāvena mahākappassa catutthabhāgeyeva tassa saṇṭhahanato.",
  "tika-abh08t:1140_0": "Rūpāvacarakusalavaṇṇanā niṭṭhitā.",
  "tika-abh08t:1141_0": "Arūpāvacarakusalavaṇṇanā",
  "tika-abh08t:1142_0": "Idāni arūpāvacarakusalassa niddesāvakāso anuppattoti tanniddesatthamāha “sesesu panā”tiādi.",
  "tika-abh08t:1142_1": "Ākāsakasiṇavajjitassa yassa kassaci kasiṇassa ugghāṭanato laddhamākāsaṃ kasiṇugghāṭimākāsaṃ.",
  "tika-abh08t:1142_2": "Tattha pavattaṃ viññāṇanti ākāsānañcāyatanamāha.",
  "tika-abh08t:1142_3": "Tañhi dutiyāruppassa ārammaṇaṃ hoti.",
  "tika-abh08t:1142_4": "Sabbasoti sabbākārena,",
  "tika-abh08t:1142_5": "rūpanimittadaṇḍādānasambhavadassanādinā sabbena rūpadhammesu,",
  "tika-abh08t:1142_6": "pathavīkasiṇādirūpanimittesu tadārammaṇajjhānesu ca dosadassanākārena,",
  "tika-abh08t:1142_7": "tesu eva vā rūpanimittesu nikantippahānaasamāpajjitukāmatādinā ākārenāti attho.",
  "tika-abh08t:1142_8": "Atha vā sabbasoti sabbāsaṃ,",
  "tika-abh08t:1142_9": "kusalādibhedena anavasesānanti attho.",
  "tika-abh08t:1142_10": "Rūpasaññānanti saññāsīsena vuttarūpāvacarajjhānānañceva tadārammaṇānañca.",
  "tika-abh08t:1142_11": "Rūpāvacarajjhānampi hi “rūpa”nti vuccati uttarapadalopena “rūpī rūpāni passatī”tiādīsu viya.",
  "tika-abh08t:1142_12": "Tadārammaṇampi kasiṇarūpaṃ purimapadalopena “devena dattoti,",
  "tika-abh08t:1142_13": "bahiddhā rūpāni passatī”tiādīsu viya,",
  "tika-abh08t:1142_14": "tasmā idha rūpe rūpajjhāne taṃsahagatasaññā rūpasaññāti gahitā,",
  "tika-abh08t:1142_15": "saññāsīsena vuttarūpāvacarajjhānānametaṃ adhivacanaṃ.",
  "tika-abh08t:1142_16": "“Rūpa”nti saññā assāti rūpasaññaṃ,",
  "tika-abh08t:1142_17": "rūpanāmavantanti attho.",
  "tika-abh08t:1142_18": "Taṃgahitena pathavīkasiṇādibhedassa tadārammaṇassa cetaṃ nāmanti daṭṭhabbaṃ.",
  "tika-abh08t:1142_19": "“Rūpasaññāna”nti hi sarūpekasesavasena niddeso kato.",
  "tika-abh08t:1142_20": "Samatikkamāti virāgā,",
  "tika-abh08t:1142_21": "nirodhā ca.",
  "tika-abh08t:1142_22": "Kiṃ vuttaṃ hoti?",
  "tika-abh08t:1142_23": "Etāsaṃ kusalavipākakiriyāvasena pañcadasannaṃ jhānasaṅkhātānaṃ rūpasaññānaṃ,",
  "tika-abh08t:1142_24": "etesañca pathavīkasiṇādivasena navannaṃ ārammaṇasaṅkhātānaṃ rūpasaññānaṃ anavasesānaṃ sabbākārena ca,",
  "tika-abh08t:1142_25": "tesu eva vā nikantippahānaasamāpajjitukāmatādinā ākārena virāgā,",
  "tika-abh08t:1142_26": "nirodhā ca jigucchanato ceva tappaṭibandhachandarāgavikkhambhanato ca nibbattaṃ ākāsānañcāyatanasaññāya sahagataṃ arūpāvacarakusalacittaṃ.",
  "tika-abh08t:1142_27": "Na hi sakkā sabbaso anatikkantarūpasaññena taṃ nibbattetunti.",
  "tika-abh08t:1143_0": "Na kevalaṃ etāsaṃyeva samatikkamanato idaṃ nibbattaṃ,",
  "tika-abh08t:1143_1": "atha kho paṭighasaññādīnamatthaṅgamāditopīti āha “paṭighasaññāna”ntiādi.",
  "tika-abh08t:1143_2": "Tattha cakkhādīnaṃ vatthūnaṃ,",
  "tika-abh08t:1143_3": "rūpādīnañca ārammaṇānaṃ paṭighātena aññamaññasamodhānasaṅkhātena paṭihananena uppannā saññā paṭighasaññā,",
  "tika-abh08t:1143_4": "rūpasaññādidvipañcasaññānametaṃ adhivacanaṃ. Yathāha –",
  "tika-abh08t:1144_0": "“Tattha katamā paṭighasaññā?",
  "tika-abh08t:1144_1": "Rūpasaññā saddasaññā gandhasaññā rasasaññā phoṭṭhabbasaññā,",
  "tika-abh08t:1144_2": "imā vuccanti paṭighasaññāyo”ti.",
  "tika-abh08t:1145_0": "Tāsaṃ kusalākusalavipākabhūtānaṃ atthaṅgamā pahānā asamuppādā appavattikaraṇenāti vuttaṃ hoti.",
  "tika-abh08t:1145_1": "Nanu ca etā rūpāvacarajjhānasamāpannassāpi na santi.",
  "tika-abh08t:1145_2": "Na hi paṭhamajjhānādisamāpannakāle pañcadvāravasena cittaṃ pavattatīti?",
  "tika-abh08t:1145_3": "Saccametaṃ,",
  "tika-abh08t:1145_4": "yathā pana “sukhassa ca pahānā dukkhassa ca pahānā adukkhamasukhaṃ upekkhāsatipārisuddhiṃ catutthajjhānaṃ",
  "tika-abh08t:1145_5": "upasampajja viharatī”ti ettha pasaṃsāvasena aññattha pahīnānampi sukhadukkhānaṃ catutthajjhāne,",
  "tika-abh08t:1145_6": "“sakkāyadiṭṭhivicikicchānaṃ pahānā rāgadosamohānaṃ tanuttā sakadāgāmimaggaṃ upasampajja viharatī”ti ettha",
  "tika-abh08t:1145_7": "paṭhamamaggeyeva pahīnānaṃ sakkāyadiṭṭhādīnaṃ dutiyamagge ca vacanaṃ,",
  "tika-abh08t:1145_8": "evameva imasmiṃ jhāne paṭipajjanakānaṃ ussāhajananatthaṃ imassa jhānassa pasaṃsāvasena etāsaṃ ettha vacananti veditabbaṃ.",
  "tika-abh08t:1145_9": "Atha vā kiñcāpi tā rūpāvacarasamāpannassāpi na santi,",
  "tika-abh08t:1145_10": "na pana pahīnattā na santi.",
  "tika-abh08t:1145_11": "Kiñcarahi paccayābhāvena.",
  "tika-abh08t:1145_12": "Na hi rūpāvacarabhāvanā rūpavirāgāya saṃvattati,",
  "tika-abh08t:1145_13": "rūpāyattā eva tāsaṃ pavattīti.",
  "tika-abh08t:1145_14": "Arūpabhāvanā pana rūpavirāgāya saṃvattati,",
  "tika-abh08t:1145_15": "tasmā “tā ettha pahīnā”ti vattuṃ vaṭṭati.",
  "tika-abh08t:1145_16": "Tathā hi etāsaṃ ito pubbe appahīnattāyeva “paṭhamajjhānaṃ samāpannassa saddo kaṇṭako”ti vutto bhagavatā.",
  "tika-abh08t:1145_17": "Idha ca pahīnattā eva arūpasamāpattīnaṃ āneñjābhisaṅkhāravacanādīhi,",
  "tika-abh08t:1145_18": "“ye te santā vimokkhā atikkamma rūpe arūpā”tiādinā ca āneñjatā,",
  "tika-abh08t:1145_19": "santavimokkhatā ca vuttā.",
  "tika-abh08t:1146_0": "Nānattasaññānanti nānatte gocare pavattānaṃ,",
  "tika-abh08t:1146_1": "nānattānaṃ vā saññānaṃ,",
  "tika-abh08t:1146_2": "vuttāvasesānaṃ catucattālīsakāmāvacarasaññānanti attho.",
  "tika-abh08t:1146_3": "Etā eva hi –",
  "tika-abh08t:1147_0": "“Tattha katamā nānattasaññā?",
  "tika-abh08t:1147_1": "Asamāpannassa manodhātusamaṅgissa vā manoviññāṇadhātusamaṅgissa vā saññā sañjānanā sañjānitattaṃ,",
  "tika-abh08t:1147_2": "imā vuccanti nānattasaññāyo”ti –",
  "tika-abh08t:1148_0": "Evaṃ vibhaṅge vibhajitvā vuttā.",
  "tika-abh08t:1148_1": "Tā pana yasmā rūpasaddādibhede nānatte nānāsabhāve ārammaṇe pavattanti,",
  "tika-abh08t:1148_2": "yasmā ca aṭṭha kāmāvacarakusalasaññā,",
  "tika-abh08t:1148_3": "dvādasa akusalasaññā,",
  "tika-abh08t:1148_4": "ekādasa kāmāvacarakusalavipākasaññā,",
  "tika-abh08t:1148_5": "dve akusalavipākasaññā,",
  "tika-abh08t:1148_6": "ekādasa kāmāvacarakiriyasaññāti evaṃ catucattālīsappabhedā nānāsabhāvā,",
  "tika-abh08t:1148_7": "aññamaññaṃ asadisā,",
  "tika-abh08t:1148_8": "tasmā “nānattasaññā”ti vuccanti.",
  "tika-abh08t:1148_9": "Amanasikārāti sabbaso anāvajjanā asamannāhārā apaccavekkhaṇahetu javanapaṭipādakena vā bhavaṅgacittassa",
  "tika-abh08t:1148_10": "anto akaraṇā ṭhapetvā kasiṇugghāṭimākāsaṃ nānārammaṇe cittassa asaṅkharaṇatoti vuttaṃ hoti.",
  "tika-abh08t:1148_11": "Iminā hi nānattasaññāmanasikārahetūnaṃ rūpadhammānaṃ samatikkamopi vutto,",
  "tika-abh08t:1148_12": "rūpajjhāne pana tadabhāvato “nānattasaññānaṃ amanasikārā”ti na vuttaṃ.",
  "tika-abh08t:1148_13": "Atha samatikkamādīnaṃ kiṃ nānākaraṇanti? Vuccate –",
  "tika-abh08t:1148_14": "yasmā rūpasaññā,",
  "tika-abh08t:1148_15": "paṭighasaññā ca iminā jhānena nibbattitabhavepi na vijjanti,",
  "tika-abh08t:1148_16": "arūpasaññāya bhāvanāya abhāve cutito uddhaṃ uppattirahānaṃ rūpasaññāpaṭighasaññānaṃ yāva attano vipākuppatti,",
  "tika-abh08t:1148_17": "tāva anuppattidhammataṃ āpādiyamānattā,",
  "tika-abh08t:1148_18": "pageva pana imaṃ jhānaṃ samāpannakāle,",
  "tika-abh08t:1148_19": "tasmā “samatikkamā,",
  "tika-abh08t:1148_20": "atthaṅgamā”ti ubhayathāpi tāsaṃ abhāvoyeva dassito.",
  "tika-abh08t:1148_21": "Nānattasaññāsu pana yā tasmiṃ bhave na uppajjanti ekantarūpanissitattā,",
  "tika-abh08t:1148_22": "tā anokāsatāya na uppajjanti,",
  "tika-abh08t:1148_23": "na arūpabhāvanāya nivāritattā,",
  "tika-abh08t:1148_24": "anivāritattā ca kāci uppajjanti,",
  "tika-abh08t:1148_25": "tasmā tāsaṃ amanasikāro anāvajjanaṃ apaccavekkhaṇaṃ javanapaṭipādakena vā bhavaṅgamanassa anto akaraṇaṃ appavesanaṃ vuttaṃ.",
  "tika-abh08t:1148_26": "Tatra pavattamānānampi hi jhānaṃ samāpannassa tāsaṃ amanasikāroyeva itarathā jhānasamāpattiyā abhāvato.",
  "tika-abh08t:1148_27": "Iti saṅkhepato “rūpasaññānaṃ samatikkamā”ti iminā sabbarūpāvacaradhammānaṃ pahānaṃ vuttaṃ,",
  "tika-abh08t:1148_28": "“paṭighasaññānaṃ atthaṅgamā nānattasaññānaṃ amanasikārā”ti sabbesaṃ kāmāvacaracittacetasikānaṃ pahānaṃ,",
  "tika-abh08t:1148_29": "amanasikāro ca vutto,",
  "tika-abh08t:1148_30": "tīhi panetehi samādhissa thirabhāvo kathitoti.",
  "tika-abh08t:1149_0": "Ākāsānañcāyatanasaññāsahagatanti ettha pana nāssa antoti anantaṃ,",
  "tika-abh08t:1149_1": "anantaṃ ākāsaṃ ākāsānantaṃ,",
  "tika-abh08t:1149_2": "kasiṇugghāṭimākāsaṃ,",
  "tika-abh08t:1149_3": "anantatā pana uppādavayantābhāvato anantamanasikāravasena vā veditabbā.",
  "tika-abh08t:1149_4": "Na hi etassa uppādanto,",
  "tika-abh08t:1149_5": "vayanto vā paññāyati asabhāvadhammattā.",
  "tika-abh08t:1149_6": "Sabhāvadhammo hi ahutvā sambhavanato,",
  "tika-abh08t:1149_7": "hutvā ca vinassanato uppādavayantaparicchinno, netaro.",
  "tika-abh08t:1149_8": "Na ca panetaṃ manasi karonto yogāvacaro tassa paricchedasaṅkhātamantaṃ gaṇhāti,",
  "tika-abh08t:1149_9": "atha kho rūpavivekamattasseva gahaṇena anantapharaṇākāreneva manasikāraṃ pavatteti,",
  "tika-abh08t:1149_10": "tasmā uppādavayantavirahato manasikāravasena vā etamanantanti veditabbaṃ.",
  "tika-abh08t:1149_11": "“Anantākāsa”nti ca vattabbe ananta-",
  "tika-abh08t:1149_12": "saddassa paranipātavasena “ākāsānanta”nti vuccati.",
  "tika-abh08t:1149_13": "Ākāsānantameva ākāsānañcaṃ saṃyogaparassa ta-",
  "tika-abh08t:1149_14": "kārassa ca-",
  "tika-abh08t:1149_15": "kāraṃ katvā,",
  "tika-abh08t:1149_16": "tadeva āyatanaṃ sasampayuttadhammassa jhānassa ārammaṇabhāvato adhiṭṭhānaṭṭhena devāyatanaṃ viyāti ākāsānañcāyatanaṃ,",
  "tika-abh08t:1149_17": "tasmiṃ appanāpattā saññā ākāsānañcāyatanasaññā,",
  "tika-abh08t:1149_18": "tāya sahagataṃ viññāṇaṃ ākāsānañcāyatanasaññāsahagataṃ.",
  "tika-abh08t:1149_19": "Atha vā ākāsānañcaṃ āyatanamassā sasampayuttadhammāya saññāyāti ākāsānañcāyatanā,",
  "tika-abh08t:1149_20": "sāyeva saññā,",
  "tika-abh08t:1149_21": "tāya jhānaṃ sahagatanti ākāsānañcāyatanasaññāsahagataṃ.",
  "tika-abh08t:1150_0": "Viññāṇa…pe…",
  "tika-abh08t:1150_1": "sahagatanti yadetaṃ paṭhamāruppaviññāṇaṃ,",
  "tika-abh08t:1150_2": "taṃsabhāvadhammattā uppādādiantavantampi ārammaṇakaraṇavasena anantākāse pharaṇato attānaṃ ārabbha antassa",
  "tika-abh08t:1150_3": "aggahaṇavasena pavattamanasikārato vā anantaṃ viññāṇanti viññāṇānantaṃ,",
  "tika-abh08t:1150_4": "“viññāṇānañca”nti vattabbe viññāṇañca-",
  "tika-abh08t:1150_5": "saddo tadatthe nirūḷho ā- kāra na-",
  "tika-abh08t:1150_6": "kāralopoti vā katvā “viññāṇañca”micceva vuttaṃ.",
  "tika-abh08t:1150_7": "Evañca katvā vakkhati –",
  "tika-abh08t:1151_0": "“Viññāṇānantamiccevaṃ, vattabbaṃ panidaṃ siyā”ti.",
  "tika-abh08t:1152_0": "Atha vā dutiyāruppaviññāṇena añcitabbaṃ ārammaṇavasena pāpuṇitabbanti viññāṇañcaṃ.",
  "tika-abh08t:1152_1": "Sesaṃ purimasadisameva.",
  "tika-abh08t:1153_0": "Ākiñcaññā…pe…",
  "tika-abh08t:1153_1": "sahagatanti nāssa paṭhamāruppaviññāṇassa kiñcananti akiñcanaṃ,",
  "tika-abh08t:1153_2": "antamaso bhaṅgamattampi avasiṭṭhaṃ natthīti vuttaṃ hoti.",
  "tika-abh08t:1153_3": "Sati hi bhaṅgamattepi tassa sakiñcanatā siyā.",
  "tika-abh08t:1153_4": "Akiñcanassa bhāvo ākiñcaññaṃ,",
  "tika-abh08t:1153_5": "ākāsānañcāyatanaviññāṇābhāvassetaṃ adhivacanaṃ.",
  "tika-abh08t:1153_6": "Sesaṃ vuttanayameva.",
  "tika-abh08t:1154_0": "Nevasaññā…pe…",
  "tika-abh08t:1154_1": "sahagatanti heṭṭhimajhānesu viya oḷārikāya saññāya abhāvato nevassa saññā atthīti nevasaññaṃ,",
  "tika-abh08t:1154_2": "sukhumāya ca saññāya atthitāya nāssa saññā natthīti nāsaññaṃ,",
  "tika-abh08t:1154_3": "nevasaññañca taṃ nāsaññañceti nevasaññānāsaññaṃ,",
  "tika-abh08t:1154_4": "catutthāruppajjhānaṃ.",
  "tika-abh08t:1154_5": "Yadi evaṃ “nevasaññanāsañña”nti vattabbaṃ?",
  "tika-abh08t:1154_6": "Saccametaṃ.",
  "tika-abh08t:1154_7": "Vacanasobhanatthaṃ pana dīghaṃ katvā vuttaṃ.",
  "tika-abh08t:1154_8": "Atha vā nevassa saññā nāsaññāti evaṃ ekajjhaṃ bahubbīhisamāsavasena “nevasaññānāsañña”nti vuttaṃ.",
  "tika-abh08t:1154_9": "Nevasaññānāsaññañca taṃ āyatanañca manāyatanadhammāyatanapariyāpannattāti nevasaññānāsaññāyatanaṃ,",
  "tika-abh08t:1154_10": "tena sampayuttaṃ saññāsahagataṃ nevasaññānāsaññāyatanasaññāsahagataṃ.",
  "tika-abh08t:1154_11": "Atha vā saññāyeva paṭusaññākiccakaraṇe asamatthatāya nevasaññā,",
  "tika-abh08t:1154_12": "uṇhodake tejodhātu viya saṅkhārāvasesasukhumabhāvappattiyā nāsaññāti nevasaññānāsaññā,",
  "tika-abh08t:1154_13": "sā eva sesadhammānaṃ nissayapaccayatāya,",
  "tika-abh08t:1154_14": "adhiṭṭhānaṭṭhena dhammāyatanapariyāpannatāya eva vā āyatananti nevasaññānāsaññāyatanaṃ,",
  "tika-abh08t:1154_15": "nevasaññānāsaññāyatanabhūtāya saññāya sahagatanti nevasaññānāsaññāyatanasaññāsahagataṃ.",
  "tika-abh08t:1155_0": "Yathānurūpaṃ…pe…",
  "tika-abh08t:1155_1": "nipphādakanti “paṭhamāruppabhūmiyā paṭhamaṃ,",
  "tika-abh08t:1155_2": "dutiyāruppabhūmiyā dutiya”ntiādinā attano anurūpavasena catūsu arūpabhūmīsu upapattisādhakaṃ.",
  "tika-abh08t:1155_3": "Tāsu pana paṭhamā vīsatisahassakappāyukā hoti,",
  "tika-abh08t:1155_4": "dutiyā cattālīsasahassakappāyukā,",
  "tika-abh08t:1155_5": "tatiyā saṭṭhisahassakappāyukā,",
  "tika-abh08t:1155_6": "catutthā pana caturāsītisahassakappāyukāti veditabbaṃ.",
  "tika-abh08t:1156_0": "Arūpāvacarakusalavaṇṇanā niṭṭhitā.",
  "tika-abh08t:1157_0": "Lokuttarakusalavaṇṇanā",
  "tika-abh08t:1158_0": "Evaṃ tividhampi lokiyakusalaṃ niddisitvā idāni lokuttarakusalaṃ niddisanto āha “itaraṃ panā”tiādi.",
  "tika-abh08t:1158_1": "Lujjanapalujjanaṭṭhena loko,",
  "tika-abh08t:1158_2": "so tividho –",
  "tika-abh08t:1158_3": "saṅkhāraloko sattaloko bhājanalokoti.",
  "tika-abh08t:1158_4": "Tato idaṃ uttaratīti lokuttaraṃ.",
  "tika-abh08t:1158_5": "Cattāropi hi maggā upādānakkhandhasaṅkhātasaṅkhāralokato uttaranti anāsavabhāvena.",
  "tika-abh08t:1158_6": "Sattalokesu ca sotāpattimaggo anariyalokato uttarati,",
  "tika-abh08t:1158_7": "sakadāgāmimaggo sotāpannalokato,",
  "tika-abh08t:1158_8": "anāgāmimaggo sakadāgāmilokato,",
  "tika-abh08t:1158_9": "arahattamaggo anāgāmilokato uttarati.",
  "tika-abh08t:1158_10": "Bhājanalokesu pana paṭhamamaggo apāyalokato uttarati,",
  "tika-abh08t:1158_11": "sakadāgāmimaggo kāmalokekadesato,",
  "tika-abh08t:1158_12": "anāgāmimaggo sakalakāmalokato,",
  "tika-abh08t:1158_13": "arahattamaggo rūpārūpalokato uttarati.",
  "tika-abh08t:1158_14": "Iti catubbidhampi maggacittaṃ tividhalokato uttaratīti lokuttaraṃ,",
  "tika-abh08t:1158_15": "kucchitasalanādito pana kusalaṃ,",
  "tika-abh08t:1158_16": "cintanādito cittañcāti lokuttarakusalacittaṃ.",
  "tika-abh08t:1158_17": "Phalaṃ pana lokato uttiṇṇattā lokuttaraṃ,",
  "tika-abh08t:1158_18": "ubhayampi vā saha nibbānena upādānakkhandhasaṅkhātalokato uttaraṃ visiṭṭhataranti lokuttaraṃ.",
  "tika-abh08t:1158_19": "Yathāha “yāvatā,",
  "tika-abh08t:1158_20": "bhikkhave,",
  "tika-abh08t:1158_21": "dhammā saṅkhatā vā asaṅkhatā vā,",
  "tika-abh08t:1158_22": "virāgo tesaṃ dhammānaṃ aggamakkhāyatī”ti.",
  "tika-abh08t:1159_0": "Niyatāniyatavatthukabhedatoti sotāpattimaggassa paratoghosapaccayena vinā anuppajjanato arūpabhave sambhavo natthīti taṃ niyatavatthukaṃ,",
  "tika-abh08t:1159_1": "itaraṃ pana sattavidhampi paratoghosaṃ vināpi vipassanābaleneva nipphajjanato tatthāpi sambhavatīti aniyatavatthukaṃ.",
  "tika-abh08t:1160_0": "Tīhi…pe…",
  "tika-abh08t:1160_1": "tividhanti lokuttaravimokkhānaṃ dvārabhāvato vimokkhamukhasaṅkhātāhi suññatānupassanādīhi tīhi vuṭṭhānagāminivipassanāhi",
  "tika-abh08t:1160_2": "pattabbato idaṃ lokuttarakusalaṃ tividhaṃ suññataṃ animittaṃ appaṇihitanti.",
  "tika-abh08t:1160_3": "Katame pana te lokuttaravimokkhāti?",
  "tika-abh08t:1160_4": "Nava lokuttaradhammā.",
  "tika-abh08t:1160_5": "Yathāha “cattāro ca ariyamaggā cattāri ca sāmaññaphalāni nibbānañca,",
  "tika-abh08t:1160_6": "ayaṃ anāsavo vimokkho”ti.",
  "tika-abh08t:1160_7": "Imāni hi saṃkilesadhammehi suṭṭhu vimuttattā vimokkhā nāma.",
  "tika-abh08t:1160_8": "Tāni pana paccekaṃ suññato vimokkho,",
  "tika-abh08t:1160_9": "animitto vimokkho,",
  "tika-abh08t:1160_10": "appaṇihito vimokkhoti tividhāni.",
  "tika-abh08t:1160_11": "Yathāha “tayome,",
  "tika-abh08t:1160_12": "bhikkhave,",
  "tika-abh08t:1160_13": "vimokkhā –",
  "tika-abh08t:1160_14": "suññato vimokkho,",
  "tika-abh08t:1160_15": "animitto vimokkho,",
  "tika-abh08t:1160_16": "appaṇihito vimokkho”ti.",
  "tika-abh08t:1160_17": "Idha pana kusalādhikārattā catumaggasaṅkhātāyeva lokuttaradhammā adhippetā.",
  "tika-abh08t:1161_0": "Suññatādināmalābho ca nesaṃ āgamanato, saguṇato,",
  "tika-abh08t:1161_1": "ārammaṇato ca veditabbo.",
  "tika-abh08t:1161_2": "Tathā hi āgacchati maggo,",
  "tika-abh08t:1161_3": "phalañca etenāti āgamanaṃ.",
  "tika-abh08t:1161_4": "Tañhi duvidhaṃ maggāgamanaṃ,",
  "tika-abh08t:1161_5": "phalāgamanañca.",
  "tika-abh08t:1161_6": "Tesu vuṭṭhānagāminivipassanā maggāgamanaṃ,",
  "tika-abh08t:1161_7": "ariyamaggo phalāgamanaṃ.",
  "tika-abh08t:1161_8": "Tattha maggassa āgataṭṭhāne maggāgamanaṃ gahetabbaṃ,",
  "tika-abh08t:1161_9": "phalassa āgataṭṭhāne phalāgamanaṃ.",
  "tika-abh08t:1161_10": "Idha pana maggassa āgatattā maggāgamanaṃ gahitanti.",
  "tika-abh08t:1161_11": "Tato āgamanato.",
  "tika-abh08t:1161_12": "Saguṇatoti sabhāvato.",
  "tika-abh08t:1161_13": "Ārammaṇatoti ārammaṇadhammato.",
  "tika-abh08t:1162_0": "Yo hi sabbasaṅkhārānaṃ anattalakkhaṇapaṭivedhavasappavattāya anattānupassanāya vasena maggaṃ paṭilabhati,",
  "tika-abh08t:1162_1": "tassa sā anupassanā asuññattakarānaṃ attābhinivesapaccayānaṃ diṭṭhekaṭṭhakilesānaṃ vikkhambhitabhāvena",
  "tika-abh08t:1162_2": "tebhūmakadhammānaṃ attasuññatāya yāthāvato gahaṇato suññatānupassanā nāma hoti.",
  "tika-abh08t:1162_3": "Tāya pana paṭiladdhamaggo suññatāya āgatattā suññato nāma.",
  "tika-abh08t:1162_4": "Tenāha “anattato manasikaronto suññatavimokkhena vimuccatī”ti.",
  "tika-abh08t:1163_0": "Yo pana sabbasaṅkhārānaṃ aniccalakkhaṇapaṭivedhavasappavattāya aniccānupassanāya maggaṃ paṭilabhati,",
  "tika-abh08t:1163_1": "tassa sā anupassanā niccanimittādigāhakarānaṃ kilesānaṃ vikkhambhitattā dhuvabhāvūpaṭṭhānasaṅkhātaniccanimittādino aggahaṇato animittānupassanā nāma.",
  "tika-abh08t:1163_2": "Tāya pana laddhamaggo animittāya āgatattā animitto nāma.",
  "tika-abh08t:1163_3": "Tenāha “aniccato manasikaronto animittavimokkhena vimuccatī”ti.",
  "tika-abh08t:1164_0": "Yo pana sabbasaṅkhārānaṃ dukkhalakkhaṇapaṭivedhavasappavattāya dukkhānupassanāya vasena maggaṃ paṭilabhati,",
  "tika-abh08t:1164_1": "tassa sā anupassanā taṇhāpaṇidhānassa vikkhambhanena paṇidhivirahitattā appaṇihitānupassanā nāma.",
  "tika-abh08t:1164_2": "Tāya pana laddhamaggo appaṇihitāya āgatattā appaṇihito nāma.",
  "tika-abh08t:1164_3": "Tenāha “dukkhato manasikaronto appaṇihitavimokkhena vimuccatī”ti.",
  "tika-abh08t:1164_4": "Ayaṃ tāvassa āgamanavasena nāmalābho.",
  "tika-abh08t:1165_0": "Attano pana rāgādīhi suññatattā,",
  "tika-abh08t:1165_1": "niccanimittādivirahitattā,",
  "tika-abh08t:1165_2": "taṇhāpaṇidhiabhāvato ca saguṇato,",
  "tika-abh08t:1165_3": "rāgādisuññasseva,",
  "tika-abh08t:1165_4": "niccanimittādivirahitassa,",
  "tika-abh08t:1165_5": "paṇidhivippamuttassa ca nibbānassa ārammaṇakaraṇato ārammaṇato ca suññatādivimokkho nāma hotīti evamassa saguṇārammaṇehi nāmalābho daṭṭhabbo.",
  "tika-abh08t:1165_6": "So ca kho suttantapariyāyeneva,",
  "tika-abh08t:1165_7": "no abhidhammapariyāyena.",
  "tika-abh08t:1165_8": "Suttantakathā hi pariyāyadesanā,",
  "tika-abh08t:1165_9": "itarā nippariyāyadesanā,",
  "tika-abh08t:1165_10": "tasmā saguṇārammaṇato nāmassa sabbasādhāraṇabhāvena avavatthānakarattā pariyāyabhāvato suttantapariyāyeneva lābho,",
  "tika-abh08t:1165_11": "āgamanato pana abhidhammapariyāyenapi vavatthānakarabhāvena nippariyāyattā.",
  "tika-abh08t:1165_12": "Teneva hi ācariyena “tīhi vimokkhamukhehi pattabbato tividha”nti vimokkhamukhameva dhuraṃ katvā vuttaṃ,",
  "tika-abh08t:1165_13": "na “suññatādināmato tividha”nti.",
  "tika-abh08t:1165_14": "Animittanāmaṃ panettha āgamanatopi suttantapariyāyeneva labbhati abhidhamme maggaṃ pati animittanāmassa anuddhatattā.",
  "tika-abh08t:1165_15": "Anuddhaṭattaṃ pana na anuddharitabbatāmattena,",
  "tika-abh08t:1165_16": "atha kho nippariyāyato tassa magge alabbhanato.",
  "tika-abh08t:1165_17": "Kiñcāpi hi ayaṃ vipassanā niccanimittaṃ ugghāṭentī pavattati,",
  "tika-abh08t:1165_18": "saṅkhāranimittassa pana anissajjanato na nippariyāyato animittanāmaṃ labhati.",
  "tika-abh08t:1165_19": "Yaṃ panetaṃ sutte –",
  "tika-abh08t:1166_0": "“Animittañca bhāvehi, mānānusayamujjaha;",
  "tika-abh08t:1167_0": "Tato mānābhisamayā, upasanto carissasī”ti. –",
  "tika-abh08t:1168_0": "Maggassa animittabhāvavacanaṃ,",
  "tika-abh08t:1168_1": "taṃ yathāvuttapariyāyavasena labbhamānaṃ gahetvā vuttaṃ.",
  "tika-abh08t:1168_2": "Abhidhamme pana yā sayampi nippariyāyato animittanāmaṃ na labhati,",
  "tika-abh08t:1168_3": "sā kathaṃ maggassa taṃ dadeyyāti maggassa animittanāmaṃ na uddhaṭaṃ.",
  "tika-abh08t:1168_4": "Yadi evaṃ suññatanāmenapi idaṃ samānaṃ.",
  "tika-abh08t:1168_5": "Anattānupassanāpi hi kiñcāpi puggalasuññataṃ gaṇhāti,",
  "tika-abh08t:1168_6": "dhammasuññataṃ pana na gaṇhātīti sayaṃ nippariyāyena suññatānupassanā nāma na hotīti suññatanāmampi maggassa na dadeyya.",
  "tika-abh08t:1168_7": "Atha puggalasuññatāggahaṇamattena sayaṃ suññatānupassanā hutvā maggassa taṃ dadeyya,",
  "tika-abh08t:1168_8": "aniccānupassanāpi saṅkhāranimittassa gahaṇepi niccanimittādiugghāṭanato sayaṃ animittānupassanā hutvā maggassa animittanāmaṃ dadeyyāti?",
  "tika-abh08t:1168_9": "Na idamevaṃ,",
  "tika-abh08t:1168_10": "niccādinimittugghāṭanena animittabhāvassa nippariyāyena magge alabbhanato niccādinimittugghāṭanassapi pariyāyabhāvato.",
  "tika-abh08t:1168_11": "Nanu idampi sabbattha samānaṃ.",
  "tika-abh08t:1168_12": "Suññataappaṇihitabhāvopi hi nippariyāyena amagge na labbhati puggalasuññataggahaṇassa,",
  "tika-abh08t:1168_13": "paṇidhisosanassa ca ujukaṃ maggeneva nipphajjanato,",
  "tika-abh08t:1168_14": "tasmā suññatānupassanāpi appaṇihitānupassanāpi pariyāyeneva taṃ taṃ nāmaṃ labhantīti maggassa nippariyāyato nāmaṃ na dentīti? Na,",
  "tika-abh08t:1168_15": "tato laddhaariyamaggassa nippariyāyato sampayuttadhammavaseneva suññataappaṇihitanāmasambhavato. Kathaṃ?",
  "tika-abh08t:1168_16": "Ṭhapetvā buddhuppādaṃ sarabhaṅgasatthārādikālepi dubbijānīyabhāvena sukhumassa anattalakkhaṇassa paññāya",
  "tika-abh08t:1168_17": "eva gocarabhāvato anattānupassanāya anupassanato maggakkhaṇe paññindriyaṃ adhimattaṃ hoti. Yathāha –",
  "tika-abh08t:1168_18": "“anattato manasikaroto paññindriyaṃ adhimattaṃ hotī”ti.",
  "tika-abh08t:1169_0": "Tañca pana sayaṃ attābhinivesasamugghāṭanato,",
  "tika-abh08t:1169_1": "ariyamaggapariyāpannattā ca nippariyāyatova suññatanāmaṃ labhati.",
  "tika-abh08t:1169_2": "Dukkhānupassanāya samādhivipaccanīkassa paṇidhisaṅkhātarāgassa sosanato tassā vasena anupassantassa maggakkhaṇe samādhindriyaṃ adhimattaṃ hoti. Yathāha –",
  "tika-abh08t:1169_3": "“dukkhato manasikaroto samādhindriyaṃ adhimattaṃ hotī”ti.",
  "tika-abh08t:1169_4": "Tañca pana sayaṃ paṇidhisosanato,",
  "tika-abh08t:1169_5": "ariyamaggapariyāpannattā ca nippariyāyatova appaṇihitanāmaṃ labhati.",
  "tika-abh08t:1169_6": "Sabbasaṅkhārānaṃ pana aniccabhāvaṃ āgamanato sutvā pacchā sayaṃ paccakkhato passato “aniccameva vata",
  "tika-abh08t:1169_7": "so bhagavā ‘anicca’nti āhā”ti bhagavati saddhābāhullapaṭilābhato aniccānupassanāya manasikaroto maggakkhaṇe",
  "tika-abh08t:1169_8": "saddhindriyaṃ adhimattaṃ hoti. Yathāha –",
  "tika-abh08t:1169_9": "“aniccato manasikaroto saddhindriyaṃ adhimattaṃ hotī”ti.",
  "tika-abh08t:1169_10": "Taṃ pana sayaṃ saṅkhāranimittato vuṭṭhahantampi ariyamaggapariyāpannaṃ na hotīti nippariyāyato animittanāmaṃ na labhati,",
  "tika-abh08t:1169_11": "tasmā yathā kāyakammādhikaṃ cittaṃ “kāyakamma”nti vuccati,",
  "tika-abh08t:1169_12": "evaṃ suññatasaṅkhātapaññindriyādhimatto maggo suññatanāmaṃ labhati,",
  "tika-abh08t:1169_13": "appaṇihitasaṅkhātasamādhindriyādhimatto appaṇihitanāmaṃ,",
  "tika-abh08t:1169_14": "saddhindriyādhimatto pana saddhāya animittanāmālābhato sayampi taṃ na labhati.",
  "tika-abh08t:1169_15": "Yadi sampayuttadhammavasena suññatādināmālābho,",
  "tika-abh08t:1169_16": "atha kathaṃ “āgamanato”ti vuttaṃ? Saccaṃ,",
  "tika-abh08t:1169_17": "āgamanato adhimattassa pana indriyassa vasena laddhanāmampi āgamanatova laddhaṃ hoti.",
  "tika-abh08t:1170_0": "Atha vā abhidhammapariyāyenapi suññatabhāvo nāma puggalasuññatāyevāti puggalasuññataggāhitāya anattānupassanāya suññatanāmaṃ nippariyāyatova labbhati.",
  "tika-abh08t:1170_1": "Paṇidhi nāma rāgādikā evāti rāgādisositāya dukkhānupassanāya appaṇihitanāmampi nippariyāyatova labbhati.",
  "tika-abh08t:1171_0": "Nimittanti pana ṭhapetvā suttantapariyāyaṃ abhidhammapariyāyena saṅkhāranimittaṃ hotīti saṅkhāranimittaggāhitāya",
  "tika-abh08t:1171_1": "aniccānupassanāya animittanāmaṃ nippariyāyato na labbhati,",
  "tika-abh08t:1171_2": "tasmā nippariyāyato suññataappaṇihitanāmikānaṃ anattadukkhānupassanānaṃ vasena paṭiladdhamaggo āgamanato suññataappaṇihitanāmaṃ labhati,",
  "tika-abh08t:1171_3": "animittanāmaṃ pana pariyāyatova labhati.",
  "tika-abh08t:1171_4": "Tena vuttaṃ –",
  "tika-abh08t:1171_5": "“animittanāmaṃ panettha āgamanatopi suttantapariyāyeneva labbhati abhidhamme maggaṃ pati animittanāmassa anuddhaṭattā”ti.",
  "tika-abh08t:1171_6": "Iti imesaṃ tiṇṇaṃ vimokkhānaṃ pavesanadvārabhāvato suññatānupassanādināmikā anattānupassanādikā tisso",
  "tika-abh08t:1171_7": "anukkamena balavabhāvaṃ patvā vuṭṭhānagāminivipassanābhūtā tīṇi vimokkhamukhānīti veditabbāni.",
  "tika-abh08t:1171_8": "Vuttañhetaṃ –",
  "tika-abh08t:1172_0": "“Tīṇi kho panimāni vimokkhamukhāni lokaniyyānāya saṃvattanti,",
  "tika-abh08t:1172_1": "sabbasaṅkhāre paricchedaparivaṭumato samanupassanatāya animittāya ca dhātuyā cittasampakkhandanatāya,",
  "tika-abh08t:1172_2": "sabbasaṅkhāresu manosamuttejanatāya appaṇihitāya ca dhātuyā cittasampakkhandanatāya,",
  "tika-abh08t:1172_3": "sabbadhamme parato samanupassanatāya suññatāya ca dhātuyā cittasampakkhandanatāya,",
  "tika-abh08t:1172_4": "imāni tīṇi vimokkhamukhāni lokaniyyānāya saṃvattantī”ti.",
  "tika-abh08t:1173_0": "Ettha hi paricchedaparivaṭumatoti udayabbayavasena paricchedato ceva parivaṭumato ca.",
  "tika-abh08t:1173_1": "Aniccānupassanā hi “udayato pubbe saṅkhārā natthī”ti paricchinditvā tesaṃ gatiṃ samannesamānā vayato paraṃ na gacchanti,",
  "tika-abh08t:1173_2": "ettheva antaradhāyantīti parivaṭumato pariyantato samanupassati.",
  "tika-abh08t:1173_3": "Samanupassanatāyāti sammadeva anupassanatāya saṃvattantīti sambandho.",
  "tika-abh08t:1173_4": "Manosamuttejanatāyāti cittasaṃvejanatāya.",
  "tika-abh08t:1173_5": "Dukkhānupassanena hi saṅkhāresu cittaṃ saṃvijjati.",
  "tika-abh08t:1173_6": "Parato samanupassanatāyāti “nāhaṃ,",
  "tika-abh08t:1173_7": "na mama”nti evaṃ anattato samanupassanatāya.",
  "tika-abh08t:1173_8": "Iti imāni tīṇi padāni aniccānupassanādīnaṃ tiṇṇaṃ vasena vuttānīti veditabbāni.",
  "tika-abh08t:1173_9": "Teneva ca tadanantare pañhāvissajjane –",
  "tika-abh08t:1174_0": "“Aniccato manasikaroto khayato saṅkhārā upaṭṭhahanti,",
  "tika-abh08t:1174_1": "dukkhato manasikaroto bhayato saṅkhārā upaṭṭhahanti,",
  "tika-abh08t:1174_2": "anattato manasikaroto suññato saṅkhārā upaṭṭhahantī”ti –",
  "tika-abh08t:1175_0": "Vuttaṃ.",
  "tika-abh08t:1175_1": "Nanu cettha abhidhammāvatārassa bhāsamānattā abhidhammapariyāyeneva vimokkhamukhāni ca vavatthapetuṃ yuttanti? Saccaṃ,",
  "tika-abh08t:1175_2": "aniccānupassanāyapi pana maggavuṭṭhānaṃ hotīti pakāsanatthaṃ suttantapariyāyenapi ekaṃ vavatthānaṃ kataṃ,",
  "tika-abh08t:1175_3": "tathā vuṭṭhito pana maggo abhidhammapariyāyena suddhikapaṭipadāyameva saṅgayhatīti daṭṭhabbaṃ.",
  "tika-abh08t:1176_0": "Catumaggayogabhedatoti sotāpattiādīhi catūhi ariyamaggehi sampayogappabhedato.",
  "tika-abh08t:1176_1": "Ariyamaggānaṃ pana sammādiṭṭhādiaṭṭhaṅgasabhāvattā,",
  "tika-abh08t:1176_2": "tesañca sabbalokuttare atthitāya bhaṅgavasena abhedepi indriyānaṃ apāṭavapāṭavataratamabhāvena sacchikiriyāvisesato",
  "tika-abh08t:1176_3": "kilesānaṃ pahānabhedo hotīti taṃvasena catubbidhatā daṭṭhabbā.",
  "tika-abh08t:1176_4": "Tenevāha “sakkāyadiṭṭhivicikicchā”tiādi.",
  "tika-abh08t:1176_5": "Sati vijjamāne pañcakkhandhasaṅkhāte kāye diṭṭhi sakkāyadiṭṭhi,",
  "tika-abh08t:1176_6": "sayaṃ vā tattha sati diṭṭhi sakkāyadiṭṭhi,",
  "tika-abh08t:1176_7": "pañcasu khandhesu attattaniyābhinivesavasena pavattāya micchādiṭṭhiyā etaṃ adhivacanaṃ.",
  "tika-abh08t:1176_8": "Sā pana ekekasmiṃ khandhe catudhā abhinivesanavasena vīsatividhā hoti.",
  "tika-abh08t:1176_9": "Tathā hi koci rūpaṃ attato samanupassati “yaṃ rūpaṃ, so attā, yo attā,",
  "tika-abh08t:1176_10": "taṃ rūpaṃ,",
  "tika-abh08t:1176_11": "yathā dīpassa vaṇṇoyeva acci,",
  "tika-abh08t:1176_12": "acciyeva vaṇṇo”ti.",
  "tika-abh08t:1176_13": "Rūpavantaṃ vā attānaṃ samanupassati,",
  "tika-abh08t:1176_14": "chāyāvantaṃ viya rukkhaṃ.",
  "tika-abh08t:1176_15": "Attani vā rūpaṃ,",
  "tika-abh08t:1176_16": "pupphe viya gandhaṃ.",
  "tika-abh08t:1176_17": "Rūpasmiṃ vā attānaṃ,",
  "tika-abh08t:1176_18": "samugge viya maṇi.",
  "tika-abh08t:1176_19": "Evaṃ vedanādīsupi “vedanaṃ attato samanupassatī”tiādinā yojetabbaṃ.",
  "tika-abh08t:1176_20": "Tattha yo pañcavidho abyatirittaattābhiniveso,",
  "tika-abh08t:1176_21": "sā ucchedadiṭṭhi.",
  "tika-abh08t:1176_22": "Yo pana pannarasavidho byatirittaattābhiniveso,",
  "tika-abh08t:1176_23": "sā sassatadiṭṭhīti veditabbaṃ.",
  "tika-abh08t:1177_0": "Sabhāvaṃ vicinanto tāya kicchati kilamatīti vicikicchā,",
  "tika-abh08t:1177_1": "tikicchituṃ dukkaratāya vā vigatā cikicchā ñāṇapatikāro imissāti vicikicchā. Sā pana –",
  "tika-abh08t:1178_0": "“Satthari kaṅkhati vicikicchati, dhamme, saṅghe, sikkhāya, pubbante, aparante,",
  "tika-abh08t:1178_1": "pubbantāparante,",
  "tika-abh08t:1178_2": "idappaccayatāpaṭiccasamuppannesu dhammesu kaṅkhati vicikicchatī”ti –",
  "tika-abh08t:1179_0": "Evaṃ buddhādīsu kaṅkhāvasena aṭṭhavatthukā,",
  "tika-abh08t:1180_0": "“Ahosiṃ nu kho ahamatītamaddhānaṃ,",
  "tika-abh08t:1180_1": "na nu kho ahosiṃ,",
  "tika-abh08t:1180_2": "kiṃ nu kho ahosiṃ,",
  "tika-abh08t:1180_3": "kathaṃ nu kho ahosiṃ,",
  "tika-abh08t:1180_4": "kiṃ hutvā kiṃ ahosiṃ nu kho ahamatītamaddhānaṃ,",
  "tika-abh08t:1180_5": "bhavissāmi nu kho ahamanāgatamaddhānaṃ,",
  "tika-abh08t:1180_6": "na nu kho bhavissāmi,",
  "tika-abh08t:1180_7": "kiṃ nu kho bhavissāmi,",
  "tika-abh08t:1180_8": "kathaṃ nu kho bhavissāmi,",
  "tika-abh08t:1180_9": "kiṃ hutvā kiṃ bhavissāmi nu kho ahamanāgatamaddhānaṃ,",
  "tika-abh08t:1180_10": "etarahi vā pana paccuppannamaddhānaṃ ajjhattaṃ kathaṃkathī hoti,",
  "tika-abh08t:1180_11": "ahaṃ nu khosmi,",
  "tika-abh08t:1180_12": "no nu khosmi,",
  "tika-abh08t:1180_13": "kiṃ nu khosmi,",
  "tika-abh08t:1180_14": "kathaṃ nu khosmi,",
  "tika-abh08t:1180_15": "ayaṃ nu kho satto kuto āgato,",
  "tika-abh08t:1180_16": "so kuhiṃ gāmī bhavissatī”ti –",
  "tika-abh08t:1181_0": "Evaṃ pubbantādayo ārabbha pavattivasena soḷasavatthukā ca niddiṭṭhā.",
  "tika-abh08t:1182_0": "Tattha satthari kaṅkhanto tassa rūpakāyadhammakāyānaṃ vijjamānataṃ,",
  "tika-abh08t:1182_1": "avijjamānatañca kaṅkhati,",
  "tika-abh08t:1182_2": "dhamme kaṅkhanto tassa svākkhātadvākkhātabhāve kaṅkhati,",
  "tika-abh08t:1182_3": "saṅghe kaṅkhanto tassa suppaṭipannavippaṭipannatādibhāve kaṅkhati,",
  "tika-abh08t:1182_4": "sikkhāya kaṅkhanto tassā supaññattaduppaññattabhāvaṃ kaṅkhati,",
  "tika-abh08t:1182_5": "pubbante kaṅkhanto sassatākāraṃ,",
  "tika-abh08t:1182_6": "adhiccasamuppattiākārañca nissāya atīte attano vijjamānataṃ,",
  "tika-abh08t:1182_7": "avijjamānatañca kaṅkhati,",
  "tika-abh08t:1182_8": "aparante kaṅkhanto sassatākāraṃ,",
  "tika-abh08t:1182_9": "ucchedākārañca nissāya anāgate attano uppattiṃ,",
  "tika-abh08t:1182_10": "anuppattiñca kaṅkhati,",
  "tika-abh08t:1182_11": "pubbantāparante kaṅkhanto paccuppanne attano atthibhāvaṃ,",
  "tika-abh08t:1182_12": "natthibhāvañca kaṅkhati.",
  "tika-abh08t:1182_13": "Paccuppanno hi addhā pubbabhāgāparabhāgakoṭṭhāsavantatāya “pubbantāparanto”ti vuccati,",
  "tika-abh08t:1182_14": "yuttaṃ pana taṃ ārabbha kaṅkhājanananti? Yuttaṃ,",
  "tika-abh08t:1182_15": "ayuttanti kā ettha cintā.",
  "tika-abh08t:1182_16": "Ummattako viya hi bālaputhujjano.",
  "tika-abh08t:1182_17": "Tasmā so yaṃ kiñci kaṅkhatiyeva.",
  "tika-abh08t:1182_18": "Teneva ca soḷasavatthukavicikicchāniddese “etarahi vā panā”tiādi vuttaṃ.",
  "tika-abh08t:1182_19": "Ācariyā pana “pubbantāparantoti atītānāgate ekajjhaṃ gahetvā tadubhayamārabbha kaṅkhanto pubbantāparante kaṅkhatī”tipi vadanti.",
  "tika-abh08t:1182_20": "Idappaccayatāpaṭiccasamuppannesu dhammesu kaṅkhanto pana avijjādīnaṃ paccayānaṃ,",
  "tika-abh08t:1182_21": "saṅkhārādīnañca paccayuppannānaṃ hetuhetusamuppannabhāvassa sabbhāvāsabbhāvaṃ kaṅkhatīti evaṃ tāva aṭṭhavatthukakaṅkhāya pavatti veditabbā.",
  "tika-abh08t:1183_0": "Soḷasavatthukā pana “ahosiṃ nu kho…pe…",
  "tika-abh08t:1183_1": "na nu kho ahosi”nti kaṅkhanto vuttanayeneva atīte attano vijjamānāvijjamānataṃ kaṅkhati.",
  "tika-abh08t:1183_2": "Kiṃ nu kho ahosinti jātiliṅgupapattiyo nissāya “khattiyo nu kho ahosiṃ,",
  "tika-abh08t:1183_3": "brāhmaṇādīsu gahaṭṭhādīsu devādīsu aññataro nu kho”ti kaṅkhati.",
  "tika-abh08t:1183_4": "Kathaṃ nu khoti saṇṭhānākāraṃ nissāya “dīgho nu kho ahosiṃ,",
  "tika-abh08t:1183_5": "rassaodātakāḷādīnañca aññataro”ti kaṅkhati.",
  "tika-abh08t:1183_6": "Issaranimmānādīni nissāya “kena nu kho pakārena ahosi”nti nibbattanākārato kaṅkhatīti vadanti.",
  "tika-abh08t:1183_7": "Kiṃ hutvā kiṃ ahosinti jātiādīni nissāya “khattiyo hutvā nu kho brāhmaṇo ahosiṃ…pe…",
  "tika-abh08t:1183_8": "devo hutvā nu kho manusso ahosi”nti attano aparāparaṃ pavattiṃ kaṅkhati.",
  "tika-abh08t:1183_9": "Bhavissāmi nu kho,",
  "tika-abh08t:1183_10": "na nu khoti heṭṭhā vuttanayeneva anāgate attano vijjamānāvijjamānataṃ kaṅkhati.",
  "tika-abh08t:1183_11": "“Kiṃ nu kho bhavissāmī”tiādi vuttanayameva.",
  "tika-abh08t:1183_12": "Ahaṃ nu khosmi,",
  "tika-abh08t:1183_13": "na nu khosmīti idāni attano atthibhāvaṃ,",
  "tika-abh08t:1183_14": "natthibhāvañca kaṅkhati.",
  "tika-abh08t:1183_15": "Tattha kāraṇaṃ vuttameva.",
  "tika-abh08t:1183_16": "Kiṃ nu khosmīti khattiyādikova samāno attano khattiyādibhāvaṃ kaṅkhati.",
  "tika-abh08t:1183_17": "Eseva nayo sesesupi.",
  "tika-abh08t:1183_18": "Kathaṃ nu khosmīti “abbhantare jīvo nāma atthī”ti gahetvā tassa dīghādibhāvaṃ kaṅkhati.",
  "tika-abh08t:1183_19": "Paccuppannaṃ pana attano sarīrasaṇṭhānaṃ ajānanto nāma natthi.",
  "tika-abh08t:1183_20": "Kuto āgato,",
  "tika-abh08t:1183_21": "kuhiṃ gāmī bhavissatīti attabhāvassa āgatagataṭṭhānāni kaṅkhatīti veditabbaṃ.",
  "tika-abh08t:1184_0": "Sīlañca vatañca sīlabbataṃ,",
  "tika-abh08t:1184_1": "tattha gosīlādiasuddhimaggo samādānavasena sīlaṃ,",
  "tika-abh08t:1184_2": "avītikkamavasena vataṃ.",
  "tika-abh08t:1184_3": "Ubhayathāpi vā sīlaṃ,",
  "tika-abh08t:1184_4": "tapokammabhāvena gahitattā vataṃ.",
  "tika-abh08t:1184_5": "Gavādipakatibhāvato attano vā gavādibhāvādhiṭṭhānaṃ sīlaṃ,",
  "tika-abh08t:1184_6": "“gacchanto bhakkheti,",
  "tika-abh08t:1184_7": "tiṭṭhanto muttetī”tiādinā gavādikiriyāya karaṇaṃ vataṃ.",
  "tika-abh08t:1184_8": "Taṃtaṃakiccasammasato vā nivatti sīlaṃ,",
  "tika-abh08t:1184_9": "taṃsamādānavato vesabhojanakiccacaraṇādivisesapaṭipatti vataṃ.",
  "tika-abh08t:1184_10": "Sabhāvaṃ atikkamma parato āmasanaṃ gahaṇanti parāmāso,",
  "tika-abh08t:1184_11": "sīlabbatassa parāmāso sīlabbataparāmāso.",
  "tika-abh08t:1184_12": "Ito bahiddhā samaṇabrāhmaṇānaṃ sīlena suddhi,",
  "tika-abh08t:1184_13": "vatena suddhi,",
  "tika-abh08t:1184_14": "sīlabbatena suddhīti evaṃ asuddhimagge “suddhimaggo”ti pavattassa micchābhinivesassetaṃ adhivacanaṃ.",
  "tika-abh08t:1184_15": "Sakkāyadiṭṭhi ca vicikicchā ca sīlabbataparāmāso cāti sakkāya…pe… parāmāso,",
  "tika-abh08t:1184_16": "teyeva kammavipākesu,",
  "tika-abh08t:1184_17": "vaṭṭasmiṃ vā satte saṃyojenti bandhantīti saṃyojanāni,",
  "tika-abh08t:1184_18": "tesaṃ diṭṭhivisuddhiādīhi tadaṅgavasena pahīnānaṃ anuppattidhammatāpādanena accantasamucchedappahānaṃ karotīti sakkā…pe…ppahānakaraṃ.",
  "tika-abh08t:1185_0": "Nibbānaṃ pati savanato sandanato soto vuccati ariyo aṭṭhaṅgikamaggo,",
  "tika-abh08t:1185_1": "tassa ādito pajjanaṃ sotāpatti,",
  "tika-abh08t:1185_2": "nibbānaṃ maggati,",
  "tika-abh08t:1185_3": "nibbānatthikehi maggīyati,",
  "tika-abh08t:1185_4": "kilese mārento gacchatīti vā maggo,",
  "tika-abh08t:1185_5": "sotāpatti eva maggo sotāpattimaggo.",
  "tika-abh08t:1185_6": "Atha vā sotaṃ ādito pajjati adhigacchatīti sotāpatti,",
  "tika-abh08t:1185_7": "paṭhamo ariyapuggalo,",
  "tika-abh08t:1185_8": "tassa maggo sotāpattimaggo,",
  "tika-abh08t:1185_9": "sammādiṭṭhiādīni aṭṭhaṅgāni,",
  "tika-abh08t:1185_10": "tena sampayuttaṃ cittaṃ sotāpattimaggacittaṃ.",
  "tika-abh08t:1186_0": "Rajjati abhisajjatīti rāgo,",
  "tika-abh08t:1186_1": "so idha pañcakāmavisayā,",
  "tika-abh08t:1186_2": "kāmabhavavisayā ca taṇhā.",
  "tika-abh08t:1186_3": "Dussatīti doso,",
  "tika-abh08t:1186_4": "dasavidhaāghātavatthupadaṭṭhāno byāpādo.",
  "tika-abh08t:1186_5": "Muyhatīti moho,",
  "tika-abh08t:1186_6": "dukkhādīsu aṭṭhasu aññāṇaṃ.",
  "tika-abh08t:1186_7": "Etesaṃ kilesānaṃ tanuttaṃ tanubhāvaṃ karotīti rāga…pe…",
  "tika-abh08t:1186_8": "tanuttakaraṃ.",
  "tika-abh08t:1186_9": "Tattha dvīhi kāraṇehi tanuttaṃ abhiṇhānuppattito,",
  "tika-abh08t:1186_10": "pariyuṭṭhānamandatāya cāti.",
  "tika-abh08t:1186_11": "Sakadāgāmissa hi vaṭṭānusārimahājanassa viya kilesā abhiṇhaṃ na uppajjanti,",
  "tika-abh08t:1186_12": "kadāci viraḷākārā hutvā uppajjanti,",
  "tika-abh08t:1186_13": "tathā uppajjantāpi maddantā chādentā andhakāraṃ karontā nuppajjanti.",
  "tika-abh08t:1186_14": "Dvīhi pana maggehi pahīnattā mandamandā tanukatanukā uppajjanti.",
  "tika-abh08t:1186_15": "Keci pana sakadāgāmissa kilesā cirena uppajjantāpi bahalāva uppajjanti.",
  "tika-abh08t:1186_16": "Tathā hissa puttadhītaro dissantīti vadanti.",
  "tika-abh08t:1186_17": "Taṃ akāraṇaṃ,",
  "tika-abh08t:1186_18": "vatthupaṭisevanena vināpi gabbhaggahaṇasabbhāvato,",
  "tika-abh08t:1186_19": "tasmā vuttanayeneva dvīhi kāraṇehi nesaṃ tanubhāvo veditabbo.",
  "tika-abh08t:1186_20": "Kasmā panettha mohassa tanubhāvo vutto,",
  "tika-abh08t:1186_21": "nanu tatiyamaggavajjhānameva iminā tanuttakaraṇaṃ vattabbaṃ,",
  "tika-abh08t:1186_22": "itarathā heṭṭhā tīhipi maggehi uparimaggavajjhakilesānaṃ bahalābahalāvatthāya pahīyamānattā idha sabbesameva",
  "tika-abh08t:1186_23": "uddhambhāgiyasaṃyojanānaṃ tanubhāvo vattabbo,",
  "tika-abh08t:1186_24": "teneva ca pāḷiyampi “kāmarāgabyāpādānaṃ tanubhāvāya dutiyāya bhūmiyā pattiyā”ti vuttanti.",
  "tika-abh08t:1186_25": "Saccametaṃ,",
  "tika-abh08t:1186_26": "sutte pana uparimaggavajjhānaṃ tanubhāvapariyāyaṃ gahetvā “rāgadosamohānaṃ tanuttā sakadāgāmī hotī”ti",
  "tika-abh08t:1186_27": "hetuttayatanubhāvassa āgatattā idhāpi tadanulomena vuttaṃ.",
  "tika-abh08t:1186_28": "“Kāmarāgabyāpādāna”micceva vā pāṭho.",
  "tika-abh08t:1186_29": "Tathā hi ettheva upari dutiyamaggañāṇaniddese “byāpādakāmarāgānaṃ,",
  "tika-abh08t:1186_30": "tanubhāvaṃ tu sādhaya”nti vuttaṃ.",
  "tika-abh08t:1186_31": "Paṭisandhivasena sakideva imaṃ manussalokaṃ āgacchatīti sakadāgāmī,",
  "tika-abh08t:1186_32": "tassa maggo sakadāgāmimaggo.",
  "tika-abh08t:1186_33": "Kiñcāpi hi maggaṭṭhassa paṭisandhivasena āgamanāsambhavato phalaṭṭhoyeva sakadāgāmī nāma hoti,",
  "tika-abh08t:1186_34": "tassa pana āgamanabhūto maggo maggantarāvacchedanatthaṃ tadāyattabhāvūpanayanena sakadāgāmimaggoti vuccati,",
  "tika-abh08t:1186_35": "taṃsampayuttaṃ cittaṃ sakadāgāmimaggacittaṃ.",
  "tika-abh08t:1187_0": "Pañcasu kāmaguṇesu,",
  "tika-abh08t:1187_1": "kāmabhave ca rāgo kāmarāgo.",
  "tika-abh08t:1187_2": "Byāpajjati tena cittanti byāpādo.",
  "tika-abh08t:1187_3": "Paṭisandhivasena imaṃ kāmadhātuṃ na āgacchatīti anāgāmī.",
  "tika-abh08t:1187_4": "Rūpabhave chandarāgo rūparāgo.",
  "tika-abh08t:1187_5": "Arūpabhave chandarāgo arūparāgo.",
  "tika-abh08t:1187_6": "Māno idha arahattādhigamaṃ paṭicca uṇṇatimattaṃ.",
  "tika-abh08t:1187_7": "Uddhaccampi “ko me bhāro kilesasamucchedane”ti evamākārappavattaṃ cittassa avūpasamamattaṃ.",
  "tika-abh08t:1187_8": "Avijjāpi asukhe sukhasaññāvipallāso.",
  "tika-abh08t:1187_9": "Ārakattā kilesehi,",
  "tika-abh08t:1187_10": "micchāpaṭipannehi vā,",
  "tika-abh08t:1187_11": "rāgādiarīnaṃ,",
  "tika-abh08t:1187_12": "saṃsāracakkassa arānañca hatattā,",
  "tika-abh08t:1187_13": "paccayādīnaṃ arahattā,",
  "tika-abh08t:1187_14": "rahopi pāpākaraṇena pāpakaraṇe rahassa abhāvā,",
  "tika-abh08t:1187_15": "rahitabbato jahitabbato “rahā”ti laddhanāmānaṃ vā pāpadhammānaṃ abhāvato,",
  "tika-abh08t:1187_16": "sādhūhi arahitabbato apariccajitabbato,",
  "tika-abh08t:1187_17": "rahasaṅkhātassa vā gamanassa saṃsāre abhāvato arahā,",
  "tika-abh08t:1187_18": "aṭṭhamo ariyapuggalo,",
  "tika-abh08t:1187_19": "tassa bhāvo arahattaṃ,",
  "tika-abh08t:1187_20": "aggaphalassetaṃ adhivacanaṃ.",
  "tika-abh08t:1187_21": "Tañhi “arahā”ti abhidhānassa,",
  "tika-abh08t:1187_22": "buddhiyā ca pavattinibandhanattā arahato bhāvoti katvā “arahatta”nti vuccati,",
  "tika-abh08t:1187_23": "tassa āgamanabhūto maggo arahattamaggo,",
  "tika-abh08t:1187_24": "taṃsampayuttaṃ cittaṃ arahattamaggacittaṃ.",
  "tika-abh08t:1188_0": "Jhānaṅgayogabhedatoti rūpāvacaraṃ viya pañcahi jhānaṅgehi sampayogabhedato.",
  "tika-abh08t:1188_1": "Kathaṃ panassa bhedoti?",
  "tika-abh08t:1188_2": "Ettha tāva aṭṭhakathāvādo,",
  "tika-abh08t:1188_3": "tayo ca theravādāti cattāro vādā honti.",
  "tika-abh08t:1188_4": "Tathā hi aṭṭhakathāyaṃ tāva “saṅkhārupekkhābhāvaṃ patvā vuṭṭhānagāminivipassanāmaggassa jhānaṅgaṃ niyametī”ti vuttaṃ.",
  "tika-abh08t:1188_5": "Tipiṭakacūḷanāgatthero pana “maggāsannavipassanāya padaṭṭhānabhūtaṃ pādakajjhānaṃ niyametī”ti āha.",
  "tika-abh08t:1188_6": "Moravāpivāsimahādattatthero “vipassanāya ārammaṇabhūtā khandhā niyamenti.",
  "tika-abh08t:1188_7": "Yañhi jhānaṃ sammasitvā vuṭṭhāti,",
  "tika-abh08t:1188_8": "taṃsadisova hotī”ti āha.",
  "tika-abh08t:1188_9": "Tipiṭakacūḷābhayatthero pana “puggalajjhāsayo niyameti,",
  "tika-abh08t:1188_10": "‘aho vata pañcaṅgikaṃ,",
  "tika-abh08t:1188_11": "caturaṅgikaṃ vā maggaṃ pāpuṇeyya’ntiādinā yathā yathāssa ajjhāsayo hoti,",
  "tika-abh08t:1188_12": "tathā tathā maggo hotī”ti āha.",
  "tika-abh08t:1189_0": "Yasmā pana aṭṭhakathāvādo pamāṇaṃ,",
  "tika-abh08t:1189_1": "tayo ca therā paṇḍitā byattā,",
  "tika-abh08t:1189_2": "tasmā cattāropi vādā aññamaññaṃ appaṭibāhanavasena evaṃ veditabbā. Kathaṃ?",
  "tika-abh08t:1189_3": "Kāmāvacaradhamme tāva sammasitvā sukkhavipassakassa uppannamaggopi samāpattilābhino jhānaṃ pādakaṃ akatvā",
  "tika-abh08t:1189_4": "uppāditamaggopi vipassanāniyāmena paṭhamajjhānikāva honti.",
  "tika-abh08t:1189_5": "Sace pana kiñci jhānaṃ pādakaṃ katvā uppādito hoti,",
  "tika-abh08t:1189_6": "tassa vasena aṅgapariṇāmo hotīti taṃtaṃjhānasadiso hoti.",
  "tika-abh08t:1189_7": "Yasmā panettha kāmāvacarakkhandhe ārabbha pavattā vipassanā kāmāvacaradhammesu ca mahaggatadhammesu viya bhāvanāvisesato jhānaṅgaviseso natthi,",
  "tika-abh08t:1189_8": "tasmā “vipassanāya ārammaṇabhūtā khandhā niyamentī”ti evaṃ pavatto dutiyattheravādo imaṃ vādaṃ na pavisati.",
  "tika-abh08t:1189_9": "Jhānadhamme sammasitvā uppāditamaggo sace pādakajjhānaṃ natthi,",
  "tika-abh08t:1189_10": "sammasitajjhānaniyāmena taṃtaṃjhāniko hoti.",
  "tika-abh08t:1189_11": "Sace paṭhamajjhānato vuṭṭhāya dutiyādijhāne sammasitvā uppādito,",
  "tika-abh08t:1189_12": "puggalajjhāsayaniyāmena dvīsu aññatarajjhānasadiso hoti.",
  "tika-abh08t:1189_13": "Sace pana puggalassa tathāvidho ajjhāsayo natthi,",
  "tika-abh08t:1189_14": "tadā kathanti?",
  "tika-abh08t:1189_15": "Ettha tāva keci “nānāvajjanavīthiyameva nivattamānapādakajjhānato ekāvajjanavīthiyaṃ gotrabhubhāvaṃ patvā",
  "tika-abh08t:1189_16": "nivattamānāya vipassanāya ārammaṇabhūtā khandhāyeva balavanto,",
  "tika-abh08t:1189_17": "tasmā sammasitakkhandhaniyāmena taṃsadiso maggo hotī”ti vadanti.",
  "tika-abh08t:1189_18": "Evañca sati “pādakajjhānaniyāmena hotī”ti evaṃ pavatto paṭhamattheravādo pādakajjhānato vuṭṭhāya kāmāvacarakkhandhe",
  "tika-abh08t:1189_19": "sammasitvā uppāditamaggameva sandhāya tiṭṭhatīti.",
  "tika-abh08t:1190_0": "Apare pana “pādakajjhānaṃ maggassa mūlakāraṇavasena paccayo hoti āsannakāraṇavasenapi,",
  "tika-abh08t:1190_1": "sammasitakkhandhā pana mūlakāraṇavaseneva paccayā honti,",
  "tika-abh08t:1190_2": "tasmā sammasitakkhandhato pādakajjhānameva balavataranti pādakajjhānasadiso maggo hotī”ti vadanti.",
  "tika-abh08t:1190_3": "Evaṃ sante pana “sammasitakkhandhaniyāmenā”ti evaṃ pavatto dutiyattheravādo samāpattiṃ pādakaṃ akatvā",
  "tika-abh08t:1190_4": "kevalaṃ jhānadhammeyeva sammasitvā uppāditamaggameva sandhāya tiṭṭhati.",
  "tika-abh08t:1190_5": "Yasmā pana heṭṭhimaheṭṭhimajjhānato uparūparijhānaṃ balappattaṃ hoti,",
  "tika-abh08t:1190_6": "tasmā heṭṭhimaheṭṭhimajjhānato vuṭṭhāya uparūparijhānadhamme vipassato uppannamaggo pādakajjhānaṃ anapekkhitvā",
  "tika-abh08t:1190_7": "sammasitajjhānavasena taṃtaṃjhāniko hoti.",
  "tika-abh08t:1190_8": "Uparūparijhānato pana vuṭṭhāya heṭṭhimaheṭṭhimajjhānadhamme sammasitvā uppāditamaggo sammasitajjhānaṃ",
  "tika-abh08t:1190_9": "anapekkhitvā pādakajjhānasadiso hotīti idamettha sārataraṃ.",
  "tika-abh08t:1190_10": "Evañhi sati dvinnampi therānaṃ vādā nippadesavisayā samaphalā honti.",
  "tika-abh08t:1191_0": "Tatiyattheravādo cettha pādakajjhānaṃ,",
  "tika-abh08t:1191_1": "sammasitajjhānaṃ vā vinā ajjhāsayamatteneva na ijjhati.",
  "tika-abh08t:1191_2": "Tīsupi vādesu ṭhapetvā sesajhānaṅgapariṇāmaṃ vedanāpariṇāmo vipassanāniyāmeneva hoti.",
  "tika-abh08t:1191_3": "Tayopi theravādā vipassanāniyāmena vinā na hontīti daṭṭhabbaṃ.",
  "tika-abh08t:1191_4": "Nanu ca vedanāpi jhānaṅgameva,",
  "tika-abh08t:1191_5": "tasmā tāyapi pādakajjhānaniyāmeneva bhavitabbanti? Taṃ na,",
  "tika-abh08t:1191_6": "vedanāyapi pādakajjhānaniyāmena pariṇāme sati vipassanāniyāmaṃ anapekkhitvā pādakajjhānaniyāmeneva maggakkhaṇe",
  "tika-abh08t:1191_7": "sesajhānaṅgāni pariṇāmaṭṭhāneyeva vedanāyapi pariṇāmo bhaveyya,",
  "tika-abh08t:1191_8": "tathā pana ahutvā ekāvajjanavīthiyā āditova pariṇāmanato maggavuṭṭhānavīthiyā āsannatarappavattāya vipassanāya vasena vedanāniyāmo hoti.",
  "tika-abh08t:1192_0": "Atha vā pādakajjhānasammasitajjhānānaṃ sambhave tesu anuppannā vedanā vipassanāya na hotīti pādakajjhānasammasitajjhānaniyāmena",
  "tika-abh08t:1192_1": "pariṇamatītipi na sakkā vattuṃ.",
  "tika-abh08t:1192_2": "Ettha siyā –",
  "tika-abh08t:1192_3": "yattha tāva pādakajjhānaṃ atthi,",
  "tika-abh08t:1192_4": "tattha taṃ niyameti.",
  "tika-abh08t:1192_5": "Yattha pana tikacatukkapādakajjhānaṃ natthi,",
  "tika-abh08t:1192_6": "tasmiṃ arūpabhave kiṃ niyametīti?",
  "tika-abh08t:1192_7": "Tatthāpi pādakajjhānameva niyameti.",
  "tika-abh08t:1192_8": "Yo hi bhikkhu aṭṭhasamāpattilābhī paṭhamajjhānaṃ pādakaṃ katvā sotāpattimaggaphalāni nibbattetvā aparihīnajjhāno",
  "tika-abh08t:1192_9": "kālaṃ katvā arūpabhave nibbatto paṭhamajjhānikāya sotāpattiphalasamāpattiyā vuṭṭhāya vipassanaṃ paṭṭhapetvā",
  "tika-abh08t:1192_10": "upari tīṇi maggaphalāni nibbatteti,",
  "tika-abh08t:1192_11": "tassa tāni paṭhamajjhānikāneva honti.",
  "tika-abh08t:1192_12": "Dutiyajjhānikādīsupi eseva nayo.",
  "tika-abh08t:1192_13": "Arūpepi hi lokuttaraṃ tikacatukkajjhānaṃ uppajjatīti evamettha ekekassa lokuttarakusalassa jhānaṅgayogabhedo veditabboti.",
  "tika-abh08t:1193_0": "Maggā…pe…",
  "tika-abh08t:1193_1": "nipphādetīti tebhūmakakusalaṃ viya paṭisandhippavattīsu avipaccavantampi attano attano anurūpassa phalassa",
  "tika-abh08t:1193_2": "nipphādanena taṃtaṃphalappatte sotāpanno sakadāgāmī anāgāmī arahāti sāmaññato cattāro ariyapuggale abhinipphādetīti.",
  "tika-abh08t:1193_3": "Visesato pana sattakkhattuparamatādike anekepi sotāpannādayo nipphādeti.",
  "tika-abh08t:1194_0": "Lokuttarakusalavaṇṇanā niṭṭhitā.",
  "tika-abh08t:1195_0": "Catubhūmakakusalavaṇṇanā",
  "tika-abh08t:1196_0": "28.",
  "tika-abh08t:1196_1": "Evaṃ catubhūmakakusalacittaṃ sarūpato niddisitvā idāni taṃ nigamento āha “kāme aṭṭhevā”tiādi.",
  "tika-abh08t:1196_2": "Tattha kāmeti kāmabhave.",
  "tika-abh08t:1196_3": "Tathā “rūpe”tiādīsu.",
  "tika-abh08t:1197_0": "29.",
  "tika-abh08t:1197_1": "Kusalākusalāpagatenāti kusalākusalakammato apagatena.",
  "tika-abh08t:1197_2": "Aggamaggassa hi uppannakālato paṭṭhāya arahato sabbāni kusalākusalakammāni pahīnāni nāma honti paccayavekallena paṭisandhidāne asamatthabhāvato.",
  "tika-abh08t:1197_3": "Yato ca ariyamaggañāṇaṃ “kammakkhayakara”nti vuccati.",
  "tika-abh08t:1197_4": "Atha vā ahetuapaccayavisujjhanassa abhāvato kilesasamucchedakena maggakusalena akusalehi apagatena.",
  "tika-abh08t:1197_5": "Kusale kusalenāti kucchitānaṃ salanādīhi kusalasaṅkhātāya paṭipattiyaṃ desanuppādanādīsu chekena.",
  "tika-abh08t:1197_6": "Munināti ubhayalokamunanakena aggaphalañāṇena,",
  "tika-abh08t:1197_7": "sabbaññutaññāṇena vā samannāgatattā muninā. Tenāha –",
  "tika-abh08t:1198_0": "“Yo munāti ubho loke, muni tena pavuccatī”ti.",
  "tika-abh08t:1199_0": "Vasināti chaḷabhiññatāya paramena cittavasibhāvena samannāgatattā,",
  "tika-abh08t:1199_1": "jhānādīsu pañcavidhavasisabbhāvato ca vasibhūtena vasibhāvūpagatindriyena.",
  "tika-abh08t:1200_0": "Catubhūmakakusalavaṇṇanā niṭṭhitā.",
  "tika-abh08t:1201_0": "Akusalavaṇṇanā",
  "tika-abh08t:1202_0": "Ettāvatā ca yaṃ “kusalākusalābyākatajātibhedato tividha”nti ettha vuttaṃ kusalaṃ,",
  "tika-abh08t:1202_1": "taṃ sarūpato niddisitvā idāni tadanantaruddiṭṭhaṃ akusalaṃ niddisanto āha “akusalaṃ panā”tiādi.",
  "tika-abh08t:1202_2": "“Bhūmito ekavidha”nti vuttamatthaṃ niyametvā dassento āha “kāmāvacaramevā”ti.",
  "tika-abh08t:1202_3": "Nikāyantarikā pana rūpārūpāvacarampi akusalaṃ icchantīti tesaṃ matinisedhanatthaṃ avadhāraṇaṃ kataṃ.",
  "tika-abh08t:1202_4": "Mahaggatabhūmiyaṃ uppajjantampi hetaṃ tattha rūpadhātuyaṃ pavattivipākaṃ dentampi ekantena kāmāvacaramevāti.",
  "tika-abh08t:1202_5": "Kuto panesa niyamoti?",
  "tika-abh08t:1202_6": "Kāmataṇhāvisayabhāvato.",
  "tika-abh08t:1202_7": "Kāmataṇhāvisayatā hi kāmāvacarabhāvassa kāraṇaṃ yathā rūpārūpataṇhāvisayatā rūpārūpabhāvassa.",
  "tika-abh08t:1202_8": "Ekaṃsena cetaṃ evaṃ sampaṭicchitabbaṃ.",
  "tika-abh08t:1202_9": "Itarathā byāpitalakkhaṇaṃ na siyā.",
  "tika-abh08t:1202_10": "Yadi hi ālambitabbadhammavasena bhūmivavatthānaṃ kareyya,",
  "tika-abh08t:1202_11": "evaṃ sati anārammaṇānaṃ saṅgaho na siyā.",
  "tika-abh08t:1202_12": "Atha vipākadānavasena,",
  "tika-abh08t:1202_13": "evampi avipākānaṃ saṅgaho na siyā,",
  "tika-abh08t:1202_14": "tasmā ālambaṇadhammavaseneva pariyāpannānaṃ sā kātabbā.",
  "tika-abh08t:1202_15": "Apariyāpannānaṃ pana lokato uttiṇṇatāya lokuttaratā,",
  "tika-abh08t:1202_16": "uttaritarābhāvato anuttaratā ca veditabbāti.",
  "tika-abh08t:1203_0": "Domanassassa anīvaraṇāvatthāya abhāvena taṃsahagatacittuppādo kāmabhūmiyaṃyeva pavattatīti so niyatavatthuko,",
  "tika-abh08t:1203_1": "itare arūpabhūmiyampi pavattanato aniyatavatthukāti āha “niyatā…pe…",
  "tika-abh08t:1203_2": "duvidha”nti.",
  "tika-abh08t:1203_3": "Vicikicchuddhaccasahagatānaṃ mohekahetukattā,",
  "tika-abh08t:1203_4": "itaresampi lobhamohadosamohavasena dvihetukattā āha “ekahetukaduhetukato”ti.",
  "tika-abh08t:1203_5": "Ādito ekādasannaṃ akusalacittānaṃ paṭisandhijananato,",
  "tika-abh08t:1203_6": "uddhaccasahagatassa tadabhāvato āha “paṭisandhijanakājanakato”ti.",
  "tika-abh08t:1203_7": "Uddhaccasahagatañhi pavattivipākaṃ dentampi paṭisandhiṃ nākaḍḍhati.",
  "tika-abh08t:1203_8": "Yato vakkhati –",
  "tika-abh08t:1204_0": "“Ekādasavidhānaṃ tu, hitvā uddhaccamānasaṃ;",
  "tika-abh08t:1205_0": "Ekādasavidhā ceva, bhavanti paṭisandhiyo”ti. ;",
  "tika-abh08t:1206_0": "Yena pana kāraṇena taṃ paṭisandhiṃ nākaḍḍhati,",
  "tika-abh08t:1206_1": "taṃ paṭisandhivinicchayakathāhi imissā gāthāya vaṇṇanāpadeseyeva vakkhāma.",
  "tika-abh08t:1206_2": "Tīhi vedanāhīti sukhadukkhopekkhāsaṅkhātāhi tīhi vedanāhi. Yathāha –",
  "tika-abh08t:1206_3": "“tisso imā,",
  "tika-abh08t:1206_4": "bhikkhave, vedanā.",
  "tika-abh08t:1206_5": "Katamā tisso?",
  "tika-abh08t:1206_6": "Sukhā dukkhā adukkhamasukhā”ti.",
  "tika-abh08t:1206_7": "Yaṃ pana katthaci sutte “dvemā,",
  "tika-abh08t:1206_8": "bhikkhave,",
  "tika-abh08t:1206_9": "vedanā sukhā dukkhā”ti vacanaṃ,",
  "tika-abh08t:1206_10": "taṃ kusalapakkhikaṃ upekkhaṃ sukhe,",
  "tika-abh08t:1206_11": "akusalapakkhikañca dukkhe pakkhipitvā pariyāyena vuttanti daṭṭhabbaṃ.",
  "tika-abh08t:1206_12": "Suppatiṭṭhitabhāvakāraṇattā mūlamivāti mūlaṃ,",
  "tika-abh08t:1206_13": "lobho mūlaṃ etassāti lobhamūlaṃ.",
  "tika-abh08t:1206_14": "Kiñcāpi hi mohopi lobhamūlesu atthi,",
  "tika-abh08t:1206_15": "so pana sabbākusalasādhāraṇattā vavatthānakaro na hotīti asādhāraṇadhammavasena “lobhamūla”ntveva vuttaṃ yathā “bherisaddo yavaṅkuro”ti.",
  "tika-abh08t:1206_16": "Tathā “dosamūla”nti etthāpi.",
  "tika-abh08t:1206_17": "Mūlantaravirahato moho eva mūlaṃ imassa,",
  "tika-abh08t:1206_18": "nāññanti mohamūlaṃ.",
  "tika-abh08t:1207_0": "Micchāvasena dassanaṃ diṭṭhi,",
  "tika-abh08t:1207_1": "diṭṭhiyeva diṭṭhigataṃ yathā “ākāsagataṃ thāmagata”nti.",
  "tika-abh08t:1207_2": "Atha vā vipariyesaggāhikāya diṭṭhiyā gatameva,",
  "tika-abh08t:1207_3": "na ettha gantabbavatthu tathāsabhāvanti diṭṭhigataṃ,",
  "tika-abh08t:1207_4": "dvāsaṭṭhiyā vā diṭṭhīsu antogadhanti diṭṭhigataṃ,",
  "tika-abh08t:1207_5": "tena samaṃ pakārehi yuttanti diṭṭhigatasampayuttaṃ.",
  "tika-abh08t:1208_0": "“Yadā hī”tiādi lobhamūlacittānaṃ pavattiākāradassanaṃ.",
  "tika-abh08t:1208_1": "Micchādiṭṭhinti ucchedadiṭṭhiādiṃ micchādiṭṭhiṃ.",
  "tika-abh08t:1208_2": "Tāya hi vipallattacittā tāva kodhavisayo,",
  "tika-abh08t:1208_3": "yāva indriyagocaroti paralokaṃ paṭikkhipitvā “natthi kāmesu ādīnavo”ti gaṇhanti. Ādi- saddena –",
  "tika-abh08t:1209_0": "“Esa panthovitatho devayāne,",
  "tika-abh08t:1210_0": "Yena yanti puttavanto visokā;",
  "tika-abh08t:1211_0": "Taṃ passanti pasavo pakkhino ca,",
  "tika-abh08t:1212_0": "Tena te mātaripi mithunaṃ carantī”ti. –",
  "tika-abh08t:1213_0": "Ādinā nayena puttamukhadassanaṃ saggamokkhamaggoti evamādikaṃ micchādiṭṭhiṃ saṅgaṇhāti.",
  "tika-abh08t:1213_1": "Kāme vāti ettha vā-",
  "tika-abh08t:1213_2": "saddo aniyamattho.",
  "tika-abh08t:1213_3": "Tena “brāhmaṇānaṃ suvaṇṇaharaṇameva adinnādāne sāvajjaṃ,",
  "tika-abh08t:1213_4": "itaraṃ anavajjaṃ, gurūnaṃ, gunnaṃ,",
  "tika-abh08t:1213_5": "attano jīvitassa,",
  "tika-abh08t:1213_6": "vivāhassa ca atthāya musāvādo anavajjo,",
  "tika-abh08t:1213_7": "itaro sāvajjo,",
  "tika-abh08t:1213_8": "guruādīnaṃ atthāya pesuññakaraṇaṃ anavajjaṃ,",
  "tika-abh08t:1213_9": "itaraṃ sāvajjaṃ,",
  "tika-abh08t:1213_10": "bhāratayuddhasītāharaṇādikathā pāpavūpasamāya hotī”ti evamādike micchāgāhe saṅgaṇhāti.",
  "tika-abh08t:1213_11": "Diṭṭhamaṅgalādīnīti diṭṭhasutamutamaṅgalāni.",
  "tika-abh08t:1213_12": "Sārato paccetīti vuḍḍhiyā pubbanimittabhāvena aggahetvā “idameva vuḍḍhikāraṇa”nti evaṃ sāravasena gaṇhāti.",
  "tika-abh08t:1213_13": "Sabhāvatikkhenevāti lobhassa,",
  "tika-abh08t:1213_14": "micchābhinivesassa vā vasena saraseneva tikhiṇena kururena.",
  "tika-abh08t:1213_15": "Mandenāti dandhena atikhiṇena.",
  "tika-abh08t:1213_16": "Tādisaṃ pana attano,",
  "tika-abh08t:1213_17": "parassa vā samussāhanena pavattatīti āha “samussāhitenā”ti.",
  "tika-abh08t:1213_18": "Parassa bhaṇḍaṃ vā haratīti vā-",
  "tika-abh08t:1213_19": "saddena tathāpavattanakamusāvādādīnampi saṅgaho veditabbo.",
  "tika-abh08t:1213_20": "Kāmānaṃ vāti anubhuyyamānānaṃ kāmaguṇānaṃ. Vā-",
  "tika-abh08t:1213_21": "saddena parasantakassa ayathādhippetatāya yaṃ laddhaṃ,",
  "tika-abh08t:1213_22": "taṃ gahetabbanti gahaṇādikaṃ saṅgaṇhāti.",
  "tika-abh08t:1214_0": "Sampayuttadhammavasena bhedābhāvato dosamūlaṃ asaṅkhārikasasaṅkhārikabhedato duvidhaṃ.",
  "tika-abh08t:1214_1": "Yadi evaṃ kasmā “domanassasahagataṃ paṭighasampayutta”nti vuttaṃ?",
  "tika-abh08t:1214_2": "Asādhāraṇadhammehi tassa cittassa upalakkhaṇatthaṃ.",
  "tika-abh08t:1214_3": "Pāṇassa atīva,",
  "tika-abh08t:1214_4": "atikkamitvā vā pātanaṃ pāṇātipāto. Ādi-",
  "tika-abh08t:1214_5": "saddena adinnādānamusāvādapesuññapharusasamphappalāpabyāpāde saṅgaṇhāti.",
  "tika-abh08t:1214_6": "Dasaakusalakammapathesu hi kāmesumicchācāraabhijjhāmicchādiṭṭhisaṅkhātā tayova kammapathā iminā na sijjhanti.",
  "tika-abh08t:1214_7": "Sabhāvatikkhaṃ hutvā pavattamānaṃ cittaṃ asaṅkhārameva hoti,",
  "tika-abh08t:1214_8": "itaraṃ sasaṅkhāranti adhippāyenāha “tikkhamandappavattikāle”ti.",
  "tika-abh08t:1214_9": "Mandaṃ pana hutvā pavattamānaṃ ekaṃsena sasaṅkhāramevāti na sakkāva viññātuṃ.",
  "tika-abh08t:1214_10": "Yaṃ sasaṅkhārena sappayogena pavattati,",
  "tika-abh08t:1214_11": "taṃ mandameva hotīti katvā tathā vuttanti daṭṭhabbaṃ.",
  "tika-abh08t:1215_0": "Mohamūlaṃ cittaṃ mūlantaravirahato atimūḷhaṃ vicikicchuddhaccayogato cañcalañcāti upekkhāsahagatameva hoti,",
  "tika-abh08t:1215_1": "na tassa kadācipi sabhāvatikkhatā atthi.",
  "tika-abh08t:1215_2": "Ārammaṇe hi saṃsappanavasena,",
  "tika-abh08t:1215_3": "vikkhipanavasena ca pavattamānassa cittadvayassa kiṃ tādise kicce sabhāvatikkhatāya,",
  "tika-abh08t:1215_4": "ussāhetabbatāya vā bhavitabbaṃ,",
  "tika-abh08t:1215_5": "tasmā na tattha saṅkhārabhedo atthi.",
  "tika-abh08t:1215_6": "Nanu ca uddhaccaṃ sabbākusalasādhāraṇaṃ,",
  "tika-abh08t:1215_7": "kasmā pana etameva tena visesetvā vuttaṃ “uddhaccasahagata”nti.",
  "tika-abh08t:1215_8": "Visesato balavabhāvato.",
  "tika-abh08t:1215_9": "Idañhi etasmiṃ citte balavaṃ,",
  "tika-abh08t:1215_10": "tasmā sampayuttadhammesu padhānaṃ hutvā pavattatīti idameva tena visesitabbaṃ.",
  "tika-abh08t:1215_11": "Teneva hi pāḷiyaṃ sesākusalesu uddhaccaṃ yevāpanakavasena āgataṃ,",
  "tika-abh08t:1215_12": "idha pana sarūpatoyeva niddiṭṭhaṃ.",
  "tika-abh08t:1215_13": "Evaṃ asādhāraṇappadhānadhammavasena mohamūlaṃ vicikicchāsampayuttaṃ uddhaccasampayuttanti duvidhaṃ vuttanti daṭṭhabbaṃ.",
  "tika-abh08t:1215_14": "Asanniṭṭhānaṃ saṃsayo,",
  "tika-abh08t:1215_15": "vikkhepo avūpasamo,",
  "tika-abh08t:1215_16": "bhantatāti attho.",
  "tika-abh08t:1215_17": "Tattha vicikicchāsahagatassa asanniṭṭhānakāle,",
  "tika-abh08t:1215_18": "uddhaccasahagatassa vikkhepakāle ca pavatti veditabbā.",
  "tika-abh08t:1216_0": "Yathānurūpanti paṭisandhijanakājanakassa,",
  "tika-abh08t:1216_1": "kammapathabhāvappattāpattassa ca anurūpato.",
  "tika-abh08t:1216_2": "Atha vā yathānurūpanti yo yassa hetu,",
  "tika-abh08t:1216_3": "tadanurūpato.",
  "tika-abh08t:1216_4": "Yebhuyyena hi lobhamūlakena khuppipāsādinirantarapetavisaye uppajjanti,",
  "tika-abh08t:1216_5": "dosamūlakena doso viya caṇḍajātatāya taṃsarikkhake niraye,",
  "tika-abh08t:1216_6": "mohamūlakena niccasammūḷhāya tiracchānayoniyaṃ,",
  "tika-abh08t:1216_7": "tasmā lobhādihetuanurūpato tattha tattha apāye upapattiṃ nipphādetīti āha “yathānurūpaṃ…pe…",
  "tika-abh08t:1216_8": "upapattiyā”ti.",
  "tika-abh08t:1216_9": "Akusalavipākānaṃ dukkhappadhānatāya “dukkhavisesassā”ti vuttaṃ.",
  "tika-abh08t:1217_0": "31.",
  "tika-abh08t:1217_1": "Apāpena alāmakena pāpāpāpappahīnena pāpāpāpesu mānasesu yaṃ pāpamānasaṃ vuttaṃ,",
  "tika-abh08t:1217_2": "pāpāpāpesu puggalesu apāpena pāpāpāpappahīnena yaṃ pāpamānasaṃ vuttanti vā sambandho.",
  "tika-abh08t:1217_3": "Atha vā pāpāpāpesu mānasesu pāpena pāpamānasena pāpavasena pāpāpāpappahīnena yaṃ pāpamānasaṃ vuttanti yojanā.",
  "tika-abh08t:1217_4": "Ayaṃ panettha adhippāyo –",
  "tika-abh08t:1217_5": "asammāsambuddhena tāva dhammasabhāvassa dubbijānīyattā kusalampi akusalato,",
  "tika-abh08t:1217_6": "akusalampi kusalato vucceyya,",
  "tika-abh08t:1217_7": "bhagavato pana saha vāsanāhi viddhaṃsitākusalassa kammakkhayakarañāṇena paccayavekallato viddhaṃsitakusalakammassa",
  "tika-abh08t:1217_8": "ca sammāsambuddhabhāvato ekanteneva akusaladesanā akusaladhammavasenevāti.",
  "tika-abh08t:1218_0": "Akusalavaṇṇanā niṭṭhitā.",
  "tika-abh08t:1219_0": "Abyākatavaṇṇanā",
  "tika-abh08t:1220_0": "Aññamaññavisiṭṭhānaṃ kusalākusalānaṃ pākanti vipākaṃ,",
  "tika-abh08t:1220_1": "vipakkabhāvamāpannānamarūpadhammānametamadhivacanaṃ.",
  "tika-abh08t:1220_2": "Yathā hi loke sālibījādīnaṃ phalāni taṃsadisāni nibbattāni vipakkāni nāma honti,",
  "tika-abh08t:1220_3": "vipākaniruttiñca labhanti,",
  "tika-abh08t:1220_4": "na mūlaṅkurapattadaṇḍanaḷādīni,",
  "tika-abh08t:1220_5": "evaṃ kusalākusalānaṃ phalāni arūpadhammabhāvena,",
  "tika-abh08t:1220_6": "sārammaṇabhāvena ca taṃsadisāni vipakkabhāvamāpannānīti vipākaniruttiṃ labhanti,",
  "tika-abh08t:1220_7": "na pana kammābhinibbattāpi rūpadhammā kammavisadisattā.",
  "tika-abh08t:1220_8": "Vipākameva cittaṃ vipākacittaṃ.",
  "tika-abh08t:1220_9": "Karaṇamattaṃ kiriyā phaladānāsambhavato.",
  "tika-abh08t:1220_10": "Yena pana kāraṇena tassa phaladānaṃ na sambhavati,",
  "tika-abh08t:1220_11": "taṃ heṭṭhā vuttameva.",
  "tika-abh08t:1220_12": "Kiriyā eva cittaṃ kiriyacittaṃ.",
  "tika-abh08t:1220_13": "Vipākassa kāmāvacarādibhāvo kusale vuttanayena yathāsambhavaṃ veditabbo.",
  "tika-abh08t:1220_14": "Alobhādisampayuttahetūhi saha vattanato sahetukaṃ.",
  "tika-abh08t:1220_15": "Tadabhāvato ahetukaṃ.",
  "tika-abh08t:1220_16": "Nibbattakahetuvasena sijjhamānampi hetaṃ sampayuttahetuvaseneva “sahetukamahetuka”nti vuccati,",
  "tika-abh08t:1220_17": "itarathā vavatthānābhāvato.",
  "tika-abh08t:1221_0": "Sakakusalaṃ viyāti attano janakaṃ kāmāvacarakusalaṃ viya.",
  "tika-abh08t:1221_1": "Janakajanitabbasambandhavasena hi taṃ taṃ kusalaṃ tassa tassa vipākassa sakaṃ nāmaṃ hoti.",
  "tika-abh08t:1222_0": "“Sakakusalaṃ viyā”ti vuttattā pavattākāraārammaṇādito cassa taṃsadisatā āpajjeyyāti taṃnivāraṇatthamāha “yathā panā”tiādi.",
  "tika-abh08t:1222_1": "Chasu ārammaṇesūti parittādiatītādiajjhattādibhedesu chasu rūpādiārammaṇesu.",
  "tika-abh08t:1222_2": "Bhavantarapaṭisandhānato paṭisandhi.",
  "tika-abh08t:1222_3": "Avicchedappavattihetubhāvena bhavassa aṅganti bhavaṅgaṃ.",
  "tika-abh08t:1222_4": "Nibbattitabhavato parigaññatāya cutihetutāya cuti.",
  "tika-abh08t:1222_5": "Parittadhammapariyāpannesūti kāmāvacaradhammapariyāpannesu.",
  "tika-abh08t:1222_6": "Kāmāvacaradhammā hi kilesavikkhambhanādīsu asamatthabhāvena parittānubhāvatāya,",
  "tika-abh08t:1222_7": "oḷārikāhi vā kāmataṇhādīhi parito gahitattā “parittā”ti vuccanti.",
  "tika-abh08t:1222_8": "Vipākassa saṅkappetvā ārammaṇaggahaṇābhāvato kammānurūpameva pavattatīti parittakammavipāko parittārammaṇeyeva pavattitumarahati,",
  "tika-abh08t:1222_9": "na mahaggataappamāṇārammaṇeti vuttaṃ “parittadhammapariyāpannesū”ti.",
  "tika-abh08t:1222_10": "Yadi evaṃ mahaggatavipākopi mahaggatārammaṇeyeva āpajjatīti?",
  "tika-abh08t:1222_11": "Nāpajjati,",
  "tika-abh08t:1222_12": "saññāyattārammaṇassa samādhippadhānassa kammassa appanāpattassa tādiseneva vipākena bhavitabbattā.",
  "tika-abh08t:1222_13": "Vaṇṇalakkhaṇādikañhi aggahetvā lokasaññānurodheneva gahite pathavādike parikammasaññāya samuppāditaṃ",
  "tika-abh08t:1222_14": "paṭibhāganimittasaṅkhātamārammaṇaṃ saññāvasaṃ saññāyattaṃ hoti,",
  "tika-abh08t:1222_15": "tasmā tadārammaṇassa samādhippadhānassa appanāpattassa kammassa vipākena samādhippadhānaappanāpattehi",
  "tika-abh08t:1222_16": "viya saññāyattārammaṇatāya nibbiseseneva bhavitabbaṃ.",
  "tika-abh08t:1222_17": "Parittavipāko pana mahaggataappamāṇapaññattārammaṇakammanibbattopi hoti,",
  "tika-abh08t:1222_18": "so parato āgamissati.",
  "tika-abh08t:1223_0": "Mukhanimittaṃ viyāti mukhaṃ paṭicca uppannanimittaṃ viya.",
  "tika-abh08t:1223_1": "Yathā hi taṃ nirīhaṃ aparaṃ mukhanimittaṃ uppādetuṃ,",
  "tika-abh08t:1223_2": "aññaṃ vā kiñci attano balena kātuṃ na sakkoti,",
  "tika-abh08t:1223_3": "evametampi vipākuppādanādīsu na ussahati.",
  "tika-abh08t:1223_4": "Tenāha “nirussāha”nti.",
  "tika-abh08t:1223_5": "Ussāhoti cettha anupacchinnāvijjātaṇhāmānānusayasmiṃ santāne vipākuppādanasamatthatāsaṅkhāto,",
  "tika-abh08t:1223_6": "āsevanapaccayabhāvasaṅkhāto,",
  "tika-abh08t:1223_7": "viññattijanakatāsaṅkhāto ca byāpāro.",
  "tika-abh08t:1223_8": "So vipāke natthi kammavegukkhittattā patitaṃ viya hutvā pavattamānassa tassa ekantena dubbalabhāvatoti taṃ nirussāhaṃ.",
  "tika-abh08t:1224_0": "Vipaccanaṭṭhānanti vipaccanavasena pavattanaṭṭhānaṃ,",
  "tika-abh08t:1224_1": "paṭisandhibhavaṅgacutitadārammaṇavasena catukiccānametesaṃ pavattiokāsoti attho.",
  "tika-abh08t:1224_2": "Tattha cutibhavaṅgānaṃ antarāḷaṃ paṭisandhikiccānaṃ ṭhānaṃ,",
  "tika-abh08t:1224_3": "paṭisandhiāvajjanānaṃ,",
  "tika-abh08t:1224_4": "tadārammaṇāvajjanānaṃ,",
  "tika-abh08t:1224_5": "javanāvajjanānaṃ,",
  "tika-abh08t:1224_6": "voṭṭhabbanāvajjanānañca antarāḷaṃ bhavaṅgakiccānaṃ ṭhānaṃ,",
  "tika-abh08t:1224_7": "tadārammaṇapaṭisandhīnaṃ,",
  "tika-abh08t:1224_8": "javanapaṭisandhīnaṃ,",
  "tika-abh08t:1224_9": "bhavaṅgapaṭisandhīnaṃ vā antarāḷaṃ cutikiccānaṃ ṭhānaṃ,",
  "tika-abh08t:1224_10": "javanabhavaṅgānaṃ antarāḷaṃ tadārammaṇakiccānaṃ ṭhānanti daṭṭhabbaṃ.",
  "tika-abh08t:1224_11": "Yasmā panetaṃ ṭhānaṃ dhammānaṃ taṃtaṃkiccavasena pākaṭaṃ hoti,",
  "tika-abh08t:1224_12": "tasmā ṭhānaṃ veditabbanti ṭhānaṃ uddharitvā pākaṭakiccavaseneva taṃ pakāsetuṃ “imāni hī”tiādi vuttaṃ.",
  "tika-abh08t:1224_13": "Atha vā kiccampi kiccavantānaṃ pavattiṭṭhānabhāvena gayhatīti ṭhānantipi kiccameva uddhaṭanti taṃ sarūpato dassetuṃ “imāni hī”tiādi vuttaṃ.",
  "tika-abh08t:1225_0": "32.",
  "tika-abh08t:1225_1": "Aṇḍajajalābujayonisambhavānaṃ manussānaṃ,",
  "tika-abh08t:1225_2": "vinipātikāsurānañca ahetukapaṭisandhiyāpi sabbhāvato āha “duhetukatihetūna”nti.",
  "tika-abh08t:1225_3": "Paṭisandhiviññāṇasampayuttā dve alobhādayo hetū yesaṃ te duhetukā.",
  "tika-abh08t:1225_4": "Esa nayo tihetukesupi.",
  "tika-abh08t:1225_5": "Tattha duhetukānaṃ ñāṇavippayuttāni cattāri,",
  "tika-abh08t:1225_6": "tihetukānaṃ ñāṇasampayuttāni cattāri paṭisandhiyo honti,",
  "tika-abh08t:1225_7": "tathā bhavaṅgacutiyopi.",
  "tika-abh08t:1225_8": "Yena yena hi cittena paṭisandhi hoti,",
  "tika-abh08t:1225_9": "taṃ tadeva bhavaṅgacutivasenapi pavattati.",
  "tika-abh08t:1225_10": "Tadārammaṇaṃ pana avisesena daṭṭhabbaṃ duhetukānampi tihetukatadārammaṇassa icchitattā.",
  "tika-abh08t:1225_11": "Nanu cetaṃ asamapekkhitābhidhānaṃ ācariyeneva imassa paṭisiddhattā.",
  "tika-abh08t:1225_12": "Tathā hi vakkhati –",
  "tika-abh08t:1226_0": "“Ahetupaṭisandhissa, na tadārammaṇaṃ bhave;",
  "tika-abh08t:1227_0": "Duhetukaṃ tihetuṃ vā, duhetupaṭisandhino”ti. ;",
  "tika-abh08t:1228_0": "Nayidamasamapekkhitābhidhānaṃ paṭisandhijanakakammaṃ sandhāya tattha paṭisiddhattā.",
  "tika-abh08t:1228_1": "Yena hi kammena yā paṭisandhi ādinnā,",
  "tika-abh08t:1228_2": "na taṃ tato adhikataraṃ tadārammaṇaṃ pavatte abhinipphādeti.",
  "tika-abh08t:1228_3": "Yaṃ pana aññampi kiñci kammaṃ tadāladdhāvakāsaṃ siyā,",
  "tika-abh08t:1228_4": "na taṃ tattha tato adhikatarampi vipākaṃ na nibbattetīti atthi.",
  "tika-abh08t:1228_5": "“Sahetukaṃ bhavaṅgaṃ ahetukassa bhavaṅgassa anantarapaccayena paccayo”ti hi paṭṭhānavacanena ahetukassāpi",
  "tika-abh08t:1228_6": "nānākammena sugatiyaṃ sahetukatadārammaṇamanuññātaṃ.",
  "tika-abh08t:1228_7": "Tenāhu ācariyā –",
  "tika-abh08t:1229_0": "“Hoti aññena kammena, sahetukaṃ ahetuna”nti.",
  "tika-abh08t:1230_0": "Yathā ca ahetukassa sahetukaṃ,",
  "tika-abh08t:1230_1": "evaṃ duhetukassa tihetukampi icchanti.",
  "tika-abh08t:1230_2": "Ācariyajotipālatthero pana “sahetuka”nti avisesena vuttattā ahetukānampi tihetukatadārammaṇaṃ icchati.",
  "tika-abh08t:1230_3": "Vuttañhi tena “sahetuka”nti avisesopadesena duhetukaṃ,",
  "tika-abh08t:1230_4": "tihetukañca gahetabbaṃ.",
  "tika-abh08t:1230_5": "Tathā hi aṭṭhakathāyaṃ “ahetukassāpi tihetukatadārammaṇamabhihitaṃ,",
  "tika-abh08t:1230_6": "yañcarahi atthasamāse ahetukānaṃ tihetukaphalāni detī”ti vuttaṃ,",
  "tika-abh08t:1230_7": "taṃ kathaṃ?",
  "tika-abh08t:1230_8": "So eva pucchitabbo,",
  "tika-abh08t:1230_9": "yo tassa kattāti.",
  "tika-abh08t:1230_10": "Apare pana “mūlasandhiyā jaḷattā tassa tihetukatadālambaṇaṃ na labbhatiyevā”ti vadanti.",
  "tika-abh08t:1231_0": "33- 4.",
  "tika-abh08t:1231_1": "Tatoti paṭisandhito paraṃ,",
  "tika-abh08t:1231_2": "dutiyacittato paṭṭhāya.",
  "tika-abh08t:1231_3": "Satipi antarantarā vīthicittuppāde tadavasāne uppajjamānassa yāvatāyukaṃ anivattanato vuttaṃ “yāvatāyuka”nti.",
  "tika-abh08t:1231_4": "Balavārammaṇeti atimahantavibhūtārammaṇe.",
  "tika-abh08t:1231_5": "Pañcadvāre hi atimahantārammaṇe manodvāre vibhūtārammaṇe tadārammaṇamuppajjati,",
  "tika-abh08t:1231_6": "na aññesu.",
  "tika-abh08t:1231_7": "Ekārammaṇappavattiyā paṭisandhādīnaṃ tiṇṇampi ekaṭṭhāne dassanatthaṃ uddese tadārammaṇassa avasānakaraṇaṃ,",
  "tika-abh08t:1231_8": "idha pana pavattikkamavasena cutiyā avasānakaraṇanti daṭṭhabbaṃ.",
  "tika-abh08t:1232_0": "35- 6.",
  "tika-abh08t:1232_1": "Kammadvāranti kāyavacīkammadvārassa janakavasena na pavattantīti vuttaṃ hoti.",
  "tika-abh08t:1232_2": "Tattha kāyoti kāyaviññatti.",
  "tika-abh08t:1232_3": "Kammanti taṃsamuṭṭhāpikā cetanā,",
  "tika-abh08t:1232_4": "kāyena kataṃ kammaṃ kāyakammaṃ.",
  "tika-abh08t:1232_5": "Kiñcāpi hi kāyo kammassa catuvīsatiyā paccayesu na kenaci paccayena paccayo hoti,",
  "tika-abh08t:1232_6": "tathāpi taṃsamuṭṭhānassa tassa sabbhāveyeva kāyakammādivohāroti taṃ tena katanti vuccati.",
  "tika-abh08t:1232_7": "Kāyakammassa pavattiṭṭhānabhūtaṃ dvāraṃ kāyakammadvāraṃ.",
  "tika-abh08t:1232_8": "Yadi evaṃ kammadvāravavatthānaṃ na siyā.",
  "tika-abh08t:1232_9": "Kāyadvārena hi siddhaṃ kammaṃ “kāyakamma”nti vuccati.",
  "tika-abh08t:1232_10": "Taṃ pana “dvāre caranti kammānī”ti vacanato vacīdvārepi sijjhatīti dvārena kammavavatthānaṃ na siyā,",
  "tika-abh08t:1232_11": "tathā vacīkammaṃ kāyadvārepi sijjhatīti kammena dvāravavatthānampi na siyāti? Taṃ na,",
  "tika-abh08t:1232_12": "tabbahulavuttiyā ceva yebhuyyena vuttiyā ca vavatthitattā.",
  "tika-abh08t:1232_13": "Kāyakammañhi kāyadvāreyeva bahulaṃ pavattati,",
  "tika-abh08t:1232_14": "appaṃ vacīdvāre,",
  "tika-abh08t:1232_15": "tasmā kāyadvāre bahulappavattanato etassa kāyakammabhāvo siddho vanacarakādīnaṃ vanacarakādibhāvo viya.",
  "tika-abh08t:1232_16": "Tathā kāyakammameva yebhuyyena kāyadvāre pavattati,",
  "tika-abh08t:1232_17": "na itaraṃ,",
  "tika-abh08t:1232_18": "tasmā kāyakammassa yebhuyyena ettheva pavattito assa kāyakammadvārabhāvo siddho brāhmaṇagāmādīnaṃ brāhmaṇagāmādibhāvo",
  "tika-abh08t:1232_19": "viyāti nettha kammadvāravavatthāne koci vibandhoti.",
  "tika-abh08t:1232_20": "Vacīkammadvārepi esa pabandho yathāsambhavaṃ daṭṭhabbo.",
  "tika-abh08t:1233_0": "Manokammadvāraṃ pana sayaṃ manoyeva samānaṃ attanā sahagatacetanāanabhijjhādikammānaṃ pavattidvārabhāvena",
  "tika-abh08t:1233_1": "manodvārasaṅkhaṃ labhatīti na taṃ cittassa uppattidvāravasena gaṇhāti.",
  "tika-abh08t:1233_2": "Na hi sayaṃ attatova pavattati.",
  "tika-abh08t:1233_3": "Yadi pana cittasampayuttā kammadvārabhāvena adhippetā,",
  "tika-abh08t:1233_4": "tadā tesaṃ kammadvārabhāvo manasmiṃ na upacārīyatīti sampayuttadhammānaṃ cittādhipatibhāvo citte viyāti cittaṃ “manokammadvāra”nti vuccati.",
  "tika-abh08t:1233_5": "Sabhāvato pana kammadvāraṃ nāma sampayuttadhammāyevāti cittaṃ tato pavattanato manokammadvāravasena pavattati.",
  "tika-abh08t:1233_6": "Anantarapaccayabhūtassa pana manokammadvārabhāve vattabbameva natthi.",
  "tika-abh08t:1233_7": "Idha pana “aviññattijanattā”ti vacanena kāyavacīkammadvāravaseneva appavattiyā sādhitattā manokammadvāraṃ na gahitameva.",
  "tika-abh08t:1233_8": "Na hi “aviññattijanattā”ti kāraṇaṃ manokammadvāravasenapi appavattiṃ sādheti.",
  "tika-abh08t:1233_9": "Atha vā “avipākasabhāvato”ti vacanena manokammadvāravasenapi appavatti sādhitā hoti.",
  "tika-abh08t:1233_10": "“Kammadvāra”nti ettha kammaggahanena nānakkhaṇikakammassa adhippetattā tassāpi gahaṇaṃ daṭṭhabbaṃ.",
  "tika-abh08t:1233_11": "Iti imesu kāyavacīkammadvārasaṅkhātesu dvīsu dvāresu,",
  "tika-abh08t:1233_12": "manokammadvārena saha tīsu eva vā yathā kusalaṃ pavattati,",
  "tika-abh08t:1233_13": "na evaṃ vipāko,",
  "tika-abh08t:1233_14": "yathā ca kusalaṃ kāyavacīmanokammassa āyūhanavasena dānādipuññakiriyavatthuvasena pavattati,",
  "tika-abh08t:1233_15": "na evamayaṃ.",
  "tika-abh08t:1233_16": "Ayaṃ pana neva kāyavacīkammadvāresu pavattati viññattisamuṭṭhāpakattābhāvato,",
  "tika-abh08t:1233_17": "na kammavasena,",
  "tika-abh08t:1233_18": "manokammadvāravasenāpi ca pavattati vipākuppādanabhāvābhāvato,",
  "tika-abh08t:1233_19": "na puññakiriyavasena pavattati dānādivasena appavattanatoti dassetuṃ “kammadvārañca…pe…",
  "tika-abh08t:1233_20": "no samā”ti vuttaṃ.",
  "tika-abh08t:1233_21": "Evanti dānādivasena.",
  "tika-abh08t:1234_0": "37.",
  "tika-abh08t:1234_1": "“Parittārammaṇattā”tiādi sampayuttadhammavasena visesadassanaṃ.",
  "tika-abh08t:1234_2": "Yasmā ete parittārammaṇā,",
  "tika-abh08t:1234_3": "karuṇāmuditā ca paññattārammaṇā sattapaññattiyaṃ pavattanato,",
  "tika-abh08t:1234_4": "tasmā dvinnamālambaṇānaṃ ekacittassa visayabhāvānanugamanato na tesu karuṇāmuditā kadācipi jāyantīti ayamettha paṭhamagāthāya adhippāyo.",
  "tika-abh08t:1235_0": "38.",
  "tika-abh08t:1235_1": "Dutiyagāthāya pana hi-",
  "tika-abh08t:1235_2": "saddo yasmāti imassa atthe.",
  "tika-abh08t:1235_3": "Yasmā “pañca sikkhāpadā kusalā”ti vuttā,",
  "tika-abh08t:1235_4": "tasmāti attho.",
  "tika-abh08t:1235_5": "Idaṃ vuttaṃ hoti –",
  "tika-abh08t:1235_6": "bhagavatā hi sikkhāpadavibhaṅge “pañca sikkhāpadā kusalā”ti evaṃ “pāṇātipātā veramaṇī”tiādīnaṃ pañcannaṃ sikkhāpadānaṃ kusalabhāvo vutto,",
  "tika-abh08t:1235_7": "te ca viratisabhāvā eva ādito tiṇṇaṃ sikkhāpadānaṃ,",
  "tika-abh08t:1235_8": "pacchimassa ca sammākammante,",
  "tika-abh08t:1235_9": "itarassa sammāvācāyaṃ,",
  "tika-abh08t:1235_10": "pañcannampi micchājīvahetukapañcaduccaritato viramaṇavasena pavattānaṃ sammāājīve ca antobhāvato,",
  "tika-abh08t:1235_11": "tasmā tā ekantakusalabhūtānaṃ kadāci abyākate labhanti,",
  "tika-abh08t:1235_12": "itarathā saddhāsatiādayo viya “siyā kusalā,",
  "tika-abh08t:1235_13": "siyā abyākatā”ti vucceyyunti.",
  "tika-abh08t:1235_14": "Yadi evaṃ lokuttaraphalesu aṭṭha,",
  "tika-abh08t:1235_15": "satta vā maggaṅgā na labbhantīti?",
  "tika-abh08t:1235_16": "No na labbhanti lokiyaviratīnameva tattha ekantakusalabhāvassa vuttattā,",
  "tika-abh08t:1235_17": "lokuttaraviratiyo pana phalassa maggapaṭibimbabhūtattā maggasadisato aṭṭhaṅgikatāya,",
  "tika-abh08t:1235_18": "sattaṅgikatāya ca bhavitabbanti na ca ekantakusalabhāvena vavatthāpetuṃ yuttā.",
  "tika-abh08t:1235_19": "Evañca katvā upari lokuttaraphalesupi aṭṭhaṅgikatādibhedo maggo uddhaṭoti.",
  "tika-abh08t:1236_0": "39.",
  "tika-abh08t:1236_1": "“Tathādhipatino”tiādi adhipativasena visesadassanaṃ.",
  "tika-abh08t:1236_2": "Sabbesampi hi tebhūmakakusalānaṃ añño āyūhanakālo,",
  "tika-abh08t:1236_3": "añño vipaccanakālo,",
  "tika-abh08t:1236_4": "tasmā na tāni attano vipākehi adhipatiṃ gāhāpetuṃ sakkontīti na te chandādīni dhuraṃ katvā pavattanti.",
  "tika-abh08t:1236_5": "Lokuttarakusalāni ca pana āyūhanakālassa,",
  "tika-abh08t:1236_6": "vipaccanakālassa ca antarābhāvato attano chandādīnaṃ balassa avūpasantakāleyeva vipākaṃ nibbattentīti",
  "tika-abh08t:1236_7": "anantarapaccayā hutvā vipākehi adhipatiṃ gāhāpetuṃ sakkontīti.",
  "tika-abh08t:1236_8": "Evañca katvā upari lokuttaravipākānaṃ adhipatiyogaṃ vakkhati.",
  "tika-abh08t:1237_0": "40.",
  "tika-abh08t:1237_1": "Yasmā moravāpivāsimahādattattherena vipākānaṃ āgamanato asaṅkhārikasasaṅkhārikabhāvo icchito,",
  "tika-abh08t:1237_2": "tipiṭakacūḷanāgattherena paccayato,",
  "tika-abh08t:1237_3": "tasmā ubhinnampi matidassanatthamāha “asaṅkhārasasaṅkhāravidhāna”ntiādi.",
  "tika-abh08t:1237_4": "Purimatthero hi yathā mukhe calite ādāsatale mukhanimittaṃ calati,",
  "tika-abh08t:1237_5": "evaṃ asaṅkhārikassa kusalassa vipāko asaṅkhāriko,",
  "tika-abh08t:1237_6": "sasaṅkhārikassa vipāko sasaṅkhārikoti āha,",
  "tika-abh08t:1237_7": "tasmā tassa matidassanatthaṃ “asaṅkhāra…pe…",
  "tika-abh08t:1237_8": "puññato”ti vuttaṃ.",
  "tika-abh08t:1237_9": "Dutiyatthero pana asaṅkhārikādīsu yena kenacipi cittena kamme āyūhite āsannamaraṇassa attano,",
  "tika-abh08t:1237_10": "paresaṃ vā payogena vinā asaṅkhārena appayogena kammakammanimittagatinimittapaccupaṭṭhāne paṭisandhi uppajjamānā asaṅkhārikā.",
  "tika-abh08t:1237_11": "Yassa kassaci sasaṅkhārena sappayogena kammādipaccupaṭṭhāne sasaṅkhārikā.",
  "tika-abh08t:1237_12": "Tathā bhavaṅgacutiyopi.",
  "tika-abh08t:1237_13": "Tadārammaṇañca paṇītāpaṇītautubhojanādipaccayavasena,",
  "tika-abh08t:1237_14": "anantaraniruddhakusalākusalassa vasena vā asaṅkhārasasaṅkhāranti evaṃ paccayato asaṅkhārikādividhānatamāha,",
  "tika-abh08t:1237_15": "tasmā tassa matidassanatthaṃ “ñeyyaṃ paccayato cevā”ti vuttaṃ.",
  "tika-abh08t:1237_16": "Idameva ca pana ācariyā pasaṃsanti.",
  "tika-abh08t:1238_0": "41- 2.",
  "tika-abh08t:1238_1": "Hīnādīnaṃ vipākattāti adhipatiyogābhāvepi hīnamajjhimapaṇītānaṃ kusalānaṃ vipākattā.",
  "tika-abh08t:1238_2": "Etena āgamanato hīnādibhāvaṃ vibhāveti.",
  "tika-abh08t:1238_3": "Vineyyasantānagatakilesamalavidhamanena tassa punanato puñño vādo vacīghoso etassa,",
  "tika-abh08t:1238_4": "vuttanayeneva puññaṃ vadatīti vā puññavādī,",
  "tika-abh08t:1238_5": "tena puññavādinā.",
  "tika-abh08t:1238_6": "“Ekantena savatthuka”nti vuttepi rūpaloke pavatti anivāritāti āha “kāmalokasmi”nti.",
  "tika-abh08t:1238_7": "“Na panaññattha jāyate”ti iminā pana byatirekato laddhamatthaṃ dassetīti.",
  "tika-abh08t:1239_0": "Evaṃ tāva sahetukavipāke niddisitvā idāni ahetuke niddisituṃ “ahetukavipākacittaṃ panā”tiādi vuttaṃ.",
  "tika-abh08t:1239_1": "Kasmā pana sahetukassa kammassa ahetukavipāko hotīti? Vuccate –",
  "tika-abh08t:1239_2": "cakkhuviññāṇādīnaṃ tāva pañcannaṃ ārammaṇābhinipātamattattā alobhādisampayogo na sambhavati,",
  "tika-abh08t:1239_3": "tathā mandatarakiccesu sampaṭicchanasantīraṇesūti evaṃ hetūnaṃ uppattiyā asambhavato ca nesaṃ ahetukatā daṭṭhabbā.",
  "tika-abh08t:1239_4": "Upekkhādiyoge pana cakkhuviññāṇādīnaṃ tāva catunnaṃ iṭṭhārammaṇepi pavattamānānaṃ vatthārammaṇasaṅghaṭṭanāya dubbalabhāvato upekkhāsahagatatā,",
  "tika-abh08t:1239_5": "kāyaviññāṇassa ca tāya balavabhāvato sukhasahagatatā hoti.",
  "tika-abh08t:1239_6": "Sampaṭicchanaṃ pana ārammaṇaghaṭṭanayogyabhāvena oḷārikattā,",
  "tika-abh08t:1239_7": "catucittakkhaṇātītavasena cirajātattā ca dubbalamattano nissayena saha asamānajātikañca cakkhādivatthuṃ",
  "tika-abh08t:1239_8": "nissāya uppannehi cakkhuviññāṇādīhi laddhānantarapaccayatāya,",
  "tika-abh08t:1239_9": "apubbanissayatāya ca ārammaṇarasassāde dubbalanti iṭṭhādīsu ārammaṇesu upekkhāsahagatameva.",
  "tika-abh08t:1239_10": "Santīraṇaṃ pana vuttaviparītato iṭṭhārammaṇe sukhasahagataṃ,",
  "tika-abh08t:1239_11": "iṭṭhamajjhatte ca upekkhāsahagatanti daṭṭhabbaṃ.",
  "tika-abh08t:1239_12": "Manoviññāṇadhātu viya visiṭṭhamananakiccābhāvato manomattā nissattanijjīvādiatthehi dhātu cāti manodhātu.",
  "tika-abh08t:1239_13": "Sā hi satipi viññāṇabhāve manoviññāṇato sambhavassa visiṭṭhamananakiccassa akaraṇato mananamattāyeva hoti.",
  "tika-abh08t:1239_14": "Vuttalakkhaṇaviparītato pana mano ca taṃ viññāṇañcāti manoviññāṇaṃ,",
  "tika-abh08t:1239_15": "tadeva yathāvuttaṭṭhena dhātūti manoviññāṇadhātu.",
  "tika-abh08t:1240_0": "Viññāṇapañcakaṃ niyatārammaṇaṃ yathākkamaṃ rūpādiekekasseva ārammaṇakaraṇato.",
  "tika-abh08t:1240_1": "Sesattayamaniyatārammaṇaṃ pañcārammaṇikachaḷārammaṇikabhāvato.",
  "tika-abh08t:1241_0": "Daṭṭhabbatāya diṭṭhaṃ,",
  "tika-abh08t:1241_1": "rūpāyatanaṃ.",
  "tika-abh08t:1241_2": "Sotabbatāya sutaṃ,",
  "tika-abh08t:1241_3": "saddāyatanaṃ.",
  "tika-abh08t:1241_4": "Munitabbatāya mutaṃ,",
  "tika-abh08t:1241_5": "sampattasseva gahetabbatāyāti attho,",
  "tika-abh08t:1241_6": "gandhādittayassetaṃ nāmaṃ.",
  "tika-abh08t:1241_7": "Cakkhādīhi vinā kevalaṃ manasā eva vijānitabbatāya viññātaṃ,",
  "tika-abh08t:1241_8": "dhammāyatanaṃ.",
  "tika-abh08t:1241_9": "Anāmaṭṭhakālavisesavacanattā ca nesaṃ atītānāgatāpi rūpādayo diṭṭhādisaddehi vuccanti.",
  "tika-abh08t:1241_10": "Teneva hi “daṭṭhabbatāyā”tiādinā kālasāmaññena nesaṃ nibbacanaṃ vuttaṃ.",
  "tika-abh08t:1241_11": "Diṭṭhaṃ ārammaṇaṃ yassa taṃ diṭṭhārammaṇaṃ.",
  "tika-abh08t:1241_12": "Evaṃ sutārammaṇādīsu.",
  "tika-abh08t:1242_0": "Cakkhuto pavattanti cakkhudvāratova pavattaṃ sabbavākyānaṃ avadhāraṇaphalattā.",
  "tika-abh08t:1242_1": "Tena manodhātuādīnaṃ cakkhuviññāṇabhāvo nivārito hoti tesaṃ dvārantaratopi pavattisambhavato.",
  "tika-abh08t:1242_2": "Atha vā “cakkhuto pavatta”nti idaṃ sañjātippavattiṃ sandhāya vuttaṃ,",
  "tika-abh08t:1242_3": "na sañcaraṇappavattiṃ,",
  "tika-abh08t:1242_4": "tasmā yathā kuṇḍamukhato udakaṃ sañcaraṇavasena pavattati,",
  "tika-abh08t:1242_5": "na evaṃ pavattamidha gahitaṃ.",
  "tika-abh08t:1242_6": "Yathā pana candakantapāsāṇato udakaṃ sañjātivasena pavattati,",
  "tika-abh08t:1242_7": "evaṃ pavattameva cakkhuto pavattanti gahitaṃ.",
  "tika-abh08t:1242_8": "Yathā ca kiṃ?",
  "tika-abh08t:1242_9": "Yathā kucchito samuṭṭhitaṃ pittasemharuhirādi mukhato sandantampi “mukhassavo”ti na vuccati,",
  "tika-abh08t:1242_10": "mukhatoyeva pana samuṭṭhahitvā tato savantaṃ kheḷaṃ “mukhassavo”ti vuccati,",
  "tika-abh08t:1242_11": "evaṃ hadayavatthusannissayato samuṭṭhahitvā cakkhuto pavattamānaṃ cakkhuviññāṇaṃ nāma na hoti.",
  "tika-abh08t:1242_12": "Cakkhutoyeva pana samuṭṭhahitvā tato pavattamānaṃ cakkhuviññāṇaṃ nāmāti.",
  "tika-abh08t:1242_13": "Yo pana imamatthaṃ asallakkhetvā byañjanamattasseva abhinivisitvā taṃdvārappavattānaṃ sesānampi cakkhuviññāṇabhāvaṃ maññeyya,",
  "tika-abh08t:1242_14": "taṃ nivāretuṃ pakārantarenapi viggahaṃ dassento āha “cakkhumhi sannissita”nti.",
  "tika-abh08t:1242_15": "Yathā cakkhuto pavattaṃ,",
  "tika-abh08t:1242_16": "cakkhusannissitaṃ vā viññāṇaṃ cakkhuviññāṇaṃ,",
  "tika-abh08t:1242_17": "evaṃ sotaviññāṇādīsupi “sotato pavattaṃ,",
  "tika-abh08t:1242_18": "sotasmiṃ sannissitaṃ vā viññāṇaṃ sotaviññāṇa”ntiādinā yojanaṃ atidisanto āha “tathā sotaviññāṇādīnī”ti.",
  "tika-abh08t:1243_0": "Cakkhusannissitaṃ hutvā rūpassa vijānanalakkhaṇametassāti cakkhusannissitarūpavijānanalakkhaṇaṃ.",
  "tika-abh08t:1243_1": "Tattha cakkhusannissitavacanena dibbacakkhādikaṃ aññaṃ rūpārammaṇaṃ viññāṇaṃ nivatteti. Vijānana-",
  "tika-abh08t:1243_2": "ggahaṇena cakkhusannissite phassādidhamme nivatteti.",
  "tika-abh08t:1243_3": "Cakkhurūpa-",
  "tika-abh08t:1243_4": "ggahaṇena nissayato,",
  "tika-abh08t:1243_5": "ārammaṇato ca cittaṃ vibhāveti ubhayādhīnavuttikattā.",
  "tika-abh08t:1243_6": "Yadi hi cakkhu nāma na siyā,",
  "tika-abh08t:1243_7": "andhāpi rūpaṃ passeyyuṃ,",
  "tika-abh08t:1243_8": "na ca passanti.",
  "tika-abh08t:1243_9": "Yadi ca nīlādirūpaṃ nāma na siyā,",
  "tika-abh08t:1243_10": "desādiniyamena na bhavitabbaṃ,",
  "tika-abh08t:1243_11": "attheva ca niyamo.",
  "tika-abh08t:1243_12": "Ekantasārammaṇatā ca cittassa vuttāti ārammaṇena vinā nīlādiābhāsaṃ cittaṃ pavattatīti evaṃ pavatto vādo micchāvādoti gahetabbo.",
  "tika-abh08t:1243_13": "Tenāha bhagavā “cakkhuñca paṭicca rūpe ca uppajjati cakkhuviññāṇa”ntiādi.",
  "tika-abh08t:1243_14": "Ettha siyā –",
  "tika-abh08t:1243_15": "kiṃ panetaṃ cakkhu,",
  "tika-abh08t:1243_16": "rūpañca viññāṇassa paccayo hontaṃ ekameva paccayo hoti,",
  "tika-abh08t:1243_17": "udāhu anekanti?",
  "tika-abh08t:1243_18": "Cakkhu tāva ekampi,",
  "tika-abh08t:1243_19": "rūpaṃ pana anekameva saṅgataṃ.",
  "tika-abh08t:1243_20": "Kiṃ kāraṇaṃ?",
  "tika-abh08t:1243_21": "Paccayabhāvavisesato.",
  "tika-abh08t:1243_22": "Cakkhu hi cakkhuviññāṇassa nissayapurejātaindriyavippayuttapaccayehi paccayo hontaṃ atthibhāveneva hoti tasmiṃ sati tassa bhāvato,",
  "tika-abh08t:1243_23": "asati abhāvato.",
  "tika-abh08t:1243_24": "Yato taṃ atthiavigatapaccayehissa paccayoti vuttaṃ,",
  "tika-abh08t:1243_25": "svāyaṃ paccayabhāvo na ekasmiṃ na sambhavatīti ekampi cakkhuviññāṇassa paccayo hoti.",
  "tika-abh08t:1243_26": "Rūpaṃ pana yadipi cakkhu viya purejātaatthiavigatapaccayehi paccayo hoti puretaraṃ uppannaṃ hutvā vijjamānakkhaṇeyeva upakārakattā,",
  "tika-abh08t:1243_27": "tathāpi anekameva saṅgataṃ hutvā paccayo hoti ārammaṇabhāvato.",
  "tika-abh08t:1243_28": "Yañhi taṃ ārammaṇaṃ tassa yathā tathā upalabbhanīyavaseneva ārammaṇapaccayabhāvo,",
  "tika-abh08t:1243_29": "viññāṇassa ca indriyādhīnavuttikassa ārammaṇasabhāvūpaladdhi na ekadvikalāpagatavaṇṇavasena hoti,",
  "tika-abh08t:1243_30": "nāpi katipayakalāpagatavaṇṇavasena,",
  "tika-abh08t:1243_31": "atha kho ābhogānurūpaṃ āpāthagatavaṇṇavasenāti anekameva rūpaṃ saṃhaccakāritāya viññāṇassa paccayo hotīti.",
  "tika-abh08t:1243_32": "Amumeva hi visesaṃ vibhāvetuṃ “cakkhuñca paṭicca rūpe cā”ti pāḷiyaṃ vacanabhedo katoti.",
  "tika-abh08t:1243_33": "Evaṃ sotaviññāṇepi yathārahaṃ vattabbaṃ.",
  "tika-abh08t:1243_34": "Ghānaviññāṇādīnaṃ pana sampattaggāhatāya attano nissayena saha allīnasseva gahaṇato ekakalāpagatampi gandhādikaṃ tesaṃ uppattiyā paccayo hoti.",
  "tika-abh08t:1244_0": "Rūpamattārammaṇarasanti rūpāyatanamattasseva ārammaṇakaraṇarasaṃ. Matta-",
  "tika-abh08t:1244_1": "saddena yathā ārammaṇantaraṃ nivatteti,",
  "tika-abh08t:1244_2": "evaṃ rūpāyatanepi labbhamāne ekacce visese nivatteti.",
  "tika-abh08t:1244_3": "Na hi cakkhuviññāṇaṃ vaṇṇamattato aññaṃ kiñci nīlādivisesaṃ tattha gahetuṃ sakkoti.",
  "tika-abh08t:1244_4": "Tenāha bhagavā –",
  "tika-abh08t:1244_5": "“pañcahi viññāṇehi na kiñci dhammaṃ paṭivijānāti aññatra abhinipātamattā”ti.",
  "tika-abh08t:1244_6": "Cakkhuviññāṇaṃ uppajjamānaṃ rūpārammaṇe eva uppajjanato tadabhimukhabhāvena gaṇhātīti vuttaṃ “rūpābhimukhabhāvapaccupaṭṭhāna”nti.",
  "tika-abh08t:1244_7": "Attano anantaraṃ uppajjamānānaṃ arūpadhammānaṃ samanantaravigatā arūpadhammā pavattiokāsadānena anantarasamanantaranatthivigatapaccayehi upakārakā,",
  "tika-abh08t:1244_8": "nissayārammaṇā dhammā viya āsannakāraṇāti dassento āha “rūpārammaṇāya kiriyāmanodhātuyā apagamapadaṭṭhāna”nti.",
  "tika-abh08t:1244_9": "Sotaviññāṇādīsupi vuttanayeneva attho veditabbo.",
  "tika-abh08t:1244_10": "Kiriyāmanodhātuyā ārammaṇabhedato bhinnasabhāvattā āha “kiriyāmanodhātūna”nti.",
  "tika-abh08t:1244_11": "Cakkhuviññāṇādīhi gahitaṃ rūpādiārammaṇaṃ tadanantarameva aparipatantaṃ katvā sampaṭicchantaṃ gaṇhantaṃ",
  "tika-abh08t:1244_12": "viya hotīti vuttaṃ “rūpādisampaṭicchanarasa”nti.",
  "tika-abh08t:1244_13": "Tathābhāvena sampaṭicchanabhāvena paccupaṭṭhātīti tathābhāvapaccupaṭṭhānaṃ.",
  "tika-abh08t:1245_0": "Chasu ārammaṇesu kadāci pañcannaṃ jaccandhādivasena tatopi ūnānaṃ,",
  "tika-abh08t:1245_1": "brahmaloke ca dvinnameva vijānanasabhāvāpi chaḷārammaṇavijānanalakkhaṇā vuttā taṃsabhāvānativattanato,",
  "tika-abh08t:1245_2": "chasveva vā itaresaṃ ārammaṇānaṃ antogadhattā.",
  "tika-abh08t:1245_3": "Santīraṇādirasāti yathāsambhavaṃ santīraṇatadārammaṇādikiccā,",
  "tika-abh08t:1245_4": "santīraṇatadārammaṇapaṭisandhibhavaṅgacutikiccāti adhippāyo.",
  "tika-abh08t:1245_5": "“Hadayavatthupadaṭṭhānā”ti idaṃ imāsaṃ dvinnaṃ manoviññāṇadhātūnaṃ anibaddhaṭṭhānatāya nibaddhakāraṇaṃ dassetuṃ vuttaṃ.",
  "tika-abh08t:1245_6": "Vuttanayena pana “taṃtaṃanantarātītaviññāṇāpagamapadaṭṭhāna”ntipi vattuṃ vaṭṭatiyeva.",
  "tika-abh08t:1245_7": "Ahetukacittānaṃ visuṃ visuṃ lakkhaṇādikassa dassitattā parisesato sahetukacittānaṃ ekasadisameva lakkhaṇādikanti viññāyati.",
  "tika-abh08t:1245_8": "Taṃ pana heṭṭhā vibhāvitameva.",
  "tika-abh08t:1246_0": "Idāni imāsaṃ ārammaṇādito bhedaṃ dassetuṃ “tattha paṭhamā”tiādi vuttaṃ.",
  "tika-abh08t:1246_1": "Ekantamiṭṭhārammaṇeti ekanteneva iṭṭhārammaṇe,",
  "tika-abh08t:1246_2": "atiiṭṭhārammaṇeti attho.",
  "tika-abh08t:1246_3": "Pañcasu ṭhānesūti sahetukavipākānaṃ vuttesu catūsu,",
  "tika-abh08t:1246_4": "sampaṭicchanavoṭṭhabbanānaṃ antarāḷasaṅkhātasantīraṇaṭṭhāne cāti pañcasu ṭhānesu,",
  "tika-abh08t:1246_5": "pañcasu kiccesūti vā attho.",
  "tika-abh08t:1246_6": "Kiñcāpi somanassapaṭisandhikassa domanassajavanāvasāne tadārammaṇasambhave asati yaṃ kiñci paricitapubbaṃ",
  "tika-abh08t:1246_7": "parittārammaṇamārabbha upekkhāsahagatasantīraṇamuppajjatīti icchitaṃ,",
  "tika-abh08t:1246_8": "tathā pana uppajjamānassa kadāciyeva sambhavato yebhuyyappavattiṃ gahetvā cha ṭhānāni avatvā pañceva vuttāni.",
  "tika-abh08t:1246_9": "Atha vā taṃ uppajjamānaṃ tadārammaṇaṭṭhāneyeva nibbattatīti taṃvaseneva tassāpi ṭhānaṃ gahitanti daṭṭhabbaṃ.",
  "tika-abh08t:1246_10": "Acakkhusaṃvattanikakammanibbattatāya jātiyā andho jaccandho.",
  "tika-abh08t:1246_11": "Kiñcāpi hi jātikkhaṇe aṇḍajajalābujānaṃ sabbesampi cakkhu natthi,",
  "tika-abh08t:1246_12": "yassa bhāvābhāvato andhānandhavicāraṇā bhaveyya,",
  "tika-abh08t:1246_13": "tathāpi cakkhussa uppajjamānārahakālepi cakkhuvipattivibandhakena kammunā paṭihatasāmatthiyena paṭisandhidāyakena",
  "tika-abh08t:1246_14": "itarenāpi vā kammena tassa anupādiyamānattā satto “jaccandho”ti vuccati.",
  "tika-abh08t:1246_15": "Atha vā jaccandhoti pasūtiyaṃyeva andho,",
  "tika-abh08t:1246_16": "mātukucchiyaṃyeva andho hutvā nikkhantoti attho.",
  "tika-abh08t:1246_17": "Tena duhetukatihetukānaṃ mātukucchigatakālepi cakkhussa avipajjanaṃ siddhaṃ hoti,",
  "tika-abh08t:1246_18": "evaṃ jātibadhirādīsupi yathārahaṃ vattabbaṃ.",
  "tika-abh08t:1246_19": "Jaccajaḷoti jātiyā aññāṇako.",
  "tika-abh08t:1246_20": "Kiñcāpi duhetukapaṭisandhikopi jātiyaṃ aññāṇako,",
  "tika-abh08t:1246_21": "tassa pana pavattiyaṃ paññā sambhavatīti vuttanayena yebhuyyato pavattiyampi paññāyāsambhavato jaccajaḷo veditabbo.",
  "tika-abh08t:1246_22": "Jaccummattako surāmerayapānādiummattakabhāvasaṃvattanikakammaparibhāvitena kammena gahitapaṭisandhiko.",
  "tika-abh08t:1246_23": "Paṇḍakoti paradāragamanādikammaparibhāvitena kammunā gahitapaṭisandhiko.",
  "tika-abh08t:1246_24": "So pañcavidho āsittapaṇḍako usūyapaṇḍako pakkhapaṇḍako opakkamikapaṇḍako napuṃsakapaṇḍakoti.",
  "tika-abh08t:1246_25": "Idha pana opakkamikapaṇḍakassa sahetukassāpi bhāvato,",
  "tika-abh08t:1246_26": "napuṃsakassa ca visuṃ gahaṇato tayo paṇḍakā adhippetā. Ādi-",
  "tika-abh08t:1246_27": "saddena jātimūgajātipaṅgulamammanādīnaṃ saṅgaho.",
  "tika-abh08t:1246_28": "Keci pana “ekacce ahetukapaṭisandhikā avikalindriyā hutvā thokaṃ vicāraṇapakatikāpi honti,",
  "tika-abh08t:1246_29": "tasmā tādisānampi idha ādi-",
  "tika-abh08t:1246_30": "saddena saṅgaho”ti vadanti.",
  "tika-abh08t:1246_31": "Ettha ca jaccandhādīnameva ayaṃ paṭisandhīti na gahetabbā.",
  "tika-abh08t:1246_32": "Jaccandhādayo pana iminā paṭisandhiṃ gaṇhantīti gahetabbaṃ.",
  "tika-abh08t:1247_0": "43.",
  "tika-abh08t:1247_1": "Tihetukapuññassāti tihetukassapi ukkaṭṭhapuññassa.",
  "tika-abh08t:1247_2": "Duhetukammassa pana sabbathāpi soḷasannaṃ vipākānaṃ asambhavato tappaṭikkhepaparattā cetanāya “tihetukapuññassā”ti avisesato vuttaṃ.",
  "tika-abh08t:1248_0": "Kāmāvacaravipākavaṇṇanā niṭṭhitā.",
  "tika-abh08t:1249_0": "Rūpāvacarārūpāvacaravipākavaṇṇanā",
  "tika-abh08t:1250_0": "Mahaggatavipākānaṃ taṃtaṃkusalāgamanavaseneva jhānaṅgahāni,",
  "tika-abh08t:1250_1": "na pana bhāvanāvisesenāti tesaṃ pahānaṅgāni anuddhaṭāni.",
  "tika-abh08t:1250_2": "Upapattiyanti upapattibhave.",
  "tika-abh08t:1251_0": "Arūpāvacaravipākacittāni vuccantīti sambandho.",
  "tika-abh08t:1252_0": "44.",
  "tika-abh08t:1252_1": "Kusalānugataṃ katvāti kusalānurūpaṃ kusalasadisaṃ katvā.",
  "tika-abh08t:1252_2": "Yathā kāmāvacaravipākaṃ kusalato visadisampi katvā vibhattaṃ,",
  "tika-abh08t:1252_3": "evamakatvā kusalasadisameva katvāti atthaṃ vadanti.",
  "tika-abh08t:1252_4": "Aṭṭhakathāyaṃ pana kusalānantaraṃ katvā mahaggatavipākānaṃ bhājitapāḷiṃ sandhāya “kusalānugataṃ katvā bhājita”nti vuttaṃ.",
  "tika-abh08t:1252_5": "Pāḷiyañhi –",
  "tika-abh08t:1253_0": "“Katame dhammā abyākatā?",
  "tika-abh08t:1253_1": "Yasmiṃ samaye kāmāvacarassa kusalassa kammassa katattā upacitattā vipākaṃ cakkhuviññāṇaṃ uppannaṃ hotī”tiādinā –",
  "tika-abh08t:1254_0": "Kāmāvacaravipākaṃ vibhajitvā mahaggatavipākaṃ vibhajantena –",
  "tika-abh08t:1255_0": "“Katame dhammā abyākatā?",
  "tika-abh08t:1255_1": "Yasmiṃ samaye rūpapattiyā maggaṃ bhāveti,",
  "tika-abh08t:1255_2": "vivicceva kāmehi…pe…",
  "tika-abh08t:1255_3": "paṭhamaṃ jhānaṃ upasampajja viharati pathavīkasiṇaṃ,",
  "tika-abh08t:1255_4": "tasmiṃ samaye phasso hoti…pe…",
  "tika-abh08t:1255_5": "avikkhepo hoti,",
  "tika-abh08t:1255_6": "ime dhammā kusalā,",
  "tika-abh08t:1255_7": "tasseva rūpāvacarassa kusalassa kammassa katattā upacitattā vipākaṃ vivicceva kāmehi…pe…",
  "tika-abh08t:1255_8": "paṭhamaṃ jhānaṃ upasampajja viharati pathavīkasiṇaṃ…pe…",
  "tika-abh08t:1255_9": "ime dhammā abyākatā”ti.",
  "tika-abh08t:1256_0": "Evaṃ kusalaṃ uddisitvā tadanantaraṃ katvā mahaggataṃ vipākaṃ vibhattaṃ,",
  "tika-abh08t:1256_1": "tasmā yathā kāmāvacaravipākaṃ,",
  "tika-abh08t:1256_2": "evaṃ avibhajitvā idaṃ kusalānantaraṃ katvā vibhattanti imamatthaṃ jotetuṃ aṭṭhakathāyaṃ “kusalānugataṃ katvā”ti vuttaṃ.",
  "tika-abh08t:1256_3": "Imināpi ca ācariyena parihāramukhena vakkhamānaatthavisesavacanicchāya tattha vuttanayeneva codanā katā.",
  "tika-abh08t:1256_4": "Evañhi sati kusalānantaraṃyeva phalaṃ uppajjatīti ñāpanaṃ suṭṭhūpapannaṃ hotīti ayamettha amhākaṃ ācariyassa maggo.",
  "tika-abh08t:1257_0": "Mahaggatanti mahaggatavipākaṃ.",
  "tika-abh08t:1257_1": "Tañhi idha adhigataṃ. Kāmā…pe…",
  "tika-abh08t:1257_2": "yatoti yasmā kāmāvacarakusalaṃ asamānaphalaṃ hoti tihetukassa duhetukāhetukavipākānaṃ,",
  "tika-abh08t:1257_3": "duhetukassa ca ahetukavipākānampi jananato,",
  "tika-abh08t:1257_4": "na evamidaṃ,",
  "tika-abh08t:1257_5": "idaṃ pana ekanteneva sadisavipākajananato samānaphalameva,",
  "tika-abh08t:1257_6": "tasmāti attho.",
  "tika-abh08t:1257_7": "Ettha ca “kusala”nti avuttepi kāmāvacarapuññaṃvāti upamitattā upameyyassapi kusalabhāvo viññāyati.",
  "tika-abh08t:1257_8": "Kasmā panetaṃ sadisavipākaṃ,",
  "tika-abh08t:1257_9": "na kāmāvacaraṃ viya visadisavipākampīti? Vuccate –",
  "tika-abh08t:1257_10": "kāmāvacarapuññañhi ācinanto rūpataṇhādinānāvatthukakāmataṇhūpanissayato ācinati,",
  "tika-abh08t:1257_11": "tasmā tadūpanissayakusalaṃ tadanurūpato nānāvatthukaṃ vipākaṃ janeti.",
  "tika-abh08t:1257_12": "Mahaggataṃ pana ācinanto ekavatthukāyeva bhavataṇhāya vasena ācinatīti tadanurūpato taṃ nānāvatthuṃ ajanetvā ekavatthumeva janetīti.",
  "tika-abh08t:1258_0": "45- 6.",
  "tika-abh08t:1258_1": "Sabbathāti dhammato ārammaṇato paṭipadādito ca.",
  "tika-abh08t:1258_2": "Tathā hi ye phassādayo kusale ca labbhanti,",
  "tika-abh08t:1258_3": "te vipākepi labbhanti,",
  "tika-abh08t:1258_4": "yasmiñca ārammaṇe kusalaṃ pavattati,",
  "tika-abh08t:1258_5": "tattheva idaṃ vipākampi.",
  "tika-abh08t:1258_6": "Yāva paṭipadādayo kusalassa labbhanti,",
  "tika-abh08t:1258_7": "tāva imassa vipākassapīti.",
  "tika-abh08t:1258_8": "Kāmaṃ yassa kassaci chāyā taṃtaṃvatthusadisāva,",
  "tika-abh08t:1258_9": "mahantassa pana kusalavipākassa mahantāhiyeva upamāhi bhavitabbanti “gajādīna”ntiādi vuttaṃ.",
  "tika-abh08t:1258_10": "Apare apare attabhāve bhavaṃ vedanamassāti aparāpariyavedanaṃ.",
  "tika-abh08t:1258_11": "Yadi aparāpariyavedanaṃ na hoti,",
  "tika-abh08t:1258_12": "kathañcarahi imassa phaluppattīti āha “jhānā aparihīnassā”tiādi.",
  "tika-abh08t:1259_0": "47.",
  "tika-abh08t:1259_1": "Kusalānantaranti kusalabhavānantaraṃ.",
  "tika-abh08t:1259_2": "Yasmiñhi bhave taṃ kusalaṃ kataṃ,",
  "tika-abh08t:1259_3": "so idha kusala-",
  "tika-abh08t:1259_4": "saddena upacārato gahito kammānantaraṃyeva phalassa asambhavato.",
  "tika-abh08t:1259_5": "Na hi taṃ lokuttarakusalaṃ viya anantaraphalanipphādakaṃ,",
  "tika-abh08t:1259_6": "atha kho ekaccakāmāvacarakusalaṃ viya aparāpariyavedanaṃ ahutvā satipi anekeyeva kāmāvacarakamme mahogho",
  "tika-abh08t:1259_7": "viya parittaṃ udakaṃ tamajjhottharitvā attanoyeva vipākadānena ekantena anantarabhaveyeva phalaṃ nibbatteti.",
  "tika-abh08t:1259_8": "Nanu ca aparihīnajjhānasseva kassaci nikantivasena kāmabhave paṭisandhi hoti.",
  "tika-abh08t:1259_9": "Tathā hi tissamahābrahmā uparibrahmalokūpapattiyā bhāvitamaggo bhikkhūhi yācito tato cavitvā moggalibrāhmaṇassa",
  "tika-abh08t:1259_10": "gehe paṭisandhiṃ aggahesīti vuttanti taṃ kathanti?",
  "tika-abh08t:1259_11": "Nikantibaleneva jhānaṃ parihāyatīti tato parihīnajjhāno nibbattatīti vadanti.",
  "tika-abh08t:1259_12": "Apare pana ācariyā “anīvaraṇāvatthāya nikantiyā jhānassa parihāni vīmaṃsitvā gahetabbā”ti vatvā “satipi",
  "tika-abh08t:1259_13": "mahaggatakammuno vipākaṃ paṭibāhanasamatthasseva parittakammassa abhāve ‘ijjhati,",
  "tika-abh08t:1259_14": "bhikkhave,",
  "tika-abh08t:1259_15": "sīlavato cetopaṇidhi visuddhattā’ti vacanato kāmabhave cetopaṇidhi mahaggatakammassa vipākaṃ paṭibāhitvā",
  "tika-abh08t:1259_16": "parittakammuno vipākassa okāsaṃ karotī”ti vadanti,",
  "tika-abh08t:1259_17": "taṃ yuttaṃ.",
  "tika-abh08t:1259_18": "Etassāti imassatthassa ñāpanatthanti sambandho.",
  "tika-abh08t:1260_0": "48- 9.",
  "tika-abh08t:1260_1": "Evaṃ avisesena kusalasadisataṃ atidisitvā idāni visesaṃ dassetuṃ “paṭipadākkamo cevā”tiādi vuttaṃ.",
  "tika-abh08t:1260_2": "Yathā hi dukkhapaṭipadaṃ dandhābhiññaṃ jhānaṃ uppādetvā punappunaṃ samāpajjantassa taṃ jhānaṃ taṃpaṭipadameva hoti,",
  "tika-abh08t:1260_3": "evaṃ tasmiṃ tasmiṃ aparihīne tassa tassa vipāko nibbattamāno taṃtaṃpaṭipadova bhavituṃ arahati.",
  "tika-abh08t:1260_4": "Chandādhipateyyādibhāvo pana tasmiṃ khaṇe vijjamānānaṃ chandādīnaṃ adhipatipaccayabhāvena hoti,",
  "tika-abh08t:1260_5": "na āgamanavasena.",
  "tika-abh08t:1260_6": "Tathā hi ekameva jhānaṃ nānakkhaṇesu nānādhipateyyaṃ hoti,",
  "tika-abh08t:1260_7": "tasmā vipākassa āgamanavasena chandādhipateyyāditā na gahitā.",
  "tika-abh08t:1260_8": "Tenāha “abhāvodhipatīna”nti.",
  "tika-abh08t:1260_9": "Tadabhāvatova sarasato tassa hīnāditā na sambhavatīti sāpi jhānāgamanatova vuttā.",
  "tika-abh08t:1261_0": "Rūpāvacarārūpāvacaravipākavaṇṇanā niṭṭhitā.",
  "tika-abh08t:1262_0": "Lokuttaravipākavaṇṇanā",
  "tika-abh08t:1263_0": "Maggacittassa viya phalacittassa maggayogato bhedābhāvena “catumaggayogato”ti avatvā “catumaggasampayuttacittaphalattā”ti vuttaṃ,",
  "tika-abh08t:1263_1": "catūhi ariyamaggehi sampayuttakusalacittassa phalattā catubbidhasāmaññaphalasampayuttacittabhāvatoti attho.",
  "tika-abh08t:1263_2": "Sotāpattimaggassa phalaṃ cittaṃ sotāpattimaggaphalacittaṃ.",
  "tika-abh08t:1263_3": "Evaṃ sesesu.",
  "tika-abh08t:1263_4": "Maggavīthiyaṃ dvikkhattuṃ,",
  "tika-abh08t:1263_5": "tikkhattuṃ vā phalasamāpattiyā aparicchinnaparimāṇaṃ pavattamānampi dvīsveva ṭhānesu pavattiyā duvidhameva",
  "tika-abh08t:1263_6": "hotīti āha “maggavīthiphalasamāpattivasena pavattito duvidha”nti.",
  "tika-abh08t:1264_0": "50- 1.",
  "tika-abh08t:1264_1": "Maggassānantare phale labbhanti maggāgamanatoti adhippāyo.",
  "tika-abh08t:1264_2": "Maggo hi āgamanato “suññato”ti laddhanāmo saguṇālambaṇavasena animittaappaṇihitanāmampi labhatīti phalassa nāmattayampi deti,",
  "tika-abh08t:1264_3": "tathā āgamanato appaṇihito maggo saguṇārammaṇavasena animittasuññataappaṇihitanāmakoti phalassa nāmattayampi deti.",
  "tika-abh08t:1264_4": "Evañca katvā abhidhamme ekekassa phalassa tīṇi tīṇi nāmāni vuttāni.",
  "tika-abh08t:1264_5": "Nanu ca abhidhamme “saguṇārammaṇato nāmaṃ anadhippeta”nti vuttaṃ?",
  "tika-abh08t:1264_6": "Saccaṃ vuttaṃ,",
  "tika-abh08t:1264_7": "taṃ pana nāmalābhaṃ sandhāya,",
  "tika-abh08t:1264_8": "na nāmadānaṃ.",
  "tika-abh08t:1264_9": "Tattha hi vavatthānakarattābhāvato tathā anadhippetaṃ,",
  "tika-abh08t:1264_10": "na alabbhanato.",
  "tika-abh08t:1264_11": "Idha pana ekekassa phalaṃ nāmattayampi labhatīti vavatthānappayojanābhāvato saguṇārammaṇehi laddhanāmadānassa adhippetattā tividhampi nāmaṃ deti.",
  "tika-abh08t:1264_12": "Ekantena cetaṃ evaṃ sampaṭicchitabbaṃ,",
  "tika-abh08t:1264_13": "itarathā vipassanāpi vipassato laddhanāmamaggassa taṃ na dadeyyāti.",
  "tika-abh08t:1264_14": "Parabhāgasminti aparabhāge.",
  "tika-abh08t:1264_15": "Vaḷañjanaphalesūti samāpajjanavasena anubhavitabbaphalesu.",
  "tika-abh08t:1264_16": "“Vaḷañjanaphalesu nā”ti maggāgamanaṃ sandhāya paṭikkhittanti āha “vipassanāvasenevā”tiādi.",
  "tika-abh08t:1264_17": "Vaḷañjanaphalañhi visuṃ vipassanāvaseneva nibbattatīti tassa taṃvasena nāmalābho.",
  "tika-abh08t:1264_18": "Yadi evaṃ maggassa viya animittanāmalābho na siyā? Taṃ na,",
  "tika-abh08t:1264_19": "yathā maggānantarassa phalassa viya vaḷañjanakaphalasamāpattiyāpi maggāgamanato ca jhānapaṭipadābhedo hoti,",
  "tika-abh08t:1264_20": "evaṃ animittanāmampi labbhatīti.",
  "tika-abh08t:1265_0": "52- 3.",
  "tika-abh08t:1265_1": "Honti sādhipatīnevāti ettha kāraṇaṃ vuttameva.",
  "tika-abh08t:1265_2": "Maggabhāvenāti soḷasahi ākārehi catusaccapaṭivedhakamaggabhāvena,",
  "tika-abh08t:1265_3": "kilesamāraṇavasena gamanasaṅkhātena,",
  "tika-abh08t:1265_4": "nibbānatthikehi maggitabbabhāvasaṅkhātena vā maggabhāvena.",
  "tika-abh08t:1265_5": "Phalaṃ…pe…",
  "tika-abh08t:1265_6": "vuccatīti sayaṃ phalabhāvampi maggassa phalattā,",
  "tika-abh08t:1265_7": "taṃsadisatāya vā tamupādāya maggoti vuccati “maggaṅgaṃ maggapariyāpanna”ntiādīsūti adhippāyo.",
  "tika-abh08t:1266_0": "Lokuttaravipākavaṇṇanā niṭṭhitā.",
  "tika-abh08t:1267_0": "Akusalavipākavaṇṇanā",
  "tika-abh08t:1268_0": "Yathā atiiṭṭhe iṭṭhamajjhatte ca ārammaṇe vedanābhedasambhavato kusalavipākamanoviññāṇadhātu duvidhā hoti somanassasahagatā,",
  "tika-abh08t:1268_1": "upekkhāsahagatāti,",
  "tika-abh08t:1268_2": "evaṃ atianiṭṭhe aniṭṭhamajjhatte ca ārammaṇe vedanābhedo natthīti akusalavipākamanoviññāṇadhātu ekavidhāvāti “sattākusalavipākānī”ti vuttaṃ.",
  "tika-abh08t:1268_3": "Sati hi tattha vedanābhede atianiṭṭhe domanassena bhavitabbaṃ,",
  "tika-abh08t:1268_4": "na ca paṭighena vinā domanassaṃ uppajjatīti.",
  "tika-abh08t:1268_5": "Kāyaviññāṇassa dukkhasahagatā kusalavipāke vuttavipariyāyena veditabbā.",
  "tika-abh08t:1268_6": "Ettha ca akusalavipākesu labbhamānadukkhaṃ viya nātikaṭukāpi upekkhā ekantanihīnassa akusalassa vipākabhāvato dukkhasabhāvattā hīnā eva.",
  "tika-abh08t:1268_7": "Na hi akusalassa vipāko adukkho hoti,",
  "tika-abh08t:1268_8": "upekkhābhāvo panassa balavatā bādhiyamānassa paṭipaharituṃ asakkontassa dubbalapurisassa tena kariyamānabādhassa upekkhanā viyāti daṭṭhabbaṃ. Imāni…pe…",
  "tika-abh08t:1268_9": "cittānīti imāni satta ekekassa akusalassa vipākacittāni,",
  "tika-abh08t:1268_10": "na pana kusalavipāke viya tihetukādipuññavisesena.",
  "tika-abh08t:1268_11": "Uddhaccasahagatassapi hi pavattiyaṃ satteva vipākā labbhanti.",
  "tika-abh08t:1268_12": "Kasmā panettha yathā kusalavipākaṃ sahetukampi uddhaṭaṃ,",
  "tika-abh08t:1268_13": "na evaṃ akusalavipākanti?",
  "tika-abh08t:1268_14": "Hetūnaṃ asambhavato.",
  "tika-abh08t:1268_15": "Lobhādīnañhi ekantasāvajjatāya ayonisomanasikārahetukānaṃ natthi vipākabhāvo,",
  "tika-abh08t:1268_16": "alobhādīnampi ekantamanavajjasabhāvānaṃ vā kāraṇassa tabbidūratāya nattheva akusalavipākabhāvo.",
  "tika-abh08t:1268_17": "Na hi alobhādīnaṃ paṭipakkhalobhādayo te abhinipphādenti,",
  "tika-abh08t:1268_18": "tasmā idaṃ sabbathā sahetuppavattiyā asambhavato ahetukamevāti.",
  "tika-abh08t:1269_0": "Kammakammanimittagatinimittesūti ettha atītabhave āyūhitaṃ aparāpariyavedanīyaṃ,",
  "tika-abh08t:1269_1": "upapajjavedanīyaṃ vā kammaṃ kammaṃ nāma.",
  "tika-abh08t:1269_2": "Kammakaraṇakāle cetanāya gahitamārammaṇaṃ kammanimittaṃ nāma.",
  "tika-abh08t:1269_3": "Upapajjitabbabhavapariyāpanno narakādīsu aggijālādivaṇṇo gatinimittaṃ nāma.",
  "tika-abh08t:1270_0": "54.",
  "tika-abh08t:1270_1": "Imeti akusalavipākā.",
  "tika-abh08t:1270_2": "Tesaṃ aniṭṭhāniṭṭhamajjhattavisayesu pavattivacanena tabbipariyāyena kusalavipākānaṃ iṭṭhaiṭṭhamajjhattavisayesu",
  "tika-abh08t:1270_3": "pavatti atthato āpannāti sā visuṃ na vuttā.",
  "tika-abh08t:1270_4": "Sukhādittayayuttāti sukhasomanassupekkhāyuttā.",
  "tika-abh08t:1271_0": "“Eva”ntiādi yathāvuttavipākānaṃ nigamanaṃ.",
  "tika-abh08t:1272_0": "Akusalavipākavaṇṇanā niṭṭhitā.",
  "tika-abh08t:1273_0": "Vipākacittavaṇṇanā",
  "tika-abh08t:1274_0": "55.",
  "tika-abh08t:1274_1": "Pākassa asurakaññānaṃ gabbhaparipākassa sāsanato vināsanato,",
  "tika-abh08t:1274_2": "pākasaṅkhātassa vā asurassa vināsanato pākasāsano vuccati sakko devarājā,",
  "tika-abh08t:1274_3": "tena pūjito pākasāsanapūjito.",
  "tika-abh08t:1274_4": "Pākaṃ vā paripakkaṃ sāsanametesūti pākasāsanā,",
  "tika-abh08t:1274_5": "khīṇāsavā,",
  "tika-abh08t:1274_6": "tehi pūjitoti pākasāsanapūjito.",
  "tika-abh08t:1275_0": "Vipākacittavaṇṇanā niṭṭhitā.",
  "tika-abh08t:1276_0": "Dānādivasenāti pavattākāramattato dānādivasena,",
  "tika-abh08t:1276_1": "na pana puññakiriyavatthuvasena khīṇāsavasantānagatassa puññakiriyabhāvābhāvatoti vuttovāyamattho.",
  "tika-abh08t:1277_0": "Āvajjatīti āvajjanaṃ,",
  "tika-abh08t:1277_1": "ābhuñjati oṇojeti pariṇāmeti vāretīti vā attho.",
  "tika-abh08t:1277_2": "Tañhi āpāthagataṃ ārammaṇaṃ paṭhamamābhuñjati,",
  "tika-abh08t:1277_3": "cakkhuviññāṇādīni vīthicittāni āpāthagatārammaṇābhimukhaṃ oṇojeti,",
  "tika-abh08t:1277_4": "cittasantānaṃ vā purimākārato aññathā pariṇāmeti,",
  "tika-abh08t:1277_5": "anuppabandhato pavattanakaṃ bhavaṅgacittasantānaṃ parato pavattituṃ adatvā āpāthagataṃ vā ārammaṇaṃ aññattha gantuṃ adatvā vāreti.",
  "tika-abh08t:1277_6": "Hasitaṃ uppajjati,",
  "tika-abh08t:1277_7": "uppādīyati vā etenāti hasituppādaṃ,",
  "tika-abh08t:1277_8": "tadeva cittanti hasituppādacittaṃ.",
  "tika-abh08t:1277_9": "Voṭṭhapetīti voṭṭhabbanaṃ.",
  "tika-abh08t:1277_10": "Kasmā panettha āvajjanavoṭṭhabbanāni upekkhāsahagatāni,",
  "tika-abh08t:1277_11": "hasituppādañca somanassasahagatanti? Vuccate –",
  "tika-abh08t:1277_12": "āvajjanaṃ tāva apubbārammaṇe sakideva ca pavattamānasantativicchedavasena pavattanato,",
  "tika-abh08t:1277_13": "dubbalabhavaṅgapaccayaṃ vā sabbathā visayarasamanubhavituṃ na sakkotīti iṭṭhādīsu sabbattha upekkhāyuttameva hoti.",
  "tika-abh08t:1277_14": "Voṭṭhabbanañca vuttavipariyāyena vedanābhedārahampi samānaṃ vipākappabandhaṃ vicchinditvā visadisacittappabandhassa",
  "tika-abh08t:1277_15": "nibbattanato santatipariṇāmaneyeva kiccantare byāvaṭattā vipākaṃ viya ārammaṇarasassāde asamatthamevāti",
  "tika-abh08t:1277_16": "sabbattha upekkhāsahagatameva.",
  "tika-abh08t:1277_17": "Hasituppādaṃ pana vuttaviparītato parihīnavipallāsānaṃ khīṇāsavānaṃ santāne iṭṭhārammaṇeyeva uppajjanato sabbathā somanassasahagatamevāti.",
  "tika-abh08t:1278_0": "Lakkhaṇādito panetāsu purimaṃ cakkhuviññāṇādīnaṃ purecaraṃ rūpādivijānanalakkhaṇaṃ,",
  "tika-abh08t:1278_1": "āvajjanarasaṃ,",
  "tika-abh08t:1278_2": "tathābhāvapaccupaṭṭhānaṃ,",
  "tika-abh08t:1278_3": "bhavaṅgavicchedapadaṭṭhānaṃ.",
  "tika-abh08t:1278_4": "Dutiyaṃ chaḷārammaṇavijānanalakkhaṇaṃ,",
  "tika-abh08t:1278_5": "arahataṃ anoḷārikesu vatthūsu hasituppādarasaṃ,",
  "tika-abh08t:1278_6": "tathābhāvapaccupaṭṭhānaṃ,",
  "tika-abh08t:1278_7": "ekantato hadayavatthupadaṭṭhānaṃ.",
  "tika-abh08t:1278_8": "Tatiyampi chaḷārammaṇavijānanalakkhaṇaṃ,",
  "tika-abh08t:1278_9": "pañcadvāramanodvāresu voṭṭhabbanāvajjanarasaṃ,",
  "tika-abh08t:1278_10": "tathābhāvapaccupaṭṭhānaṃ,",
  "tika-abh08t:1278_11": "ahetukavipākamanoviññāṇadhātubhavaṅgānaṃ aññatarāpagamapadaṭṭhānanti.",
  "tika-abh08t:1279_0": "Bhavaṅgaṃ āvaṭṭayamānāti bhavaṅgasantānaṃ āvaṭṭayantī viya.",
  "tika-abh08t:1279_1": "Sādhāraṇāti sekkhāsekkhaputhujjanānaṃ sādhāraṇā.",
  "tika-abh08t:1279_2": "Asādhāraṇāti asekkhānaṃyeva āveṇikā.",
  "tika-abh08t:1279_3": "Tenāha “khīṇāsavassā”ti.",
  "tika-abh08t:1279_4": "Chasu dvāresu…pe…",
  "tika-abh08t:1279_5": "ārammaṇesūti cakkhādīsu chasu dvāresu,",
  "tika-abh08t:1279_6": "padhānasāruppaṭṭhānādigatesu chasu rūpādiārammaṇesu.",
  "tika-abh08t:1279_7": "Padhānasāruppañhi ṭhānaṃ disvā diṭṭhadhammasukhavihāratthāya “sāruppamidaṃ ṭhānaṃ mayā laddha”nti tusantassa cakkhudvāre rūpārammaṇe,",
  "tika-abh08t:1279_8": "bhaṇḍabhājanaṭṭhāne mahāsaddaṃ sutvā “evarūpā loluppataṇhā me pahīnā”ti tusantassa sotadvāre saddārammaṇe,",
  "tika-abh08t:1279_9": "gandhehi vā pupphehi vā cetiyapūjanakāle “evarūpena vata sugandhena bhagavantaṃ pūjemī”ti tusantassa ghānadvāre gandhārammaṇe,",
  "tika-abh08t:1279_10": "rasasampannaṃ piṇḍapātaṃ sabrahmacārīhi saha bhājetvā paribhuñjanakāle “sāraṇīyadhammo vata me pūrito”ti tusantassa jivhādvāre rasārammaṇe,",
  "tika-abh08t:1279_11": "ābhisamācārikavattapūraṇakāle “kāyena vattapaṭivattaṃ pūremī”ti tusantassa kāyadvāre phoṭṭhabbārammaṇeti evaṃ pañcadvāresu pañcārammaṇesu pavattati.",
  "tika-abh08t:1280_0": "Manodvāre pana yathāvuttesveva pañcasu paccuppannārammaṇesu ghaṭikārasuttādīsu viya bhagavato pubbenivāsañāṇena pariññāte atītārammaṇe,",
  "tika-abh08t:1280_1": "“aṭṭhissaro nāma paccekabuddho bhavissatī”ti āgataṭṭhānādīsu viya anāgataṃsañāṇena paricchinne anāgatārammaṇe",
  "tika-abh08t:1280_2": "cāti evaṃ chasvevārammaṇesu hasitaṃ uppādetīti veditabbaṃ.",
  "tika-abh08t:1280_3": "Nanu ca atītaṃsādīsu appaṭihatādīsu appaṭihatañāṇaṃ vatvā “imehi tīhi dhammehi samannāgatassa buddhassa",
  "tika-abh08t:1280_4": "bhagavato sabbaṃ kāyakammaṃ ñāṇapubbaṅgamaṃ ñāṇānuparivatta”nti vacanato vicāraṇapaññārahitāya etāya",
  "tika-abh08t:1280_5": "kathaṃ bhagavato uppatti yujjeyyāti?",
  "tika-abh08t:1280_6": "Hasituppādacittena pavattiyamānampi bhagavato sitakaraṇaṃ pubbenivāsaanāgataṃsasabbaññutaññāṇānaṃ anuvattakattā ñāṇānuparivattiyeva,",
  "tika-abh08t:1280_7": "evaṃ pana ñāṇānuparivattibhāve sati na koci pāḷivirodho.",
  "tika-abh08t:1280_8": "Evañca katvā aṭṭhakathāyaṃ “tesaṃ ñāṇānaṃ ciṇṇapariyante idaṃ cittaṃ uppajjatī”ti vuttaṃ.",
  "tika-abh08t:1280_9": "Avassañcetaṃ evaṃ icchitabbaṃ,",
  "tika-abh08t:1280_10": "itarathā aññassāpi viññattisamuṭṭhāpakassa ahetukacittassa bhagavato uppatti na yujjeyya.",
  "tika-abh08t:1280_11": "Na hi viññattisamuṭṭhāpakassa taṃsamuṭṭhitāya viññattiyā kāyakammādibhāvaṃ āpajjanabhāvo vibandhatīti.",
  "tika-abh08t:1280_12": "Evañca katvā pañcadvāre iminā cittena somanassuppādanamattaṃ daṭṭhabbaṃ,",
  "tika-abh08t:1280_13": "na hāsuppādanaṃ pañcadvārikacittānaṃ aviññattijanakattā.",
  "tika-abh08t:1280_14": "Manodvāre pana hāsuppādanaṃ.",
  "tika-abh08t:1280_15": "Teneva hi aṭṭhakathāyaṃ pañcadvāre “somanassito hotī”ti ettakameva vuttaṃ,",
  "tika-abh08t:1280_16": "manodvāre ca “hāsayamāna”nti.",
  "tika-abh08t:1280_17": "Idha pana “hasituppādakiccā”ti avisesavacanaṃ pañcadvāre somanassakaraṇavasena pavattassapi manodvāre",
  "tika-abh08t:1280_18": "hāsajananassa paccayabhāvaṃ sandhāya vuttanti veditabbaṃ.",
  "tika-abh08t:1280_19": "Hasituppādakiccāti hasitasseva uppādanakiccā.",
  "tika-abh08t:1280_20": "Teneva hi taṃ “hasituppāda”nti vuccati,",
  "tika-abh08t:1280_21": "na pana aññesaṃ hasituppādacittānaṃ abhāvato.",
  "tika-abh08t:1280_22": "Tathā hi vakkhati “kusalato catūhī”tiādi.",
  "tika-abh08t:1281_0": "Cha asādhāraṇañāṇānīti āsayānusayañāṇaṃ,",
  "tika-abh08t:1281_1": "indriyaparopariyañāṇaṃ,",
  "tika-abh08t:1281_2": "yamakapāṭihāriyañāṇaṃ,",
  "tika-abh08t:1281_3": "mahākaruṇāsamāpattiñāṇaṃ,",
  "tika-abh08t:1281_4": "sabbaññutaññāṇaṃ,",
  "tika-abh08t:1281_5": "anāvaraṇañāṇanti imāni cha paccekabuddhādīhi asādhāraṇāni ñāṇāni.",
  "tika-abh08t:1281_6": "Nanu ca sabbaññutaññāṇameva anāvaraṇañāṇaṃ,",
  "tika-abh08t:1281_7": "itarathā sabbaññutānāvaraṇañāṇānaṃ asabbaññutasāvaraṇañāṇatā ca āpajjeyya,",
  "tika-abh08t:1281_8": "tathā hi yadi sabbaññutaññāṇato aññamanāvaraṇañāṇaṃ siyā,",
  "tika-abh08t:1281_9": "tassa sāvaraṇattā sāvaraṇe ca visaye sabhāvapaṭivedhābhāvato sabbaññubhāvaṃ na sijjheyya,",
  "tika-abh08t:1281_10": "anāvaraṇañāṇassa ca asabbadhammārammaṇabhāvena yattha taṃ na pavattati,",
  "tika-abh08t:1281_11": "tatthāvaraṇasambhavato anāvaraṇabhāvopi na siyāti?",
  "tika-abh08t:1281_12": "Saccametaṃ,",
  "tika-abh08t:1281_13": "ekameva taṃ ñāṇaṃ anavasesasaṅkhatāsaṅkhatasammutidhammavisayattā sabbaññutaññāṇaṃ,",
  "tika-abh08t:1281_14": "tattha ca āvaraṇābhāvato nissaṅgavāramupādāya anāvaraṇañāṇanti evaṃ visayapavattibhedena aññehi asādhāraṇabhāvadassanatthaṃ dvedhā vuttanti. Yathāha –",
  "tika-abh08t:1282_0": "“Sabbaṃ saṅkhatamasaṅkhataṃ anavasesaṃ jānātīti sabbaññutaññāṇaṃ,",
  "tika-abh08t:1282_1": "tattha āvaraṇaṃ natthīti anāvaraṇañāṇa”ntiādi.",
  "tika-abh08t:1283_0": "Idha ṭhatvāti hasitassa uppādanato hasitassa uppādananti vuttacittassa āgataṭṭhāne ṭhatvā.",
  "tika-abh08t:1283_1": "Pariggaṇhitabbānīti paricchinditvā gaṇhitabbāni.",
  "tika-abh08t:1283_2": "Kiñcāpi rūpāvacarakiriyānaṃ jhānaṅgappahānaṃ vipāke viya āgamanato ahutvā kusale viya bhāvanāvisesena pavattākāramattaṃva hoti,",
  "tika-abh08t:1283_3": "paṭhamajjhānassa pana pahānaṅgasambhavābhāvato ekassa vaseneva niddisituṃ sesānampi pahānaṅgaṃ avatvā sampayogaṅgameva tesu dassitanti.",
  "tika-abh08t:1284_0": "57.",
  "tika-abh08t:1284_1": "Yasmā pana bhāvanāvasena pavattākāramattaṃ vinā bhāvanāya kātabbassa nīvaraṇappahānādikiccassa abhāvato ujukaṃ bhāvanā nāma na hoti,",
  "tika-abh08t:1284_2": "tasmā “bhāvanākāravasappavattānī”ti ākāra-",
  "tika-abh08t:1284_3": "ggahaṇaṃ katanti.",
  "tika-abh08t:1285_0": "58- 9.",
  "tika-abh08t:1285_1": "Nanti taṃ yathāvuttarūpārūpasamāpattiṃ.",
  "tika-abh08t:1285_2": "Samāpannā sace kriyāti ettha kiñcāpi sā eva samāpatti samāpajjituṃ na sakkā,",
  "tika-abh08t:1285_3": "niruddhānaṃ anuppannato,",
  "tika-abh08t:1285_4": "paṭiladdhasamāpattikasseva samāpajjitukāmatāya saddhiṃyeva samāpajjanato,",
  "tika-abh08t:1285_5": "paṭhamajjhānādikameva paṭilabhitvā dutiyajjhānādikaṃ samāpajjituṃ asakkuṇeyyabhāvato ca,",
  "tika-abh08t:1285_6": "pubbe paṭiladdhasamāpattisadisaṃ puna samāpajjanato puthujjanakālasmiṃ abhinibbattitasamāpattisadisā ettha sā eva tathā vuttā.",
  "tika-abh08t:1286_0": "61.",
  "tika-abh08t:1286_1": "Ekacittakkhaṇattāti ekacittakkhaṇeyeva pavattanato.",
  "tika-abh08t:1286_2": "Yadi hi so punappunaṃ uppajjeyya,",
  "tika-abh08t:1286_3": "tadāssa arahato uppattiyā kiriyabhāvo icchitabbo siyā.",
  "tika-abh08t:1286_4": "Sakiṃyeva pana pavattati catusaccapaṭivedhakiccassa ekavāreneva pariniṭṭhānato,",
  "tika-abh08t:1286_5": "takkiccena ca vinā tassa anupalabbhanīyattā. Tenāha –",
  "tika-abh08t:1286_6": "“na pāraṃ diguṇaṃ yantī”ti,",
  "tika-abh08t:1286_7": "tasmā natthi lokuttaraṃ kiriyacittanti ayamettha adhippāyo.",
  "tika-abh08t:1287_0": "62. Kriyā…pe…",
  "tika-abh08t:1287_1": "desakoti yā āpattiyo kāyavācāhi akātabbaṃ katvā āpajjati,",
  "tika-abh08t:1287_2": "tā kiriyā,",
  "tika-abh08t:1287_3": "yā pana āpattiyo kāyavācāhi kātabbaṃ akaronto āpajjati,",
  "tika-abh08t:1287_4": "tā akiriyā,",
  "tika-abh08t:1287_5": "kiriyā ca akiriyā cāti kiriyākiriyā,",
  "tika-abh08t:1287_6": "kiriyākiriyā ca tā āpajjitabbato āpattiyo cāti kiriyākiriyāpattiyo,",
  "tika-abh08t:1287_7": "tāsaṃ vibhāgaṃ desetīti kiriyā…pe… desako.",
  "tika-abh08t:1287_8": "Atha vā kiriyājhānabhūtā samāpattiyo kiriyāpattiyo,",
  "tika-abh08t:1287_9": "kusalabhūtā pana samāpattiyo akiriyāpattiyo,",
  "tika-abh08t:1287_10": "tāsaṃ vibhāgaṃ desetīti kriyā…pe… desako.",
  "tika-abh08t:1287_11": "Yaṃ kiriyākiriyaṃ cittanti sambandho.",
  "tika-abh08t:1287_12": "Pañcannaṃ mārānaṃ jitattā jino.",
  "tika-abh08t:1287_13": "Hitāhitānanti atthānatthānaṃ.",
  "tika-abh08t:1287_14": "Sāti so jino.",
  "tika-abh08t:1287_15": "Kriyākriyāratoti sabbasattānaṃ hitassa karaṇe,",
  "tika-abh08t:1287_16": "ahitassa ca akaraṇe nirato.",
  "tika-abh08t:1287_17": "Atha vā ekantamiṭṭhavipākattā hitāti kusalānametaṃ adhivacanaṃ.",
  "tika-abh08t:1287_18": "Tappaṭipakkhattā ahitāti akusalānametaṃ adhivacanaṃ.",
  "tika-abh08t:1287_19": "Yathākkamaṃ tesaṃ kiriyāyaṃ,",
  "tika-abh08t:1287_20": "akiriyāyañca ratoti hitāhitānaṃ…pe… rato.",
  "tika-abh08t:1287_21": "Atha vā hitāhitāti kusalākusalā eva,",
  "tika-abh08t:1287_22": "tesaṃ kiriyākiriyāmattamavipākabhāvaṃ kātuṃ icchatīti hitāhitānaṃ…pe… rato.",
  "tika-abh08t:1287_23": "Atha vā hitāhitānaṃ puggalānaṃ sakiriyākiriyāya attano attano kiccassa idhalokaparalokanipphādanassa karaṇe rato abhiratoti hitāhitānaṃ…pe… rato.",
  "tika-abh08t:1288_0": "64- 6.",
  "tika-abh08t:1288_1": "Sabbe lokuttare aṭṭha katvā ye ekūnanavuti cittuppādā vuttā,",
  "tika-abh08t:1288_2": "tāni cittāni mayā niddiṭṭhānīti sambandho.",
  "tika-abh08t:1288_3": "Pāṭavaṃ atthenti patthenti,",
  "tika-abh08t:1288_4": "pāṭavasaṅkhāto vā attho etesanti pāṭavatthino.",
  "tika-abh08t:1288_5": "Uggahetabboti savanapaṭipucchāvasena uggahitabbo,",
  "tika-abh08t:1288_6": "uggaṇhitvā pana na kevalaṃ uggahaṇamatteyeva ṭhātabbanti dassento āha “cintetabbo punappuna”nti,",
  "tika-abh08t:1288_7": "na hi sakkā uggahaṇamattenevettha sabbathā sanniṭṭhānaṃ gantunti adhippāyo.",
  "tika-abh08t:1288_8": "Abhidhammamahodadhinti dhammasaṅgaṇīādisattappakaraṇavasena ṭhitamabhidhammapiṭakamahaṇṇavaṃ,",
  "tika-abh08t:1288_9": "khandhāyatanādivasena ṭhitaṃ paramatthamahaṇṇavaṃ vā.",
  "tika-abh08t:1288_10": "Tarantīti atthaggahaṇavasena uttaranti,",
  "tika-abh08t:1288_11": "sutamayañāṇamūlakena vā bhāvanāñāṇena otarantīti attho.",
  "tika-abh08t:1288_12": "Imaṃ lokanti paccuppannabhavaṃ.",
  "tika-abh08t:1288_13": "Paraṃ lokanti anāgatabhavaṃ.",
  "tika-abh08t:1288_14": "Tarantīti atikkamanti.",
  "tika-abh08t:1288_15": "Idha lokasmiñhi chandarāgappahānavasena imaṃ lokaṃ taranti,",
  "tika-abh08t:1288_16": "āyatiṃ bhavūpapādakassa kammassa kammakkhayakarañāṇena vināsanato paralokaṃ taranti,",
  "tika-abh08t:1288_17": "anupādāparinibbānavasena parinibbāyantīti attho.",
  "tika-abh08t:1289_0": "Iti abhidhammatthavikāsiniyā nāma",
  "tika-abh08t:1290_0": "Abhidhammāvatārasaṃvaṇṇanāya",
  "tika-abh08t:1291_0": "Cittaniddesavaṇṇanā niṭṭhitā.",
  "tika-abh08t:1292_0": "2. Dutiyo paricchedo",
  "tika-abh08t:1293_0": "Cetasikaniddesavaṇṇanā",
  "tika-abh08t:1294_0": "67.",
  "tika-abh08t:1294_1": "Ettāvatā ca cittaṃ cetasikaṃ rūpaṃ nibbānanti evaṃ uddiṭṭhesu catūsu dhammesu cittaṃ tāva jātibhūmisampayogappavattākārādivasena",
  "tika-abh08t:1294_2": "vibhāgena niddisitvā idāni tadanantaraṃ uddiṭṭhe cetasikadhamme niddisituṃ “cittānantaramuddiṭṭhā”tiādi āraddhaṃ.",
  "tika-abh08t:1294_3": "Vibhājananti jātibhūmiādivasena vibhāgaṃ,",
  "tika-abh08t:1294_4": "tesu tesu cittesu yathārahaṃ sampayogavasena visuṃ visuṃ bhājanañca.",
  "tika-abh08t:1295_0": "Katame pana cetasikā,",
  "tika-abh08t:1295_1": "yesaṃ vibhājanaṃ vuccatīti te saha nibbacanena sarūpato dassetuṃ “tattha cittasampayuttā”tiādi vuttaṃ.",
  "tika-abh08t:1295_2": "Tattha “cittasampayuttā”ti idaṃ cetasikalakkhaṇadassanaṃ.",
  "tika-abh08t:1295_3": "Tena ye cittena saha sampayogalakkhaṇena yuttā,",
  "tika-abh08t:1295_4": "teyeva cetasikāti dasseti.",
  "tika-abh08t:1295_5": "Kiṃ pana taṃ sampayogalakkhaṇanti?",
  "tika-abh08t:1295_6": "Ekuppādaekanirodhaekavatthukaekārammaṇasaṅkhātā pakārā.",
  "tika-abh08t:1295_7": "Samaṃ pakārehi yuttāti hi sampayuttā.",
  "tika-abh08t:1295_8": "Tattha yadi ekuppādatāmatteneva ca sampayuttatā adhippetā,",
  "tika-abh08t:1295_9": "sahuppattikānaṃ rūpārūpadhammānaṃ aññamaññasampayuttatā āpajjeyyāti ekanirodha- ggahaṇaṃ.",
  "tika-abh08t:1295_10": "Evampi avinibbhogarūpānaṃ aññamaññasampayuttatā āpajjeyyāti ekavatthuka- ggahaṇaṃ.",
  "tika-abh08t:1295_11": "Evampi “avinibbhogarūpesu ekaṃ mahābhūtaṃ sesamahābhūtopādārūpānaṃ nissayapaccayo hotīti tasmā tāni ekavatthukānīti,",
  "tika-abh08t:1295_12": "cakkhādīnaṃ nissayabhūtāni vā bhūtāni ekaṃ vatthu etesu nissitanti ekavatthukānī”ti kappentassa tesaṃ",
  "tika-abh08t:1295_13": "sampayuttatāpatti siyāti tannivāraṇatthaṃ ekārammaṇa- ggahaṇaṃ.",
  "tika-abh08t:1296_0": "Paṭilomato vā “ekārammaṇā”ti vutte ekavīthiyaṃ pañcaviññāṇasampaṭicchanādīnaṃ,",
  "tika-abh08t:1296_1": "nānāvīthiyaṃ parasantāne ca ekasmiṃ ārammaṇe uppajjamānānaṃ bhinnavatthukānaṃ sampayuttatā āpajjeyyāti ekavatthuka- ggahaṇaṃ.",
  "tika-abh08t:1296_2": "Evampi maraṇāsannavīthiyaṃ sampaṭicchanasantīraṇādīnaṃ sampayuttatā āpajjeyyāti ekanirodha- ggahaṇaṃ.",
  "tika-abh08t:1296_3": "Kiṃ pana nānuppādāpi evaṃ tividhalakkhaṇā honti,",
  "tika-abh08t:1296_4": "atha ekuppādā evāti vicāraṇāya ekuppādā eva evaṃ tividhalakkhaṇā hontīti dassanatthaṃ “ekuppādā”ti vuttaṃ.",
  "tika-abh08t:1296_5": "Iti imehi catūhi sampayogalakkhaṇehi ye cittasampayuttā,",
  "tika-abh08t:1296_6": "te cetasikā nāmāti evaṃ cetasikalakkhaṇaṃ ṭhapitaṃ hoti.",
  "tika-abh08t:1296_7": "Kathaṃ panete cetasikā nāmāti āha “citte bhavā”ti.",
  "tika-abh08t:1296_8": "“Cetasi bhavā cetasikā”ti vattabbe citta-",
  "tika-abh08t:1296_9": "saddassapi ceto-",
  "tika-abh08t:1296_10": "saddena saha samānatthatāya atthamattaṃ dassetuṃ “citte bhavā cetasikā”ti vuttaṃ.",
  "tika-abh08t:1297_0": "Niyatāti niyatuppattikā,",
  "tika-abh08t:1297_1": "karuṇāmuditādayo viya kadāci anuppajjitvā yadā yadā taṃ cittaṃ uppajjati,",
  "tika-abh08t:1297_2": "tadā tadāva tena avinibhuttā hutvā jāyamānāti attho.",
  "tika-abh08t:1297_3": "Sarūpena āgatāti chandādayo viya “ye vā pana tasmiṃ samaye aññepi atthi paṭiccasamuppannā arūpino dhammā”ti",
  "tika-abh08t:1297_4": "evaṃ yevāpanakavasena anāgantvā “phasso hoti,",
  "tika-abh08t:1297_5": "vedanā hotī”tiādinā sarūpeneva pāḷiyaṃ āgatā.",
  "tika-abh08t:1297_6": "Yevāpanāti evaṃ desanā etesanti yevāpanakā.",
  "tika-abh08t:1297_7": "Ekūnatiṃsa dhammāti kiccabhedaṃ anāmasitvā kevalaṃ asambhinnadhammavaseneva ekenūnā tiṃsa dhammā.",
  "tika-abh08t:1297_8": "Pāḷiyaṃ pana cittena saha tiṃsa dhamme gahetvā tesaṃ kiccabhedato gahaṇena chappaññāsa dhammā vuttā.",
  "tika-abh08t:1297_9": "Seyyathidanti sarūpapucchā.",
  "tika-abh08t:1297_10": "Phasso…pe…",
  "tika-abh08t:1297_11": "cittujukatāti yathāpucchitānaṃ sarūpadassanaṃ. Iti-",
  "tika-abh08t:1297_12": "saddo parisamāpane,",
  "tika-abh08t:1297_13": "nidassane vā.",
  "tika-abh08t:1297_14": "Puna tettiṃsa hontīti sambandho.",
  "tika-abh08t:1297_15": "Tettiṃsa hontīti teyeva ekūnatiṃsa dhammāti adhippāyo.",
  "tika-abh08t:1298_0": "“Kadāci uppajjantī”ti vuttaṃ,",
  "tika-abh08t:1298_1": "taṃ kathaṃ daṭṭhabbanti āha “imesū”tiādi.",
  "tika-abh08t:1298_2": "Karuṇāmuditāvasenāti paṭhamasamannāhārato paṭṭhāya gotrabhupariyosānappavattitakaruṇāmuditāparikammavasena.",
  "tika-abh08t:1298_3": "Karuṇāpubbabhāgoti karuṇāya pubbabhāgo,",
  "tika-abh08t:1298_4": "parikammappanāvasena pavattakaruṇābhāvanāya appanākoṭṭhāsato purimakoṭṭhāso,",
  "tika-abh08t:1298_5": "paṭhamasamannāhārato paṭṭhāya gotrabhupariyosānappavattaparikammakoṭṭhāso hutvāti attho.",
  "tika-abh08t:1298_6": "Evaṃ “muditāpubbabhāgo”ti etthāpi. Bhāga-",
  "tika-abh08t:1298_7": "saddassa drabyavuttitāya tappurisassa ca uttarapadatthappadhānatāya “karuṇāpubbabhāgo”tiādinā pulliṅgena vuttaṃ. Eta-",
  "tika-abh08t:1298_8": "saddassa pana guṇavuttitāya guṇavisesavati vattamāno tassa liṅgavasena pariṇamatīti karuṇāmuditāpekkhāya “etā”ti itthiliṅgavasena vuttanti.",
  "tika-abh08t:1298_9": "Na panekato uppajjanti,",
  "tika-abh08t:1298_10": "kiñcarahi visuṃ visuṃyevāti attho.",
  "tika-abh08t:1298_11": "Teneva hi “karuṇāpubbabhāgo vā muditāpubbabhāgo vā”ti vikappo vuttoti.",
  "tika-abh08t:1298_12": "Kasmā panetā dve ekato nuppajjantīti?",
  "tika-abh08t:1298_13": "Bhinnārammaṇattā.",
  "tika-abh08t:1298_14": "Karuṇā hi dukkhitasatte ārabbha tesaṃ dukkhāpanayanakāmatāvasena pavattati,",
  "tika-abh08t:1298_15": "muditā sukhitasatte ārabbha tesaṃ sukhānumodanavasena,",
  "tika-abh08t:1298_16": "tasmā ubhinnampi bhinnavisayattā na ekasmiṃ citte uppatti sambhavatīti.",
  "tika-abh08t:1298_17": "Micchākammantādīhīti ādi-",
  "tika-abh08t:1298_18": "saddena micchāvācāmicchājīvānaṃ gahaṇaṃ.",
  "tika-abh08t:1298_19": "Sammākammantādīni paripūrentīti sammākammantasammāvācāsammāājīvāni paripūrenti.",
  "tika-abh08t:1298_20": "Ko viratīti tīsu ekā virati uppajjati,",
  "tika-abh08t:1298_21": "sammākammantaṃ pūrentī paṭhamā,",
  "tika-abh08t:1298_22": "sammāvācaṃ pūrentī dutiyā,",
  "tika-abh08t:1298_23": "sammāājīvaṃ pūrentī tatiyā virati uppajjatīti attho.",
  "tika-abh08t:1298_24": "Karuṇāmuditāhi saha na uppajjanti tāsaṃ paññattārammaṇattā,",
  "tika-abh08t:1298_25": "viratiyā ca ekantaparittārammaṇattā.",
  "tika-abh08t:1298_26": "Aññamaññena ca na uppajjanti aññamaññassapi bhinnavisayattā.",
  "tika-abh08t:1298_27": "Micchākammantādīnañhi ārammaṇāneva yathākkamaṃ sammākammantādīnaṃ ārammaṇāni tato viratibhāvato.",
  "tika-abh08t:1298_28": "Etesūti imesu pañcasu.",
  "tika-abh08t:1299_0": "68.",
  "tika-abh08t:1299_1": "Viratīnampi saṅgahaṇatthaṃ “karuṇāmuditādīsū”ti vattabbe gāthābandhasukhatthaṃ ādi-",
  "tika-abh08t:1299_2": "saddalopavasena “karuṇāmuditāsū”ti vuttaṃ.",
  "tika-abh08t:1299_3": "Evañca katvā vuttaṃ “ekenā”ti,",
  "tika-abh08t:1299_4": "itarathā “ekāyā”ti vattabbanti.",
  "tika-abh08t:1300_0": "69- 71.",
  "tika-abh08t:1300_1": "Kiṃ panettha kāraṇaṃ,",
  "tika-abh08t:1300_2": "catūsu brahmavihāresu dve idha niddiṭṭhā,",
  "tika-abh08t:1300_3": "na itarāti codento āha “kasmā panā”tiādi.",
  "tika-abh08t:1300_4": "Upekkhā ca na uddhaṭāti sambandho.",
  "tika-abh08t:1300_5": "Navahi lokuttaradhammehi janaṃ rañjetīti dhammarājā.",
  "tika-abh08t:1300_6": "Diṭṭhadhammikasamparāyikatthehi sadevakaṃ lokaṃ anusāsatīti satthā.",
  "tika-abh08t:1300_7": "Abyāpādena mettā gahitā tasseva hitākārappavattikāle mettābhāvūpagamanato.",
  "tika-abh08t:1300_8": "Teneva hesa “mettā mettāyanā”tiādinā niddiṭṭho.",
  "tika-abh08t:1300_9": "Tatramajjhattatāya upekkhā gahitā tāyeva sattesu majjhattākārappavattāya upekkhābrahmavihārabhāvato.",
  "tika-abh08t:1300_10": "Ādiccena saha samānagottatāya,",
  "tika-abh08t:1300_11": "ariyasāvakabhāvena vā tassa bhagavato puttatāya ādicco bandhu imassa,",
  "tika-abh08t:1300_12": "ādiccassa vā bandhūti ādiccabandhu.",
  "tika-abh08t:1301_0": "72. Rāsinti phassapañcakādisattarasarāsiṃ. Paṭhamamahācittuppādavasena hi –",
  "tika-abh08t:1302_0": "“Phasso hoti,",
  "tika-abh08t:1302_1": "vedanā hoti,",
  "tika-abh08t:1302_2": "saññā hoti,",
  "tika-abh08t:1302_3": "cetanā hoti,",
  "tika-abh08t:1302_4": "cittaṃ hoti,",
  "tika-abh08t:1302_5": "vitakko hoti,",
  "tika-abh08t:1302_6": "vicāro hoti,",
  "tika-abh08t:1302_7": "pīti hoti,",
  "tika-abh08t:1302_8": "sukhaṃ hoti,",
  "tika-abh08t:1302_9": "cittassekaggatā hoti,",
  "tika-abh08t:1302_10": "saddhindriyaṃ hoti,",
  "tika-abh08t:1302_11": "vīriyindriyaṃ hoti,",
  "tika-abh08t:1302_12": "satindriyaṃ hoti,",
  "tika-abh08t:1302_13": "samādhindriyaṃ hoti,",
  "tika-abh08t:1302_14": "paññindriyaṃ hoti,",
  "tika-abh08t:1302_15": "manindriyaṃ hoti,",
  "tika-abh08t:1302_16": "somanassindriyaṃ hoti,",
  "tika-abh08t:1302_17": "jīvitindriyaṃ hoti,",
  "tika-abh08t:1302_18": "sammādiṭṭhi hoti,",
  "tika-abh08t:1302_19": "sammāsaṅkappo hoti,",
  "tika-abh08t:1302_20": "sammāvāyāmo hoti,",
  "tika-abh08t:1302_21": "sammāsati hoti,",
  "tika-abh08t:1302_22": "sammāsamādhi hoti,",
  "tika-abh08t:1302_23": "saddhābalaṃ hoti,",
  "tika-abh08t:1302_24": "vīriyabalaṃ hoti,",
  "tika-abh08t:1302_25": "satibalaṃ hoti,",
  "tika-abh08t:1302_26": "samādhibalaṃ hoti,",
  "tika-abh08t:1302_27": "paññābalaṃ hoti,",
  "tika-abh08t:1302_28": "hiribalaṃ hoti,",
  "tika-abh08t:1302_29": "ottappabalaṃ hoti,",
  "tika-abh08t:1302_30": "alobho hoti,",
  "tika-abh08t:1302_31": "adoso hoti,",
  "tika-abh08t:1302_32": "amoho hoti,",
  "tika-abh08t:1302_33": "anabhijjhā hoti,",
  "tika-abh08t:1302_34": "abyāpādo hoti,",
  "tika-abh08t:1302_35": "sammādiṭṭhi hoti,",
  "tika-abh08t:1302_36": "hirī hoti,",
  "tika-abh08t:1302_37": "ottappaṃ hoti,",
  "tika-abh08t:1302_38": "kāyapassaddhi hoti,",
  "tika-abh08t:1302_39": "cittapassaddhi hoti,",
  "tika-abh08t:1302_40": "kāyalahutā hoti,",
  "tika-abh08t:1302_41": "cittalahutā hoti,",
  "tika-abh08t:1302_42": "kāyamudutā hoti,",
  "tika-abh08t:1302_43": "cittamudutā hoti,",
  "tika-abh08t:1302_44": "kāyakammaññatā hoti,",
  "tika-abh08t:1302_45": "cittakammaññatā hoti,",
  "tika-abh08t:1302_46": "kāyapāguññatā hoti,",
  "tika-abh08t:1302_47": "cittapāguññatā hoti,",
  "tika-abh08t:1302_48": "kāyujukatā hoti,",
  "tika-abh08t:1302_49": "cittujukatā hoti,",
  "tika-abh08t:1302_50": "sati hoti,",
  "tika-abh08t:1302_51": "sampajaññaṃ hoti,",
  "tika-abh08t:1302_52": "samatho hoti,",
  "tika-abh08t:1302_53": "vipassanā hoti,",
  "tika-abh08t:1302_54": "paggāho hoti,",
  "tika-abh08t:1302_55": "avikkhepo hotī”ti –",
  "tika-abh08t:1303_0": "Evaṃ dhammuddhāraṃ karontena bhagavatā phassādayo tiṃsa dhamme chappaññāsa katvā phassapañcakarāsi jhānapañcakarāsi",
  "tika-abh08t:1303_1": "indriyaṭṭhakarāsi maggapañcakarāsi balasattakarāsi hetuttikarāsi kammapathatikarāsi lokapāladukarāsi",
  "tika-abh08t:1303_2": "chayugaḷadukarāsi upakāradukarāsi yuganandhadukarāsi vīriyasamathadukarāsīti sattarasannaṃ rāsīnaṃ vasena",
  "tika-abh08t:1303_3": "vibhāgo kato.",
  "tika-abh08t:1304_0": "Kathaṃ?",
  "tika-abh08t:1304_1": "Etesupi cittaṃ tāva phassapañcakaṃ patvā “cittaṃ hotī”ti vuttaṃ,",
  "tika-abh08t:1304_2": "indriyāni patvā “manindriya”nti.",
  "tika-abh08t:1304_3": "Vitakko jhānaṅgāni patvā “vitakko hotī”ti vutto,",
  "tika-abh08t:1304_4": "maggaṅgāni patvā “sammāsaṅkappo”ti.",
  "tika-abh08t:1304_5": "Saddhā indriyāni patvā “saddhindriyaṃ hotī”ti vuttā,",
  "tika-abh08t:1304_6": "balāni patvā “saddhābala”nti.",
  "tika-abh08t:1304_7": "Hirī balāni patvā “hiribalaṃ hotī”ti vuttā,",
  "tika-abh08t:1304_8": "lokapāladukaṃ patvā “hirī”ti.",
  "tika-abh08t:1304_9": "Ottappepi eseva nayo.",
  "tika-abh08t:1304_10": "Alobho mūlaṃ patvā “alobho hotī”ti vutto,",
  "tika-abh08t:1304_11": "kammapathaṃ patvā “anabhijjhā”ti.",
  "tika-abh08t:1304_12": "Adoso mūlaṃ patvā “adoso hotī”ti vutto,",
  "tika-abh08t:1304_13": "kammapathaṃ patvā “abyāpādo”ti.",
  "tika-abh08t:1304_14": "Ime satta dvīsu ṭhānesu vibhattā.",
  "tika-abh08t:1304_15": "Vedanā pana phassapañcakaṃ patvā “vedanā hotī”ti vuttā,",
  "tika-abh08t:1304_16": "jhānaṅgāni patvā “sukha”nti,",
  "tika-abh08t:1304_17": "indriyāni patvā “somanassindriya”nti.",
  "tika-abh08t:1304_18": "Evamayaṃ eko dhammo tīsu ṭhānesu vibhatto.",
  "tika-abh08t:1304_19": "Vīriyaṃ pana indriyāni patvā “vīriyindriyaṃ hotī”ti vuttaṃ,",
  "tika-abh08t:1304_20": "maggaṅgāni patvā “sammāvāyāmo”ti,",
  "tika-abh08t:1304_21": "balāni patvā “vīriyabala”nti,",
  "tika-abh08t:1304_22": "vīriyasamathaṃ patvā “paggāho”ti.",
  "tika-abh08t:1304_23": "Satipi indriyāni patvā “satindriyaṃ hotī”ti vuttā,",
  "tika-abh08t:1304_24": "maggaṅgāni patvā “sammāsatī”ti,",
  "tika-abh08t:1304_25": "balāni patvā “satibala”nti,",
  "tika-abh08t:1304_26": "upakāradukaṃ patvā “sati hotī”ti.",
  "tika-abh08t:1304_27": "Evaṃ ime dve dhammā catūsu ṭhānesu vibhattā.",
  "tika-abh08t:1304_28": "Samādhi pana jhānaṅgāni patvā “cittassekaggatā hotī”ti vutto,",
  "tika-abh08t:1304_29": "indriyāni patvā “samādhindriya”nti,",
  "tika-abh08t:1304_30": "maggaṅgāni patvā “sammāsamādhī”ti,",
  "tika-abh08t:1304_31": "balāni patvā “samādhibala”nti,",
  "tika-abh08t:1304_32": "yuganandhadukaṃ patvā “samatho”ti,",
  "tika-abh08t:1304_33": "vīriyasamathaṃ patvā “avikkhepo hotī”ti.",
  "tika-abh08t:1304_34": "Evamayaṃ eko dhammo chasu ṭhānesu vibhatto.",
  "tika-abh08t:1304_35": "Paññā pana indriyāni patvā “paññindriyaṃ hotī”ti vuttā,",
  "tika-abh08t:1304_36": "maggaṅgāni patvā “sammādiṭṭhī”ti,",
  "tika-abh08t:1304_37": "balāni patvā “paññābala”nti,",
  "tika-abh08t:1304_38": "mūlāni patvā “amoho”ti,",
  "tika-abh08t:1304_39": "kammapathaṃ patvā “sammādiṭṭhī”ti,",
  "tika-abh08t:1304_40": "upakāradukaṃ patvā “sampajañña”nti,",
  "tika-abh08t:1304_41": "yuganandhadukaṃ patvā “vipassanā”ti.",
  "tika-abh08t:1304_42": "Evamayaṃ eko dhammo sattasu ṭhānesu vibhattoti evamete dvādasa dhammā indriyāditaṃtaṃkiccavantatāya dviṭṭhānikādibhedena sattarasasu rāsīsu vibhattā.",
  "tika-abh08t:1304_43": "Itare aṭṭhārasa kiccavasena bhedābhāvato ekaṭṭhānikāyevāti imesu sattarasasu rāsīsu yevāpanakadhammā",
  "tika-abh08t:1304_44": "ekarāsimpi na bhajanti taṃtaṃkiccabhāvatoti katvā vuttaṃ “rāsiṃ bhajanti nā”ti.",
  "tika-abh08t:1305_0": "Nanu cete kiñcāpi sesarāsayo na bhajanti tesaṃ sadisakiccasaṅgahavasena ṭhitattā.",
  "tika-abh08t:1305_1": "Phassapañcakarāsi pana khandhasaṅgahavaseneva ṭhapitoti cetanāya viya nesaṃ saṅkhārakkhandhasaṅgahato tattha samavarodho yuttoti? Taṃ na,",
  "tika-abh08t:1305_2": "khandhasaṅgahavasena ṭhapitopi hi phassapañcakarāsi sabbacittasādhāraṇadhamme saṅgahetvā ṭhapitoti chandādīnaṃ",
  "tika-abh08t:1305_3": "tiṇṇaṃ pakiṇṇakavasena uppajjamānānaṃ sabbacittasādhāraṇatāya abhāvato,",
  "tika-abh08t:1305_4": "manasikārassa ca satipi sabbacittasādhāraṇatte nippariyāyato saṅkhārakkhandhasaṅgahābhāvato na etesaṃ phassapañcakarāsibhajanampi yuttanti.",
  "tika-abh08t:1305_5": "Kasmā pana manasikārassa nippariyāyato saṅkhārakkhandhasaṅgahābhāvoti? Vuccate –",
  "tika-abh08t:1305_6": "ṭhapetvā cetanaṃ sesadhammānaṃ sakasakakiccesupi parādhīnabhāvena pavattanato abhisaṅkharaṇalakkhaṇaṃ nippariyāyato na labbhati.",
  "tika-abh08t:1305_7": "Yadi labheyya,",
  "tika-abh08t:1305_8": "cittekaggatājīvitindriyānaṃ sabbacittasādhāraṇattā vedanāviññāṇāni viya tāni phassapañcake vattabbāni siyuṃ,",
  "tika-abh08t:1305_9": "na panevaṃ vuttā,",
  "tika-abh08t:1305_10": "tasmā ṭhapetvā cetanaṃ sesadhammānaṃ abhisaṅkharaṇalakkhaṇaṃ nippariyāyato na labbhatīti na tesaṃ nippariyāyato khandhasaṅgaho labbhati.",
  "tika-abh08t:1305_11": "Cetanāyayeva pana sakiccaparakiccasādhanavasena pavattanato nippariyāyato abhisaṅkharaṇalakkhaṇassa atthitāya khandhasaṅgaho labbhatīti.",
  "tika-abh08t:1305_12": "Yadi evaṃ kathaṃ phasso phassapañcake vuttoti?",
  "tika-abh08t:1305_13": "“Phassapaccayā vedanā,",
  "tika-abh08t:1305_14": "phuṭṭho vedeti,",
  "tika-abh08t:1305_15": "phuṭṭho sañjānātī”tiādivacanato vedanā saññā cetanā viññāṇanti imesaṃ arūpakkhandhānaṃ uddesaṭṭhāne ṭhatvā",
  "tika-abh08t:1305_16": "tesaṃ paccayassapi uddisitukāmatāya phasso tattha vutto.",
  "tika-abh08t:1305_17": "Dubbalāti sakavisayepi parāyattabhāveneva pavattanato dubbalā.",
  "tika-abh08t:1305_18": "Adhimokkho hi samādhissa paribyattabhāve paribyattabhāvato samādhāyattavutti,",
  "tika-abh08t:1305_19": "manasikāropi cetanāya paribyattabhāvato cetanāyattavuttīti parāyattāva te honti.",
  "tika-abh08t:1306_0": "73.",
  "tika-abh08t:1306_1": "Manasī ca kāroti manasikāro ca.",
  "tika-abh08t:1306_2": "Manasikārasaddassa hi atthamattasandassanavasena gāthābandhasukhatthaṃ asamāsaniddeso,",
  "tika-abh08t:1306_3": "dīghakaraṇaṃ,",
  "tika-abh08t:1306_4": "majjhe ca ca-",
  "tika-abh08t:1306_5": "saddavacananti.",
  "tika-abh08t:1306_6": "Tena munivarenāti sambandho.",
  "tika-abh08t:1307_0": "74- 80.",
  "tika-abh08t:1307_1": "Paṭhamābhinipātattāti ārammaṇe phusanavasena paṭhamameva abhinipatanato.",
  "tika-abh08t:1307_2": "Sabbepi cetasikā cittāyattā cittakiriyabhāvena vuccantīti “cittassā”ti vuttaṃ.",
  "tika-abh08t:1307_3": "Kirāti arucisūcanaṃ.",
  "tika-abh08t:1307_4": "Evaṃ mahāsaṃghikamataṃ dassetvā idāni tameva vitthāretuṃ “phusitvā panā”tiādi vuttaṃ.",
  "tika-abh08t:1307_5": "Mahāsaṃghikā hi “paṭhamaṃ phasso ārammaṇaṃ phusati,",
  "tika-abh08t:1307_6": "atha tena phuṭṭhaṃ dutiyaṃ vedanā vediyati,",
  "tika-abh08t:1307_7": "evaṃ etehi phuṭṭhaveditaṃ tatiyaṃ saññā sañjānāti,",
  "tika-abh08t:1307_8": "tehi pana phuṭṭhaveditasaññāte catutthaṃ cetanāya sampayuttadhamme abhisandahatī”tiādinā vadanti.",
  "tika-abh08t:1307_9": "Balavapaccayattāti yathā pāsādaṃ patvā thambhā sesadabbasambhārānaṃ balavapaccayā,",
  "tika-abh08t:1307_10": "evamesa yasmā sesasampayuttānaṃ balavapaccayo,",
  "tika-abh08t:1307_11": "tasmāti attho.",
  "tika-abh08t:1307_12": "Tasmāti hetunigamanaṃ.",
  "tika-abh08t:1308_0": "Saheva cāti ca-",
  "tika-abh08t:1308_1": "saddo aṭṭhānappayutto,",
  "tika-abh08t:1308_2": "so “cittajāna”nti imassa anantaraṃ daṭṭhabbo. Kasmā? Cittānaṃ,",
  "tika-abh08t:1308_3": "cittajānañca ekuppādādibhāvena saheva pavattitoti evamettha padasambandho veditabbo.",
  "tika-abh08t:1308_4": "Idanti idaṃ yathāvuttavidhānaṃ,",
  "tika-abh08t:1308_5": "evaṃ “paṭhamābhinipātattā”ti kāraṇaṃ pariharitvā idāni “balavapaccayattā”ti idaṃ pariharanto āha “balava…pe…",
  "tika-abh08t:1308_6": "dissatī”ti. Ca-",
  "tika-abh08t:1308_7": "saddo avadhāraṇe,",
  "tika-abh08t:1308_8": "neva dissatīti attho.",
  "tika-abh08t:1308_9": "Sesadhammānampi hi sahajātapaccayabhāvassa sādhāraṇattā tasseva balavapaccayabhāve na kiñci kāraṇaṃ dissatīti.",
  "tika-abh08t:1308_10": "Yadi sabbamidamakāraṇaṃ,",
  "tika-abh08t:1308_11": "kathañcarahi phasso paṭhamaṃ vuttoti āha “desanākkamato”tiādi.",
  "tika-abh08t:1308_12": "“Vedanā hoti,",
  "tika-abh08t:1308_13": "phasso hoti,",
  "tika-abh08t:1308_14": "saññā hoti,",
  "tika-abh08t:1308_15": "phasso hoti,",
  "tika-abh08t:1308_16": "cetanā hoti,",
  "tika-abh08t:1308_17": "phasso hoti,",
  "tika-abh08t:1308_18": "cittaṃ hoti,",
  "tika-abh08t:1308_19": "phasso hoti,",
  "tika-abh08t:1308_20": "vedanā hoti,",
  "tika-abh08t:1308_21": "saññā hoti,",
  "tika-abh08t:1308_22": "cetanā hoti,",
  "tika-abh08t:1308_23": "vitakko hotī”tiādīhi āharitumpi vaṭṭeyya,",
  "tika-abh08t:1308_24": "desanāvārena pana phassova paṭhamaṃ vuttoti veditabbo.",
  "tika-abh08t:1308_25": "Yathā cettha,",
  "tika-abh08t:1308_26": "evaṃ sesadhammesupi pubbāparakkamo nāma na pariyesitabbo.",
  "tika-abh08t:1308_27": "Vacanatthalakkhaṇādīhīti vacanatthato ca lakkhaṇādito ca.",
  "tika-abh08t:1309_0": "Phusatīti kattuniddeso.",
  "tika-abh08t:1309_1": "Tattha kāraṇaṃ heṭṭhā vuttameva,",
  "tika-abh08t:1309_2": "phusanti etena vāti phasso.",
  "tika-abh08t:1309_3": "Sampayuttadhammā hi ārammaṇe pavattamānā taṃ phusanalakkhaṇena phassena phusantā viya honti,",
  "tika-abh08t:1309_4": "ārammaṇaphusanamattaṃ vā phassotipi sādhanattayampi yujjateva.",
  "tika-abh08t:1309_5": "Phusanaṃ lakkhaṇametassāti phusanalakkhaṇo,",
  "tika-abh08t:1309_6": "vedanāya paccayabhāvaṭṭhena ārammaṇaphusanalakkhaṇoti attho.",
  "tika-abh08t:1309_7": "Saṃghaṭṭanarasoti manodvāre cittārammaṇānaṃ saṃghaṭṭanato saṃghaṭṭanakicco.",
  "tika-abh08t:1309_8": "Ayañhi ārammaṇe anallīyamānopi rūpaṃ viya cakkhuṃ,",
  "tika-abh08t:1309_9": "saddo viya ca sotaṃ cittamārammaṇañca ghaṭṭeti.",
  "tika-abh08t:1309_10": "Pañcadvāresu vā vatthārammaṇasaṃghaṭṭanena sampajjatīti saṃghaṭṭanasampattiko phasso “saṃghaṭṭanaraso”ti vutto.",
  "tika-abh08t:1309_11": "Yathā “dve pāṇī vajjeyyu”ntiādīsu pāṇimhi ghaṭṭanaṃ tabbisesabhūtā rūpadhammā,",
  "tika-abh08t:1309_12": "evaṃ cittassa ārammaṇe saṃghaṭṭanaṃ tabbisesabhūto eko cetasikadhammo daṭṭhabbo.",
  "tika-abh08t:1309_13": "Tiṇṇaṃ sannipātasaṅkhātassa attano kāraṇassa vasena paveditattā sannipātapaccupaṭṭhāno.",
  "tika-abh08t:1309_14": "“Cakkhuñca paṭicca rūpe ca uppajjati cakkhuviññāṇaṃ,",
  "tika-abh08t:1309_15": "tiṇṇaṃ saṅgati phasso”ti hi vacanato cakkhurūpaviññāṇādīnaṃ tiṇṇaṃ sannipātavasena gahetabbatāya upaṭṭhānato",
  "tika-abh08t:1309_16": "sannipātasaṅkhātassa kāraṇassa vasena upaṭṭhānamassāti upaṭṭhānaṭṭhena paccupaṭṭhānena sannipātapaccupaṭṭhānatā vuttā.",
  "tika-abh08t:1309_17": "“Phassapaccayā vedanā”ti vacanato vedanā phalamassāti vedanāpaccupaṭṭhāno.",
  "tika-abh08t:1309_18": "Tajjasamannāhārena ceva indriyena ca parikkhate visaye anantarāyeneva uppajjanato āpāthagatavisayapadaṭṭhāno.",
  "tika-abh08t:1309_19": "Ayañhi tassa phassassa kāraṇabhūto tadanurūpabhūto samannāhāroti tajjasamannāhārasaṅkhātena āvajjanena",
  "tika-abh08t:1309_20": "ceva cakkhādiindriyena ca yathākkamaṃ ārammaṇakaraṇatadabhimukhabhāvavasena parikkhate abhisaṅkhāte āpāthagateyeva",
  "tika-abh08t:1309_21": "visaye ekantena uppajjanato āpāthagato visayo padaṭṭhānaṃ āsannakāraṇaṃ imassāti āpāthagatavisayapadaṭṭhāno.",
  "tika-abh08t:1310_0": "Nanu cāyaṃ dhammo cetasiko,",
  "tika-abh08t:1310_1": "svāyaṃ arūpadhammo samāno kathaṃ phusanalakkhaṇo hotīti antolīnacodanaṃ manasi katvā tassā sodhanatthaṃ “arūpadhammopi samāno”tiādi vuttaṃ.",
  "tika-abh08t:1310_2": "Tattha “phusanākāreneva pavattatī”ti iminā arūpassāpi sato tassa dhammassa ayaṃ sabhāvoti dasseti.",
  "tika-abh08t:1310_3": "Sā ca tassa phusanākārappavatti ambilaṃ ambapakkādiṃ khādantaṃ passantassa parassa kheḷuppattiparaṃ bādhiyamānaṃ disvā dayālukassa sarīrakampanaṃ,",
  "tika-abh08t:1310_4": "rukkhasākhagge duṭṭhitaṃ purisaṃ disvā bhūmiyaṃ ṭhitassa purisassa jaṅghacalanaṃ,",
  "tika-abh08t:1310_5": "pisācādibhāyitabbaṃ disvā ūrupatthambhoti evamādi viya daṭṭhabbā.",
  "tika-abh08t:1310_6": "Soti so yathāvuttalakkhaṇādiko phasso.",
  "tika-abh08t:1311_0": "Sundaranti sukhavedanāsampayuttattā pasatthaṃ.",
  "tika-abh08t:1311_1": "Manoti viññāṇaṃ.",
  "tika-abh08t:1311_2": "Sumanassa bhāvoti sumanasaṅkhātassa viññāṇassa bhāvo.",
  "tika-abh08t:1311_3": "Yvāyaṃ saddappavattinibandhano attho,",
  "tika-abh08t:1311_4": "so somanassaṃ.",
  "tika-abh08t:1311_5": "Somanassavedanāsampayuttattā hi sumana-",
  "tika-abh08t:1311_6": "saddo tasmiṃ viññāṇe pavattati.",
  "tika-abh08t:1311_7": "Vedena anubhavanākārena ayitaṃ pavattaṃ vedayitaṃ,",
  "tika-abh08t:1311_8": "taṃ lakkhaṇamassāti vedayitalakkhaṇā.",
  "tika-abh08t:1311_9": "Iṭṭhassa iṭṭhākāratova anubhavanaṃ kiccamassāti iṭṭhākārānubhavanarasā.",
  "tika-abh08t:1311_10": "Sā hi sabhāvato iṭṭhamārammaṇaṃ iṭṭhavasena,",
  "tika-abh08t:1311_11": "itarañca iṭṭhākāreneva anubhavati,",
  "tika-abh08t:1311_12": "tattha iṭṭhākārānubhavanaṃ kusalākusalacittasampayuttavedanāya labbhati tassā aniṭṭhassapi kappanāvasena iṭṭhākārena gahaṇato,",
  "tika-abh08t:1311_13": "sabhāvato pana iṭṭhānubhavanaṃ abyākatacittasampayuttāyapi labbhati tassā vipallāsaggāhābhāvato.",
  "tika-abh08t:1311_14": "“Rājā viya subhojanarasa”nti iminā imaṃ dīpeti –",
  "tika-abh08t:1311_15": "phassassa phusanamattameva hoti,",
  "tika-abh08t:1311_16": "saññāya sañjānanamattameva,",
  "tika-abh08t:1311_17": "cetanāya sañcetanāmattameva,",
  "tika-abh08t:1311_18": "viññāṇassa vijānanamattameva,",
  "tika-abh08t:1311_19": "ekaṃsato pana issaravatāya sāmibhāvena vedanāva ārammaṇarasaṃ anubhavati,",
  "tika-abh08t:1311_20": "rājā viya sūdakārena sampāditasubhojanarasanti.",
  "tika-abh08t:1311_21": "Assādīyatīti assādo,",
  "tika-abh08t:1311_22": "sukhavedanā.",
  "tika-abh08t:1311_23": "Tenāha bhagavā – “yaṃ,",
  "tika-abh08t:1311_24": "bhikkhave,",
  "tika-abh08t:1311_25": "pañcupādānakkhandhe paṭicca uppajjati sukhaṃ somanassaṃ,",
  "tika-abh08t:1311_26": "ayaṃ vuccati,",
  "tika-abh08t:1311_27": "bhikkhave,",
  "tika-abh08t:1311_28": "pañcupādānakkhandhesu assādo”ti.",
  "tika-abh08t:1311_29": "Cetosannissitattā cetasi bhavo assādoti cetasikaassādo,",
  "tika-abh08t:1311_30": "tathā paccupaṭṭhātīti cetasikaassādapaccupaṭṭhānā.",
  "tika-abh08t:1311_31": "Passaddhakāyo sukhaṃ vediyatīti āha “passaddhipadaṭṭhānā”ti.",
  "tika-abh08t:1311_32": "Idaṃ pana nirāmisasomanassavasena veditabbaṃ.",
  "tika-abh08t:1312_0": "Nīlādibhedassa ārammaṇassa sañjānanaṃ tameva saññaṃ katvā jānanaṃ lakkhaṇaṃ etassāti sañjānanalakkhaṇā.",
  "tika-abh08t:1312_1": "Paccābhiññāṇakaraṇarasāti pati abhiññāyati etenāti paccābhiññāṇaṃ,",
  "tika-abh08t:1312_2": "tadevetanti puna paccābhiññāṇanimittaṃ saṇṭhānādiko ākāro,",
  "tika-abh08t:1312_3": "tassa karaṇaraso kiccamassāti paccābhiññāṇakaraṇarasā.",
  "tika-abh08t:1312_4": "Sā hi uppajjamānā pacchā sañjānanassa kāraṇabhūtaṃ saṇṭhānādikaṃ ākāraṃ gahetvā uppajjatīti.",
  "tika-abh08t:1312_5": "Idañca nimittakārikāya nimittena sañjānantiyā ca sabbāya samānasaññāya yojetabbaṃ.",
  "tika-abh08t:1312_6": "Nimittena sañjānantīpi hi puna aparāya saññāya ca sañjānanassa nimittaṃ karotīti.",
  "tika-abh08t:1312_7": "Tañca kusalākusalakiriyājavanasaññaṃ dhuraṃ katvā veditabbaṃ.",
  "tika-abh08t:1312_8": "Taṃ panetaṃ abhiññāṇakaraṇaṃ kathaṃ daṭṭhabbanti āha “vaḍḍhakissa abhiññāṇakaraṇamivā”ti.",
  "tika-abh08t:1312_9": "Yathā vaḍḍhakissa dārūsu “idaṃ uddhaṃ,",
  "tika-abh08t:1312_10": "idaṃ adho”ti evaṃ pacchā sañjānanapaccayabhūtassa saññāṇassa karaṇaṃ,",
  "tika-abh08t:1312_11": "evamassā puna sañjānanapaccayanimittakaraṇanti vuttaṃ hoti.",
  "tika-abh08t:1312_12": "Hatthidassakaandho viya “idameva sacca”nti saññāya yathāgahitanimittavasena abhinivesakaraṇato yathā…pe…",
  "tika-abh08t:1312_13": "paccupaṭṭhānā.",
  "tika-abh08t:1312_14": "Etena saññāya ākāraggahaṇaṃ katvā ṭhitassa diṭṭhiādīnaṃ uppajjanato akusalasaññāya anurūpavasena phalapaccupaṭṭhānaṃ dassitaṃ hoti.",
  "tika-abh08t:1312_15": "Atha vā abhinivesakaraṇanti “idameva sacca”nti saññābhinivesamattameva,",
  "tika-abh08t:1312_16": "tasmā upaparikkhābhāvena yathāgahitanimittavasena abhinivesākārena upaṭṭhānato ākārapaccupaṭṭhānaṃ vuttaṃ.",
  "tika-abh08t:1312_17": "Tiṇapurisakesu migapotakānaṃ “purisā”ti uppannasaññā viya avikappasabhāvattā yathāupaṭṭhitavisayapadaṭṭhānā.",
  "tika-abh08t:1312_18": "Ettha ca ñāṇavippayuttasaññāya ākāraggahaṇavasena uppajjanakāle cittaṃ abbohārikaṃ saññānugatikaṃ hoti.",
  "tika-abh08t:1312_19": "Ñāṇasampayutte citte pana sasambhārapathaviyā anugatā sesadhātuyo viya saññācittañca abbohārikaṃ ñāṇānugatikaṃ hoti.",
  "tika-abh08t:1313_0": "Abhisandahatīti pabandhati pavatteti,",
  "tika-abh08t:1313_1": "“gaṇhatha gaṇhathā”ti vadantī viya sampayuttadhamme ārammaṇe payojeti,",
  "tika-abh08t:1313_2": "sakasakakicce ca paṭṭhapetīti attho.",
  "tika-abh08t:1313_3": "Cetayitalakkhaṇāti niddokkantassa pabuddhakkhaṇe sambhamappavatti viya cetaso ussāhatāva lakkhaṇā.",
  "tika-abh08t:1313_4": "Atha vā “abhisandahatī”ti vuttattā payojanalakkhaṇātveva attho.",
  "tika-abh08t:1313_5": "Āyūhanarasāti cetasikairiyanarasā,",
  "tika-abh08t:1313_6": "payogarasāti vuttaṃ hoti.",
  "tika-abh08t:1313_7": "Kusalākusalakiriyājavanasampayuttāyayeva panetaṃ labbhati.",
  "tika-abh08t:1313_8": "Saṃvidahanapaccupaṭṭhānāti “tvaṃ idaṃ karohī”ti vicārentī viya hotīti vicāraṇapaccupaṭṭhānā.",
  "tika-abh08t:1313_9": "Etāya hi pavattamānāya sabbepi sampayuttadhammā yathā sakiccapasutā honti,",
  "tika-abh08t:1313_10": "teneva hesā sakiccaparakiccasādhikā vuttā.",
  "tika-abh08t:1313_11": "Jeṭṭhasisso pare sajjhāyane uyyojento sayampi sajjhāyati.",
  "tika-abh08t:1313_12": "Tasmiñhi sajjhāyituṃ āraddhe sesasissāpi sajjhāyanti.",
  "tika-abh08t:1313_13": "Mahāvaḍḍhakismimpi vaḍḍhakikammaṃ kātuṃ āraddhe itarepi karonti yevāti āha “jeṭṭhasissamahāvaḍḍhakiādayo viyā”ti. Ādi-",
  "tika-abh08t:1313_14": "saddena jeṭṭhantevāsikādīnaṃ gahaṇaṃ.",
  "tika-abh08t:1314_0": "Yathāpaccayaṃ pavattamānānaṃ dhammānaṃ natthi kāci vasavattitāti vasavattibhāvanivāraṇatthaṃ “vitakkanaṃ vitakko”ti vuttaṃ.",
  "tika-abh08t:1314_1": "Ūhanaṃ ārammaṇassa parikappanaṃ,",
  "tika-abh08t:1314_2": "tasmiṃ abhiniropananti vā vuttaṃ hoti.",
  "tika-abh08t:1314_3": "Yasmā cittaṃ vitakkabalena ārammaṇaṃ abhiruḷhaṃ viya hoti,",
  "tika-abh08t:1314_4": "tasmā vuttaṃ “ārammaṇe cittassa abhiniropanalakkhaṇo”ti.",
  "tika-abh08t:1314_5": "Yathā hi koci gāmavāsī puriso rājavallabhaṃ,",
  "tika-abh08t:1314_6": "taṃsambandhinaṃ mittaṃ vā nissāya rājagehaṃ ārohati anupavisati,",
  "tika-abh08t:1314_7": "evaṃ vitakkaṃ nissāya cittaṃ ārammaṇaṃ ārohati.",
  "tika-abh08t:1314_8": "Yadi evaṃ kathaṃ avitakkacittaṃ ārammaṇaṃ ārohati,",
  "tika-abh08t:1314_9": "na hi dvipañcaviññāṇadutiyajjhānādike vitakko upalabbhati,",
  "tika-abh08t:1314_10": "yassa balena taṃ ārammaṇaṃ ārohati,",
  "tika-abh08t:1314_11": "tasmā sabhāvato bhāvanābalena tattha anuppajjanako? Saccaṃ,",
  "tika-abh08t:1314_12": "tampi vitakkabalena ārohati.",
  "tika-abh08t:1314_13": "Yathā hi so puriso paricayena tena vināpi nirāsaṅko rājagehaṃ pavisati,",
  "tika-abh08t:1314_14": "evaṃ paricayena vitakkena vināpi avitakkacittaṃ ārammaṇaṃ ārohati.",
  "tika-abh08t:1314_15": "Paricayoti cettha santāne abhiṇhaṃ pavattacittabhāvanāsaṅkhāto paricayo.",
  "tika-abh08t:1314_16": "Vitakkassa hi santāne abhiṇhaṃ pavattassa vasena cittassa ārammaṇābhirohanaṃ ciraparicitaṃ,",
  "tika-abh08t:1314_17": "tena taṃ cittaṃ kadāci vitakkena vināpi tattha vattateva.",
  "tika-abh08t:1314_18": "Yathā taṃ ñāṇasahitaṃ hutvā sammasanavasena ciraparicitaṃ kadāci ñāṇarahitampi sammasanavasena pavattati,",
  "tika-abh08t:1314_19": "yathā vā kilesasahitaṃ hutvā pavattaṃ sabbaso kilesarahitampi paricayena kilesavāsanāvasena pavattati,",
  "tika-abh08t:1314_20": "evaṃsampadamidaṃ daṭṭhabbaṃ.",
  "tika-abh08t:1315_0": "Atha vā dvipañcaviññāṇaṃ avitakkampi vatthārammaṇaghaṭṭanassa balavatāya,",
  "tika-abh08t:1315_1": "dutiyajjhānādīni ca heṭṭhimaheṭṭhimabhāvanāya balavatāya ārammaṇaṃ ārohatīti. Ādito,",
  "tika-abh08t:1315_2": "abhimukhaṃ vā hananaṃ paharaṇamattaṃ āhananaṃ, parito,",
  "tika-abh08t:1315_3": "parivattetvā vā hananaṃ visesena paharaṇaṃ pariyāhananaṃ,",
  "tika-abh08t:1315_4": "taṃ kiccamassāti āhananapariyāhananaraso.",
  "tika-abh08t:1315_5": "Tathā hi tena yogāvacaro ārammaṇaṃ vitakkāhataṃ vitakkapariyāhataṃ karotīti vuccati.",
  "tika-abh08t:1315_6": "Ānayanaṃ cittassa ārammaṇe upanayanaṃ,",
  "tika-abh08t:1315_7": "ākaḍḍhanaṃ vā,",
  "tika-abh08t:1315_8": "tathā hutvā paccupaṭṭhānamassāti ānayanapaccupaṭṭhāno.",
  "tika-abh08t:1316_0": "Tenāti tena vicārena karaṇabhūtena,",
  "tika-abh08t:1316_1": "hetubhūtena vā cittaṃ ārammaṇe vicarati anuvicarati,",
  "tika-abh08t:1316_2": "avicāracittassa pana avitakkacitte vuttānusārena pavatti veditabbā.",
  "tika-abh08t:1316_3": "Vicaraṇaṃ anusañcaraṇaṃ anuparigamanaṃ.",
  "tika-abh08t:1316_4": "Svāyaṃ viseso santānamhi labbhamāno javanasantāne pākaṭo hotīti daṭṭhabbo.",
  "tika-abh08t:1316_5": "Esa nayo sesesupi.",
  "tika-abh08t:1316_6": "Ārammaṇassa anumajjanaṃ anumasanaṃ parimajjanamassa lakkhaṇanti ārammaṇānumajjanalakkhaṇo.",
  "tika-abh08t:1316_7": "Tathā hi vicāro parimajjanahattho viya,",
  "tika-abh08t:1316_8": "saṃsaraṇahattho viyāti vuccati.",
  "tika-abh08t:1316_9": "Tatthāti ārammaṇe.",
  "tika-abh08t:1316_10": "Sahajātānaṃ anuyojanaṃ ārammaṇe anuvicaraṇasaṅkhātaanumajjanavasena veditabbaṃ.",
  "tika-abh08t:1316_11": "Dhammānañhi sabhāvavinimuttā kāci kiriyā nāma natthi.",
  "tika-abh08t:1316_12": "Tathāgahetabbākāro bodhaneyyajanānurodhena paramatthato ekasabhāvopi sabhāvadhammo pariyāyavacanehi visayasamāropitarūpehi bahūhi pakārehi pakāsīyati.",
  "tika-abh08t:1316_13": "Evañhi so suṭṭhu pakāsito hotīti.",
  "tika-abh08t:1316_14": "Anupabandhapaccupaṭṭhānoti ārammaṇe cittassa avicchinnassa viya pavattipaccupaṭṭhāno.",
  "tika-abh08t:1316_15": "Tathā hi so anusandhānatāti niddiṭṭho.",
  "tika-abh08t:1317_0": "Ettha ca vicārato oḷārikaṭṭhena tasseva pubbaṅgamaṭṭhena paṭhamaghaṇṭābhiravo viya cetaso paṭhamābhinipāto vitakko,",
  "tika-abh08t:1317_1": "anuravo viya anusañcaraṇaṃ vicāro.",
  "tika-abh08t:1317_2": "Yathā hi ghaṇṭābhighātajo paṭhamābhiravo anuravato oḷāriko,",
  "tika-abh08t:1317_3": "pubbaṅgamo ca hoti,",
  "tika-abh08t:1317_4": "evaṃ ārammaṇābhiropanaṭṭhena vitakko oḷāriko,",
  "tika-abh08t:1317_5": "pubbaṅgamo viya ca hoti.",
  "tika-abh08t:1317_6": "Tato sukhumaṭṭhena anumajjanasabhāvena ca ghaṇṭānuravo viya anupabandho vicāro.",
  "tika-abh08t:1317_7": "Vipphāravā cettha vitakko cittassa paṭhamuppattikāle cittassa paripphandanabhūto ākāse uppatitukāmassa sakuṇassa pakkhavikkhepo viya,",
  "tika-abh08t:1317_8": "padumābhimukhapāto viya ca gandhānubandhacetaso bhamarassa.",
  "tika-abh08t:1317_9": "Santavutti vicāro cittassa nātiparipphandanabhāvo,",
  "tika-abh08t:1317_10": "ākāse uppatitassa sakuṇassa pakkhappasāraṇaṃ viya,",
  "tika-abh08t:1317_11": "padumassa uparibhāge paribbhamanaṃ viya ca padumābhimukhapatitassa bhamarassa.",
  "tika-abh08t:1317_12": "Āgamaṭṭhakathāyaṃ pana vipariyāyena āgataṃ.",
  "tika-abh08t:1317_13": "Tathā ca vuttaṃ dukanipātaṭṭhakathāyaṃ –",
  "tika-abh08t:1318_0": "“Ākāse gacchato mahāsakuṇassa ubhohi pakkhehi vātaṃ gahetvā pakkhe sannisīdāpetvā gamanaṃ viya ārammaṇe cetaso abhiniropanabhāvena pavatto vitakko,",
  "tika-abh08t:1318_1": "vātaggahaṇatthaṃ pakkhe phandāpayamānassa gamanaṃ viya anumajjanabhāvena pavatto vicāro”ti.",
  "tika-abh08t:1319_0": "Tampi anupabandhena pavattiyaṃ yujjati.",
  "tika-abh08t:1319_1": "Tathā hi upacāre,",
  "tika-abh08t:1319_2": "appanāyaṃ vā santānena pavattiyaṃ vitakko niccalo hutvā ārammaṇaṃ anupavisitvā viya pavattati,",
  "tika-abh08t:1319_3": "na paṭhamābhinipāte viya pākaṭo hotīti.",
  "tika-abh08t:1320_0": "Pinayatīti kāyacittaṃ appeti,",
  "tika-abh08t:1320_1": "vaḍḍheti vā.",
  "tika-abh08t:1320_2": "Sampiyāyanalakkhaṇāti ārammaṇaṃ kallato gahaṇalakkhaṇā.",
  "tika-abh08t:1320_3": "Pīṇanarasāti kāyacittānaṃ paribrūhanakiccā.",
  "tika-abh08t:1320_4": "Pharaṇarasāti paṇītarūpehi kāyassa byāpanarasā,",
  "tika-abh08t:1320_5": "attanā sampayuttacittasamuṭṭhānehi rūpehi sakalarūpakāyabyāpanaṃ karotīti vuttaṃ hoti.",
  "tika-abh08t:1320_6": "Na hi aññathā imissā pharaṇaṃ hoti,",
  "tika-abh08t:1320_7": "dhammānaṃ abyāpāratāya kesaggamattampi saṅkamanābhāvato.",
  "tika-abh08t:1320_8": "Udaggabhāvo odagyaṃ.",
  "tika-abh08t:1321_0": "Ekaṃ ārammaṇaṃ aggametassāti ekaggaṃ, cittaṃ,",
  "tika-abh08t:1321_1": "yena pana dhammena yogato taṃ ekaggaṃ nāma hoti,",
  "tika-abh08t:1321_2": "so ekaggabhāvo.",
  "tika-abh08t:1321_3": "So pana cittasseva hoti,",
  "tika-abh08t:1321_4": "na yassa kassacīti āha “cittassa ekaggabhāvo”ti,",
  "tika-abh08t:1321_5": "nivāte dīpasikhāya ṭhiti viya cittassa ṭhitīti vuttaṃ hoti.",
  "tika-abh08t:1321_6": "Visārassa byaggabhāvassa paṭipakkho sabhāvo avisāro,",
  "tika-abh08t:1321_7": "na visārābhāvamattaṃ,",
  "tika-abh08t:1321_8": "taṃ imassa lakkhaṇanti āha “avisāralakkhaṇo”ti.",
  "tika-abh08t:1321_9": "Avikkhepo sampayuttadhammānaṃ avikkhittatā,",
  "tika-abh08t:1321_10": "avisārāvikkhepānaṃ samādhānabhāvato atthato visesābhāvepi samukhena,",
  "tika-abh08t:1321_11": "sampayuttamukhena ca ubhayaṃ vuttanti daṭṭhabbaṃ.",
  "tika-abh08t:1321_12": "Avūpasamalakkhaṇassa vikkhepassa paṭipakkhatāya cittassa upasamanākārena paccupaṭṭhātīti upasamapaccupaṭṭhāno.",
  "tika-abh08t:1321_13": "Visesatoti yebhuyyena.",
  "tika-abh08t:1321_14": "Sukhavirahitopi hi atthi samādhīti so yebhuyyena sukhapadaṭṭhāno hoti.",
  "tika-abh08t:1321_15": "Atha vā visesatoti atisayena.",
  "tika-abh08t:1321_16": "“Sukhino cittaṃ samādhiyatī”ti vacanato hi sukhaṃ samādhissa visesakāraṇaṃ sukhavirahitassapi tadupanissayeneva samijjhanato.",
  "tika-abh08t:1322_0": "Saddahanti etāyāti kammaphalādisaddahanakiriyāya pavattamānānaṃ dhammānaṃ tattha ādhipaccabhāvena saddhāya paccayataṃ dasseti.",
  "tika-abh08t:1322_1": "Tassā hi dhammānaṃ tathā paccayabhāve sati taṃsamaṅgipuggalo “saddahatī”ti voharīyati.",
  "tika-abh08t:1322_2": "Saddahanaṃ saddheyyavatthuno pattiyāyanaṃ,",
  "tika-abh08t:1322_3": "taṃ lakkhaṇametissāti saddahanalakkhaṇā.",
  "tika-abh08t:1322_4": "Kālusiyamalaṃ vidhametvā sampayuttānaṃ,",
  "tika-abh08t:1322_5": "puggalasseva vā pasādaṃ anāvilabhāvakāraṇaṃ kiccametissāti pasādanarasā.",
  "tika-abh08t:1322_6": "Yathā kathaṃ viyāti āha “udakappasādakamaṇi viyā”ti.",
  "tika-abh08t:1322_7": "Akālusiyapaccupaṭṭhānāti anāvilabhāvapaccupaṭṭhānā.",
  "tika-abh08t:1322_8": "Ratanattayaṃ kammaṃ kammaphalañca saddheyyavatthu,",
  "tika-abh08t:1322_9": "taṃ imissā āsannakāraṇanti saddheyyavatthupadaṭṭhānā.",
  "tika-abh08t:1322_10": "Na hi saddhāya avatthubhūtesu titthiyādīsu sā uppajjati.",
  "tika-abh08t:1322_11": "Sā panāyaṃ kusaladhammānaṃ ādāne hattho viya,",
  "tika-abh08t:1322_12": "sabbasampattisampadāne vittaṃ viya,",
  "tika-abh08t:1322_13": "amatakasiphalaphalane bījaṃ viya ca daṭṭhabbā.",
  "tika-abh08t:1322_14": "“Saddhāhattho, mahānāma,",
  "tika-abh08t:1322_15": "ariyasāvako,",
  "tika-abh08t:1322_16": "saddhīdha vittaṃ purisassa seṭṭhaṃ,",
  "tika-abh08t:1322_17": "saddhā bījaṃ tapo vuṭṭhī”tiādivacanañhettha sādhakaṃ.",
  "tika-abh08t:1323_0": "Saranti 237 etāyāti saraṇakiriyāya pavattamānānaṃ dhammānaṃ tattha ādhipaccabhāvena satiyā paccayataṃ dasseti.",
  "tika-abh08t:1323_1": "Tassā hi dhammānaṃ tathā paccayabhāve sati taṃsamaṅgipuggalo “saratī”ti voharīyati.",
  "tika-abh08t:1323_2": "Udake alābu viya pilavitvā gantuṃ adatvā pāsāṇassa viya niccalassa ārammaṇassa ṭhapanaṃ asammuṭṭhatākaraṇaṃ apilāpanaṃ,",
  "tika-abh08t:1323_3": "taṃ lakkhaṇamassāti apilāpanalakkhaṇā.",
  "tika-abh08t:1323_4": "Sā hi ārammaṇe daḷhaṃ patiṭṭhitattā esikā viya vuccati.",
  "tika-abh08t:1323_5": "Sammosapaccanīkakiccaṃ asammosaraso,",
  "tika-abh08t:1323_6": "na sammosābhāvamattaṃ.",
  "tika-abh08t:1323_7": "“Satārakkhena cetasā viharatī”ti vuttattā cetoguṇaratanahārakānaṃ kilesacorānaṃ nivāraṇato āha “ārakkhapaccupaṭṭhānā”ti.",
  "tika-abh08t:1323_8": "Tathā hesā cakkhudvārādirakkhanato dovāriko viyāti vuccati.",
  "tika-abh08t:1323_9": "Paṭhamaṃ saññāya thiruppannabhāve pacchā satiyā patiṭṭhānabhāvato āha “thirasaññāpadaṭṭhānā”ti.",
  "tika-abh08t:1323_10": "Atha satisaññānaṃ kiṃ nānākaraṇanti?",
  "tika-abh08t:1323_11": "Saññā tāva paṭhamaṃ aggahitanimittaṃ sañjānāti,",
  "tika-abh08t:1323_12": "gahitanimitte puna paccābhiññāṇapaccayanimittaṃ karoti,",
  "tika-abh08t:1323_13": "paṭhamaṃ aggahite pana saññākiccaṃ appadhānaṃ hoti,",
  "tika-abh08t:1323_14": "sati pana paṭhamaṃ aggahitanimittampi sarati gahitanimittampi,",
  "tika-abh08t:1323_15": "gahitanimitte pana satikiccaṃ guṇabhūtaṃ hotīti idameva tāsaṃ nānattaṃ.",
  "tika-abh08t:1324_0": "Vīrabhāvoti yena vīriyena vīro nāma hoti,",
  "tika-abh08t:1324_1": "so dhammo.",
  "tika-abh08t:1324_2": "Vīrānaṃ vā kammanti yena kammena vīro nāma hoti,",
  "tika-abh08t:1324_3": "taṃ vīrānaṃ kammaṃ nāma.",
  "tika-abh08t:1324_4": "Vīriyaṃ panassa sādhakabhāvato tathā vuttaṃ.",
  "tika-abh08t:1324_5": "Dhammavinimuttaṃ vā kiñci kammaṃ natthīti vīriyameva kammabhāvena vuttanti daṭṭhabbaṃ.",
  "tika-abh08t:1324_6": "Vidhinā īretabbaṃ pavattetabbanti vā vīriyaṃ.",
  "tika-abh08t:1324_7": "Ussāho taṃ taṃ kiccaṃ samārambho,",
  "tika-abh08t:1324_8": "parakkamo vā.",
  "tika-abh08t:1324_9": "Upatthambhanaṃ pana sampayuttadhammānaṃ kosajjapakkhe patituṃ adatvā dhāraṇaṃ anubalappadānaṃ.",
  "tika-abh08t:1324_10": "Sampayuttadhammānaṃ saṃsīdanabhāvanivārako dhammo,",
  "tika-abh08t:1324_11": "na saṃsīdanābhāvamattaṃ,",
  "tika-abh08t:1324_12": "asaṃsīdanabhāvena paccupaṭṭhātīti asaṃsīdanabhāvapaccupaṭṭhānaṃ.",
  "tika-abh08t:1324_13": "“Saṃviggo yoniso padahatī”ti vacanato saṃvegapadaṭṭhānaṃ.",
  "tika-abh08t:1324_14": "Saṃvegoti cettha saṃvegamayaṃ ñāṇaṃ.",
  "tika-abh08t:1324_15": "Asaṃvegapubbikāya pana kusalakiriyāya vīriyārambhavatthupadaṭṭhānaṃ.",
  "tika-abh08t:1324_16": "Tattha vīriyārambhavatthūni nāma –",
  "tika-abh08t:1325_0": "“Maggo gantabbo hoti,",
  "tika-abh08t:1325_1": "maggo gato.",
  "tika-abh08t:1325_2": "Kammaṃ kātabbaṃ hoti,",
  "tika-abh08t:1325_3": "kammaṃ kataṃ.",
  "tika-abh08t:1325_4": "Appamattako ābādho uppanno hoti,",
  "tika-abh08t:1325_5": "gilānā vuṭṭhito hoti,",
  "tika-abh08t:1325_6": "aciravuṭṭhito gelaññā.",
  "tika-abh08t:1325_7": "Gāmaṃ vā nigamaṃ vā piṇḍāya caranto na labhati,",
  "tika-abh08t:1325_8": "lūkhassa vā paṇītassa vā bhojanassa yāvadatthaṃ pāripūriṃ labhati…pe…",
  "tika-abh08t:1325_9": "pāripūri”nti –",
  "tika-abh08t:1326_0": "Evaṃ vuttāni etāni anurūpapaccavekkhaṇasahitāni aṭṭha vīriyārambhavatthūni,",
  "tika-abh08t:1326_1": "tammūlakāni vā paccavekkhaṇāni.",
  "tika-abh08t:1326_2": "Ettha ca vitakko sampayuttadhamme ārammaṇaṃ āropeti.",
  "tika-abh08t:1326_3": "Cetanā te taṃtaṃkiccesu niyojeti.",
  "tika-abh08t:1326_4": "Vīriyaṃ pana te saṃsīdituṃ adatvā ussāhetīti ayaṃ vitakkacetanāvīriyānaṃ viseso.",
  "tika-abh08t:1327_0": "Vijānanalakkhaṇāti visesena jānanalakkhaṇā,",
  "tika-abh08t:1327_1": "yathāsabhāvapaṭivedhalakkhaṇāti attho.",
  "tika-abh08t:1327_2": "Visayassa ārammaṇassa obhāsanaṃ pakāsanaṃ tappaṭicchādakasammohandhakārassa vidhamanatoti visayobhāsanaṃ,",
  "tika-abh08t:1327_3": "taṃ kiccamassāti visayobhāsanarasā.",
  "tika-abh08t:1327_4": "Katthaci visaye asammuyhanākārena sammohapaṭipakkhatāya vā paccupaṭṭhānato sammohābhāvassa paccupaṭṭhānato vā asammohapaccupaṭṭhānā.",
  "tika-abh08t:1328_0": "Attanā anupāletabbānaṃ sahajātadhammānaṃ anupālanaṃ jīvitassa byāpāro,",
  "tika-abh08t:1328_1": "tañca tesaṃ jīvananti taṃ tassa kāraṇabhāvaṃ purakkhatvā vuttaṃ “jīvanti tenā”ti.",
  "tika-abh08t:1328_2": "Rūpārūpajīvitindriyassa anurūpato lakkhaṇādikaṃ dassetuṃ “attanā avinibhuttāna”nti vuttaṃ.",
  "tika-abh08t:1328_3": "“Sampayuttāna”nti hi vuccamāne rūpadhammānaṃ sampayogābhāvato rūpajīvitindriyassa saṅgaho na siyā.",
  "tika-abh08t:1328_4": "“Avinibhuttāna”nti pana vuttattā yāni avinibbhogarūpāni rūpajīvitindriyena saddhiṃ avinibhuttāni avisaṃsaṭṭhāni.",
  "tika-abh08t:1328_5": "Ye ca arūpadhammā arūpajīvitindriyena sampayuttā,",
  "tika-abh08t:1328_6": "tesaṃ sabbesaṃ saṅgaho hotīti.",
  "tika-abh08t:1328_7": "Pavattanarasanti uppādato yāva bhaṅgā anupālanato antarā anivattanasabhāvasādhanena tesaṃ pavattanakiccaṃ.",
  "tika-abh08t:1328_8": "Keci pana “rūpajīvitindriyaṃ tesaṃ ṭhitikkhaṇato paṭṭhāya,",
  "tika-abh08t:1328_9": "arūpajīvitindriyaṃ uppādato paṭṭhāya pavattiyā paccayo”ti vadanti,",
  "tika-abh08t:1328_10": "taṃ na yuttaṃ.",
  "tika-abh08t:1328_11": "Paṭṭhāne hi “abyākataṃ dhammaṃ paṭicca asaññasattānaṃ ekaṃ mahābhūtaṃ paṭicca indriyapaccayaṃ kammapaccayasadisa”nti",
  "tika-abh08t:1328_12": "asaññasattānaṃ indriyapaccayo kammapaccayasadisaṃ katvā vutto,",
  "tika-abh08t:1328_13": "tasmā rūpajīvitindriyampi uppādato paṭṭhāya paccayo hotīti daṭṭhabbaṃ.",
  "tika-abh08t:1328_14": "Uppādato yāva bhaṅgā ṭhapanato ṭhapanapaccupaṭṭhānaṃ.",
  "tika-abh08t:1328_15": "Anupālanavasena yāpayitabbā pavattetabbā dhammā padaṭṭhānamassāti yāpayitabbadhammapadaṭṭhānaṃ.",
  "tika-abh08t:1328_16": "Yadi evaṃ tesaṃ anupālanādisādhakaṃ,",
  "tika-abh08t:1328_17": "kathaṃ tesaṃ nirodho hoti.",
  "tika-abh08t:1328_18": "Evañhi sabbakālaṃ ṭhātabbanti āha “santepi cā”tiādi.",
  "tika-abh08t:1328_19": "Anupālanalakkhaṇādimhīti ādi-",
  "tika-abh08t:1328_20": "saddena pavattanarasādimeva saṅgaṇhāti.",
  "tika-abh08t:1328_21": "Atthikkhaṇeyevāti attanā anupāletabbānaṃ,",
  "tika-abh08t:1328_22": "attano vā atthikkhaṇeyeva.",
  "tika-abh08t:1328_23": "Udakanti taḷākagatajalaṃ,",
  "tika-abh08t:1328_24": "daṇḍagatajalaṃ vā.",
  "tika-abh08t:1328_25": "Tattha taḷākagataudakassa gahaṇe attanā anupāletabbadhammānaṃ atthikkhaṇe anupālanaṃ sādhitaṃ hoti,",
  "tika-abh08t:1328_26": "daṇḍagatajalassa pana gahaṇe attano atthikkhaṇe anupālanaṃ.",
  "tika-abh08t:1328_27": "Attanā anuppāditadhamme kathaṃ pāletīti āha “dhāti viya kumāra”nti.",
  "tika-abh08t:1328_28": "Yadi sesadhammānaṃ pavattikāraṇena kenaci bhavitabbaṃ,",
  "tika-abh08t:1328_29": "jīvitassa pana kiṃ pavattikāraṇanti āha “sayaṃ…pe…",
  "tika-abh08t:1328_30": "pavattatī”ti.",
  "tika-abh08t:1328_31": "Yathā kathaṃ viyāti āha “niyāmako viyā”ti.",
  "tika-abh08t:1328_32": "Sopi attanā pavattitanāvāsambandhena pavattati.",
  "tika-abh08t:1328_33": "Yadi dhammānaṃ pavatti jīvitindriyapaṭibaddhaṃ,",
  "tika-abh08t:1328_34": "bhaṅgato uddhampi kiṃ pana pavattetīti āha “na bhaṅgato uddha”nti.",
  "tika-abh08t:1328_35": "Kasmāti āha “attano ca pavattetabbānañca abhāvā”ti.",
  "tika-abh08t:1328_36": "Bhaṅgakkhaṇe pana kathanti āha “na bhaṅgakkhaṇe ṭhapetī”ti.",
  "tika-abh08t:1329_0": "Yasmā pana lobhapaṭipakkho alobho hoti,",
  "tika-abh08t:1329_1": "ye dhammā tena sampayuttā,",
  "tika-abh08t:1329_2": "taṃsamaṅgino vā sattā,",
  "tika-abh08t:1329_3": "te na lubbhanti,",
  "tika-abh08t:1329_4": "sayampi kadāci na lubbhateva,",
  "tika-abh08t:1329_5": "atthato vā alubbhanākāro eva ca so hoti,",
  "tika-abh08t:1329_6": "tasmā vuttaṃ “na lubbhanti tenā”tiādi.",
  "tika-abh08t:1329_7": "Esa nayo “na dussanti tenā”tiādīsupi.",
  "tika-abh08t:1329_8": "Alaggabhāvo ārammaṇaṃ nissāya pavattantassapi tattha anāsattatā.",
  "tika-abh08t:1329_9": "Tenāha “kamaladale jalabindu viyā”ti.",
  "tika-abh08t:1329_10": "Apariggaho kassaci vatthuno mamattavasena asaṅgaho.",
  "tika-abh08t:1329_11": "Muttabhikkhu viyāti khīṇāsavabhikkhu viya.",
  "tika-abh08t:1329_12": "So hi muttarāgattā katthaci mamāyanarahito hoti.",
  "tika-abh08t:1329_13": "Anallīno bhāvo adhippāyo etassāti anallīnabhāvo.",
  "tika-abh08t:1329_14": "Evañhi “asucimhi patitapuriso viyā”ti upamāya sameti.",
  "tika-abh08t:1329_15": "Yathā hi tassa purisassa satipi kāyena allīyane bhāvo anallīno,",
  "tika-abh08t:1329_16": "evaṃ alobhopi ārammaṇakaraṇavasena gahitepi ārammaṇe alaggabhāvena anallīnabhāvo anallīnākāroyeva pavattati.",
  "tika-abh08t:1329_17": "Evaṃsabhāvo hi so dhammoti.",
  "tika-abh08t:1330_0": "Caṇḍikassa bhāvo caṇḍikkaṃ,",
  "tika-abh08t:1330_1": "pharusabhāvo,",
  "tika-abh08t:1330_2": "atthato pana kopoyeva,",
  "tika-abh08t:1330_3": "tappaṭipakkho apharusabhāvo acaṇḍikkaṃ.",
  "tika-abh08t:1330_4": "Avirodho aviggaho appaṭipakkho sabhāvo.",
  "tika-abh08t:1330_5": "Āghātavinayanarasoti ettha āghāto nāma parassa attānaṃ,",
  "tika-abh08t:1330_6": "attano paraṃ uddissa,",
  "tika-abh08t:1330_7": "parasseva ca paraṃ uddissa pavatto upanāho balavakopo.",
  "tika-abh08t:1330_8": "Tassa vinayanaraso apanayanaraso.",
  "tika-abh08t:1330_9": "Sommabhāvo majjanavasena hilādaniyatā sītalabhāvo.",
  "tika-abh08t:1330_10": "Tenāha “puṇṇacando viyā”ti.",
  "tika-abh08t:1331_0": "Kāyaduccarītādīhīti hetumhi karaṇavacanaṃ.",
  "tika-abh08t:1331_1": "Hirīyati lajjanākārena jigucchiyati.",
  "tika-abh08t:1331_2": "Tehiyevāti kāyaduccaritādīhiyeva.",
  "tika-abh08t:1331_3": "Ottappatīti ubbijjati.",
  "tika-abh08t:1331_4": "Hirī pāpe gūthe viya passantī jigucchatīti āha “pāpato jigucchanalakkhaṇā hirī”ti.",
  "tika-abh08t:1331_5": "Ottappaṃ te uṇhaṃ viya passantaṃ tato uttasatīti vuttaṃ “uttāsalakkhaṇaṃ ottappa”nti.",
  "tika-abh08t:1331_6": "Ubhopi pāpānaṃ akaraṇarasāti lajjanākārena pāpānaṃ akaraṇarasā hirī,",
  "tika-abh08t:1331_7": "uttāsākārena ottappaṃ.",
  "tika-abh08t:1331_8": "Pāpato saṅkocanapaccupaṭṭhānāti vuttappakāreneva pāpato saṅkocanākārena paccupaṭṭhānā.",
  "tika-abh08t:1331_9": "Attagāravaparagāravapadaṭṭhānāti attagāravapadaṭṭhānā hirī ajjhattasamuṭṭhānatāya,",
  "tika-abh08t:1331_10": "attādhipatitāya ca.",
  "tika-abh08t:1331_11": "Paragāravapadaṭṭhānaṃ ottappaṃ bahiddhāsamuṭṭhānatāya,",
  "tika-abh08t:1331_12": "lokādhipatitāya ca.",
  "tika-abh08t:1331_13": "Attānañhi garuṃ katvā hiriyā pāpaṃ pajahati kulavadhū viya.",
  "tika-abh08t:1331_14": "Paraṃ garuṃ katvā ottappena pāpaṃ pajahati vesiyā viya.",
  "tika-abh08t:1331_15": "Ajjhattasamuṭṭhānāditā ca nesaṃ tattha tattha pākaṭabhāvena veditabbā,",
  "tika-abh08t:1331_16": "na pana tesaṃ kadāci aññamaññaviyogato.",
  "tika-abh08t:1331_17": "Na hi lajjanaṃ nibbhayaṃ vā pāpabhayaṃ vā alajjanaṃ atthīti.",
  "tika-abh08t:1331_18": "Hiriyā balavabhāve pana ottappaṃ abbohārikaṃ hoti,",
  "tika-abh08t:1331_19": "ottappassa balavabhāve hirī abbohārikā.",
  "tika-abh08t:1331_20": "Ime ca dve dhammā “lokapālā”ti vuccanti. Yathāha –",
  "tika-abh08t:1332_0": "“Dveme,",
  "tika-abh08t:1332_1": "bhikkhave,",
  "tika-abh08t:1332_2": "sukkā dhammā lokaṃ pālenti.",
  "tika-abh08t:1332_3": "Katame dve?",
  "tika-abh08t:1332_4": "Hirī ca ottappañca, ime kho,",
  "tika-abh08t:1332_5": "bhikkhave,",
  "tika-abh08t:1332_6": "dve sukkā dhammā lokaṃ na pāleyyuṃ,",
  "tika-abh08t:1332_7": "nayidha paññāyetha ‘mātā’ti vā ‘mātucchā’ti vā ‘mātulānī’ti vā”tiādi.",
  "tika-abh08t:1333_0": "Passambhanaṃ darathavūpasamo, kāya-",
  "tika-abh08t:1333_1": "saddo samūhavacano.",
  "tika-abh08t:1333_2": "So cettha vedanādikkhandhattayaṃ.",
  "tika-abh08t:1333_3": "Vatticchāvasena hi saddo visiṭṭhavutti hotīti āha “kāyoti cetthā”tiādi.",
  "tika-abh08t:1333_4": "Vedanādayoti vedanākkhandho saññākkhandho saṅkhārakkhandhoti tayo khandhā.",
  "tika-abh08t:1333_5": "Tathā ca vuttaṃ tattha “katamā tasmiṃ samaye kāyapassaddhi hoti,",
  "tika-abh08t:1333_6": "yā tasmiṃ samaye vedanākkhandhassā”tiādi.",
  "tika-abh08t:1333_7": "Daratho sārambho domanassapaccayānaṃ uddhaccādīnaṃ kilesānaṃ,",
  "tika-abh08t:1333_8": "tathā pavattānaṃ vā catunnaṃ khandhānametaṃ adhivacanaṃ.",
  "tika-abh08t:1333_9": "Tassa vūpasamaṃ lakkhaṇamassāti kāyacittadarathavūpasamalakkhaṇā.",
  "tika-abh08t:1333_10": "Kāyacitta…pe…",
  "tika-abh08t:1333_11": "rasāti yathāvuttānameva paṭipakkhadhammānaṃ abhibhavanarasā.",
  "tika-abh08t:1333_12": "Darathanimmaddanena pariḷāhaparipphandanavirahito sītibhāvo aparipphandanasītibhāvo.",
  "tika-abh08t:1333_13": "Avūpasamo paripphandanaṃ asantavuttitā.",
  "tika-abh08t:1333_14": "Uddhaccādikilesāti uddhaccappadhānā uddhaccādhikacittuppādasampayuttā kilesā.",
  "tika-abh08t:1333_15": "Tepi hi uddhaccavasena avūpasamakarā.",
  "tika-abh08t:1333_16": "Uddhaccaṃ vā ādiṃ katvā sabbeyeva kilesā uddhaccādikilesā.",
  "tika-abh08t:1333_17": "Evaṃ sesesupi.",
  "tika-abh08t:1334_0": "Garubhāvo dandhatā,",
  "tika-abh08t:1334_1": "thinamiddhādhikānaṃ tathā pavattānaṃ vā catunnaṃ khandhānametaṃ adhivacanaṃ.",
  "tika-abh08t:1334_2": "Dandhatāya paṭipakkho adandhatā agarubhāvo.",
  "tika-abh08t:1335_0": "Thaddhabhāvo thambho.",
  "tika-abh08t:1335_1": "Diṭṭhimānādhikānaṃ,",
  "tika-abh08t:1335_2": "tappadhānānaṃ vā catunnaṃ khandhānaṃ etaṃ nāmaṃ.",
  "tika-abh08t:1335_3": "Thaddhabhāvanimmaddanatoyeva katthaci ārammaṇe appaṭihatākārena paccupaṭṭhanti,",
  "tika-abh08t:1335_4": "sampayuttānaṃ vā tattha appaṭighātaṃ paccupaṭṭhāpentīti appaṭighātapaccupaṭṭhānā.",
  "tika-abh08t:1336_0": "Kammani sādhu kammaññaṃ,",
  "tika-abh08t:1336_1": "na kammaññaṃ akammaññaṃ,",
  "tika-abh08t:1336_2": "tassa bhāvo akammaññabhāvo,",
  "tika-abh08t:1336_3": "dānasīlādipuññakiriyāya asamatthatā.",
  "tika-abh08t:1336_4": "Atthato kāmacchandādisaṃkilesadhammā,",
  "tika-abh08t:1336_5": "tappadhānā vā cattāro akusalakkhandhā.",
  "tika-abh08t:1336_6": "Akammaññabhāvanimmaddaneneva sampannākārena ārammaṇassa gahaṇaṃ ārammaṇakaraṇasampatti.",
  "tika-abh08t:1336_7": "Vuttāvasesā kāmacchandādayo,",
  "tika-abh08t:1336_8": "tadekaṭṭhā ca saṃkilesadhammā sesanīvaraṇādayo.",
  "tika-abh08t:1336_9": "Imā pana dve vinibandhanimmaddanena pasādanīyavatthūsu pasādāvahā,",
  "tika-abh08t:1336_10": "hitakiriyāsu viniyogakkhamabhāvāvahā suvaṇṇavisuddhi viyāti daṭṭhabbā.",
  "tika-abh08t:1337_0": "Gelaññaṃ assaddhiyādayo,",
  "tika-abh08t:1337_1": "tadekaṭṭhā ca pāpadhammā,",
  "tika-abh08t:1337_2": "tappaṭipakkho agelaññabhāvo lakkhaṇaṃ etāsanti agelaññabhāvalakkhaṇā.",
  "tika-abh08t:1337_3": "Gelaññanimmaddaneneva natthi etāsaṃ ādīnavo doso upaddavo vā,",
  "tika-abh08t:1337_4": "na vā etā ādīnaṃ kapaṇaṃ vanti pavattantīti nirādīnavā,",
  "tika-abh08t:1337_5": "tenākārena paccupaṭṭhanti,",
  "tika-abh08t:1337_6": "taṃ vā sampayuttesu paccupaṭṭhāpentīti nirādīnavapaccupaṭṭhānā.",
  "tika-abh08t:1338_0": "Kāyasambandhī,",
  "tika-abh08t:1338_1": "cittasambandhī ca ujubhāvoti lakkhitabbatāya kāyacittānaṃ ajjavalakkhaṇā.",
  "tika-abh08t:1338_2": "Kāyacittānaṃ naṅgalasīsacandakoṭigomuttavaṅkatāsaṅkhātānaṃ kuṭilabhāvānaṃ atthato māyāsāṭheyyādibhūtānaṃ",
  "tika-abh08t:1338_3": "nimmaddanato kāyacittānaṃ kuṭilabhāvanimmaddanarasā.",
  "tika-abh08t:1338_4": "Tatoyeva sabbathāpi ajimhabhāvena paccupaṭṭhanti,",
  "tika-abh08t:1338_5": "sampayuttānaṃ vā ajimhataṃ paccupaṭṭhāpentīti ajimhatāpaccupaṭṭhānā.",
  "tika-abh08t:1339_0": "Nanu ca kāyapassaddhiādīnaṃ dvinnaṃ dvinnaṃ dhammānaṃ ekekapaṭipakkhattā darathanimmaddanādikiccaṃ ekekameva karoti.",
  "tika-abh08t:1339_1": "Kasmā pana dve dve dhammā vuttāti?",
  "tika-abh08t:1339_2": "Na kho panevaṃ cintitabbaṃ bhagavatāpi tatheva desitattā.",
  "tika-abh08t:1339_3": "Kasmā pana bhagavatā tathā desitā?",
  "tika-abh08t:1339_4": "Sabhāvadhammabhāvato.",
  "tika-abh08t:1339_5": "Na hi bhagavatā pubbe avijjamānā ete dhammā desanāvasena uppāditā,",
  "tika-abh08t:1339_6": "atha kho sabhāvato vijjamānāyeva sayambhuñāṇena sammā sacchikatvā yathāsabhāvā desitā,",
  "tika-abh08t:1339_7": "tasmā kathamettha bhagavatā sabhāvato vijjamānassa hāpanaṃ kātuṃ sakkā.",
  "tika-abh08t:1339_8": "Sabhāvato vijjamānatāya cettha bhagavato vacanameva pamāṇaṃ.",
  "tika-abh08t:1339_9": "Na hi bhagavā yathādhammasāsanādhikāre ayathādhammaṃ katheyyāti,",
  "tika-abh08t:1339_10": "yassa pana vijjamānassāpi akathanaṃ,",
  "tika-abh08t:1339_11": "taṃ aññahetukaṃ.",
  "tika-abh08t:1339_12": "Na cettha tādiso hetu upalabbhati,",
  "tika-abh08t:1339_13": "yena imesu ekekadhammassa akathananti.",
  "tika-abh08t:1339_14": "Yathā pana dvinnaṃ purisānaṃ ekoyeva veriko hoti,",
  "tika-abh08t:1339_15": "tassa te purisā otāraṃ disvā ekato hutvāva hananti,",
  "tika-abh08t:1339_16": "evameva dve dve dhammā ekato hutvā ekaṃ paṭipakkhadhammaṃ hananti,",
  "tika-abh08t:1339_17": "yathā ca panete visuṃ disvāpi taṃ veriṃ hananti,",
  "tika-abh08t:1339_18": "na evamete taṃ visuṃ hananti tesaṃ aññamaññaṃ avinābhāvatoti,",
  "tika-abh08t:1339_19": "tasmā ete paṭipakkhadhammānaṃ ekekabhāvepi dve dveyeva vuttāti,",
  "tika-abh08t:1339_20": "apica cittapassaddhiādīhi cittameva passaddhi lahu mudu kammaññaṃ paguṇaṃ ujuñca hoti.",
  "tika-abh08t:1339_21": "Kāyapassaddhiādīhi pana rūpakāyopīti tadatthadassanatthaṃ bhagavatā ettheva duvidhatā vuttā,",
  "tika-abh08t:1339_22": "na samādhiādīsu.",
  "tika-abh08t:1340_0": "Chandanaṃ chando,",
  "tika-abh08t:1340_1": "ārammaṇena atthikatā.",
  "tika-abh08t:1340_2": "“Chando kāmo”tiādīsu pana taṇhāpi chandoti vuccati.",
  "tika-abh08t:1340_3": "“Chandaṃ janeti vāyamatī”tiādīsu vīriyampīti tato nivattanatthaṃ vuttaṃ “kattukamyatāyetaṃ adhivacana”nti.",
  "tika-abh08t:1340_4": "Kattukamyatā vuccati karaṇicchā.",
  "tika-abh08t:1340_5": "Cetasikassa dhammassa sārammaṇattā karaṇicchā nāma ārammaṇassa ālambitukāmatāmukheneva hotīti ārammaṇakaraṇicchālakkhaṇo",
  "tika-abh08t:1340_6": "chando “kattukamyatālakkhaṇo”ti vutto.",
  "tika-abh08t:1340_7": "Tenevāha “ārammaṇapariyesanaraso,",
  "tika-abh08t:1340_8": "ārammaṇena atthikatāpaccupaṭṭhāno”ti ca.",
  "tika-abh08t:1340_9": "Yadaggena panāyaṃ attano ārammaṇapariyesanaraso,",
  "tika-abh08t:1340_10": "tadaggena sampayuttadhammānampi hotiyeva ekārammaṇatāya.",
  "tika-abh08t:1340_11": "Tena tesaṃ ārammaṇaggahaṇe cetaso hatthappasāraṇaṃ viyāti vuccati.",
  "tika-abh08t:1340_12": "Kathaṃ pana dānavatthuvissajjanavasena pavattamānacetanāsampayutto chando ārammaṇena atthiko hotīti?",
  "tika-abh08t:1340_13": "Nanu avocumhā “ārammaṇakaraṇicchālakkhaṇo”ti,",
  "tika-abh08t:1340_14": "tasmā saṅgāmagataissāsassa khipitabbausūnaṃ gahaṇe atthikatā viya dānavatthuvissajjanavasena pavattacchandopi vissajjitabbena tena atthikoyevāti.",
  "tika-abh08t:1340_15": "Svāyaṃ kusalesu uppanno kusalacchando nāma hoti yonisomanasikārasamuṭṭhānattā.",
  "tika-abh08t:1340_16": "Tabbiparītato pana akusalesu uppanno akusalacchando.",
  "tika-abh08t:1341_0": "Adhimuccanaṃ ārammaṇe sanniṭṭhānavasena veditabbaṃ,",
  "tika-abh08t:1341_1": "na pasādanavasena.",
  "tika-abh08t:1341_2": "Tenāha “sanniṭṭhānalakkhaṇo”ti.",
  "tika-abh08t:1341_3": "Yathā tathā hi ārammaṇe nicchayanaṃ adhimuccanaṃ anadhimuccantassa pāṇātipātādīsu,",
  "tika-abh08t:1341_4": "dānādīsu vā pavattiyā abhāvato,",
  "tika-abh08t:1341_5": "saddhā pana pasādanīyesu pasādādhimokkhoti ayametesaṃ viseso.",
  "tika-abh08t:1341_6": "Voṭṭhabbanaṃ pana yathā santīrite atthe nicchayanākārena pavattitvā parato pavattamānānaṃ tathā pavattiyā paccayo hoti.",
  "tika-abh08t:1341_7": "Yadi evaṃ vicikicchāsampayuttesu dhammesu kathanti?",
  "tika-abh08t:1341_8": "Tesampi ekaṃseneva saṃsappanākārassa paccayatāya daṭṭhabbaṃ,",
  "tika-abh08t:1341_9": "dārakassa viya ito cito ca saṃsappanassa “karissāmi,",
  "tika-abh08t:1341_10": "na karissāmī”ti anicchayassa paṭipakkhakiriyā asaṃsappanaṃ.",
  "tika-abh08t:1341_11": "Yesu cittuppādesu ayaṃ sanniṭṭhānalakkhaṇo adhimokkho,",
  "tika-abh08t:1341_12": "tesaṃ ārammaṇadhammoyeva sanniṭṭhātabbattā sanniṭṭheyyadhammo.",
  "tika-abh08t:1341_13": "So padaṭṭhānamassāti sanniṭṭheyyadhammapadaṭṭhāno.",
  "tika-abh08t:1341_14": "Indakhiloti esikāthambho vuccati.",
  "tika-abh08t:1342_0": "Tesu tesu dhammesūti yesu dhammesu sayaṃ uppannā,",
  "tika-abh08t:1342_1": "tesu attanā sampayuttesu cittacetasikadhammesu.",
  "tika-abh08t:1342_2": "Anārammaṇattepi hi tesu samappavattesu udāsīnabhāvo “tatramajjhattatā”ti vuccati.",
  "tika-abh08t:1342_3": "Samaṃ avisamaṃ vāhitaṃ attanā pavattitasampayuttānaṃ vā yathāsakakiccesu pavattanaṃ lakkhaṇametissāti samavāhitalakkhaṇā.",
  "tika-abh08t:1342_4": "Tattha samaṃ hutvā pavattanalakkhaṇāti atthe apakkhapatitabhāvo vutto hoti,",
  "tika-abh08t:1342_5": "avisamaṃ katvā pavattanalakkhaṇāti atthe ūnādhikatānivāraṇaṃ.",
  "tika-abh08t:1342_6": "Udāsīnabhāvena pavattamānāpi hi esā sampayuttadhamme samaṃ katvā yathāsakakiccesu pavatteti,",
  "tika-abh08t:1342_7": "yathā rājā tuṇhī nisinnopi adhikaraṇadhammaṭṭhe yathāsakakiccesu samaṃ appamatte pavatteti.",
  "tika-abh08t:1342_8": "Alīnānuddhatappavattipaccayānaṃ dhammānaṃ ūnādhikatāya līnuddhatabhāvassa nivāraṇakiccāti vuttaṃ “ūnādhikatānivāraṇarasā”ti.",
  "tika-abh08t:1342_9": "Yadi evaṃ kathaṃ sahajātādhipatīnaṃ adhipatibhāvo.",
  "tika-abh08t:1342_10": "Ādhipaccañhi tesaṃ kiccato adhikabhāvoti?",
  "tika-abh08t:1342_11": "Nāyaṃ doso.",
  "tika-abh08t:1342_12": "Tampi tassa kiccameva,",
  "tika-abh08t:1342_13": "yaṃ sahajātadhammānaṃ adhipatibhāve pavattāpanaṃ.",
  "tika-abh08t:1342_14": "Yathā hi raṅgamaṇḍalaṃ gato naṭakācariyo te te naṭake yathāsakaṃ anurūpaṃ bhūmiyaṃ yojeti,",
  "tika-abh08t:1342_15": "evamesāpi attanā sampayuttadhammesu adhipatibhāve ṭhite adhipatibhāve yojeti,",
  "tika-abh08t:1342_16": "indriyatte ṭhite indriyatte,",
  "tika-abh08t:1342_17": "na pana sakasakakiccato ūnataṃ,",
  "tika-abh08t:1342_18": "adhikataṃ vā pattuṃ detīti.",
  "tika-abh08t:1342_19": "“Idaṃ nihīnakiccaṃ hotu,",
  "tika-abh08t:1342_20": "idaṃ atirekakicca”nti evaṃ pakkhapātavasena viya pavatti pakkhapāto.",
  "tika-abh08t:1342_21": "Taṃ upacchindantī viya hotīti pakkhapātupacchedanarasā.",
  "tika-abh08t:1342_22": "Sā cittacetasikānaṃ ajjhupekkhanena samappavattesu ājānīyesu sārathi viya daṭṭhabbā.",
  "tika-abh08t:1343_0": "Kiriyā kāroti kāra-",
  "tika-abh08t:1343_1": "saddassa bhāvasādhanataṃ āha.",
  "tika-abh08t:1343_2": "Tena kāroti nāññaṃ,",
  "tika-abh08t:1343_3": "kiriyāyevāti dīpitaṃ hoti.",
  "tika-abh08t:1343_4": "Manasmiṃ kāroti manasi ārammaṇassa karaṇaṃ.",
  "tika-abh08t:1343_5": "Yena hi mano ārammaṇe karīyati ārammaṇenassa saṃyojanato,",
  "tika-abh08t:1343_6": "tato eva tena ārammaṇampi manasi karīyatīti.",
  "tika-abh08t:1343_7": "Manasikāroti cettha aluttasamāso daṭṭhabbo.",
  "tika-abh08t:1343_8": "Purimamanatoti bhavaṅgamanato.",
  "tika-abh08t:1343_9": "Visadisaṃ mananti vīthijavanamanaṃ,",
  "tika-abh08t:1343_10": "taṃ karotīti manasikāro,",
  "tika-abh08t:1343_11": "manasikārasāmaññena vīthijavanapaṭipādake dasseti.",
  "tika-abh08t:1343_12": "Ettha pana upayogatthabhummavacane samāso daṭṭhabbo.",
  "tika-abh08t:1343_13": "Sampayuttadhamme ārammaṇābhimukhaṃ sārento payojento viya hotīti manasikāro sāraṇalakkhaṇoti vutto.",
  "tika-abh08t:1343_14": "Saṃyojanarasoti payojanaraso.",
  "tika-abh08t:1343_15": "Vitakko sampayuttānaṃ ārammaṇe abhiniropanasabhāvattā ārammaṇe cittaṃ pakkhipanto viya hoti.",
  "tika-abh08t:1343_16": "Cetanā attano ārammaṇaṃ gaṇhantī sampayuttepi sakasakakiccaṃ kāretīti attanā karaṇena balaṃ niyojento balanāyako viya hoti.",
  "tika-abh08t:1343_17": "Manasikāro sampayutte ārammaṇe payojetīti ājānīyappayojanakasārathi viyāti ayametesaṃ viseso.",
  "tika-abh08t:1344_0": "Ārammaṇābhimukhabhāvapaccupaṭṭhānoti ārammaṇe saṃyojanavasena tadabhimukhabhāvapaccupaṭṭhāno.",
  "tika-abh08t:1344_1": "Ettha satiyā appamussanacchandatā visayābhimukhapaccupaṭṭhānatā,",
  "tika-abh08t:1344_2": "manasikārassa pana saṃyojanavasenāti ayametesaṃ viseso.",
  "tika-abh08t:1344_3": "Ārammaṇapaṭipādakassa saṅkhārakkhandhapariyāpannatāvacanaṃ itaramanasikārānaṃ viññāṇakkhandhapariyāpannataṃ dasseti.",
  "tika-abh08t:1344_4": "Mahisāsakā pana “āvajjanassa viññāṇabhāve sabbaññutaññāṇassa sabbavisayatā parihāyeyya,",
  "tika-abh08t:1344_5": "tasmā taṃ javanasampayuttasaṅkhārakkhandhapariyāpannamevā”ti vadanti.",
  "tika-abh08t:1344_6": "Tesañhi ayamadhippāyo –",
  "tika-abh08t:1344_7": "yadi taṃ visuṃ cittasabhāvaṃ siyā,",
  "tika-abh08t:1344_8": "paccuppannacittaṃ ārammaṇaṃ katvā pavattassa tassa anantaraṃ uppajjamānajavanānaṃ paccuppannārammaṇatā na bhaveyya,",
  "tika-abh08t:1344_9": "aññadatthu atītārammaṇatāva siyā,",
  "tika-abh08t:1344_10": "evañca sati sabbaññutaññāṇassāpi paccuppannacittārammaṇatāya abhāvato asabbavisayatā āpajjeyya,",
  "tika-abh08t:1344_11": "yadaggena ca taṃ asabbavisayaṃ,",
  "tika-abh08t:1344_12": "tadaggena sāvaraṇampi hoti yattha na pavattati,",
  "tika-abh08t:1344_13": "tattha āvaraṇasambhavato,",
  "tika-abh08t:1344_14": "tasmāssa sakalalokasiddho sabbaññubhāvo,",
  "tika-abh08t:1344_15": "anāvaraṇabhāvo ca parihāyetha,",
  "tika-abh08t:1344_16": "javanasampayuttabhāve pana sati āvajjanassa nāyaṃ iṭṭhavighāto āpajjatīti.",
  "tika-abh08t:1344_17": "Tayidaṃ tesamabhinivesamattaṃ “āvajjanā kusalānaṃ khandhānaṃ,",
  "tika-abh08t:1344_18": "akusalānaṃ khandhānaṃ anantarapaccayena paccayo”ti vacanena tassānantaraṃ kusalākusaluppattiyā dīpitattā.",
  "tika-abh08t:1344_19": "Sabbaññutaññāṇassa pana paccuppannacittārammaṇabhāvo evaṃ veditabbo –",
  "tika-abh08t:1344_20": "atītādivasena hi vibhāgamakatvā “imassa cittaṃ jānāmī”ti pavattassa āvajjanaṃ sāmaññena yaṃ kiñci abhimukhībhūtaṃ cittamāvajjati,",
  "tika-abh08t:1344_21": "tato javanānipi attano attano abhimukhībhūtaṃ cittamārammaṇaṃ katvā pavattanti,",
  "tika-abh08t:1344_22": "na cettha javanānaṃ bhinnārammaṇatā āsaṅkitabbā cittasāmaññena ārammaṇassa abhinnattā,",
  "tika-abh08t:1344_23": "tasmā sabbaññutaññāṇassa paccuppannacittārammaṇataṃ paṭicca na kāci vihesā anubhavitabbāti.",
  "tika-abh08t:1344_24": "Kiṃ vā etena yuttivādena,",
  "tika-abh08t:1344_25": "nanu vuttaṃ bhagavatā –",
  "tika-abh08t:1344_26": "“acinteyyo buddhavisayo”ti,",
  "tika-abh08t:1344_27": "tasmā aparimitapuññasambhārekaphalassa acinteyyasabhāvattā āvajjanena vināpi visayaggahaṇe vibandhanābhāvato yattha katthaci pavatti appaṭihatāyevāti.",
  "tika-abh08t:1344_28": "Keci panettha “āvajjanaṃ anāgatacittamārammaṇaṃ katvā nirujjhati,",
  "tika-abh08t:1344_29": "javanameva pana paccuppannamārammaṇaṃ gaṇhātī”ti vadanti.",
  "tika-abh08t:1344_30": "Yasmā pana “anāgatārammaṇā āvajjanā paccuppannārammaṇānaṃ khandhānaṃ anantarapaccayena paccayo”ti pāḷi natthi,",
  "tika-abh08t:1344_31": "tasmā taṃ appamāṇaṃ.",
  "tika-abh08t:1345_0": "Karotīti karuṇā.",
  "tika-abh08t:1345_1": "Kiṃ karoti,",
  "tika-abh08t:1345_2": "kesaṃ kiṃ nimittanti āha “paradukkhe sati sādhūnaṃ hadayakampana”nti.",
  "tika-abh08t:1345_3": "Kampananti ca paresaṃ dukkhaṃ disvā tassa asahanākārena cittassa aññathattaṃ,",
  "tika-abh08t:1345_4": "tadidaṃ sappurisānaṃyeva hotīti āha “sādhūna”nti.",
  "tika-abh08t:1345_5": "Sappurisā hi attahitaparahitasādhanena “sādhū”ti vuccanti.",
  "tika-abh08t:1345_6": "“Kiṇātī”ti imassa atthamāha “vināsetī”ti,",
  "tika-abh08t:1345_7": "adassanaṃ gameti apanetīti attho.",
  "tika-abh08t:1345_8": "Tenāha “paradukkhāpanayanākārappavattilakkhaṇā”ti.",
  "tika-abh08t:1345_9": "Paresaṃ dukkhassa apanayanaṃ hotu vā, mā vā,",
  "tika-abh08t:1345_10": "so paradukkhāpanayanākāro,",
  "tika-abh08t:1345_11": "tathāpavattilakkhaṇāti para…pe… lakkhaṇā.",
  "tika-abh08t:1345_12": "Apanetukāmatāya paresaṃ dukkhassa asahanaṃ anadhivāsanaṃ paradukkhāsahanaṃ.",
  "tika-abh08t:1345_13": "Na vihiṃsā avihiṃsā,",
  "tika-abh08t:1345_14": "sattānaṃ aviheṭhanaṃ,",
  "tika-abh08t:1345_15": "taṃ paccupaṭṭhāpeti,",
  "tika-abh08t:1345_16": "vihiṃsāya vā paṭipakkhabhāvena paccupaṭṭhātīti avihiṃsāpaccupaṭṭhānā.",
  "tika-abh08t:1346_0": "Pamodanalakkhaṇāti parasampattiyā pamodanalakkhaṇā.",
  "tika-abh08t:1346_1": "Anissāyanarasāti issāyanassa usūyanassa paṭipakkhabhāvakiccā.",
  "tika-abh08t:1346_2": "Pantasenāsanesu,",
  "tika-abh08t:1346_3": "adhikusaladhammesu ca aramaṇaṃ arati.",
  "tika-abh08t:1346_4": "Sā atthato issādhikaṃ domanassasahagataṃ,",
  "tika-abh08t:1346_5": "thinamiddhādhikañca uddhaccaṃ.",
  "tika-abh08t:1346_6": "Tattha purimaṃ parasampattivisayaṃ,",
  "tika-abh08t:1346_7": "dutiyaṃ pantasenāsanādivisayanti daṭṭhabbaṃ.",
  "tika-abh08t:1346_8": "Aratiyā vihananākārena paccupaṭṭhāti,",
  "tika-abh08t:1346_9": "tassā vighātaṃ vā vūpasamaṃ paccupaṭṭhāpetīti arativighātapaccupaṭṭhānā.",
  "tika-abh08t:1346_10": "“Aniyate icchantī”ti iminā cetasikantarabhāvena icchantīti dasseti.",
  "tika-abh08t:1347_0": "Kāyaduccaritatoti vatthuvītikkamasaṅkhātaduccaritato.",
  "tika-abh08t:1347_1": "Kāyaduccaritādivatthūnanti parapāṇaparadhanaparaitthiādīnaṃ kāyaduccaritādīnamālambaṇabhūtānameva vatthūnaṃ.",
  "tika-abh08t:1347_2": "Avītikkamalakkhaṇāti amaddanalakkhaṇā.",
  "tika-abh08t:1347_3": "Kāyaduccaritādivatthuto saṅkocanakiriyāpadesena kāyaduccaritāditoyeva saṅkocanakiriyā vuttāti daṭṭhabbaṃ.",
  "tika-abh08t:1347_4": "Na hi viratiyo duccaritavatthuno akiriyapaccupaṭṭhānā yujjanti,",
  "tika-abh08t:1347_5": "atha kho duccaritasseva,",
  "tika-abh08t:1347_6": "viratīnañca soraccavasena saṅkocanaṃ,",
  "tika-abh08t:1347_7": "akiriyā ca hirottappānaṃ jigucchādivasenāti ayametesaṃ viseso.",
  "tika-abh08t:1347_8": "Saddhā…pe…",
  "tika-abh08t:1347_9": "padaṭṭhānāti ettha saddhādayo sabbeva dhammā kāyasucaritādīnaṃ padaṭṭhānāti eke.",
  "tika-abh08t:1347_10": "Apare pana “kammaṃ kammaphalaṃ saddahantassa kāyaduccaritādiakaraṇato,",
  "tika-abh08t:1347_11": "hirottappasampannassa musāvādādiakathanato,",
  "tika-abh08t:1347_12": "appicchasantuṭṭhīsallekhaguṇasamannāgatassa micchājīvavivajjanato ca saddhādayo tiṇṇaṃ dhammānaṃ yathākkamena padaṭṭhānā”ti vadanti.",
  "tika-abh08t:1347_13": "Kecīti abhayagirivāsino.",
  "tika-abh08t:1347_14": "Imāsūti imāsu tīsu viratīsu.",
  "tika-abh08t:1347_15": "Ekekaṃ niyataṃ viratimicchantīti aññaṃ ekaṃ catutthaniyataviratimicchanti.",
  "tika-abh08t:1347_16": "Atha vā niddhāraṇatthe bhummavasena imāsaṃ antare ekaṃ niyataṃ viratimicchantīti attho.",
  "tika-abh08t:1347_17": "Ubhayathāpi pana tesaṃ icchā na yujjati aparāya viratiyā dhammasenāpatināpi adesitattā,",
  "tika-abh08t:1347_18": "visayassa ca sadā sannihitattābhāvena niyatāya eva ekissā abhāvato.",
  "tika-abh08t:1347_19": "Teneva hi abhayagirivāsinoyeva ca keci imāsaṃ tividhattaṃ aniyatattameva ca icchanti.",
  "tika-abh08t:1347_20": "Vuttañhi tehi –",
  "tika-abh08t:1348_0": "“Karuṇāmuditā sammāvācākammantaājivā;",
  "tika-abh08t:1349_0": "Yebhuyyato aniyatā, honti gocarabhedato”ti. –",
  "tika-abh08t:1350_0": "Ettha pana “yebhuyyato”ti vacanaṃ lokuttaracittesu sabbadā ekatoyeva ca labbhamānataṃ sandhāya vuttaṃ.",
  "tika-abh08t:1351_0": "Dutiyacittena sampayogaṃ gacchantīti sambandho.",
  "tika-abh08t:1351_1": "Yathā cittaṃ,",
  "tika-abh08t:1351_2": "evaṃ taṃsampayuttadhammāpīti dutiye sasaṅkhārā evāti āha “sasaṅkhārabhāvamattameva hettha viseso”ti.",
  "tika-abh08t:1351_3": "Tathāti yathā tatiye,",
  "tika-abh08t:1351_4": "tathā catutthepi pītiyā sukhapadaṭṭhānattā.",
  "tika-abh08t:1351_5": "Sukhassa cettha abhāvato āha “ṭhapetvā pīti”nti.",
  "tika-abh08t:1351_6": "Nanu ca “karuṇāmuditā upekkhāsahagate na sambhavantī”ti vadanti,",
  "tika-abh08t:1351_7": "tasmā yathā pītiyā,",
  "tika-abh08t:1351_8": "evaṃ tāsampi paṭikkhepo kātabboti?",
  "tika-abh08t:1351_9": "Na kātabbo,",
  "tika-abh08t:1351_10": "appanāpattito pubbe karuṇāmuditānaṃ upekkhāsahagatānampi sambhavato.",
  "tika-abh08t:1351_11": "Karuṇāmuditābhāvanākāle hi appanāvīthito pubbe upekkhāsahagatacittenāpi parikammaṃ hoti,",
  "tika-abh08t:1351_12": "appanāvīthiyaṃ pana somanassasahagatacitteneva ekāvajjanavīthiyā vedanāparivattanābhāvato,",
  "tika-abh08t:1351_13": "tasmā pubbabhāgavaseneva karuṇāmuditānampi upekkhāsahagatesu sambhavo hotīti ācariyā.",
  "tika-abh08t:1351_14": "Apare pana sabbadāpi tāsaṃ upekkhāsahagatesu sambhavaṃ na icchanti.",
  "tika-abh08t:1351_15": "“Avasesā pañcamena sampayogaṃ gacchantī”ti avisesena vuttattā idāni visesadassanatthamāha “somanassaṭṭhāne cā”tiādi.",
  "tika-abh08t:1352_0": "81. Karuṇāmuditādayoti karuṇāmuditā ceva viratittayañca. Tenāha “pañcā”ti.",
  "tika-abh08t:1353_0": "Evaṃ kāmāvacarakusalacittasampayutte dassetvā idāni rūpāvacarakusalacittasampayuttadhamme dassetuṃ “avasesesu panā”tiādimāha.",
  "tika-abh08t:1353_1": "Tattha ṭhapetvā viratittayanti viratittayaṃ vajjetvā.",
  "tika-abh08t:1353_2": "Kasmā panettha viratittayaṃ pariccattanti? Vuccate –",
  "tika-abh08t:1353_3": "suvisuddhakāyakammādikassa cittasamādhānavasena rūpārūpāvacarakusalappavatti,",
  "tika-abh08t:1353_4": "na kāyakammādīnaṃ sodhanavasena,",
  "tika-abh08t:1353_5": "nāpi duccaritadurājīvānaṃ samucchindanavasena.",
  "tika-abh08t:1353_6": "Tathā hi nīvaraṇādidhammānaṃ avatthattayaṃ hoti vītikkamāvatthā pariyuṭṭhānāvatthā anusayāvatthāti.",
  "tika-abh08t:1353_7": "Tattha vītikkamāvatthāya paṭipakkhaṃ kāmāvacarakusalaṃ pariyuṭṭhānāvatthāya rūpārūpāvacaraṃ,",
  "tika-abh08t:1353_8": "anusayāvatthāya lokuttarakusalaṃ.",
  "tika-abh08t:1353_9": "Duccaritadurājīvānaṃ pana ṭhapetvā vītikkamāvatthaṃ,",
  "tika-abh08t:1353_10": "anusayāvatthañca vītikkamāvatthāya visuṃ pariyuṭṭhānāvatthā na upalabbhati.",
  "tika-abh08t:1353_11": "Yassā vipaccanīkaṃ rūpārūpāvacarakusalaṃ siyā,",
  "tika-abh08t:1353_12": "tasmā taṃ neva kāmāvacarakusalaṃ viya tesaṃ vītikkamāvatthaṃ sodheti,",
  "tika-abh08t:1353_13": "na ca lokuttaraṃ viya anusayāvatthaṃ samucchindati,",
  "tika-abh08t:1353_14": "paṭipassambheti vā.",
  "tika-abh08t:1353_15": "Sīlavisuddhiyaṃ sīlasodhanavasena kāmāvacarakusaleneva vigatavītikkamassa parisuddhakāyakammādikassa",
  "tika-abh08t:1353_16": "yogino cittasamādhānavasena pavattatīti mahaggatacittuppāde viratīnaṃ asambhavoyeva.",
  "tika-abh08t:1353_17": "Imameva hi atthaṃ sādhetuṃ “viratiyo panā”tiādi āraddhaṃ.",
  "tika-abh08t:1353_18": "Tettiṃsa vā karuṇādijhānavasena pavattanakāle.",
  "tika-abh08t:1353_19": "Tatoti tato tatiye vuttacetasikato.",
  "tika-abh08t:1353_20": "Karuṇāmuditānaṃ appanāpattānamekantasomanassasahagatattā āha “pañcamena…pe…",
  "tika-abh08t:1353_21": "karuṇāmuditāvajjā”ti.",
  "tika-abh08t:1354_0": "Rūpāvacarapañcame vuttanayenāti tiṃsevāti adhippāyo.",
  "tika-abh08t:1354_1": "Yadi evaṃ rūpāvacarato ko visesoti āha “arūpāvacarabhāvovettha viseso”ti,",
  "tika-abh08t:1354_2": "pañcame rūpasaññābhāvato rūpāvacarabhāvo,",
  "tika-abh08t:1354_3": "idha pana rūpasaññāsamatikkamena pattabbattā arūpāvacarabhāvoti ayamevassa tato visesoti attho.",
  "tika-abh08t:1355_0": "Paṭhamajjhāniketi paṭhamajjhānavati.",
  "tika-abh08t:1355_1": "Maggacitteti catubbidhepi maggañāṇe.",
  "tika-abh08t:1355_2": "Dutiyajjhānikādibhedeti dutiyatatiyacatutthapañcamajjhānike.",
  "tika-abh08t:1355_3": "Vuttanayenāti “dutiyena vitakkavajjā”tiādinā vuttanayena.",
  "tika-abh08t:1355_4": "Kiṃ avisesenāti ce,",
  "tika-abh08t:1355_5": "noti āha “karuṇāmuditāna”ntiādi.",
  "tika-abh08t:1355_6": "Maggadhammesu pādakajjhānādivasena kadāci sammāsaṅkappaviraho siyā,",
  "tika-abh08t:1355_7": "na pana virativiraho,",
  "tika-abh08t:1355_8": "kāyaduccaritādīnaṃ samucchinnavaseneva ariyamaggassa pavattanatoti āha “niyataviratibhāvo”ti.",
  "tika-abh08t:1355_9": "Lokuttarabhāvoti chabbisuddhiparamparāya pattabbattā lokato uttaraṇabhāvo.",
  "tika-abh08t:1356_0": "Evaṃ kusalacetasikānaṃ sampayogavacanatthalakkhaṇādīni dassetvā idāni akusalacetasikāni dassetuṃ “akusalā panā”tiādi āraddhaṃ.",
  "tika-abh08t:1356_1": "Cha yevāpanakāti kiñcāpi paṭhame aniyatayevāpanakā na labbhanti,",
  "tika-abh08t:1356_2": "akusalesu pana labbhamānakayevāpanadhamme ekattha dassetuṃ tesampi idheva vacanaṃ daṭṭhabbaṃ.",
  "tika-abh08t:1356_3": "Evañca katvā upari dhammānaṃ uddesānantaraṃ “evaṃ yevāpanā”tiādi vuttaṃ.",
  "tika-abh08t:1356_4": "Vicikicchāsahagate chandādhimokkhānaṃ,",
  "tika-abh08t:1356_5": "uddhaccasahagate chandassa ca abhāvato vuttaṃ “paṭipāṭiyā dasasu cittesū”ti.",
  "tika-abh08t:1357_0": "82.",
  "tika-abh08t:1357_1": "Niddiṭṭhāti nissesena dassitā.",
  "tika-abh08t:1357_2": "Hatā vihatā viddhastā pāpā apāyādidukkhapāpanato “pāpā”ti saṅkhātā akusaladhammā yena so bhagavā hatapāpo, tena.",
  "tika-abh08t:1357_3": "Lābho alābho,",
  "tika-abh08t:1357_4": "yaso ayaso,",
  "tika-abh08t:1357_5": "nindā pasaṃsā,",
  "tika-abh08t:1357_6": "sukhaṃ dukkhanti imesu aṭṭhasu lokadhammesu akampanaṭṭhena tādinā sammāsambuddhena.",
  "tika-abh08t:1357_7": "So hi lābhādīsu yādiso,",
  "tika-abh08t:1357_8": "alābhādīsupi tādisoyevāti “tādī”ti vuccati.",
  "tika-abh08t:1358_0": "Na hirīyatīti na lajjati.",
  "tika-abh08t:1358_1": "Ahirikoti puggalo dhammasamūho vā.",
  "tika-abh08t:1358_2": "“Ahirikka”nti vattabbe ekassa ka-",
  "tika-abh08t:1358_3": "kārassa lopaṃ katvā “ahirika”nti vuttaṃ.",
  "tika-abh08t:1358_4": "Na ottappanti ottappassa paṭipakkhabhūtaṃ dhammamāha.",
  "tika-abh08t:1358_5": "Ajigucchanaṃ ahīḷanaṃ.",
  "tika-abh08t:1358_6": "Alajjanaṃ avilā.",
  "tika-abh08t:1358_7": "Ajigucchanalakkhaṇanti sabhāvavasena vuttaṃ,",
  "tika-abh08t:1358_8": "alajjanalakkhaṇanti kusalābyākatassa sādhāraṇāya hiriyā paṭipakkhavasena.",
  "tika-abh08t:1358_9": "Tehevāti kāyaduccaritādīhi eva.",
  "tika-abh08t:1358_10": "Asārajjanaṃ nibbhayatā.",
  "tika-abh08t:1358_11": "Anuttāso asambhamo.",
  "tika-abh08t:1358_12": "Rasādīni hiriottappesu vuttapaṭipakkhavasena gahetabbānīti na tāni idha vuttāni.",
  "tika-abh08t:1358_13": "Tesu hi alajjanākārena pāpānaṃ karaṇarasaṃ ahirikaṃ.",
  "tika-abh08t:1358_14": "Anuttāsākārena anottappaṃ.",
  "tika-abh08t:1358_15": "Vuttappakāreneva pāpato asaṅkocanapaccupaṭṭhānāni. Attani,",
  "tika-abh08t:1358_16": "paresu ca agāravapadaṭṭhānāni.",
  "tika-abh08t:1358_17": "Gāmasūkarassa viya asucito kilesāsucito ajigucchanaṃ ahirikena hoti.",
  "tika-abh08t:1358_18": "Salabhassa viya aggito pāpato anuttāso anottappena hoti.",
  "tika-abh08t:1358_19": "Yathāhu porāṇā –",
  "tika-abh08t:1359_0": "“Jigucchati nāhiriko, pāpā gūthāva sūkaro;",
  "tika-abh08t:1360_0": "Na bhāyati anottappo, salabho viya pāvakā”ti.",
  "tika-abh08t:1361_0": "Ettha ca yathā hiriyā balavabhāve ottappaṃ abbohārikaṃ hoti,",
  "tika-abh08t:1361_1": "ottappassa balavabhāve hirī abbohārikā,",
  "tika-abh08t:1361_2": "evaṃ ahirikassa balavabhāve anottappaṃ abbohārikaṃ,",
  "tika-abh08t:1361_3": "anottappassa balavabhāve ahirikaṃ abbohārikaṃ hotīti keci,",
  "tika-abh08t:1361_4": "taṃ na yujjati.",
  "tika-abh08t:1361_5": "Yathā hi asucinā attānaṃ makkhento,",
  "tika-abh08t:1361_6": "sappamukhe hatthaṃ pavesento bāladārako tattha paṭikkūlabhāvassa,",
  "tika-abh08t:1361_7": "ādīnavassa ca anupaparikkhanato neva jigucchati,",
  "tika-abh08t:1361_8": "na ca uttasati,",
  "tika-abh08t:1361_9": "evamevaṃ dhammasabhāvassa aññāṇato moho pāpato neva jigucchati,",
  "tika-abh08t:1361_10": "na uttasati,",
  "tika-abh08t:1361_11": "tasmā taṃsampayuttacittuppāde ubhayampi balavataraṃ hotīti.",
  "tika-abh08t:1362_0": "Lubbhantīti abhigijjhanti,",
  "tika-abh08t:1362_1": "allīyantīti vuttaṃ hoti.",
  "tika-abh08t:1362_2": "Ārammaṇaggahaṇalakkhaṇoti ettha ārammaṇaggahaṇaṃ nāma “mama ida”nti taṇhābhinivesavasena abhiniviṭṭhassa ārammaṇassa avissajjanaṃ,",
  "tika-abh08t:1362_3": "na ārammaṇakaraṇamattaṃ.",
  "tika-abh08t:1362_4": "Abhisaṅgo atisayavatāya āsattiyā dummocanīyabhāvo.",
  "tika-abh08t:1362_5": "Apariccāgo avijahanaṃ.",
  "tika-abh08t:1362_6": "Telañjanarāgo viyāti dhovitvāpi pariccajituṃ asakkuṇeyyo telamakkhitaañjanarāgo viya.",
  "tika-abh08t:1362_7": "“Assādānupassino taṇhā pavaḍḍhatī”ti vacanato vuttaṃ “assādadassanapadaṭṭhāno”ti.",
  "tika-abh08t:1362_8": "Tattha assādavasena dassanaṃ assādadassanaṃ.",
  "tika-abh08t:1362_9": "Nanu ca assādadassanampi atthato lobhoyevāti kathaṃ sayaṃ attano padaṭṭhānaṃ hotīti? Saccaṃ,",
  "tika-abh08t:1362_10": "paṭhamaṃ nātibalavalobhavasena assādadassano pacchā balavalobho hotīti tassa taṃpadaṭṭhānatā vuttā.",
  "tika-abh08t:1362_11": "Teneva ca “taṇhā pavaḍḍhatī”ti vuttaṃ.",
  "tika-abh08t:1362_12": "Apare pana “assādo nāma sukhavedanā,",
  "tika-abh08t:1362_13": "assādadassananti assādadiṭṭhī”ti vadanti.",
  "tika-abh08t:1362_14": "Sukhavedanāya vā kāraṇabhūtaṃ subhanimittaṃ assādo nāma,",
  "tika-abh08t:1362_15": "asubhe “subha”nti pavattā tayo vipallāsā assādadassanaṃ nāmāti keci.",
  "tika-abh08t:1363_0": "Muyhantīti na bujjhanti.",
  "tika-abh08t:1363_1": "Dhammasabhāvassa yāthāvato adassanaṃ cittassa andhabhāvo.",
  "tika-abh08t:1363_2": "Aññāṇaṃ ñāṇapaṭipakkho dhammo.",
  "tika-abh08t:1363_3": "Tattha purimalakkhaṇaṃ sabhāvavasena vuttaṃ,",
  "tika-abh08t:1363_4": "itaraṃ paṭipakkhavasena.",
  "tika-abh08t:1363_5": "Atha vā aññāṇalakkhaṇoti kiccavasena vuttaṃ.",
  "tika-abh08t:1363_6": "So hi asampaṭivedharasoti vutto.",
  "tika-abh08t:1363_7": "Dhammasabhāvaṃ paṭivijjhituṃ asamatthatā asampaṭivedho.",
  "tika-abh08t:1363_8": "Ārammaṇasabhāvacchādanarasoti yathā aññāṇaṃ,",
  "tika-abh08t:1363_9": "mohasamaṅgipuggalo vā ārammaṇasabhāvaṃ paṭivijjhituṃ na labhati,",
  "tika-abh08t:1363_10": "mohassa tathā pavatti ārammaṇasabhāvacchādanaṃ.",
  "tika-abh08t:1363_11": "Ettha ca ñāṇaṃ ārammaṇaṃ yathāsabhāvato jānāti,",
  "tika-abh08t:1363_12": "diṭṭhi yathāsabhāvaṃ vijahitvā ayāthāvato gaṇhāti,",
  "tika-abh08t:1363_13": "moho pana na kathañci vijānāti.",
  "tika-abh08t:1363_14": "Yadi evaṃ ārammaṇaggahaṇakālo kathaṃ tadā so ārammaṇaṃ jānātevāti?",
  "tika-abh08t:1363_15": "Tadāpi na jānāti.",
  "tika-abh08t:1363_16": "Yathā pana phassādayo phusanākārādimattavaseneva ārammaṇaṃ gaṇhanti,",
  "tika-abh08t:1363_17": "na jānanavasena,",
  "tika-abh08t:1363_18": "evamayaṃ ārammaṇaṃ gahetvā uppajjamāno paṭicchādanākāreneva gaṇhāti,",
  "tika-abh08t:1363_19": "na pana jānanākārenāti.",
  "tika-abh08t:1363_20": "Yassa uppajjati,",
  "tika-abh08t:1363_21": "tassa andhakaraṇaṃ andhakāro,",
  "tika-abh08t:1363_22": "tathā paccupaṭṭhāti,",
  "tika-abh08t:1363_23": "taṃ vā paccupaṭṭhāpetīti andhakārapaccupaṭṭhāno.",
  "tika-abh08t:1364_0": "Micchā passantīti dhammasabhāvassa viparītavasena aniccādiṃ niccādivasena passanti.",
  "tika-abh08t:1364_1": "Ayoniso abhiniveso uppathābhiniveso.",
  "tika-abh08t:1364_2": "Dhammasabhāvaṃ atikkamitvā parato niccādito vā parappaccayato vā āmasanaṃ parāmāso,",
  "tika-abh08t:1364_3": "viparītaggāhavasena “idameva saccaṃ,",
  "tika-abh08t:1364_4": "moghamañña”nti abhinivesanaṃ micchābhiniveso.",
  "tika-abh08t:1364_5": "Ariyānaṃ adassanakāmatādīti ādi-",
  "tika-abh08t:1364_6": "saddena saddhammaasotukāmatādiṃ saṅgaṇhāti.",
  "tika-abh08t:1365_0": "Yassa dhammassa vasena uddhataṃ hoti cittaṃ,",
  "tika-abh08t:1365_1": "taṃsampayuttadhammā vā,",
  "tika-abh08t:1365_2": "so dhammo uddhaccaṃ.",
  "tika-abh08t:1365_3": "Tenāha “uddhatabhāvo”ti.",
  "tika-abh08t:1365_4": "Avūpasamoti asannisinnabhāvo. Vātā…pe…",
  "tika-abh08t:1365_5": "paṭākā viyāti yathā paṭākā yottabalena dhajayaṭṭhiṃ amuñcantīpi vātābhighātena ettha avaṭṭhātuṃ na sakkoti,",
  "tika-abh08t:1365_6": "evamidampi adhimokkhabalena ārammaṇaṃ amuñcantampi ayonisomanasikārabalena ārammaṇe acalaṃ avaṭṭhātuṃ",
  "tika-abh08t:1365_7": "na sakkotīti vātappahāreneva caladhajapaṭākā viya anavaṭṭhānakiccaṃ.",
  "tika-abh08t:1365_8": "Bhantattaṃ paribbhamanākāro.",
  "tika-abh08t:1365_9": "Uddhaccassa sabbākusalasādhāraṇattā,",
  "tika-abh08t:1365_10": "aññesañca akusalasādhāraṇānaṃ visuṃ padaṭṭhānassa labbhamānattā vuttaṃ “ayoniso…pe…",
  "tika-abh08t:1365_11": "padaṭṭhāna”nti.",
  "tika-abh08t:1365_12": "Yenākārena vā manasikaroto uddhaccaṃ uppajjati,",
  "tika-abh08t:1365_13": "tenākārena manasikaraṇaṃ idha ayonisomanasikāro.",
  "tika-abh08t:1365_14": "Atha vā uddhaccanimittassa ārammaṇassa manasikaraṇaṃ idha ayonisomanasikāro.",
  "tika-abh08t:1366_0": "Maññatīti abhimaññati,",
  "tika-abh08t:1366_1": "ahaṃkāraṃ karotīti attho.",
  "tika-abh08t:1366_2": "Seyyādivasena uccato namanaṃ uṇṇati.",
  "tika-abh08t:1366_3": "Sampaggaharasoti uṇṇativaseneva attano,",
  "tika-abh08t:1366_4": "sampayuttadhammānaṃ vā sampaggaṇhanakicco,",
  "tika-abh08t:1366_5": "na vīriyaṃ viya taṃtaṃkiccasādhanena.",
  "tika-abh08t:1366_6": "Abhibhussahanavasena hīnassa attānaṃ nīcaṃ katvā gahaṇampi paggaṇhanavasenevāti veditabbaṃ. Ketu…pe…",
  "tika-abh08t:1366_7": "paccupaṭṭhānoti ettha ketu vuccati accuggatadhajo,",
  "tika-abh08t:1366_8": "idha pana ketu viyāti ketu,",
  "tika-abh08t:1366_9": "uḷāratamādibhāvo,",
  "tika-abh08t:1366_10": "taṃ ketubhāvasaṅkhātaṃ ketuṃ kamyatīti ketukamyaṃ,",
  "tika-abh08t:1366_11": "yassa dhammassa vasena taṃ ketukamyaṃ,",
  "tika-abh08t:1366_12": "so ketukamyatā.",
  "tika-abh08t:1366_13": "“Aha”nti pavattanato mānassa diṭṭhisadisī pavattatīti diṭṭhimānā ekacittuppāde na pavattanti,",
  "tika-abh08t:1366_14": "dve kesarasīhā viya ekaguhāyaṃ,",
  "tika-abh08t:1366_15": "tasmā māno diṭṭhivippayuttacitte sabbadā anuppajjamānopi diṭṭhisampayuttacitte niyamena anuppajjanato diṭṭhivippayuttalobhapadaṭṭhāno.",
  "tika-abh08t:1366_16": "Māno dhammasamūhaggahaṇe balavaṃ hutvā attukkaṃsanabhāvena pavattati,",
  "tika-abh08t:1366_17": "diṭṭhi ekekadhammampi niccādiākārena gaṇhantī pavattati.",
  "tika-abh08t:1366_18": "Attasinehasannissayo vā māno,",
  "tika-abh08t:1366_19": "attakilamathānuyogasannissayā diṭṭhīti ayametesaṃ viseso.",
  "tika-abh08t:1367_0": "Issatīti usūyati.",
  "tika-abh08t:1367_1": "Tatthevāti parasampattīsuyeva.",
  "tika-abh08t:1367_2": "Issāvasena parasampattīsu atussanato vuttaṃ “anabhiratirasā”ti.",
  "tika-abh08t:1367_3": "Tenevetaṃ vuccati –",
  "tika-abh08t:1368_0": "“Issānalasikhā yesaṃ, hadaye jalatīdha te;",
  "tika-abh08t:1369_0": "Neva vindanti pāmojjaṃ, sambuddhādīhi sevita”nti.",
  "tika-abh08t:1370_0": "Maccharayogena maccharini pavattaṃ macchara-",
  "tika-abh08t:1370_1": "saddaṃ gahetvā āha “maccharabhāvo macchariya”nti.",
  "tika-abh08t:1370_2": "Niruttinayena pana “mā idaṃ acchariyaṃ aññesaṃ hotu,",
  "tika-abh08t:1370_3": "mayhaṃva hotū”ti macchariyanti porāṇā.",
  "tika-abh08t:1370_4": "Niguhaṇaṃ attano sampattiyā paresaṃ adassanaṃ.",
  "tika-abh08t:1370_5": "Saṅkocanaṃ attasampattīnaṃ parehi sādhāraṇabhāvakaraṇassa aruccanākārena paṭikuṭanaṃ.",
  "tika-abh08t:1370_6": "“Mā idaṃ parassa hotū”ti paresu paṭihananavasena attasantakassa ārammaṇakaraṇato maccheraṃ paṭighacittesveva labbhatīti vadanti,",
  "tika-abh08t:1370_7": "taṃ na yuttaṃ ekasseva dhammassa aññattha paṭihaññitvā aññārammaṇabhāvappasaṅgato.",
  "tika-abh08t:1370_8": "Parehi sādhāraṇabhāve paṭihananavasena pana taṃ ārabbha pavattanato maccheraṃ paṭighacittesu uppajjatīti yuttaṃ.",
  "tika-abh08t:1370_9": "Attasampattīti āvāsādisampatti.",
  "tika-abh08t:1371_0": "Kucchitaṃ katanti ettha katampi akatampi garahitabbattā kucchitaṃ kataṃ nāma hoti.",
  "tika-abh08t:1371_1": "Evañhi vattāro honti “yaṃ mayā na kataṃ,",
  "tika-abh08t:1371_2": "taṃ kukata”nti.",
  "tika-abh08t:1371_3": "Tathā hi vakkhati “katākatānusocanarasa”nti.",
  "tika-abh08t:1371_4": "Evaṃ katākataṃ duccaritaṃ sucaritampi kucchitaṃ kataṃ nāma.",
  "tika-abh08t:1371_5": "Sucaritampi hi garahantassa kucchitaṃ katanti hoti.",
  "tika-abh08t:1371_6": "Yathā pana pathavīkasiṇārammaṇaṃ jhānaṃ pathavīkasiṇaṃ,",
  "tika-abh08t:1371_7": "evaṃ kukataṃ ārabbha vippaṭisāravasena pavattaṃ cittaṃ taṃsahacaritatāya idha kukatanti gahetabbaṃ.",
  "tika-abh08t:1371_8": "Atha vā katākataṃ ārabbha uppajjanakavippaṭisāracittaṃyeva garahitabbato “kucchitaṃ kataṃ kukata”nti vuccati.",
  "tika-abh08t:1371_9": "Yassa dhammassa vasena taṃ cittaṃ kukataṃ nāma hoti,",
  "tika-abh08t:1371_10": "so dhammo kukkuccaṃ.",
  "tika-abh08t:1371_11": "Tenāha “kukataṃ,",
  "tika-abh08t:1371_12": "tassa bhāvo”ti.",
  "tika-abh08t:1371_13": "Pacchā anutappanaṃ viheṭhanaṃ pacchānutāpo.",
  "tika-abh08t:1371_14": "Katākatānusocanaṃ katākatassa sucaritaduccaritassa anusocanaṃ,",
  "tika-abh08t:1371_15": "“akataṃ vata me kalyāṇa”ntiādinā anutappanaṃ,",
  "tika-abh08t:1371_16": "“akataṃ mayā pubbe kalyāṇakammaṃ,",
  "tika-abh08t:1371_17": "ito dāni paṭṭhāya karomī”ti pavattaṃ pana kusalapakkhikaṃ vīriyameva,",
  "tika-abh08t:1371_18": "na katākatānusocanaṃ,",
  "tika-abh08t:1371_19": "katākatākāravisiṭṭhassa sucaritaduccaritassa anusocanavasena virūpaṃ paṭisaraṇaṃ vippaṭisāro.",
  "tika-abh08t:1371_20": "Katākatānusocanañhi avaḍḍhisampādanato virūpaṃ paṭisaraṇaṃ,",
  "tika-abh08t:1371_21": "taṃ parāyattatāhetutāya dāsabyaṃ viya daṭṭhabbaṃ.",
  "tika-abh08t:1371_22": "Yathā hi dāsabye sati dāso parāyatto hoti,",
  "tika-abh08t:1371_23": "evaṃ kukkucce sati taṃsamaṅgīpuggalo.",
  "tika-abh08t:1371_24": "Na hi so attano dhammatāya kusale pavattituṃ sakkoti.",
  "tika-abh08t:1371_25": "Atha vā katākatakusalākusalānusocanavasena āyattatāya tadubhayavasena kukkuccena taṃsamaṅgī hotīti taṃ dāsabyaṃ viya hoti.",
  "tika-abh08t:1372_0": "Anussāhanāvasīdanavasena saṃhatabhāvo thinaṃ,",
  "tika-abh08t:1372_1": "tena yogato cittaṃ thinaṃ,",
  "tika-abh08t:1372_2": "tassa bhāvo thinatā.",
  "tika-abh08t:1372_3": "Tenāha “anussāhasaṃhananatā”ti.",
  "tika-abh08t:1372_4": "Asamatthatāvighātavasena akammaññatā middhaṃ.",
  "tika-abh08t:1372_5": "Tenāha “asattivighāto”ti.",
  "tika-abh08t:1372_6": "Yasmā middhavaseneva tena sampayuttadhammā medhitā vihatasāmatthiyā honti,",
  "tika-abh08t:1372_7": "tasmā “middhatā middha”nti vuttaṃ.",
  "tika-abh08t:1372_8": "Na vijjati ussāho assāti anussāhaṃ,",
  "tika-abh08t:1372_9": "tabbhāvopi anussāhaṃ.",
  "tika-abh08t:1372_10": "Anussāhasaṅkhāto saṃhananabhāvo anussāhasaṃsīdanatā,",
  "tika-abh08t:1372_11": "kusītabhāvoti vuttaṃ hoti.",
  "tika-abh08t:1372_12": "Asattivighātoti yasmā taṃ middhaṃ uppajjamānameva sattivināsavasena uppajjati,",
  "tika-abh08t:1372_13": "tasmā natthi etassa sattīti taṃ sampayuttacittaṃ asatti,",
  "tika-abh08t:1372_14": "tassa bhāvopi,",
  "tika-abh08t:1372_15": "asattiyeva vighātoti asattivighāto.",
  "tika-abh08t:1373_0": "Anussāhanalakkhaṇanti ussāhapaṭipakkhalakkhaṇaṃ.",
  "tika-abh08t:1373_1": "Vīriyassa vinodanaṃ khepanaṃ vīriyavinodanaṃ.",
  "tika-abh08t:1373_2": "Sampayuttadhammānaṃ saṃsīdanākārena paccupaṭṭhāti,",
  "tika-abh08t:1373_3": "tesaṃ vā saṃsīdanaṃ paccupaṭṭhāpetīti saṃsīdanapaccupaṭṭhānaṃ.",
  "tika-abh08t:1373_4": "Akammaññatālakkhaṇanti ettha kāmaṃ thinampi akammaññatāsabhāvameva,",
  "tika-abh08t:1373_5": "taṃ pana cittassa akammaññaṃ,",
  "tika-abh08t:1373_6": "middhaṃ vedanādikkhandhattayassāti ayamettha viseso.",
  "tika-abh08t:1373_7": "Tathā hi pāḷiyaṃ “tattha katamaṃ thinaṃ?",
  "tika-abh08t:1373_8": "Yā cittassa akallatā akammaññatā.",
  "tika-abh08t:1373_9": "Katamaṃ middhaṃ?",
  "tika-abh08t:1373_10": "Yā kāyassa akallatā akammaññatā”ti ca ādinā imesaṃ niddeso pavatto.",
  "tika-abh08t:1373_11": "Oṇahanaṃ viññāṇadvārānaṃ pidahanaṃ,",
  "tika-abh08t:1373_12": "sampayuttānaṃ bandhanaṃ vā.",
  "tika-abh08t:1373_13": "Līnatā līnākāro,",
  "tika-abh08t:1373_14": "ārammaṇaggahaṇe saṅkoco.",
  "tika-abh08t:1373_15": "Yasmā thinena cittasseva saṃhananaṃ hoti,",
  "tika-abh08t:1373_16": "middhena pana vedanādikkhandhattayassa viya rūpakāyassapi,",
  "tika-abh08t:1373_17": "tasmā taṃ pacalāyikāniddaṃ paccupaṭṭhāpetīti pacalāyikāniddāpaccupaṭṭhānantipi vaṭṭati.",
  "tika-abh08t:1373_18": "Pottharūpapaṭicchādakapaṭo viya ārammaṇasabhāvāvacchādako moho.",
  "tika-abh08t:1373_19": "Mukhe bandhapaṭo viya sampayuttadhamme pattharituṃ adentaṃ middhanti ayametesaṃ viseso.",
  "tika-abh08t:1374_0": "Sesāti idha lakkhaṇādivasena vuttāvasesā phassādayo.",
  "tika-abh08t:1374_1": "Kusalesu vuttanayenāti lakkhaṇādito vuttanayena.",
  "tika-abh08t:1374_2": "Na koci ettha viseso atthīti ce,",
  "tika-abh08t:1374_3": "no natthīti āha “ettha panā”tiādi,",
  "tika-abh08t:1374_4": "vitakkādīnaṃ tiṇṇaṃ yathākkamaṃ micchāsaṅkappādināmamattameva visesoti attho.",
  "tika-abh08t:1374_5": "Ekūnavīsatīti ṭhapetvā mānādayo cha aniyatayevāpanake sesā sarūpenāgatā pannarasa chandādayo ca cattāro",
  "tika-abh08t:1374_6": "niyatayevāpanakāti ime ekena ūnā vīsati cetasikā.",
  "tika-abh08t:1374_7": "Aniyatayevāpanakānaṃ pana idha alabhantānampi ettha vacane kāraṇaṃ vuttameva.",
  "tika-abh08t:1375_0": "Thinamiddhassa aniyatabhāvoti thinamiddhassa aniyatassa idha uppajjanakabhāvamāha,",
  "tika-abh08t:1375_1": "na pana paṭhame niyatabhāvaṃ tattha sabbasova anuppajjanato.",
  "tika-abh08t:1375_2": "Na hi sabhāvatikhiṇaṃ cittaṃ thinamiddhayogī hotīti.",
  "tika-abh08t:1375_3": "Tatiye mānassa aniyatassa sambhavepi niyatadhamme sandhāya “aṭṭhārasā”ti vuttaṃ.",
  "tika-abh08t:1375_4": "Tenāha “māno panettha aniyato”ti.",
  "tika-abh08t:1375_5": "Diṭṭhiyā saha na uppajjatīti ettha kāraṇaṃ vuttameva.",
  "tika-abh08t:1375_6": "Catutthe avasesāti aṭṭhāraseva,",
  "tika-abh08t:1375_7": "pañcame ṭhapetvā pītiṃ diṭṭhiyā saha aṭṭhāraseva,",
  "tika-abh08t:1375_8": "tathā chaṭṭhepi.",
  "tika-abh08t:1375_9": "Sattame pītiyā,",
  "tika-abh08t:1375_10": "diṭṭhiyā ca abhāvato sattarasa,",
  "tika-abh08t:1375_11": "tathā aṭṭhamepi.",
  "tika-abh08t:1376_0": "Etepi tayoti na kevalaṃ karuṇāmuditā eva,",
  "tika-abh08t:1376_1": "etepi tayo ekato na uppajjanti aññamaññaṃ visayabhedatoyeva.",
  "tika-abh08t:1376_2": "Tathā hi issā parasampattivisayā,",
  "tika-abh08t:1376_3": "macchariyaṃ attasampattiyā parehi sādhāraṇābhāvavisayaṃ,",
  "tika-abh08t:1376_4": "kukkuccaṃ katākatavisayanti,",
  "tika-abh08t:1376_5": "tasmā yaṃ abhayagirivāsino vadanti “issāmaccheraṃ yadicchāvasena ekatopi uppajjatī”ti,",
  "tika-abh08t:1376_6": "na taṃ gahetabbaṃ.",
  "tika-abh08t:1377_0": "Sabhāvato,",
  "tika-abh08t:1377_1": "parikappanato vā aniṭṭhassa ārammaṇassa aniṭṭhākāraṃ vā ārammaṇassa anubhavanaṃ sambhuñjanaṃ aniṭṭhārammaṇānubhavanaṃ,",
  "tika-abh08t:1377_2": "taṃ lakkhaṇamassāti aniṭṭhārammaṇānubhavanalakkhaṇaṃ.",
  "tika-abh08t:1377_3": "Tenāha “aniṭṭhākārasambhogarasa”nti,",
  "tika-abh08t:1377_4": "yathābhūtena vā ayathābhūtena vā aniṭṭhākārena ārammaṇassa sambhuñjanarasaṃ,",
  "tika-abh08t:1377_5": "paccānubhavanakiccanti attho.",
  "tika-abh08t:1377_6": "Titthiyādīnañhi sabhāvato iṭṭhe buddhādiārammaṇepi aniṭṭhākārato gahaṇavasena domanassaṃ uppajjati.",
  "tika-abh08t:1377_7": "Domanassassa ekantena kāmadhātuyaṃyeva pavattanato āha “hadayavatthupadaṭṭhāna”nti.",
  "tika-abh08t:1377_8": "Tassa hi anīvaraṇāvatthāya abhāvato rūpārūpadhātuyaṃ asambhavo.",
  "tika-abh08t:1378_0": "Attano pavattiākāravasena aniṭṭharūpasamuṭṭhāpanavasena vā virūpaṃ sappanaṃ visappanaṃ,",
  "tika-abh08t:1378_1": "aniṭṭharūpasamuṭṭhāpanavaseneva vā visappanaṃ sarīrakampanaṃ,",
  "tika-abh08t:1378_2": "taṃ raso kiccaṃ,",
  "tika-abh08t:1378_3": "sampatti vā assāti visappanaraso,",
  "tika-abh08t:1378_4": "nissayassa hadayavatthuno,",
  "tika-abh08t:1378_5": "sakalasseva vā kāyassa vijjhattabhāvāpādanato āha “attano nissayadahanaraso vā”ti,",
  "tika-abh08t:1378_6": "vijjhattabhāvāpādanatoti ca milātabhāvāpādanatoti attho.",
  "tika-abh08t:1378_7": "Yathā kathaṃ viyāti āha “dāvaggi viyā”ti.",
  "tika-abh08t:1378_8": "So hi vanaghaṭeyeva uppanno tameva dahati.",
  "tika-abh08t:1378_9": "Dussanapaccupaṭṭhānoti attano,",
  "tika-abh08t:1378_10": "parassa ca dūsanākārena paccupaṭṭhāno.",
  "tika-abh08t:1378_11": "So hi yassa santāne uppanno,",
  "tika-abh08t:1378_12": "taṃ ekantena antamaso virūpabhāvāpādanenapi dūseti,",
  "tika-abh08t:1378_13": "paraṃ pana dūsetu vā,",
  "tika-abh08t:1378_14": "mā vā hatthena gahitaasuci viya.",
  "tika-abh08t:1378_15": "“Anatthaṃ me acarī”tiādīni nava āghātavatthūni padaṭṭhānamassāti āghātavatthupadaṭṭhāno.",
  "tika-abh08t:1378_16": "So upayogaphalakālesu aniṭṭhattā visasaṃsaṭṭhapūtimuttaṃ viya daṭṭhabbo.",
  "tika-abh08t:1378_17": "Aṭṭhārasa vāti issādīsu aniyatesu ekena saddhiṃ aṭṭhārasa vā.",
  "tika-abh08t:1379_0": "Pavattiṭṭhitimattāti cetaso pavattisaṅkhātā ṭhitimattā,",
  "tika-abh08t:1379_1": "maggaṅgādibhāvaṃ na gacchati adhimokkhavirahatoti attho.",
  "tika-abh08t:1379_2": "Atha vā pavattiṭṭhitimattāti khaṇaṭṭhitimattā.",
  "tika-abh08t:1379_3": "“Nivāte dīpaccīnaṃ ṭhiti viyā”ti hi vuttaṃ.",
  "tika-abh08t:1379_4": "Cittaṭṭhiti viya santānaṭṭhitiyā paccayo bhavituṃ asamatthattā nicchayābhāvena asaṇṭhahanato cetaso pavattipaccayamattatāya",
  "tika-abh08t:1379_5": "pavattiṭṭhitimattā khaṇaṭṭhitimattā pavattipaccayamattā ṭhiti pavattiṭṭhitīti katvā.",
  "tika-abh08t:1379_6": "Vigatā cikicchāti nissakke paccattavacanaṃ “pisuṇā vācā paṭivirato”tiādīsu viya,",
  "tika-abh08t:1379_7": "vigatā tikicchāyāti attho.",
  "tika-abh08t:1379_8": "Ayameva vā pāṭho.",
  "tika-abh08t:1379_9": "“Vigatā cikicchā”ti cikicchituṃ dukkaratāya cetaṃ vuttaṃ,",
  "tika-abh08t:1379_10": "na sabbathā cikicchāya abhāvato.",
  "tika-abh08t:1379_11": "“Evaṃ nu kho,",
  "tika-abh08t:1379_12": "na nu kho”tiādinā saṃsappanavasena seti,",
  "tika-abh08t:1379_13": "samantato vā setīti saṃsayo.",
  "tika-abh08t:1379_14": "Kampanarasāti cittassa kampanakiccā.",
  "tika-abh08t:1379_15": "Uddhaccañhi attanā gahitākāreyeva ṭhatvā bhamatīti ekārammaṇasmiṃ eva vipphandanavasena pavattati,",
  "tika-abh08t:1379_16": "vicikicchā pana yadipi ekasmiṃ ārammaṇe uppajjati,",
  "tika-abh08t:1379_17": "tathāpi “evaṃ nu kho,",
  "tika-abh08t:1379_18": "na nu kho”ti aññaṃ gahetabbākāraṃ apekkhatīti nānārammaṇe kampanaṃ hoti.",
  "tika-abh08t:1379_19": "Anicchayākārena dveḷhakākārena paccupaṭṭhāti,",
  "tika-abh08t:1379_20": "anicchayaṃ vā paccupaṭṭhāpetīti anicchayapaccupaṭṭhānā.",
  "tika-abh08t:1380_0": "Adhimokkhavicikicchānaṃ aññamaññaṃ viparītakiccatāya āha “vicikicchāya abhāvenā”ti.",
  "tika-abh08t:1380_1": "Samādhīti cittekaggatā.",
  "tika-abh08t:1380_2": "Sā hi ārammaṇe cittassa sammā ādhānato “samādhī”ti vuccati.",
  "tika-abh08t:1380_3": "Balavā hotīti balavamittena dinnapiṭṭhibalo puriso viya balavā hoti,",
  "tika-abh08t:1380_4": "balādibhāvaṃ gacchatīti adhippāyo.",
  "tika-abh08t:1381_0": "Sattārammaṇattāti sattapaññattārammaṇattā.",
  "tika-abh08t:1381_1": "Nanu paññattārammaṇāpi vipākā hontīti codanaṃ sandhāyāha “kāmāvacaravipākānaṃ ekantaparittārammaṇattā”ti.",
  "tika-abh08t:1381_2": "Kuto pana viratīnaṃ kusalattamevāti cāritanti āha “pañca sikkhāpadā kusalāti hi vutta”nti.",
  "tika-abh08t:1381_3": "Yadi evaṃ lokuttaravipākesu viratiyo na labbhantīti?",
  "tika-abh08t:1381_4": "No na labbhanti sikkhāpadavibhaṅge lokiyaviratiyoyeva sandhāya vuttattā.",
  "tika-abh08t:1381_5": "Tena lokiyavipākesuyeva viratiyo na sambhavantīti gahetabbaṃ.",
  "tika-abh08t:1382_0": "Kāyapasādasannissitattā kāye bhavo sātabhāvo lakkhaṇamassāti kāyikasātalakkhaṇā.",
  "tika-abh08t:1382_1": "Cetasikasukhe vuttanayena paccupaṭṭhānādayo netabbāti āha “sesā vuttanayā evā”ti.",
  "tika-abh08t:1383_0": "84- 6.",
  "tika-abh08t:1383_1": "Nanu ca iṭṭhe ārammaṇe sukhavedanā uppajjati,",
  "tika-abh08t:1383_2": "aniṭṭhe dukkhavedanā,",
  "tika-abh08t:1383_3": "iṭṭhāniṭṭhamajjhatte upekkhāvedanā,",
  "tika-abh08t:1383_4": "cakkhuviññāṇādayo ca kusalavipākā iṭṭhe,",
  "tika-abh08t:1383_5": "iṭṭhamajjhatte vā ārammaṇe uppajjanti,",
  "tika-abh08t:1383_6": "tattha yutto tāva iṭṭhamajjhatte upekkhāvedanāyogo,",
  "tika-abh08t:1383_7": "na pana iṭṭhārammaṇe,",
  "tika-abh08t:1383_8": "na cāpi etaṃ sakkā vattuṃ parikappanāvasena iṭṭhārammaṇampi iṭṭhamajjhattato gaṇhanti yathā “kammaviññāṇa”nti vipākānaṃ avañcanīyabhāvato,",
  "tika-abh08t:1383_9": "tasmā kathaṃ iṭṭhe,",
  "tika-abh08t:1383_10": "iṭṭhamajjhatte ca uppajjamānesu cakkhusotaghānajivhāviññāṇesu upekkhāvedanāyeva sambhavati,",
  "tika-abh08t:1383_11": "na sukhavedanā,",
  "tika-abh08t:1383_12": "yato tesu upekkhāvedanā vuttāti imaṃ codanaṃ saṅkhepato dassetuṃ “iṭṭhārammaṇayogasmi”ntiādiṃ vatvā puna",
  "tika-abh08t:1383_13": "tassā sodhanatthaṃ “upādāya ca rūpenā”tiādi vuttaṃ.",
  "tika-abh08t:1383_14": "Bhūtarūpaṃ upādāya nissāya pavattaṃ rūpaṃ upādāyarūpaṃ.",
  "tika-abh08t:1383_15": "“Upādāya ca rūpenā”ti pana “manasī ca kāro”ti ettha vuttanayameva.",
  "tika-abh08t:1383_16": "“Upādāyakarūpenā”ti vā pāṭho,",
  "tika-abh08t:1383_17": "cakkhuviññāṇassa vatthubhūtena cakkhupasādena,",
  "tika-abh08t:1383_18": "tathā sotaviññāṇādīnaṃ vatthubhūtena sotapasādādinā ca upādāyarūpenāti attho.",
  "tika-abh08t:1383_19": "Upādārūpake panāti ya-",
  "tika-abh08t:1383_20": "kāralopaṃ katvā niddeso “paṭisaṅkhā yoniso”tiādīsu viya,",
  "tika-abh08t:1383_21": "yathākkamaṃ cakkhuviññāṇādīnaṃ ārammaṇabhūte rūpasaddādike upādāyarūpeti attho.",
  "tika-abh08t:1383_22": "Saṃghaṭṭanānighaṃsassāti saṃghaṭṭanāsaṅkhātassa nighaṃsassa.",
  "tika-abh08t:1383_23": "Saṃghaṭṭanāyeva aññamaññavisayavisayībhāvassa anurūpadesuppattisaṅkhātanighaṃso viyāti nighaṃsoti vuccati.",
  "tika-abh08t:1383_24": "Atha vā sampattāsampattaggahaṇavasena saṃghaṭṭanāya nighaṃsassa cāti attho.",
  "tika-abh08t:1383_25": "Cakkhurūpasotasaddā hi aññamaññaṃ asampattāyeva anurūpadesuppattiyā aññamaññaṃ ghaṭṭanti nāma.",
  "tika-abh08t:1383_26": "Tato tesaṃ vasena ghaṭṭanākārabhūto aññamaññābhimukhabhāvo “saṃghaṭṭanā”ti vutto.",
  "tika-abh08t:1383_27": "Ghānagandhā,",
  "tika-abh08t:1383_28": "pana jivhārasā ca aññamaññaṃ sampattāyeva āsannataradese uppannā aññamaññaṃ nighaṃsenti āhacca tiṭṭhanti.",
  "tika-abh08t:1383_29": "Tato tesaṃ vasena nighaṃso vuttoti.",
  "tika-abh08t:1383_30": "Dubbalattāti adhikaraṇīmatthake picupiṇḍakaṃ ṭhapetvā picupiṇḍeneva pahatakāle viya phuṭṭhamattabhāvena dubbalattā.",
  "tika-abh08t:1383_31": "Dīpayeti evaṃ saṃghaṭṭanānighaṃsassa dubbalattā vedanā majjhattaṭṭhāne tiṭṭhatīti upekkhāyogaṃ pakāseyya.",
  "tika-abh08t:1383_32": "Yadi evaṃ kāyaviññāṇepi idaṃ samānanti,",
  "tika-abh08t:1383_33": "noti āha “pasādaṃ panā”tiādi.",
  "tika-abh08t:1383_34": "Yathā hi adhikaraṇīmatthake kappāsapicupiṇḍaṃ ṭhapetvā kūṭena paharantassa kūṭaṃ picupiṇḍamatikkamma adhikaraṇiṃ gaṇhāti,",
  "tika-abh08t:1383_35": "evamevaṃ kāyadvāre bahiddhā mahābhūtārammaṇaṃ ajjhattikakāyapasādaṃ ghaṭṭetvā taṃ atikkamma pasādapaccayesu mahābhūtesu paṭihaññati,",
  "tika-abh08t:1383_36": "nighaṃso balavā hoti,",
  "tika-abh08t:1383_37": "tasmā iṭṭhārammaṇe kāyaviññāṇasampayuttā sukhavedanā hoti,",
  "tika-abh08t:1383_38": "aniṭṭhārammaṇe pana vuttanayena dukkhavedanāti vuttaṃ hoti.",
  "tika-abh08t:1384_0": "Manodhātunāti ettha kiñcāpi dhātu-",
  "tika-abh08t:1384_1": "saddo idha itthiliṅgeyeva dissati,",
  "tika-abh08t:1384_2": "imināyeva pana ācariyassa vacanena pulliṅgo atthīti siddhaṃ.",
  "tika-abh08t:1384_3": "Keci pana “sakkaṭavohārena vutta”nti vadanti.",
  "tika-abh08t:1384_4": "Sampayuttā dasa dhammāti sambandho.",
  "tika-abh08t:1384_5": "Tasmāvetthāti ettha va-",
  "tika-abh08t:1384_6": "kāro padasandhimattakaro.",
  "tika-abh08t:1385_0": "Kāyaviññāṇe dukkhavedanāti kiñcāpi sukhādikanti ādi-",
  "tika-abh08t:1385_1": "saddena akusalavipākakāyaviññāṇassa dukkhavedanāsampayogo vutto,",
  "tika-abh08t:1385_2": "idha panassā lakkhaṇādidassanatthaṃ puna “kāyaviññāṇe dukkhavedanā”ti upaññāso kato,",
  "tika-abh08t:1385_3": "rasādayo panassa kusalavipāke sukhavedanāya vuttavipariyāyena yojetabbāti idha na vuttā.",
  "tika-abh08t:1385_4": "Sesāti sesacetasikā.",
  "tika-abh08t:1386_0": "Balappattoti sesāhetukacittasampayuttasamādhito ayaṃ vīriyindriyayogena balavabhāvappatto,",
  "tika-abh08t:1386_1": "na pana balarāsippattoti attho.",
  "tika-abh08t:1386_2": "Yadi evaṃ kasmā cetasikavibhāganiddese “balāni dve dvicittesū”ti vuttaṃ?",
  "tika-abh08t:1386_3": "Tattha hi kiriyāhetukamanoviññāṇayugaḷaṃ sandhāya tathā vuttaṃ.",
  "tika-abh08t:1386_4": "Sabbaṃ sesāhetukacittesu cittekaggatāya vibhaṅge –",
  "tika-abh08t:1387_0": "“Katamā tasmiṃ samaye cittassa ekaggatā hoti? Yā tasmiṃ samaye cittassa ṭhitī”ti –",
  "tika-abh08t:1388_0": "Ettakameva vatvā kiriyāhetukamanoviññāṇadhātusampayuttāya ekaggatāya vibhaṅge –",
  "tika-abh08t:1389_0": "“Katamā tasmiṃ samaye cittassa ekaggatā hoti?",
  "tika-abh08t:1389_1": "Yā tasmiṃ samaye cittassa ṭhiti saṇṭhiti avaṭṭhiti avisāhāro avikkhepo avisāhaṭamānasatā samatho samādhindriyaṃ samādhibala”nti –",
  "tika-abh08t:1390_0": "Balapariyosānaṃ katvā vibhajitattā vīriyavibhaṅge ca –",
  "tika-abh08t:1391_0": "“Katamaṃ tasmiṃ samaye vīriyindriyaṃ hoti?",
  "tika-abh08t:1391_1": "Yo tasmiṃ samaye cetasiko vīriyārambho nikkamo parakkamo uyyāmo vāyāmo ussāho ussoḷhī thāmo dhiti asithilaparakkamatā",
  "tika-abh08t:1391_2": "anikkhittachandatā anikkhittadhuratā dhurasampaggāho vīriyaṃ vīriyindriyaṃ vīriyabala”nti –",
  "tika-abh08t:1392_0": "Balapariyosānaṃ katvā vibhajitattā vibhaṅgavāre āgataṃ samādhibalaṃ,",
  "tika-abh08t:1392_1": "vīriyabalañca sandhāya “balāni dve dvicittesū”ti vuttaṃ,",
  "tika-abh08t:1392_2": "na pana dhammuddesavāre balarāsiyaṃ āgatabalaṃ sandhāya sabbāhetukacittesu dhammuddesassa maggarāsito paṭṭhāya parihīnattā.",
  "tika-abh08t:1393_0": "87.",
  "tika-abh08t:1393_1": "Vipākakiriyāhadayehīti vipākakiriyacittehi.",
  "tika-abh08t:1393_2": "Hadayaṃ mano mānasaṃ cittanti hi pariyāyavacanaṃ.",
  "tika-abh08t:1393_3": "Sobhanaṃ gataṃ gamanamassāti sugato.",
  "tika-abh08t:1393_4": "Bhagavato hi vineyyajanūpasaṅkamanaṃ ekantena tesaṃ hitasukhanipphādanato sobhanaṃ,",
  "tika-abh08t:1393_5": "tathā lakkhaṇānubyañjanapaṭimaṇḍitarūpakāyatāya dhutavilambitādidosarahitaṃ avahasitarājahaṃsavasabhavāraṇamigarājagamanaṃ kāyagamanaṃ,",
  "tika-abh08t:1393_6": "ñāṇagamanañca nimmalavipulakaruṇāsativīriyādiguṇavisesasamaṅgībhūtamabhinīhārato yāva mahābodhiṃ anavajjatāya sobhanamevāti.",
  "tika-abh08t:1393_7": "Atha vā sakalampi lokaṃ pariññābhisamayavasena sayambhuñāṇena parijānanto sammā gato avagatoti sugato,",
  "tika-abh08t:1393_8": "tathā lokasamudayaṃ pahānābhisamayavasena pajahanto anuppattidhammataṃ āpādento sammā gato atītoti sugato,",
  "tika-abh08t:1393_9": "lokanirodhasaṅkhātaṃ nibbānaṃ sacchikiriyābhisamayavasena sammā gato adhigatoti sugato,",
  "tika-abh08t:1393_10": "lokanirodhagāminipaṭipadāsaṅkhātaṃ maggaṃ bhāvanābhisamayavasena sammā gato pattoti sugato.",
  "tika-abh08t:1393_11": "Atha vā sammā gadatīti sugato.",
  "tika-abh08t:1393_12": "Bhagavā hi bhūtaṃ tacchaṃ atthasaṃhitaṃ vineyyānaṃ yathārahaṃ kālayuttameva dhammaṃ bhāsati,",
  "tika-abh08t:1393_13": "tasmā sammā gadatīti da-",
  "tika-abh08t:1393_14": "kārassa ta-",
  "tika-abh08t:1393_15": "kāraṃ katvā “sugato”ti vutto.",
  "tika-abh08t:1393_16": "Atha vā sundaraṃ ṭhānaṃ sammāsambodhiṃ,",
  "tika-abh08t:1393_17": "nibbānameva vā gatoti sugato,",
  "tika-abh08t:1393_18": "tena sugatena.",
  "tika-abh08t:1394_0": "88.",
  "tika-abh08t:1394_1": "“Avagacchatī”tiādīsu yo bhikkhu anūnaṃ atthato vā byañjanato vā anūnaṃ suparipuṇṇaṃ tatoyeva paramaṃ",
  "tika-abh08t:1394_2": "visiṭṭhaṃ imaṃ abhidhammāvatāraṃ nāma pakaraṇaṃ avagacchati avabujjhati,",
  "tika-abh08t:1394_3": "sammāuggahaṇadhāraṇādisampādanavasena ogāhitvā jānāti.",
  "tika-abh08t:1394_4": "Atha vā paramanayadīpanato paramaṃ imaṃ pakaraṇaṃ yo anūnaṃ katvā avagacchati jānāti,",
  "tika-abh08t:1394_5": "tassevaṃ avagacchato yathāsabhāvaṃ mananato matisaṅkhātā paññā durāsade maṃsacakkhunā paramāṇu viya lokiyañāṇena",
  "tika-abh08t:1394_6": "durāsade durādhigantabbe adhigantuṃ dukkaratare,",
  "tika-abh08t:1394_7": "atigambhīraṭṭhāne ṭhapetvā sinerupabbatarājānaṃ rāhuādīhi mahākāyehipi sabbena sabbaṃ ajjhogāhituṃ asakkuṇeyyatāya",
  "tika-abh08t:1394_8": "mahāsamudde viya ṭhapetvā sammāsambuddhaṃ sāriputtādīhipi mahāñāṇehi sāvakehi sabbena sabbaṃ ajjhogāhituṃ",
  "tika-abh08t:1394_9": "asakkuṇeyyarūpe abhidhammanaye vijambhate hemantasālapanti viya pattharati,",
  "tika-abh08t:1394_10": "abhimukhābhimukheyeva dhamme pavattatīti vā attho.",
  "tika-abh08t:1395_0": "Iti abhidhammatthavikāsiniyā nāma",
  "tika-abh08t:1396_0": "Abhidhammāvatārasaṃvaṇṇanāya",
  "tika-abh08t:1397_0": "Cetasikaniddesavaṇṇanā niṭṭhitā.",
  "tika-abh08t:1398_0": "3. Tatiyo paricchedo",
  "tika-abh08t:1399_0": "Cetasikavibhāganiddesavaṇṇanā",
  "tika-abh08t:1400_0": "89.",
  "tika-abh08t:1400_1": "Nāmasāmaññatoyeva dvepaññāsāti phassādināmasāmaññena dvīhi adhikā paṇṇāsa honti,",
  "tika-abh08t:1400_2": "sampayuttadhammabhedato pana ekūnanavuticittasampayutto phasso ekūnanavutividhoti evamādinā bahuvidhāpi hontīti attho.",
  "tika-abh08t:1401_0": "Nanu ca phassādayo heṭṭhā pāḷikkamena dassitā,",
  "tika-abh08t:1401_1": "idha pana kasmā na tathā vuttāti?",
  "tika-abh08t:1401_2": "Ekekasabhāvavantānaṃ taṃtaṃsāmaññāpekkhāya ekasmiṃ ṭhāne niddisitukāmattā.",
  "tika-abh08t:1401_3": "Phassādayo hi manakkārāvasānā terasa kusalākusalābyākatasāmaññato ekato vuttā,",
  "tika-abh08t:1401_4": "majjhattādayo muditāvasānā pañcavīsati kusalābyākatasāmaññato,",
  "tika-abh08t:1401_5": "lobhādayo pana anottappāvasānā akusalabhāvasāmaññatoti evaṃ taṃtaṃsāmaññāpekkhāya samānasabhāvā dhammā ekato vuttāti.",
  "tika-abh08t:1402_0": "90.",
  "tika-abh08t:1402_1": "Evaṃ phassādayo dhamme uddisitvā idāni “ettakesu ayaṃ dhammo samupalabbhatī”ti cittuppādesu tesaṃ payogaṃ",
  "tika-abh08t:1402_2": "dassetuṃ paṭhamaṃ tāva cittagaṇanaṃ dassento āha “catupaññāsadhā”tiādi.",
  "tika-abh08t:1402_3": "Kāmeti kāmāvacareti vuttaṃ hoti.",
  "tika-abh08t:1402_4": "Evaṃ “rūpe arūpe”ti etthāpi.",
  "tika-abh08t:1402_5": "Āsavavisayattābhāvato na vijjanti etesu āsavāti anāsavā.",
  "tika-abh08t:1403_0": "91- 2.",
  "tika-abh08t:1403_1": "Samāsatoti vitthārāpekkhāya vuttaṃ,",
  "tika-abh08t:1403_2": "na itopi samāsassa abhāvato.",
  "tika-abh08t:1403_3": "Atisaṅkhepato pana ekūnanavuti cittuppādā honti.",
  "tika-abh08t:1403_4": "Etesūti imesu cittuppādesu.",
  "tika-abh08t:1403_5": "Tesaṃ phassādīnaṃ dhammānaṃ uppattiṃ ekekaṃ uddharitvā cittacetasikesu bhikkhūnaṃ pāṭavatthāya pavakkhāmīti sambandho.",
  "tika-abh08t:1403_6": "Ekakanti ekekaṃ,",
  "tika-abh08t:1403_7": "gāthābandhavasena e- kāralopo.",
  "tika-abh08t:1404_0": "93.",
  "tika-abh08t:1404_1": "Cetasikavibhāgaṃ vattukāmopi avinibbhogadhamme dassetuṃ cittena saha ekato katvā āha “phassapañcaka”nti.",
  "tika-abh08t:1404_2": "Ekato uppādo etesanti ekuppādā,",
  "tika-abh08t:1404_3": "saha khīyantīti sahakkhayā,",
  "tika-abh08t:1404_4": "ekato uppajjitvā ekato nirujjhanakāti attho.",
  "tika-abh08t:1405_0": "94.",
  "tika-abh08t:1405_1": "Sabbesveva ekavīsasatesu cittesu samupalabbhanato sabbasādhāraṇā.",
  "tika-abh08t:1405_2": "Kiñcāpi anantaragāthāya cittena saha ekuppādādibhāvakathaneneva imesaṃ sabbasādhāraṇatā vuttā,",
  "tika-abh08t:1405_3": "tattha pana ekuppādādimattakathanameva icchitaṃ,",
  "tika-abh08t:1405_4": "na sabbasādhāraṇatā.",
  "tika-abh08t:1405_5": "Vuttopi vāyamattho tattha apākaṭattā puna pākaṭaṃ katvā idha vuttoti.",
  "tika-abh08t:1406_0": "95- 100.",
  "tika-abh08t:1406_1": "Dvipañcaviññāṇavajjitacatucattālīsakāmāvacaracittesu,",
  "tika-abh08t:1406_2": "lokiyalokuttaravasena ekādasasu paṭhamajjhānikacittesu cāti pañcapaññāsacittesu vitakkassa desitattā āha “vitakko…pe…",
  "tika-abh08t:1406_3": "samudīrito”ti.",
  "tika-abh08t:1406_4": "Vicāro pañcapaññāsasavitakkacittesu ceva ekādasasu dutiyajjhānikacittesu cāti chasaṭṭhicittesu uppajjatīti āha “cāro…pe…",
  "tika-abh08t:1406_5": "jāyate”ti.",
  "tika-abh08t:1407_0": "Ekapaññāsacittesu pītīti kāyaviññāṇavajjitesu aṭṭhārasasu somanassasahagatakāmāvacaracittesu ceva catutthapañcamajjhānavajjitatettiṃsarūpajjhānikacittesu",
  "tika-abh08t:1407_1": "cāti ekapaññāsacittesu pīti jāyati.",
  "tika-abh08t:1407_2": "Tesaṭṭhiyā sukhanti ekapaṇṇāsasappītikacittesu ceva ekādasasu catutthajjhānikacittesu,",
  "tika-abh08t:1407_3": "kusalavipākakāyaviññāṇe cāti tesaṭṭhiyā cittesu sukhaṃ jāyati.",
  "tika-abh08t:1407_4": "Tesaṭṭhisukhasahagatacittāni ceva tīṇi ca dukkhasahagatānīti chasaṭṭhicitte vajjetvā avasesapañcapaṇṇāsacittesu",
  "tika-abh08t:1407_5": "upekkhā uppajjatīti āha “upekkhā pañcapaññāsacittesū”ti.",
  "tika-abh08t:1407_6": "Dukkhaṃ tīsūti dvīsu paṭighacittesu ceva akusalavipākakāyaviññāṇe cāti tīsu cittesu dukkhaṃ jāyati. Hoti…pe…",
  "tika-abh08t:1407_7": "somanassindriyanti tesaṭṭhiyā sukhasahagatacittesu ekameva kāyaviññāṇaṃ apanetvā avasesesu somanassindriyaṃ hoti.",
  "tika-abh08t:1407_8": "Akusalavipākakāyaviññāṇavasena ekameva dukkhindriyasahagataṃ,",
  "tika-abh08t:1407_9": "tathā kusalavipākakāyaviññāṇameva sukhindriyasampayuttanti āha “dukkhindriyaṃ…pe…",
  "tika-abh08t:1407_10": "sukhindriya”nti.",
  "tika-abh08t:1408_0": "Ahetukavipākakiriyāmanodhātuvajjitesu majjhimagaṇanāya pañcādhikasataparimitesu kusalākusalavipākakiriyācittesu vīriyaṃ desitanti āha “pañcuttara…pe… āhā”ti.",
  "tika-abh08t:1408_1": "Diṭṭhadhammikasamparāyikatthesu satte vineti,",
  "tika-abh08t:1408_2": "vigato vā nāyako imassa,",
  "tika-abh08t:1408_3": "visiṭṭho vā sabbalokassa nāyako sāmi,",
  "tika-abh08t:1408_4": "visesena vā vineyyasatte nibbānapuraṃ netīti vināyako.",
  "tika-abh08t:1408_5": "Samādhindriyaṃ vicikicchāvajjitavīriyasahagatacittesu vuttanti āha “catuttarasate”tiādi.",
  "tika-abh08t:1409_0": "Aṭṭhārasa ahetukacittāni,",
  "tika-abh08t:1409_1": "dve ekahetukacittāni ca vajjetvā avasesaekuttarasate citte chando uppajjatīti dassetuṃ “sabbāhetukacittānī”tiādi vuttaṃ.",
  "tika-abh08t:1409_2": "Dasa viññāṇeti kusalākusalavipākavasena dviguṇite cakkhādike pañcaviññāṇe.",
  "tika-abh08t:1410_0": "102- 6.",
  "tika-abh08t:1410_1": "Niyatā na yevāpanakā viya kadācīti attho.",
  "tika-abh08t:1410_2": "Kathaṃ panete ekanavutiyā cittesveva jāyantīti āha “ahetukesū”tiādi.",
  "tika-abh08t:1410_3": "Ekūnāsītiyāti dvādasa ñāṇasampayuttakāmāvacarāni,",
  "tika-abh08t:1410_4": "pañcadasa rūpāvacarāni,",
  "tika-abh08t:1410_5": "dvādasa arūpāvacarāni,",
  "tika-abh08t:1410_6": "samacattālīsa lokuttaracittānīti evaṃ ekūnāsītiyā tihetukacittesu.",
  "tika-abh08t:1410_7": "Aṭṭhavīsatiyā citteti soḷasasu kāmāvacarakusalamahākiriyāsu,",
  "tika-abh08t:1410_8": "dvādasasu ca lokiyacatutthajjhānacittesu cāti aṭṭhavīsaticittesu.",
  "tika-abh08t:1410_9": "Sāṭṭhake cattālīsavidheti aṭṭhasahite cattālīsavidhe,",
  "tika-abh08t:1410_10": "aṭṭhacattālīsavidheti vuttaṃ hoti.",
  "tika-abh08t:1410_11": "Cha yugaḷānīti kāyapassaddhicittapassaddhādīni cha yugaḷāni.",
  "tika-abh08t:1410_12": "Kusalābyākatā cāti kusalacittasampayogato kusalā,",
  "tika-abh08t:1410_13": "abyākatacittasampayogato abyākatāti kusalenapakāsanavidhānesu chekena satthunā pakāsitā desitāti attho.",
  "tika-abh08t:1411_0": "108- 111.",
  "tika-abh08t:1411_1": "Saṃsayoti vicikicchā.",
  "tika-abh08t:1411_2": "Sā hi saṃseti samantato seti,",
  "tika-abh08t:1411_3": "“evaṃ nu kho,",
  "tika-abh08t:1411_4": "no nu kho”ti parisappatīti saṃsayo.",
  "tika-abh08t:1411_5": "Mahante sīlakkhandhādike esati gavesatīti mahesī.",
  "tika-abh08t:1411_6": "Tena mahesinā sammāsambuddhena.",
  "tika-abh08t:1411_7": "Aṭṭhasūti aṭṭhalobhasahagatacittesu.",
  "tika-abh08t:1411_8": "Catūsūti tesveva diṭṭhisahagatacittesu.",
  "tika-abh08t:1411_9": "Diṭṭhiviyuttesu catūsūti sambandho.",
  "tika-abh08t:1411_10": "Dvīsvevāti dvīsu dosamūlakacittesu.",
  "tika-abh08t:1411_11": "Dvīsu jāyanti no sahāti dosamūlesveva dvīsu jāyanti,",
  "tika-abh08t:1411_12": "saha pana na uppajjanti,",
  "tika-abh08t:1411_13": "usūyanakāle issā,",
  "tika-abh08t:1411_14": "maccharaṇakāle maccherantiādinā nānā hutvāva uppajjanti.",
  "tika-abh08t:1411_15": "Pañcasūti pañcasu sasaṅkhārikacittesu.",
  "tika-abh08t:1412_0": "112.",
  "tika-abh08t:1412_1": "Cittassa cetasikattābhāvepi kusalākusalābyākatadhammānaṃ gaṇanaṭṭhānato “mano”ti cittampi vuttaṃ.",
  "tika-abh08t:1413_0": "114- 5.",
  "tika-abh08t:1413_1": "Ettāvatā cetasikavibhāgaṃ dassetvā idāni ekekasmiṃ cittuppāde labbhamānarāsīsu aṅgavibhāgadassanatthaṃ “ekūnatiṃsacittesū”tiādi vuttaṃ.",
  "tika-abh08t:1413_2": "Nanu ca phassapañcamakarāsi sabbapaṭhamaṃ āgatā,",
  "tika-abh08t:1413_3": "sā kasmā na vuttāti?",
  "tika-abh08t:1413_4": "Sabbasādhāraṇabhāvato.",
  "tika-abh08t:1413_5": "Na hi so cittuppādo atthi,",
  "tika-abh08t:1413_6": "yo phassapañcamakavinimuttoti.",
  "tika-abh08t:1413_7": "Ekādasa paṭhamajjhānikāni somanassasahagatāni,",
  "tika-abh08t:1413_8": "dvādasa sahetukakāmāvacarāni,",
  "tika-abh08t:1413_9": "tathā cattāri akusalāni,",
  "tika-abh08t:1413_10": "sukhasantīraṇahasituppādāni dveti ekūnatiṃsacittesu pañcaṅgikaṃ jhānaṃ pañcakarāsisaṅkhātaṃ mataṃ. Catu…pe…",
  "tika-abh08t:1413_11": "niddiseti ekādasa dutiyajjhānikāni,",
  "tika-abh08t:1413_12": "kusalavipākakiriyāvasena dvādasa upekkhāsahagatasahetukakāmāvacarāni,",
  "tika-abh08t:1413_13": "upekkhādomanassasahagatāni aṭṭha akusalāni,",
  "tika-abh08t:1413_14": "dvipañcaviññāṇavajjitaupekkhāsahagatāni cha ahetukacittāni cāti imāni sattatiṃsa cittāni yathāyogaṃ catūhi jhānaṅgehi yuttāni.",
  "tika-abh08t:1413_15": "Ettha hi ekādasa dutiyajjhānikāni vicārapītisukhasamādhīhi sahagatāni,",
  "tika-abh08t:1413_16": "itarāni yathāyogaṃ upekkhādomanassesu ekekena vitakkavicārasamādhīhīti catūhi sampayuttāni.",
  "tika-abh08t:1414_0": "Ekādasavidhanti ekādasavidhaṃ tatiyajjhānikacittaṃ pītisukhacittekaggatāyogato tivaṅgikamudīritaṃ.",
  "tika-abh08t:1414_1": "Catuttiṃsa…pe…",
  "tika-abh08t:1414_2": "mudīritanti dvādasa arūpāvacaracittāni,",
  "tika-abh08t:1414_3": "dvāvīsati catutthapañcamajjhānikāni sāsavānāsavānīti catuttiṃsa cittāni yathāyogaṃ upekkhekaggatāyogato,",
  "tika-abh08t:1414_4": "sukhekaggatāyogato ca duvaṅgikamudīritaṃ.",
  "tika-abh08t:1414_5": "Catutthajjhānikāni hi ekādasa sukhekaggatāsahitāni,",
  "tika-abh08t:1414_6": "sesāni tevīsati upekkhekaggatāsahitāni.",
  "tika-abh08t:1415_0": "116.",
  "tika-abh08t:1415_1": "Sabhāvenāvitakkesūti dutiyajjhānādayo viya bhāvanābalena vinā sabhāveneva avitakkesu dvipañcaviññāṇesu.",
  "tika-abh08t:1415_2": "Tesu hi vijjamānānipi sesajhānaṅgāni vitakkavirahena upanijjhānakiccesu asamatthāni.",
  "tika-abh08t:1415_3": "Teneva hi aṭṭhakathāyampi “vitakkapacchimakañhi jhānaṅgaṃ nāmā”ti vuttaṃ.",
  "tika-abh08t:1415_4": "Bhāvanāya avitakkabhāvappattāni pana bhāvanābaleneva upanijjhānakiccesu paṭutarā,",
  "tika-abh08t:1415_5": "tasmā sabhāvenāvitakkesu jhānaṅgāni na uddhareyya.",
  "tika-abh08t:1415_6": "“Na uddhaṭā”ti vā pāṭho,",
  "tika-abh08t:1415_7": "na uddhaṭānīti attho.",
  "tika-abh08t:1416_0": "Yadi evaṃ kasmā dvipañcaviññāṇesu sarūpeneva cittekaggatā vuttā,",
  "tika-abh08t:1416_1": "nanu tassā vitakkavirahena jhānaṅgakicce asamatthatāya rāsibhajanābhāvato yevāpanakavasena vacanaṃ yuttanti? Vuccate –",
  "tika-abh08t:1416_2": "kusalākusalesu avijjamānadhammassa vipākesupi anupalabbhanato jhānaṅgakiccassa akaraṇepi kusalākusalesu desitaniyāmeneva sarūpena idhāpi vuttā.",
  "tika-abh08t:1416_3": "Hotu tāva etaṃ,",
  "tika-abh08t:1416_4": "jhānarāsiyaṃ vedanā kasmā vuttā.",
  "tika-abh08t:1416_5": "Sā hi sabbacittasādhāraṇabhāvato phassapañcakarāsimhi ceva,",
  "tika-abh08t:1416_6": "upekkhādiindriyabhāvato indriyarāsimhiyeva vattabbā,",
  "tika-abh08t:1416_7": "na itarattha tadabhāvatoti? Saccaṃ,",
  "tika-abh08t:1416_8": "vedanā pana sabbavedanānaṃ sāmaññasabhāvena phassapañcake āgatavedanā ca aparena visesavacanena tattha niddiṭṭhā,",
  "tika-abh08t:1416_9": "na tattha antokaraṇatthaṃ.",
  "tika-abh08t:1416_10": "Teneva hi dhammasaṅgaṇiyaṃ dvipañcaviññāṇesu saṅgahavāre jhānaṅgarāsi na uddhaṭāti rūpadhātuyaṃ tiṇṇaṃ",
  "tika-abh08t:1416_11": "mahābhūtānaṃ appaṭighabhāvepi kāmadhātuyaṃ sappaṭighamahābhūtehi samānabhāvato tatthāpi sappaṭighabhāvo",
  "tika-abh08t:1416_12": "viya dvipañcaviññāṇesu vedanācittekaggatānaṃ vitakkaviyogena jhānakiccākaraṇepi savitakkacittesu jhānacittasamaṅgīvedanādīhi",
  "tika-abh08t:1416_13": "samānattā jhānaṅgabhāvena vacanaṃ nāma yuttaṃ.",
  "tika-abh08t:1416_14": "Teneva ca nāmarūpasamāse “phassapañcakarāsijhānadukarāsiindriyattikarāsī”ti vuttanti.",
  "tika-abh08t:1416_15": "Atha vā kiṃ etāya yutticintāya,",
  "tika-abh08t:1416_16": "dhammasabhāvavedinā tathāgatena dhammasabhāvaṃ avirajjhitvā desitanti na ettha anuyogo kātabboti.",
  "tika-abh08t:1416_17": "Ahetukacittānaṃ ārammaṇe suppatiṭṭhitatābhāvena aniyyānikattā vuttaṃ “sabbā…pe…",
  "tika-abh08t:1416_18": "na uddhare”ti.",
  "tika-abh08t:1416_19": "Vuttañhetaṃ aṭṭhakathāyampi “hetupacchimako maggo”ti.",
  "tika-abh08t:1417_0": "117.",
  "tika-abh08t:1417_1": "Tīṇi soḷasacittesūti pannarasasu ahetukavipākacittesu ceva kiriyāmanodhātumhi cāti soḷasasu cittesu.",
  "tika-abh08t:1417_2": "Manindriyaṃ jīvitindriyaṃ vedanindriyesu labbhamānamekanti tīṇindriyāni honti.",
  "tika-abh08t:1417_3": "Imesupi kusalavipākakāyaviññāṇadhātuyaṃ manindriyasukhindriyajīvitindriyavasena tīṇindriyāni,",
  "tika-abh08t:1417_4": "akusalavipākakāyaviññāṇadhātuyaṃ dukkhindriyena saha tīṇi,",
  "tika-abh08t:1417_5": "sukhasantīraṇe somanassindriyena saha tīṇi,",
  "tika-abh08t:1417_6": "avasesaterasacittesu upekkhindriyena saha tīṇīti.",
  "tika-abh08t:1417_7": "Ettha cittanti sasampayuttadhammassa cittuppādassa adhippetattā manindriyassāpi ādhārabhāvo yujjeyya.",
  "tika-abh08t:1417_8": "Itarathā hi manindriyanti cittasseva gahaṇe tassa attano ca ādhārabhāvo na yujjatīti.",
  "tika-abh08t:1417_9": "Ekasmiṃ pana cattārīti ekasmiṃ vicikicchāsahagate vīriyindriyamanindriyajīvitindriyaupekkhindriyavasena cattāri.",
  "tika-abh08t:1417_10": "Pañca terasasūti ṭhapetvā vicikicchāsahagataṃ avasesāni ekādasa akusalacittāni,",
  "tika-abh08t:1417_11": "kiriyāhetukamanoviññāṇadhātudvayanti terasasu cittesu vīriyindriyādīni tīṇi,",
  "tika-abh08t:1417_12": "samādhindriyaṃ,",
  "tika-abh08t:1417_13": "vedanindriyesu labbhamānaṃ ekanti pañcindriyāni.",
  "tika-abh08t:1417_14": "Ettha hi dvīsu dosamūlesu vīriyindriyasamādhindriyamanindriyajīvitindriyadomanassindriyavasena pañca,",
  "tika-abh08t:1417_15": "pañcasu somanassasahagatesu purimāni cattāri somanassindriyena saddhiṃ pañca,",
  "tika-abh08t:1417_16": "sesesu upekkhindriyena saddhiṃ pañca honti.",
  "tika-abh08t:1418_0": "118.",
  "tika-abh08t:1418_1": "Satta dvādasacittesūti dvādasasu ñāṇavippayuttacittesu saddhāsatisamādhivīriyajīvitamanindriyāni ca vedanindriyesu labbhamānamekanti satta indriyāni.",
  "tika-abh08t:1418_2": "Tattha hi chasu somanassasahagatesu saddhindriyādīni cha somanassindriyena saddhiṃ satta,",
  "tika-abh08t:1418_3": "itaresu chasu upekkhindriyena saddhiṃ satta honti.",
  "tika-abh08t:1418_4": "Ekenūnesu…pe…",
  "tika-abh08t:1418_5": "manesu cāti dvādasa ñāṇasampayuttāni kāmāvacarāni,",
  "tika-abh08t:1418_6": "sattavīsati lokiyajjhānacittāni cāti ekūnacattālīsavidhesu lokiyacittesu purimāni satta,",
  "tika-abh08t:1418_7": "paññindriyañcāti aṭṭheva indriyāni.",
  "tika-abh08t:1418_8": "Ettha hi somanassasahagatesu chasu kāmāvacaresu,",
  "tika-abh08t:1418_9": "dvādasasu rūpāvacaracatukkajjhānesu cāti aṭṭhārasacittesu somanassindriyena,",
  "tika-abh08t:1418_10": "sesesu ca upekkhindriyena saddhiṃ yojetvā aṭṭhindriyāni veditabbāni.",
  "tika-abh08t:1419_0": "119.",
  "tika-abh08t:1419_1": "Cattālīsāya cittesu navakanti samacattālīsavidhesu lokuttaracittesu purimāni aṭṭhaindriyāni,",
  "tika-abh08t:1419_2": "anaññātaññassāmītindriyaṃ aññindriyaṃ aññātāvindriyanti imesu labbhamānamekanti indriyānaṃ navakā.",
  "tika-abh08t:1419_3": "Sotāpattimaggesu hi anaññātaññassāmītindriyaṃ labbhati.",
  "tika-abh08t:1419_4": "Sotāpattiphalato paṭṭhāya arahattamaggapariyosānesu taṃ na labbhati.",
  "tika-abh08t:1419_5": "Tassa ṭhāne aññindriyaṃ.",
  "tika-abh08t:1419_6": "Arahattaphale tampi na labbhati.",
  "tika-abh08t:1419_7": "Tassa ṭhāne aññātāvindriyaṃ tiṭṭhatīti.",
  "tika-abh08t:1419_8": "Evanti chahi indriyehi sampayuttassa abhāvato katthaci tīṇi,",
  "tika-abh08t:1419_9": "katthaci cattāri,",
  "tika-abh08t:1419_10": "katthaci pañca,",
  "tika-abh08t:1419_11": "katthaci satta,",
  "tika-abh08t:1419_12": "katthaci aṭṭha,",
  "tika-abh08t:1419_13": "katthaci navindriyānīti evaṃ chahi ākārehi indriyayogopi,",
  "tika-abh08t:1419_14": "na kevalaṃ jhānaṅgayogova,",
  "tika-abh08t:1419_15": "atha kho indriyehi saha cittuppādānaṃ sampayogopi veditabboti.",
  "tika-abh08t:1420_0": "120- 3.",
  "tika-abh08t:1420_1": "Idāni maggaṅgasampayogaṃ dassento paṭhamaṃ tāva yesu cittesu maggaṅgāni na labbhanti,",
  "tika-abh08t:1420_2": "tāni dassetvā pacchā maggaṅgayogacittuppāde dassetuṃ “amaggaṅgānī”tiādimāha.",
  "tika-abh08t:1420_3": "Etthāti etasmiṃ ekavīsasatappabhede cittasmiṃ,",
  "tika-abh08t:1420_4": "imasmiṃ maggaṅgādhikāre vā.",
  "tika-abh08t:1420_5": "Viññāṇesu dvipañcasūti sabhāvāvitakkesu cakkhādīsu dvipañcaviññāṇesu.",
  "tika-abh08t:1420_6": "Kiñcāpi heṭṭhā dvipañcaviññāṇesu jhānaṅgābhāvo,",
  "tika-abh08t:1420_7": "ahetukesu ca maggaṅgābhāvo vuttova,",
  "tika-abh08t:1420_8": "ajhānaṅgāni pana tattha adhikāravasena vuttāni,",
  "tika-abh08t:1420_9": "idha pasaṅgāgatavasena.",
  "tika-abh08t:1420_10": "Amaggaṅgāni tattha pasaṅgāgatavasena,",
  "tika-abh08t:1420_11": "idha adhikāravasenāti na koci punaruttidoso.",
  "tika-abh08t:1421_0": "Ekanti vicikicchāsampayuttaṃ cittaṃ.",
  "tika-abh08t:1421_1": "Tañhi micchāsaṅkappamicchāvāyāmayogato dve maggaṅgāni etthāti dumaggaṅgaṃ.",
  "tika-abh08t:1421_2": "Timaggaṅgāni sattasūti cattāri diṭṭhivippayuttāni,",
  "tika-abh08t:1421_3": "dve dosamūlāni,",
  "tika-abh08t:1421_4": "uddhaccasahagatacittanti sattasu micchāsaṅkappamicchāvāyāmamicchāsamādhiyogato timaggaṅgāni.",
  "tika-abh08t:1421_5": "Cattālīsa…pe…",
  "tika-abh08t:1421_6": "caturaṅgikoti dvādasa ñāṇavippayuttāni,",
  "tika-abh08t:1421_7": "cattāri diṭṭhisampayuttāni,",
  "tika-abh08t:1421_8": "paṭhamajjhānikavajjāni catuvīsati mahaggatacittānīti cattālīsacittesu yo maggo labbhati,",
  "tika-abh08t:1421_9": "so yathāyogaṃ sammāsaṅkappasammāvāyāmasammāsatisammāsamādhiyogato,",
  "tika-abh08t:1421_10": "micchādiṭṭhimicchāsaṅkappamicchāvāyāmamicchāsamādhiyogato,",
  "tika-abh08t:1421_11": "sammādiṭṭhisammāvāyāmasammāsatisammāsamādhiyogato ca caturaṅgiko mato.",
  "tika-abh08t:1421_12": "Tattha ñāṇavippayuttesu dvādasasu paṭhamāni cattāri,",
  "tika-abh08t:1421_13": "diṭṭhisampayuttesu majjhimāni,",
  "tika-abh08t:1421_14": "sesesu pacchimāni labbhanti.",
  "tika-abh08t:1422_0": "Pañcaddasasu…pe…",
  "tika-abh08t:1422_1": "pañcaṅgikoti dvādasasu ñāṇasampayuttakāmāvacaresu ceva tīsu lokiyapaṭhamajjhānikesu cāti pannarasasu",
  "tika-abh08t:1422_2": "cittesu sammādiṭṭhisammāsaṅkappasammāvāyāmasammāsatisammāsamādhivasena pañcaṅgiko maggo.",
  "tika-abh08t:1422_3": "Nanu ca sammāvācādayo kāmāvacaresu labbhantīti?",
  "tika-abh08t:1422_4": "Saccaṃ labbhanti,",
  "tika-abh08t:1422_5": "pāṭhe pana anāgatattā idha pariccattāti.",
  "tika-abh08t:1422_6": "Dvattiṃsacittesūti paṭhamajjhānikavajjesu dvattiṃsalokuttaracittesu.",
  "tika-abh08t:1422_7": "Sattaṅgikoti avitakkattā sammāsaṅkappo na labbhatīti taṃ pariccajitvā avasesasattamaggaṅgavasena sattaṅgiko vutto.",
  "tika-abh08t:1423_0": "Yattha pana sammāsaṅkappo labbhati,",
  "tika-abh08t:1423_1": "tattha tena saha aṭṭhaṅgikoti āha “maggo aṭṭhasū”tiādi.",
  "tika-abh08t:1423_2": "Tattha aṭṭhasu cittesūti paṭhamajjhānikesu aṭṭhasu lokuttaracittesu.",
  "tika-abh08t:1423_3": "Evanti chahi maggaṅgehi sampayuttassa abhāvato katthaci dve maggaṅgāni,",
  "tika-abh08t:1423_4": "katthaci tīṇi,",
  "tika-abh08t:1423_5": "katthaci cattāri,",
  "tika-abh08t:1423_6": "katthaci pañca,",
  "tika-abh08t:1423_7": "katthaci satta,",
  "tika-abh08t:1423_8": "katthaci aṭṭhāti evaṃ chahi pakārehi.",
  "tika-abh08t:1424_0": "124- 6.",
  "tika-abh08t:1424_1": "Idāni balasampayogaṃ dassento āha “balāni dve”tiādi.",
  "tika-abh08t:1424_2": "Tattha vīriyabalasamādhibalavasena dve balāni kiriyāhetukamanoviññāṇadhātudvaye vibhaṅgavāre āgatāni",
  "tika-abh08t:1424_3": "vīriyabalasamādhibalāni paccekaṃ labbhantīti “dve dvicittesū”ti vuttaṃ.",
  "tika-abh08t:1424_4": "Ekasmiṃ tīṇīti ekasmiṃ vicikicchāsahagate vīriyabalaahirikabalaanottappabalavasena tīṇi balāni.",
  "tika-abh08t:1424_5": "Ekādasasu cattārīti vicikicchāsahagatavajjesu ekādasasu akusalacittesu samādhibalañceva pubbe vuttāni tīṇīti cattāribalāni.",
  "tika-abh08t:1424_6": "Cha dvādasasūti dvādasasu ñāṇavippayuttacittesu saddhāvīriyasatisamādhihiriottappavasena cha balāni.",
  "tika-abh08t:1425_0": "Ekūnāsītiyā sattāti dvādasasu ñāṇasampayuttakāmāvacaracittesu ceva sattavīsatimahaggatacittesu ca cattālīsāya",
  "tika-abh08t:1425_1": "lokuttaracittesu cāti ekūnāsītividhesu cittesu saddhāvīriyasatisamādhipaññāhiriottappavasena satta balāni.",
  "tika-abh08t:1425_2": "Soḷasevābalānīti pañcadasa ahetukavipākāni,",
  "tika-abh08t:1425_3": "kiriyāmanodhātuāvajjanañcāti soḷasa balavippayogato abalacittāni.",
  "tika-abh08t:1425_4": "Evanti pañcahi balehi sampayuttassa abhāvato katthaci dve,",
  "tika-abh08t:1425_5": "katthaci tīṇi,",
  "tika-abh08t:1425_6": "katthaci cattāri,",
  "tika-abh08t:1425_7": "katthaci cha,",
  "tika-abh08t:1425_8": "katthaci sattāti pañcahi ākārehi sabalaṃ,",
  "tika-abh08t:1425_9": "imesu ekassāpi abhāvato abalampi ca viññeyyaṃ,",
  "tika-abh08t:1425_10": "vijānitabbanti attho.",
  "tika-abh08t:1425_11": "Heturāsiādayo vinicchayabhāvato na vuttāti veditabbaṃ.",
  "tika-abh08t:1425_12": "Yesu cittesu yāni jhānaṅgamaggaṅgabalindriyāni jāyantīti sambandho.",
  "tika-abh08t:1425_13": "Gāthābandhasukhatthaṃ indriyānaṃ osānakaraṇaṃ.",
  "tika-abh08t:1426_0": "Iti abhidhammatthavikāsiniyā nāma",
  "tika-abh08t:1427_0": "Abhidhammāvatārasaṃvaṇṇanāya",
  "tika-abh08t:1428_0": "Cetasikavibhāganiddesavaṇṇanā niṭṭhitā.",
  "tika-abh08t:1429_0": "4. Catuttho paricchedo",
  "tika-abh08t:1430_0": "Ekavidhādiniddesavaṇṇanā",
  "tika-abh08t:1431_0": "128- 30.",
  "tika-abh08t:1431_1": "Vijānanasabhāvatoti ārammaṇavijānanasabhāvattā.",
  "tika-abh08t:1431_2": "Nanu ca heṭṭhā sārammaṇato ekavidhabhāvo vuttoti?",
  "tika-abh08t:1431_3": "Saccaṃ vutto,",
  "tika-abh08t:1431_4": "so pana cetasikānañca sādhāraṇoti idha tabbivajjanatthaṃ vijānanalakkhaṇatāva vuttā.",
  "tika-abh08t:1431_5": "Saṅkhepagaṇanavasena ca sahetukānaṃ ekasattatividhatā vuttā.",
  "tika-abh08t:1431_6": "Hetuvādināti kusalākusalābyākatahetūnaṃ byākaraṇakusalena.",
  "tika-abh08t:1431_7": "Atha vā “ye dhammā hetuppabhavā,",
  "tika-abh08t:1431_8": "tesaṃ hetuṃ tathāgato āhā”ti vacanato taṃtaṃpaccayuppannadhammānaṃ taṃtaṃpaccayavādinā.",
  "tika-abh08t:1432_0": "131- 4.",
  "tika-abh08t:1432_1": "Savatthukāvatthukatoti ekantena sabbavatthunissitabhāvato ceva tadabhāvato ca.",
  "tika-abh08t:1432_2": "Keci pana hadayavatthuvasena savatthukāvatthukataṃ vaṇṇenti,",
  "tika-abh08t:1432_3": "taṃ na yujjati savatthukaniddese “sabbo kāmavipāko”ti pasādanissitānampi saṅgahitattā.",
  "tika-abh08t:1432_4": "Ubhayavasenāti savatthukāvatthukavasena.",
  "tika-abh08t:1432_5": "Kānici hi cittāni ekantena savatthukāni,",
  "tika-abh08t:1432_6": "kānici avatthukāneva,",
  "tika-abh08t:1432_7": "kānici ubhayasabhāvāni.",
  "tika-abh08t:1432_8": "Tathā ceva niddisati “sabbo kāmavipāko cā”tiādi.",
  "tika-abh08t:1433_0": "Sabbo kāmavipāko cāti sahetukāhetukabhinno sabbo tevīsatividho kāmāvacaravipāko ca.",
  "tika-abh08t:1433_1": "Ādimaggoti sotāpattimaggo.",
  "tika-abh08t:1433_2": "So hi sabbalokuttaresu ādito uppajjanato,",
  "tika-abh08t:1433_3": "aṭṭhasu ariyapuggalesu ādipuggalassa sambandhīti vā “ādimaggo”ti vuccati.",
  "tika-abh08t:1433_4": "Vinā vatthunti sakasakavatthuṃ vinā nuppajjanti.",
  "tika-abh08t:1433_5": "Teneva hetāni arūpabhave nuppajjanti tattha vatthūnaṃ abhāvato.",
  "tika-abh08t:1433_6": "“Nuppajjanti vinā vatthu”nti ca idaṃ antobhāvitakāraṇatthaṃ katvā vuttaṃ.",
  "tika-abh08t:1433_7": "Tena yasmā vatthuṃ vinā nuppajjanti,",
  "tika-abh08t:1433_8": "tasmā ekantena savatthukāti vuttaṃ hoti.",
  "tika-abh08t:1434_0": "Ekantena avatthukā arūpabhaveyeva paṭisandhādivasena pavattanato.",
  "tika-abh08t:1434_1": "Kathaṃ pana rūpasannissayena vinā tattha arūpaṃ pavattati,",
  "tika-abh08t:1434_2": "kasmā na pavattati pañcavokāreti?",
  "tika-abh08t:1434_3": "Tathā adassanato.",
  "tika-abh08t:1434_4": "Yadi evaṃ kabaḷīkārāhārenapi vinā rūpadhātuyaṃ rūpena pavattitabbaṃ,",
  "tika-abh08t:1434_5": "kiṃ kāraṇā?",
  "tika-abh08t:1434_6": "Kāmadhātuyaṃ tathā adassanato.",
  "tika-abh08t:1434_7": "Api tu yassa cittasantānassa pavattikāraṇaṃ rūpe avigatataṇhaṃ,",
  "tika-abh08t:1434_8": "tassa saha rūpena pavatti.",
  "tika-abh08t:1434_9": "Yassa pana nibbattikāraṇaṃ rūpe vigatataṇhaṃ,",
  "tika-abh08t:1434_10": "tassa vinā rūpena pavatti kāraṇassa taṃvimukhatāyāti rūpasannissayena vinā tattha arūpaṃ pavattati.",
  "tika-abh08t:1434_11": "Dvecattālīsa sesānīti manodvārāvajjanaṃ kusalakiriyāvasena soḷasa kāmāvacarāni,",
  "tika-abh08t:1434_12": "tatheva aṭṭha arūpāvacarāni,",
  "tika-abh08t:1434_13": "paṭhamamaggavajjāni satta lokuttarāni,",
  "tika-abh08t:1434_14": "paṭighadvayavajjitadasaakusalāni ceti dvecattālīsa vuttāvasesacittāni.",
  "tika-abh08t:1435_0": "135- 7.",
  "tika-abh08t:1435_1": "Rūpādīsu ekekameva ārammaṇaṃ imassāti ekekārammaṇaṃ.",
  "tika-abh08t:1435_2": "Tassa tassa ārammaṇassa āpāthagatakāle taṃtaṃvijānanavasena pañcapi ārammaṇāni imassāti pañcārammaṇaṃ.",
  "tika-abh08t:1435_3": "Evampīti na kevalaṃ savatthukādivaseneva,",
  "tika-abh08t:1435_4": "atha kho ekekārammaṇāditopi.",
  "tika-abh08t:1435_5": "Abhiññāvajjitānaṃ sabbamahaggatānampi dhammārammaṇabhāvena ekārammaṇattā āha “sabbaṃ mahaggata”nti.",
  "tika-abh08t:1435_6": "Paṇṇattārammaṇato ekārammaṇanti keci.",
  "tika-abh08t:1435_7": "Taṃ arūpāvacaradutiyacatutthajjhānāni patvā na yujjati tesaṃ mahaggatārammaṇattā.",
  "tika-abh08t:1435_8": "Abhiññādvayassa chaḷārammaṇikabhāvena,",
  "tika-abh08t:1435_9": "tassa ca rūpāvacarapañcamajjhānato abhinnattā taṃ pahāya “tecattālīsā”ti vuttaṃ.",
  "tika-abh08t:1436_0": "141.",
  "tika-abh08t:1436_1": "Puññavipākakiriyato kāme dvādasāti sambandho.",
  "tika-abh08t:1436_2": "Dhāti nipātamattaṃ.",
  "tika-abh08t:1436_3": "Puññavipākakriyatoti ñāṇavippayuttakusalavipākakiriyato.",
  "tika-abh08t:1437_0": "143- 9.",
  "tika-abh08t:1437_1": "Iriyāya kāyikāya kiriyāya pavattipathabhāvato iriyāpatho, gamanādi.",
  "tika-abh08t:1437_2": "Atthato tadavatthā rūpappavatti.",
  "tika-abh08t:1437_3": "Kāmañcettha rūpavinimutto iriyāpatho,",
  "tika-abh08t:1437_4": "viññatti vā natthi,",
  "tika-abh08t:1437_5": "tathāpi sabbaṃ rūpasamuṭṭhāpakacittaṃ iriyāpathupatthambhakaṃ,",
  "tika-abh08t:1437_6": "viññattivikāruppādanañca hoti.",
  "tika-abh08t:1437_7": "Yaṃ pana cittaṃ viññattijanakaṃ,",
  "tika-abh08t:1437_8": "taṃ ekaṃsato itaradvayassa janakaṃ avinābhāvato,",
  "tika-abh08t:1437_9": "tathā iriyāpathupatthambhakaṃ rūpassāti imassa visesassa dassanatthaṃ “rūpīriyāpathaviññatti-",
  "tika-abh08t:1437_10": "janakājanakādito”ti iriyāpathaviññattīnaṃ visuṃ gahaṇaṃ.",
  "tika-abh08t:1437_11": "Janakājanakāditoti tiṇṇampi janakato,",
  "tika-abh08t:1437_12": "kassacipi ajanakato,",
  "tika-abh08t:1437_13": "dvinnaṃ ekassa ca janakato.",
  "tika-abh08t:1437_14": "Kānici hi cittāni rūpaṃ samuṭṭhāpenti,",
  "tika-abh08t:1437_15": "iriyāpathaṃ kappenti,",
  "tika-abh08t:1437_16": "viññattiṃ janayanti.",
  "tika-abh08t:1437_17": "Kānici rūpaṃ samuṭṭhāpenti,",
  "tika-abh08t:1437_18": "iriyāpathaṃ kappenti,",
  "tika-abh08t:1437_19": "viññattiṃ na janayanti.",
  "tika-abh08t:1437_20": "Kānici rūpameva samuṭṭhāpenti,",
  "tika-abh08t:1437_21": "itaradvayaṃ na karonti.",
  "tika-abh08t:1437_22": "Kānici tīṇi na karonteva.",
  "tika-abh08t:1437_23": "Tathā ceva dasseti “dvādasākusalā”tiādi.",
  "tika-abh08t:1437_24": "Evañcāpi hi taṃ cittanti na kevalaṃ ahetukāditova,",
  "tika-abh08t:1437_25": "evaṃ rūpādijanakāditopi taṃ catubbidhaṃ.",
  "tika-abh08t:1437_26": "“Evañcādimhi ta”ntipi likhanti.",
  "tika-abh08t:1437_27": "Tassa pana ādimhi nikkhittaṃ cittaṃ evañca catubbidhanti atthaṃ vadanti.",
  "tika-abh08t:1437_28": "Tatthāti tesu rūpajanakādīsu.",
  "tika-abh08t:1437_29": "Dasa kiriyāti manodhātuvajjā dasa kiriyā.",
  "tika-abh08t:1438_0": "Samuṭṭhāpenti rūpānīti attano uppādakkhaṇeyeva attanā janetabbarūpāni samuṭṭhāpenti.",
  "tika-abh08t:1438_1": "Kappentīti sannāmenti.",
  "tika-abh08t:1438_2": "Yathāpavattaṃ iriyāpathaṃ upatthambhenti.",
  "tika-abh08t:1438_3": "Yathā hi antarantarā uppajjamānehi vīthicittehi abbokiṇṇe bhavaṅge pavattamāne aṅgāni osīdanti,",
  "tika-abh08t:1438_4": "pavedhantā viya honti,",
  "tika-abh08t:1438_5": "na evaṃ dvattiṃsavidhesu vakkhamānesu ca chabbīsatividhesu jāgaraṇacittesu pavattamānesu.",
  "tika-abh08t:1438_6": "Tadā pana aṅgāni upatthaddhāni yathāpavattairiyāpathabhāveneva pavattanti.",
  "tika-abh08t:1438_7": "Janayanti ca viññattinti manodvāre pavattā eva viññattiṃ janayanti,",
  "tika-abh08t:1438_8": "na pana pañcadvāre pavattāti daṭṭhabbaṃ.",
  "tika-abh08t:1439_0": "Dvipañcaviññāṇānaṃ jhānaṅgayogābhāvena rūpājanakattā āha “dvepañcaviññāṇā”ti.",
  "tika-abh08t:1439_1": "Jhānaṅgāni hi cittena saha rūpasamuṭṭhāpakāni,",
  "tika-abh08t:1439_2": "tesaṃ anubalappadāyakāni maggaṅgādīni tesu vijjamānesu savisesaṃ rūpappavattidassanato.",
  "tika-abh08t:1439_3": "Arūpavipākā pana rūpavirāgabhāvanāya nibbattattā hetuno taṃvimukhatāya rūpaṃ na samuṭṭhāpentīti āha “vipākā ca arūpisū”ti.",
  "tika-abh08t:1440_0": "150.",
  "tika-abh08t:1440_1": "Sabbesaṃ sandhicittanti sabbesaṃ sattānaṃ paṭisandhicittaṃ.",
  "tika-abh08t:1440_2": "Tañhi vatthudubbalatāya,",
  "tika-abh08t:1440_3": "appatiṭṭhitatāya,",
  "tika-abh08t:1440_4": "paccayavekallato,",
  "tika-abh08t:1440_5": "āgantukatāya ca rūpaṃ na samuṭṭhāpeti.",
  "tika-abh08t:1440_6": "Tathā hi paṭisandhiviññāṇena sahajātaṃ vatthu pacchājātapaccayarahitaṃ,",
  "tika-abh08t:1440_7": "āhārādīhi ca anupatthaddhaṃ dubbalaṃ,",
  "tika-abh08t:1440_8": "tassa ca dubbalattā tannissitaviññāṇampi dubbalanti.",
  "tika-abh08t:1440_9": "Yathā ca papāte patito aññassa nissayo bhavituṃ na sakkoti,",
  "tika-abh08t:1440_10": "evaṃ tampi bhinnasantatiyaṃ kammakkhittatāya papāte patitaṃ viya appatiṭṭhitaṃ na rūpasamuṭṭhāpane ussahati",
  "tika-abh08t:1440_11": "ca vatthuno ca attanā saha apacchā apure uppajjamānattā purejātapaccayassa alābhato.",
  "tika-abh08t:1440_12": "Yathā pana āgantuko puriso agatapubbaṃ desaṃ gato aññesaṃ “etha bho antogāme vo annapānagandhamālādīni",
  "tika-abh08t:1440_13": "dassāmī”ti vattuṃ na sakkoti attano avisayatāya,",
  "tika-abh08t:1440_14": "appahutāya ca,",
  "tika-abh08t:1440_15": "evamevaṃ paṭisandhicittampi āgantukanti.",
  "tika-abh08t:1440_16": "Evaṃ vatthudubbalatādīhi kāraṇehi rūpaṃ na samuṭṭhāpeti.",
  "tika-abh08t:1440_17": "Apica āhārindriyādivasena yehākārehi cittasamuṭṭhānarūpānaṃ cittacetasikā paccayā honti,",
  "tika-abh08t:1440_18": "tehi sabbehi paṭisandhiyaṃ cittacetasikā samatiṃsakammajarūpānaṃ yathāyogaṃ paccayā honti.",
  "tika-abh08t:1440_19": "Vuttañhetaṃ paṭṭhāne –",
  "tika-abh08t:1441_0": "“Paṭisandhikkhaṇe vipākābyākatā āhārā sampayuttānaṃ khandhānaṃ kaṭattā ca rūpānaṃ āhārapaccayena paccayo”tiādi.",
  "tika-abh08t:1442_0": "Tasmā samatiṃsakammajarūpāni cittasamuṭṭhānarūpānaṃ ṭhānaṃ gahetvā ṭhitānīti paṭisandhicittaṃ rūpaṃ na samuṭṭhāpetīti veditabbaṃ.",
  "tika-abh08t:1443_0": "Cuticittañcārahatoti ettha khīṇāsavassa cuticittaṃ upasantavaṭṭamūlasmiṃ santāne sātisayaṃ santavuttitāya rūpaṃ na samuṭṭhāpeti,",
  "tika-abh08t:1443_1": "anāgāmiādīnaṃ tadabhāvatoti vadanti.",
  "tika-abh08t:1443_2": "Ṭīkākāro pana ānandācariyo bhaṇati –",
  "tika-abh08t:1444_0": "“Kāmāvacarānaṃ pacchimacittassa uppādakkhaṇe yassa cittassa anantarā kāmāvacarānaṃ pacchimacittaṃ uppajjissati,",
  "tika-abh08t:1444_1": "rūpāvacare,",
  "tika-abh08t:1444_2": "arūpāvacare pacchimabhavikānaṃ,",
  "tika-abh08t:1444_3": "ye ca rūpāvacaraṃ,",
  "tika-abh08t:1444_4": "arūpāvacaraṃ upapajjitvā parinibbāyissanti,",
  "tika-abh08t:1444_5": "tesaṃ cavantānaṃ,",
  "tika-abh08t:1444_6": "tesaṃ vacīsaṅkhāro nirujjhissati,",
  "tika-abh08t:1444_7": "no ca tesaṃ kāyasaṅkhāro nirujjhissatīti vacanato aññesampi cuticittaṃ rūpaṃ na samuṭṭhāpetī”ti.",
  "tika-abh08t:1445_0": "Ācariyassa hi ayamadhippāyo –",
  "tika-abh08t:1445_1": "“kāmāvacarānaṃ pacchimacittassā”ti etena avisesena kāmāvacarasattānaṃ cuticittassa,",
  "tika-abh08t:1445_2": "“ye ca rūpāvacaraṃ…pe…",
  "tika-abh08t:1445_3": "nirujjhissatī”ti iminā kāmabhavato cavitvā rūpārūpabhavūpapajjanakānaṃ kāmāvacaracuticittassāpi uppādakkhaṇato",
  "tika-abh08t:1445_4": "uddhaṃ vacīsaṅkhārassa nirodhaṃ vatvā kāyasaṅkhārassa tadabhāvavacanato cuticittassa kāyasaṅkhārāsamuṭṭhāpanaṃ siddhaṃ.",
  "tika-abh08t:1445_5": "Yadaggena ca taṃ kāyasaṅkhāraṃ na samuṭṭhāpeti,",
  "tika-abh08t:1445_6": "tadaggena taṃ sesarūpampi na janeti.",
  "tika-abh08t:1445_7": "Na hi rūpasamuṭṭhāpakassa gabbhagatatādivibandhābhāve kāyasaṅkhārāsamuṭṭhāpane kāraṇaṃ atthi.",
  "tika-abh08t:1445_8": "Na ca yuttaṃ cutito uddhaṃ cittasamuṭṭhānañcassa rūpaṃ pavattatīti,",
  "tika-abh08t:1445_9": "nāpi “cuticittaṃ rūpaṃ samuṭṭhāpetī”ti pāḷi atthi,",
  "tika-abh08t:1445_10": "na cāpi vaṭṭamūlānupasamo cuticittassa rūpuppādane kāraṇaṃ cuticittena na uppannānampi tato purimatarehi uppannānaṃ viya bhavantare anuppajjanato,",
  "tika-abh08t:1445_11": "tasmā sabbesampi cuticittaṃ rūpaṃ na samuṭṭhāpetīti.",
  "tika-abh08t:1445_12": "Yadi kāyasaṅkhārasamuṭṭhāpanameva rūpajananārahabhāvaṃ sādheti,",
  "tika-abh08t:1445_13": "tadā catutthajjhāne kathanti?",
  "tika-abh08t:1445_14": "Nāyaṃ doso,",
  "tika-abh08t:1445_15": "tassa bhāvanābalena sātisayaṃ santavuttitāya kāyasaṅkhārāsamuṭṭhāpanepi maraṇāsannacittānaṃ viya paridubbalattābhāvato",
  "tika-abh08t:1445_16": "rūpasamuṭṭhāpane vibandho natthīti.",
  "tika-abh08t:1445_17": "Kuto pana paṭṭhāya cittajarūpaṃ nuppajjatīti?",
  "tika-abh08t:1445_18": "Yato paṭṭhāya kāyasaṅkhāre nuppajjati.",
  "tika-abh08t:1445_19": "Kadā ca kāyasaṅkhāro nuppajjatīti?",
  "tika-abh08t:1445_20": "Cutito pubbe dvattiṃsamacittakkhaṇato paṭṭhāya nuppajjati,",
  "tika-abh08t:1445_21": "tettiṃsamacittakkhaṇe uppannaṃ pacchimasoḷasakato puretarameva nirujjhatīti vadanti.",
  "tika-abh08t:1445_22": "“Yassa kāyasaṅkhāro na nirujjhati,",
  "tika-abh08t:1445_23": "tassa cittasaṅkhāro na nirujjhissatī”ti pañhe “pacchimacittassa bhaṅgakkhaṇe tesaṃ kāyasaṅkhāro ca na nirujjhati,",
  "tika-abh08t:1445_24": "cittasaṅkhāro ca na nirujjhissatī”ti pacchimacittasseva vajjitattā cutito dutiyatatiyacittenāpi saha nirujjhatīti apare.",
  "tika-abh08t:1445_25": "Yassa cittassa anantarā kāmāvacarānaṃ pacchimacittaṃ uppajjatīti ettha “yassā”ti kāmāvacaracuticittassa",
  "tika-abh08t:1445_26": "anantarapaccayabhūtaṃ cittaṃ sandhāya vuttanti tassa uppādatopi uddhaṃ kāyasaṅkhārābhāvavacanena heṭṭhimakoṭiyā",
  "tika-abh08t:1445_27": "cutito tatiyacitteneva saha nirujjhati.",
  "tika-abh08t:1445_28": "Dutiyacittaṃ na pāpuṇātīti eke.",
  "tika-abh08t:1446_0": "151- 7.",
  "tika-abh08t:1446_1": "Ekaṃ dve tīṇi cattāri ṭhānāni imassāti ekadviticatuṭṭhānaṃ,",
  "tika-abh08t:1446_2": "ekadviticatuṭṭhānattāti attho.",
  "tika-abh08t:1446_3": "Ṭhānanti ca idha kiccamadhippetaṃ.",
  "tika-abh08t:1446_4": "Tañhi tiṭṭhanti ettha dhammā avaṭṭhitā viya hontīti “ṭhāna”nti vuccati.",
  "tika-abh08t:1446_5": "Maṃsacakkhudibbacakkhuñāṇacakkhubuddhacakkhusamantacakkhuvasena pañca nimmalāni locanāni imassāti pañcanimmalalocano.",
  "tika-abh08t:1447_0": "Nippapañcenāti rāgādipapañcarahitena. Rāgādayo hi saṃsāre papañcanato “papañcā”ti vuccanti.",
  "tika-abh08t:1448_0": "Āvajjane paṭicchane ṭhāne manodhātuttikanti sambandho,",
  "tika-abh08t:1448_1": "kiriyāmanodhātu āvajjanaṭṭhāne,",
  "tika-abh08t:1448_2": "vipākadvayaṃ sampaṭicchanaṭṭhāneti attho.",
  "tika-abh08t:1449_0": "“Somanassayuttasantīraṇaṃ pañcadvāre santīraṇaṃ siyā”ti vattabbe “santīraṇa”nti adhikāratova labbhatīti",
  "tika-abh08t:1449_1": "gāthābandhasukhatthaṃ “somanassayuta”nti ettakameva vuttaṃ.",
  "tika-abh08t:1450_0": "Balavārammaṇe satīti tadārammaṇakiccassa balavārammaṇeyeva labbhanato vuttaṃ,",
  "tika-abh08t:1450_1": "na imasseva āveṇikabhāvena sabbesampi tadārammaṇānaṃ balavārammaṇeyeva uppajjanato.",
  "tika-abh08t:1450_2": "Voṭṭhabbananti kiriyāmanoviññāṇadhātusaṅkhātaṃ voṭṭhabbanakiccaṃ cittaṃ.",
  "tika-abh08t:1451_0": "158- 9.",
  "tika-abh08t:1451_1": "Sabbesanti sabbesaṃ kāmarūpārūpabhavikasattānaṃ.",
  "tika-abh08t:1451_2": "Iminā idaṃ dasseti –",
  "tika-abh08t:1451_3": "pañcadvāresu voṭṭhabbanakiccaṃ kesañcideva sattānaṃ arūpabhave sabbaso pañcadvārikacittappavattiyā,",
  "tika-abh08t:1451_4": "rūpabhave ca dvārattayappavattiyā abhāvato.",
  "tika-abh08t:1451_5": "Manodvāre āvajjanakiccaṃ pana sabbesameva sacittakasattānaṃ karotīti.",
  "tika-abh08t:1451_6": "Dviṭṭhānikaṃ nāma hotīti yathāvuttaṭṭhānadvayavantatāya dviṭṭhānikacittaṃ nāma hoti.",
  "tika-abh08t:1451_7": "Keci pana “somanassasahagatasantīraṇaṃ kāmasugatiyaṃ paṭisandhiṃ ākaḍḍhati,",
  "tika-abh08t:1451_8": "tasmā taṃ pañcaṭṭhānika”nti vadanti,",
  "tika-abh08t:1451_9": "taṃ tesaṃ matimattaṃ paṭṭhāne tathā adīpitattā.",
  "tika-abh08t:1451_10": "Tattha hi –",
  "tika-abh08t:1452_0": "“Upekkhāsahagataṃ dhammaṃ paṭicca upekkhāsahagato dhammo uppajjati nahetupaccayā”ti ettha “ahetukaṃ upekkhāsahagataṃ",
  "tika-abh08t:1452_1": "ekaṃ khandhaṃ paṭicca tayo khandhā,",
  "tika-abh08t:1452_2": "tayo khandhe paṭicca eko khandho,",
  "tika-abh08t:1452_3": "dve khandhe paṭicca dve khandhā,",
  "tika-abh08t:1452_4": "ahetukapaṭisandhikkhaṇe upekkhāsahagataṃ ekaṃ khandhaṃ paṭicca tayo khandhā,",
  "tika-abh08t:1452_5": "tayo khandhe paṭicca eko khandho,",
  "tika-abh08t:1452_6": "dve khandhe paṭicca dve khandhā”ti –",
  "tika-abh08t:1453_0": "Evaṃ upekkhāsahagata-",
  "tika-abh08t:1453_1": "padassa pavattipaṭisandhivasena paṭiccanayo uddhaṭo.",
  "tika-abh08t:1453_2": "Pītisahagatasukhasahagata-",
  "tika-abh08t:1453_3": "padānaṃ pana –",
  "tika-abh08t:1454_0": "“Pītisahagataṃ dhammaṃ paṭicca pītisahagato dhammo uppajjati nahetupaccayā.",
  "tika-abh08t:1454_1": "Ahetukaṃ pītisahagataṃ ekaṃ khandhaṃ paṭicca tayo khandhā,",
  "tika-abh08t:1454_2": "tayo khandhe paṭicca eko khandho,",
  "tika-abh08t:1454_3": "dve khandhe paṭicca dve khandhā.",
  "tika-abh08t:1454_4": "Sukhasahagataṃ dhammaṃ paṭicca sukhasahagato dhammo uppajjati nahetupaccayā.",
  "tika-abh08t:1454_5": "Ahetukaṃ sukhasahagataṃ ekaṃ khandhaṃ paṭicca tayo khandhā,",
  "tika-abh08t:1454_6": "tayo khandhe paṭicca eko khandho,",
  "tika-abh08t:1454_7": "dve khandhe paṭicca dve khandhā”ti –",
  "tika-abh08t:1455_0": "Evaṃ pavattivaseneva uddhaṭo,",
  "tika-abh08t:1455_1": "na “ahetukapaṭisandhikkhaṇe”tiādinā paṭisandhivasena,",
  "tika-abh08t:1455_2": "tasmā yathādhammasāsane avacanampi abhāvameva dīpetīti na tassa paṭisandhidānaṃ atthīti dviṭṭhānikatāva vuttāti.",
  "tika-abh08t:1455_3": "Te mahaggatavipākā navāti sambandho.",
  "tika-abh08t:1456_0": "162. Chadvārā eva chadvārikā. Atha vā chadvārikesūti chadvārikacittesūti attho.",
  "tika-abh08t:1457_0": "164- 6.",
  "tika-abh08t:1457_1": "“Pañcakicca”ntiādi yathāvuttānameva nigamanaṃ.",
  "tika-abh08t:1457_2": "Sesanti aṭṭhasaṭṭhividhaṃ cittaṃ.",
  "tika-abh08t:1457_3": "Ekakiccayogato,",
  "tika-abh08t:1457_4": "ekaṃ kiccamassāti vā ekaṃ,",
  "tika-abh08t:1457_5": "ekameva ekakaṃ.",
  "tika-abh08t:1457_6": "Sabbacittānaṃ kiccavasena niddesaṭṭhāneyeva kiccānaṃ paṭipāṭimpi dassetuṃ “bhavaṅgāvajjana”ntiādi vuttaṃ.",
  "tika-abh08t:1457_7": "Yadi evaṃ paṭisandhito paṭṭhāya cutipariyosānaṃ vattabbanti? Saccaṃ,",
  "tika-abh08t:1457_8": "cutipaṭisandhīnaṃ pana pākaṭattā tathā na vuttaṃ.",
  "tika-abh08t:1457_9": "Bhavassa hi paṭisandhi ādi,",
  "tika-abh08t:1457_10": "cuti pariyosānanti pākaṭameva,",
  "tika-abh08t:1457_11": "tasmā pākaṭaṭṭhānaṃ pahāya apākaṭaṭṭhānato paṭṭhāya dassetuṃ bhavaṅgameva ādito vuttaṃ.",
  "tika-abh08t:1457_12": "Tadārammaṇaṃ pana kiñcāpi apākaṭaṃ,",
  "tika-abh08t:1457_13": "atha kho anekantikaṃ kismiñci bhave katthaci javanavīthiyaṃ alabbhanatoti ekantalabbhamānaparidīpanatthaṃ taṃ na vuttaṃ.",
  "tika-abh08t:1457_14": "Atha vā tadārammaṇacittampi yebhuyyena bhavaṅganāmaṃ labbhatīti purimajavanavīthiyaṃ tadārammaṇaṃ pacchimajavanavīthiyā",
  "tika-abh08t:1457_15": "āvajjanassa purecarabhūtaṃ bhavaṅga-",
  "tika-abh08t:1457_16": "ggahaṇeneva saṅgahitanti visuṃ na vuttaṃ.",
  "tika-abh08t:1457_17": "Keci pana “pañcadvāresu pavattivasena pañcavidhatāya dassanatthaṃ ‘bhavaṅgāvajjana’ntiādi vutta”nti vadanti,",
  "tika-abh08t:1457_18": "tattha pana appavattamānānaṃ kesañci sabbhāvato taṃ na yujjati,",
  "tika-abh08t:1457_19": "chadvārappavattivasena chabbidhattanayadassanatthanti vattuṃ vaṭṭati.",
  "tika-abh08t:1457_20": "Yathā cettha “bhavaṅgāvajjana”ntiādinā cakkhudvāre vuttaṃ,",
  "tika-abh08t:1457_21": "evaṃ sotadvārādīsupi dassanādiṃ apanetvā savanādiṃ pakkhipitvā kiccappavatti yojetabbā.",
  "tika-abh08t:1457_22": "Manodvāre pana –",
  "tika-abh08t:1458_0": "“Bhavaṅgaṃ paṭhamaṃ hoti, tato āvajjanaṃ mataṃ;",
  "tika-abh08t:1459_0": "Dutiyaṃ tamatikkamma, javanaṃ tatiyaṃ siyā”ti. –",
  "tika-abh08t:1460_0": "Yojanā daṭṭhabbā.",
  "tika-abh08t:1460_1": "Channaṃ viññāṇānanti cakkhuviññāṇādīnaṃ pañcannaṃ,",
  "tika-abh08t:1460_2": "manoviññāṇassa ca.",
  "tika-abh08t:1460_3": "Sattaviññāṇadhātūnanti cakkhuviññāṇadhātādīnaṃ pañcannaṃ,",
  "tika-abh08t:1460_4": "manodhātumanoviññāṇadhātudvayassāti sattannaṃ viññāṇadhātūnaṃ.",
  "tika-abh08t:1461_0": "169-71. Pañcābhiññāvivajjitanti –",
  "tika-abh08t:1462_0": "“Iddhividhaṃ dibbasoto, paracittavijānanā;",
  "tika-abh08t:1463_0": "Pubbenivāsānussati, dibbacakkhūti pañcadhā”ti. –",
  "tika-abh08t:1464_0": "Evamāgatāhi pañcahi abhiññāhi yuttena rūpāvacarapañcamajjhānacittena vajjitaṃ.",
  "tika-abh08t:1464_1": "Dibbasotādīnaṃ ekekārammaṇattepi pañcannampi abhiññānaṃ ekasseva cittassa avatthābhedabhāvato vuttaṃ “pañcābhiññāvivajjita”nti.",
  "tika-abh08t:1464_2": "Keci pana “idha ekantena dhammārammaṇikacittānameva vacanato paracittavijānanaṃ vajjetvā anāgataṃsañāṇena saha pañcābhiññānaṃ paṭikkhepo”ti vadanti.",
  "tika-abh08t:1465_0": "Dvipañcaviññāṇānaṃ,",
  "tika-abh08t:1465_1": "manodhātuttayassa ca pariccāgena ekacattālīsa hontīti āha “cattālīsaṃ tathekaka”nti.",
  "tika-abh08t:1465_2": "Abhiññāni cāti ca-",
  "tika-abh08t:1465_3": "saddo aṭṭhānappayutto,",
  "tika-abh08t:1465_4": "so “cattālīsaṃ tathekaka”nti imassānantaraṃ daṭṭhabbo,",
  "tika-abh08t:1465_5": "tena pana abhiññācittadvayaṃ saṅgaṇhāti.",
  "tika-abh08t:1465_6": "Atha vā abhiññā nāma heṭṭhā ekekārammaṇikesu vuttassa pañcamajjhānasseva avatthāvisesoti abhiññācittānaṃ chaḷārammaṇikesu aggahaṇanti daṭṭhabbaṃ.",
  "tika-abh08t:1466_0": "172- 3.",
  "tika-abh08t:1466_1": "Tidhā katvāti tidhā karaṇahetu.",
  "tika-abh08t:1466_2": "Hetvattho hi ayaṃ tvā-",
  "tika-abh08t:1466_3": "saddo yathā “sīhaṃ disvā bhayaṃ chambhitattaṃ uppajjati,",
  "tika-abh08t:1466_4": "paññāya cassa disvā āsavā parikkhīṇā hontī”ti.",
  "tika-abh08t:1466_5": "“Puññāpuññavasenā”tiādinā jātibhūmihetuvedanādivasena yāva chasattatividho bhedo,",
  "tika-abh08t:1466_6": "tāva manoviññāṇadhātuṃ bhinditvā taṃvasena cittavibhāgadassanatthaṃ nayadānaṃ katanti veditabbaṃ.",
  "tika-abh08t:1467_0": "175.",
  "tika-abh08t:1467_1": "Tidhā katvāti paṭhamaṃ vipākadvayakiriyābhedato,",
  "tika-abh08t:1467_2": "dutiyaṃ kusalākusalāditoti evaṃ dhātudvayaṃ paccekaṃ tidhā katvā.",
  "tika-abh08t:1468_0": "180. Bhūmi…pe…",
  "tika-abh08t:1468_1": "vibhāvayeti tiṃsabhūmīnaṃ nānattavasena pavattito tiṃsavidhaṃ,",
  "tika-abh08t:1468_2": "tattheva tiṃsapuggalānaṃ nānattavasena pavattito ca tiṃsavidhantiādinā idaṃ yathāniddiṭṭhacittaṃ bahudhā hotīti ca vibhāveyyāti attho.",
  "tika-abh08t:1469_0": "181.",
  "tika-abh08t:1469_1": "Idhāti imasmiṃ sāsane.",
  "tika-abh08t:1469_2": "Hatthagatāmalakā viya hontīti yathā hatthagataṃ āmalakaṃ cakkhumato supākaṭaṃ hoti,",
  "tika-abh08t:1469_3": "evamimassa matimato bhikkhuno abhidhammapiṭakagatā atthā supākaṭā honti,",
  "tika-abh08t:1469_4": "āvajjitāvajjitakkhaṇe suvisadāva paññāyantīti attho.",
  "tika-abh08t:1470_0": "Iti abhidhammatthavikāsiniyā nāma",
  "tika-abh08t:1471_0": "Abhidhammāvatārasaṃvaṇṇanāya",
  "tika-abh08t:1472_0": "Ekavidhādiniddesavaṇṇanā niṭṭhitā.",
  "tika-abh08t:1473_0": "5. Pañcamo paricchedo",
  "tika-abh08t:1474_0": "Bhūmipuggalacittuppattiniddesavaṇṇanā",
  "tika-abh08t:1475_0": "182- 8.",
  "tika-abh08t:1475_1": "Buddhiyā vuddhiṃ viruḷhiṃ karotīti buddhivuddhikaraṃ.",
  "tika-abh08t:1475_2": "Yassa yassa nayassa kathanaṃ paṭiññātaṃ,",
  "tika-abh08t:1475_3": "taṃ taṃ dassento āha “cittānaṃ bhūmīsuppatti”nti.",
  "tika-abh08t:1475_4": "Taṃ vatvā bhūmīnaṃ ādhāravasena pasaṅgāgataṃ gatibhedaṃ,",
  "tika-abh08t:1475_5": "bhavabhedañca dassetuṃ “devā cevā”tiādi vuttaṃ.",
  "tika-abh08t:1475_6": "“Catassopāyabhūmiyo”ti vatvā asuragatiyā petagatiyaṃyeva saṅgahitattā “gatiyo pañcā”ti vuttanti vadanti.",
  "tika-abh08t:1475_7": "Mayaṃ pana “tissovāpāyabhūmiyo”ti pāṭhena bhavitabbanti maññāma.",
  "tika-abh08t:1475_8": "Na hi esa anākulavacano ācariyo īdisaṃ pubbāparaviruddhaṃ viya sammohajanakaṃ vacanaṃ bhāsati.",
  "tika-abh08t:1475_9": "Pāḷiyampi hi –",
  "tika-abh08t:1476_0": "“Pañca kho imā, sāriputta, gatiyo. Katamā pañca? Nirayo tiracchānayoni pettivisayo manussā devā”ti –",
  "tika-abh08t:1477_0": "Evaṃ tiṇṇameva apāyānaṃ vasena vuttaṃ.",
  "tika-abh08t:1477_1": "Kāmarūpārūpavasena tayo bhavā.",
  "tika-abh08t:1477_2": "Tatthāti tesu tīsu bhavesu.",
  "tika-abh08t:1477_3": "Tiṃsevāti catasso apāyabhūmiyo,",
  "tika-abh08t:1477_4": "sattavidhā kāmasugatibhūmi,",
  "tika-abh08t:1477_5": "soḷasa rūpībrahmalokā,",
  "tika-abh08t:1477_6": "catasso arūpabhūmiyoti ekatiṃsabhūmīnamantare cittappavattiadhikārattā asaññabhūmiṃ apanetvā avasesā tiṃseva bhūmiyoti attho.",
  "tika-abh08t:1477_7": "Tāsu tiṃseva puggalāti tāsu bhūmīsu uppannā puggalā bhūmigaṇanavasena tiṃseva honti.",
  "tika-abh08t:1477_8": "Bhūmivasena tiṃsavidhāpi pana paṭisandhicittagaṇanāya ekūnavīsati hontīti dassento āha “bhūmīsvetāsū”tiādi.",
  "tika-abh08t:1478_0": "Paṭisandhikacittānanti dasa kāmāvacarapaṭisandhicittāni,",
  "tika-abh08t:1478_1": "pañca rūpāvacarapaṭisandhicittāni,",
  "tika-abh08t:1478_2": "cattāri arūpāvacarapaṭisandhicittānīti imesaṃ ekūnavīsatipaṭisandhicittānaṃ vasena.",
  "tika-abh08t:1478_3": "Asaññīnamacittakāti asaññasattānaṃ acittakā paṭisandhi.",
  "tika-abh08t:1478_4": "Vuttañhetaṃ –",
  "tika-abh08t:1479_0": "“Asaññasattā devā ahetukā anāhārakā aphassakā avedanakā asaññakā acetanakā acittakā pātubhavantī”ti.",
  "tika-abh08t:1480_0": "Yadi paṭisandhivasena vīsati puggalā,",
  "tika-abh08t:1480_1": "kathaṃ bhūmivasena tiṃsāti vuttā.",
  "tika-abh08t:1480_2": "Ekatiṃsāti hi vattabbanti āha “idhā”tiādi.",
  "tika-abh08t:1481_0": "Na vijjati hetu imesanti ahetū, duve,",
  "tika-abh08t:1481_1": "tīṇi ca hetū imesanti dvitihetū,",
  "tika-abh08t:1481_2": "paṭisandhivasena ahetukā, duhetukā,",
  "tika-abh08t:1481_3": "tihetukā cāti attho.",
  "tika-abh08t:1481_4": "Tattha ahetukā āpāyikā ca,",
  "tika-abh08t:1481_5": "ekacce bhūmadevā,",
  "tika-abh08t:1481_6": "manussesu jaccandhajaccabadhirajaccummattakanapuṃsakaubhatobyañjanakādayo ca.",
  "tika-abh08t:1481_7": "Vuttāvasesā kāmasugativāsinova duhetukā.",
  "tika-abh08t:1481_8": "Tihetukā pana kāmasugativāsinova.",
  "tika-abh08t:1481_9": "Ariyā pana aṭṭhāti catunnaṃ ariyamaggasamaṅgīnaṃ,",
  "tika-abh08t:1481_10": "catunnañca ariyaphalasamaṅgīnaṃ vasena aṭṭha ariyapuggalā.",
  "tika-abh08t:1481_11": "Nanu ca ariyāpi tihetukāyevāti? Saccaṃ,",
  "tika-abh08t:1481_12": "cittuppādaṃ pana patvā tesaṃ visesasabbhāvato visuṃyeva uddhaṭāti daṭṭhabbaṃ.",
  "tika-abh08t:1482_0": "189- 92.",
  "tika-abh08t:1482_1": "“Bhūmīsuppattiṃ bhaṇato me nibodhathā”ti sutvā codako “tiṃsabhūmīsū”tiādinā sabbesaṃ bhūmīnaṃ sādhāraṇacittāni pucchati,",
  "tika-abh08t:1482_2": "itaro “cuddasevā”ti vissajjeti.",
  "tika-abh08t:1482_3": "Tattha aṭṭha parittakusalāni,",
  "tika-abh08t:1482_4": "cattāri diṭṭhivippayuttāni,",
  "tika-abh08t:1482_5": "uddhaccasahagataṃ,",
  "tika-abh08t:1482_6": "manodvārāvajjanañcāti cuddaseva,",
  "tika-abh08t:1482_7": "na ūnāni nādhikāni,",
  "tika-abh08t:1482_8": "sabbāsu tiṃsabhūmīsu honti,",
  "tika-abh08t:1482_9": "sabbabhūmīnaṃ sādhāraṇānīti attho.",
  "tika-abh08t:1483_0": "Sadā…pe…",
  "tika-abh08t:1483_1": "siyunti dve dosamūlāni,",
  "tika-abh08t:1483_2": "kusalavipākacakkhusotaviññāṇasampaṭicchanasantīraṇadvayavajjitāni aṭṭhārasa kāmāvacaravipākacittānīti vīsati cittāni sadā kāmeyeva bhave siyuṃ,",
  "tika-abh08t:1483_3": "na kadāci aññattha uppajjantīti attho.",
  "tika-abh08t:1483_4": "Nanu ca brahmūnampi akusalavipākāni uppajjantīti?",
  "tika-abh08t:1483_5": "Saccaṃ uppajjanti,",
  "tika-abh08t:1483_6": "tāni kāmabhave aniṭṭharūpādayo ārabbha uppajjanti brahmaloke tesaṃ abhāvatoti kāmabhaveyeva niyamitāni.",
  "tika-abh08t:1483_7": "Rūpāvacaravipākacittāni pañca rūpāvacarabhaveyeva siyuṃ,",
  "tika-abh08t:1483_8": "cattāro ca arūpāvacaravipākā arūpīsūti āha “pañca rūpabhave”tiādi.",
  "tika-abh08t:1484_0": "Kāma …pe…",
  "tika-abh08t:1484_1": "bhavantīti rūpāvacarakusalakiriyacittāni ceva kusalavipākāni ca cakkhusotaviññāṇasampaṭicchanasantīraṇāni",
  "tika-abh08t:1484_2": "voṭṭhabbanavajjāni ca dve ahetukakiriyacittāni paṭhamamaggaviññāṇanti aṭṭhārasa cittāni kāmarūpabhaveyeva bhavanti,",
  "tika-abh08t:1484_3": "na arūpabhave.",
  "tika-abh08t:1484_4": "Tattha hi sabbaso rūpasaññānaṃ samatikkantattā rūpāvacarakusalakiriyā nuppajjanti.",
  "tika-abh08t:1484_5": "Cakkhuviññāṇādīni vatthudvāravirahato,",
  "tika-abh08t:1484_6": "hasituppādo ekantavatthunissayattā,",
  "tika-abh08t:1484_7": "sotāpattimaggo paratoghosapaccayāyeva nibbattanato na uppajjati.",
  "tika-abh08t:1484_8": "Dvecattālīsāti aṭṭha parittakusalāni,",
  "tika-abh08t:1484_9": "cattāri arūpakusalāni,",
  "tika-abh08t:1484_10": "paṭhamamaggavajjāni satta lokuttaracittāni,",
  "tika-abh08t:1484_11": "paṭighadvayavajjitāni ca dasa akusalacittāni,",
  "tika-abh08t:1484_12": "pubbe vuttaahetukakiriyādvayavajjitāni nava kāmāvacarakiriyacittāni,",
  "tika-abh08t:1484_13": "cattāri arūpāvacarakiriyacittānīti evaṃ dvecattālīsa cittāni tīsu bhavesu honti.",
  "tika-abh08t:1485_0": "193- 204.",
  "tika-abh08t:1485_1": "Evaṃ bhavavasena cittuppattiṃ dassetvā idāni kālavasena dassento āha “ṭhapetvā panā”tiādi.",
  "tika-abh08t:1485_2": "Sabbāsanti niddhāraṇatthe sāmivacanaṃ.",
  "tika-abh08t:1485_3": "Aṭṭha mahākiriyā,",
  "tika-abh08t:1485_4": "arahattamaggaphalacittāni,",
  "tika-abh08t:1485_5": "anāgāmiphalaṃ,",
  "tika-abh08t:1485_6": "nevasaññānāsaññāyatanakusalakiriyāti teraseva cittāni apāyarahitāsu chabbīsabhūmīsu honti apāyesu vipākāvaraṇasabbhāve etesaṃ anuppajjanato.",
  "tika-abh08t:1485_7": "Aparāni cha cittānīti sambandho.",
  "tika-abh08t:1485_8": "Tāni pana rūpabhavasādhāraṇānaṃ pañcaparittavipākānaṃ,",
  "tika-abh08t:1485_9": "kiriyamanodhātuyā ca vasena veditabbāni.",
  "tika-abh08t:1486_0": "Pañca cittānīti diṭṭhisampayuttavicikicchāvasena pañca cittāni.",
  "tika-abh08t:1486_1": "Tāni hi pañcasu suddhāvāsabhūmīsu na labbhanti.",
  "tika-abh08t:1486_2": "Tattha anāgāmikhīṇāsavānameva adhivutthattā,",
  "tika-abh08t:1486_3": "tesañca paṭhamamaggeneva imesaṃ pañcannaṃ viññāṇānaṃ anuppādadhammataṃ āpāditattā.",
  "tika-abh08t:1487_0": "Aparāni duveti tatiyāruppakusalakiriyacittāni.",
  "tika-abh08t:1487_1": "Tāni hi nevasaññānāsaññāyatanesu atikkantārammaṇattā,",
  "tika-abh08t:1487_2": "apāyesu ca ahetukapaṭisandhikattā nuppajjanti.",
  "tika-abh08t:1487_3": "Catuvīsatībhūmisu dve cāti viññāṇañcāyatanakusalakiriyāvasena dve cittāni.",
  "tika-abh08t:1487_4": "Tevīsabhūmisu dveyevāti ākāsānañcāyatanakusalakiriyacittāni.",
  "tika-abh08t:1488_0": "Ekādasavidhanti rūpāvacarakusalakiriyā hasituppādoti ekādasa.",
  "tika-abh08t:1488_1": "Sotāpattiphalaṃ yāva anāgāmimaggo cattāri ca cittāni suddhāvāsaapāyavajjāsu ekavīsatibhūmīsu bhavanti.",
  "tika-abh08t:1488_2": "Ekaṃ sotāpattimaggacittaṃ suddhāvāsaapāyaarūpabhūmivajjesu sattarasasu bhūmīsu jāyati.",
  "tika-abh08t:1488_3": "Dve dosamūlāni,",
  "tika-abh08t:1488_4": "kusalavipākaghānajivhākāyaviññāṇāni,",
  "tika-abh08t:1488_5": "satta akusalavipākāti dvādasa cittāni mahaggatabhūmivajjāsu ekādasasu kāmabhūmīsu jāyanti.",
  "tika-abh08t:1488_6": "Aṭṭha mahāvipākacittāni kāmāvacaradevamanussavasena sattabhūmīsu jāyanti.",
  "tika-abh08t:1488_7": "Chasu bhūmisūti vehapphalasuddhāvāsasaṅkhātāsu chasu pañcamajjhānabhūmīsu.",
  "tika-abh08t:1489_0": "Cattāri…pe…",
  "tika-abh08t:1489_1": "bhūmisūti catutthajjhānavipāko parittasubhaappamāṇasubhasubhakiṇhavasena tīsu bhūmīsu jāyati,",
  "tika-abh08t:1489_2": "dutiyajjhānavipāko,",
  "tika-abh08t:1489_3": "tatiyajjhānavipāko ca parittābhāappamāṇābhāābhassaravasena tīsu bhūmīsu,",
  "tika-abh08t:1489_4": "paṭhamajjhānavipāko brahmapārisajjabrahmapurohitamahābrahmāvasena tīsu bhūmīsu hotīti evaṃ cattāri cittāni ekekavasena tīsu tīsu bhūmīsu jāyanti.",
  "tika-abh08t:1490_0": "206- 9.",
  "tika-abh08t:1490_1": "Evaṃ ettakāneva cittāni ettakāsu bhūmīsu uppajjantīti cittaniyamavasena uppattiṃ dassetvā idāni ettakāsu",
  "tika-abh08t:1490_2": "eva bhūmīsu ettakāneva cittāni uppajjantīti bhūminiyamavasena dassetuṃ “kusalākusalā kāme”tiādi āraddhaṃ.",
  "tika-abh08t:1490_3": "Tattha kāme kusalākusalā vīsati,",
  "tika-abh08t:1490_4": "tesaṃ pannarasa ahetukā pākā,",
  "tika-abh08t:1490_5": "āvajjanadvayañcāti sattatiṃseva mānasā narakādīsu catūsupi apāyesu jāyare.",
  "tika-abh08t:1490_6": "Avasesāni pana sattarasa kāmāvacaravipākakiriyacittāni,",
  "tika-abh08t:1490_7": "pañcatiṃsa mahaggatalokuttarānīti dvepaññāsa mānasā kadācipi tesu nuppajjanti abhūmibhāvatoti attho.",
  "tika-abh08t:1491_0": "Asīti hadayāti vuttāvasesāni asīti cittāni.",
  "tika-abh08t:1491_1": "Ghānādiviññāṇattayanti kusalavipākaghānādiviññāṇattayaṃ.",
  "tika-abh08t:1491_2": "“Apuññajā pākā”ti akusalavipākānaṃ sabbesameva gahitattā ghānādiviññāṇattayaṃ aggahitavisesampi pārisesañāyena kusalavipākameva viññāyati.",
  "tika-abh08t:1492_0": "213. Domanassanti domanassasahagataṃ. Kriyā ca dveti voṭṭhabbanavajjitā dve ahetukakiriyā.",
  "tika-abh08t:1493_0": "214.",
  "tika-abh08t:1493_1": "Bhūmivasenevāti puggale anāmasitvā kevalaṃ bhūmivasena.",
  "tika-abh08t:1493_2": "Puggalānaṃ vasena ca bhūmivasena ca cittuppattiṃ vibhāvayeti sambandho.",
  "tika-abh08t:1494_0": "216- 8.",
  "tika-abh08t:1494_1": "Pañcabhūmisūti caturāpāyamanussavasena pañcabhūmīsu.",
  "tika-abh08t:1494_2": "Ahetukānaṃ paṭisandhisadisatadārammaṇavasena “sattatiṃsevā”ti vuttaṃ,",
  "tika-abh08t:1494_3": "aññakammena pana dvihetukatadārammaṇassāpi sambhavato ekacattālīsa honti.",
  "tika-abh08t:1494_4": "Ācariyajotipālattherassa adhippāyena tihetukavipākehipi saddhiṃ pañcacattālīsevāti daṭṭhabbaṃ.",
  "tika-abh08t:1494_5": "Ahetukassa vuttehīti ahetukasattassa vuttehi sattatiṃsamānasehi saha.",
  "tika-abh08t:1494_6": "Nava kriyāti aṭṭha mahākiriyā,",
  "tika-abh08t:1494_7": "hasituppādo cāti imāni asādhāraṇakiriyacittāni nava.",
  "tika-abh08t:1495_0": "220- 1.",
  "tika-abh08t:1495_1": "“Catupaññāsa mānasā”ti vatvā tesaṃ sarūpato dassanatthaṃ āha “dvihetukassā”tiādi.",
  "tika-abh08t:1495_2": "Puna “catupaññāsā”tiādi pana nigamanaṃ.",
  "tika-abh08t:1496_0": "223- 4.",
  "tika-abh08t:1496_1": "Paññāsevassa cittānīti tihetukassa puthujjanassa vuttacatupaññāsacittesu diṭṭhivicikicchāsahagatavajjāni ekūnapaññāsa,",
  "tika-abh08t:1496_2": "sotāpattiphalanti imāni paññāseva cittāni assa kāmāvacarassa sotāpannadehino jāyante.",
  "tika-abh08t:1496_3": "Navatiṃsevāti ekūnacattālīsacittāni.",
  "tika-abh08t:1496_4": "Paṭhamaṃ phalanti sotāpattiphalaṃ.",
  "tika-abh08t:1497_0": "225- 8.",
  "tika-abh08t:1497_1": "Dutiyañca phalaṃ hitvāti sakadāgāmiphalaṃ hitvā. Ca-",
  "tika-abh08t:1497_2": "saddena sotāpattiphalañca hitvāti attho.",
  "tika-abh08t:1497_3": "Attano phalena saha yāni aṭṭhacattālīsa cittāni,",
  "tika-abh08t:1497_4": "tāni anāgāmissa sattassa jāyanti.",
  "tika-abh08t:1497_5": "Cattālīsañca cattārīti tevīsati kāmāvacaravipākacittāni,",
  "tika-abh08t:1497_6": "vīsati kiriyacittāni,",
  "tika-abh08t:1497_7": "arahattaphalañcāti catucattālīsa cittāni.",
  "tika-abh08t:1497_8": "Sakaṃ sakanti “sotāpannassa sotāpattimaggacittaṃ,",
  "tika-abh08t:1497_9": "sakadāgāmino sakadāgāmimaggacitta”ntiādinā attano attano maggacittaṃ.",
  "tika-abh08t:1497_10": "Kasmā pana tesaṃ ekekameva cittaṃ hotīti āha “ekacittakkhaṇāhi te”ti.",
  "tika-abh08t:1497_11": "Pañcatiṃsevāti sattarasa kāmarūpārūpakusalacittāni,",
  "tika-abh08t:1497_12": "paṭighadvayavajjāni dasa akusalāni,",
  "tika-abh08t:1497_13": "rūpabhave labbhamānakāni pañca ahetukavipākāni,",
  "tika-abh08t:1497_14": "āvajjanadvayaṃ,",
  "tika-abh08t:1497_15": "paṭhamajjhānavipāko cāti pañcatiṃsa cittāni tīsu paṭhamajjhānabhūmīsu puthujjanassa jāyanti.",
  "tika-abh08t:1498_0": "232- 5.",
  "tika-abh08t:1498_1": "Hitvā cāti ettha ca-",
  "tika-abh08t:1498_2": "saddena paṭhamaphalassa gahaṇaṃ dasseti.",
  "tika-abh08t:1498_3": "Tena apuññapañcakaṃ hitvā paṭhamaṃ phalaṃ gahetvā cāti attho.",
  "tika-abh08t:1498_4": "Apuññapañcakanti diṭṭhisampayuttavicikicchāsahagatavasena pañca akusalacittāni.",
  "tika-abh08t:1498_5": "Tatthāti tesu sotāpannassa vuttesu.",
  "tika-abh08t:1498_6": "Tatthevāti sakadāgāmissa vuttesu.",
  "tika-abh08t:1498_7": "Puññajaṃ sampaṭicchanaṃ santīraṇadvayañcevāti sambandho.",
  "tika-abh08t:1499_0": "237.",
  "tika-abh08t:1499_1": "Evaṃ paṭhamajjhānabhūmiyaṃ puthujjanasotāpannādivasena cittasambhavaṃ dassetvā idāni tesameva vasena",
  "tika-abh08t:1499_2": "dutiyajjhānabhūmiyaṃ dassetuṃ “puthujjanassā”tiādi āraddhaṃ.",
  "tika-abh08t:1499_3": "Dutiyajjhānatatiyajjhānavipākānaṃ ekasattasseva asambhavepi dutiyajjhānatale nibbatte puthujjanādayo",
  "tika-abh08t:1499_4": "puthujjanādibhāvasāmaññena ekato gahetvā “dutiyajjhānatatiyajjhānapākato”ti vuttaṃ.",
  "tika-abh08t:1500_0": "242.",
  "tika-abh08t:1500_1": "Parittasubhādito paṭṭhāya yāva akaniṭṭhā tatiyacatutthajjhānabhūmīsu paṭhamajjhānabhūmiyaṃ vuttagaṇanāya cittappavatti veditabbā.",
  "tika-abh08t:1500_2": "Tenāha “parittakasubhādīna”ntiādi.",
  "tika-abh08t:1501_0": "247.",
  "tika-abh08t:1501_1": "Catuvīsati cittānīti aṭṭhaparittakusalāni,",
  "tika-abh08t:1501_2": "cattāri arūpakusalāni,",
  "tika-abh08t:1501_3": "paṭighadvayavajjitāni dasa akusalacittāni,",
  "tika-abh08t:1501_4": "paṭhamāruppavipāko,",
  "tika-abh08t:1501_5": "manodvārāvajjanañcāti catuvīsati cittāni paṭhamāruppabhūmiyaṃ puthujjanassa jāyanti.",
  "tika-abh08t:1502_0": "250- 3.",
  "tika-abh08t:1502_1": "Dasa pañcāti aṭṭha mahākiriyā,",
  "tika-abh08t:1502_2": "catasso arūpakiriyā,",
  "tika-abh08t:1502_3": "manodvārāvajjanaṃ,",
  "tika-abh08t:1502_4": "paṭhamāruppavipāko,",
  "tika-abh08t:1502_5": "arahattaphalañcāti pannarasa cittāni paṭhamāruppabhūmiyaṃ arahato honti.",
  "tika-abh08t:1503_0": "Tevīsāti paṭhamāruppabhūmiyaṃ puthujjanassa vuttesu catuvīsaticittesu ākāsānañcāyatanakusalavipākavajjā",
  "tika-abh08t:1503_1": "bāvīsati ca dutiyāruppavipāko cāti tevīsati dutiyāruppabhūmiyaṃ puthujjanassa honti.",
  "tika-abh08t:1503_2": "Tattheva tiṇṇaṃ phalaṭṭhasekhānaṃ puthujjanassa vuttesu akusalapañcakavajjāni aṭṭhārasa,",
  "tika-abh08t:1503_3": "taṃtaṃphalañcāti ekūnavīsati cittāni honti.",
  "tika-abh08t:1504_0": "Kriyā dvādasāti aṭṭha mahākiriyā,",
  "tika-abh08t:1504_1": "ākāsānañcāyatanavajjitā tisso arūpakiriyā,",
  "tika-abh08t:1504_2": "manodvārāvajjananti dvādasa kiriyacittāni.",
  "tika-abh08t:1504_3": "Pākekoti eko arūpavipāko.",
  "tika-abh08t:1505_0": "Dutiyāruppabhūmiyaṃ puthujjanassa vuttesu viññāṇañcāyatanakusalavipākavajjāni ekavīsati,",
  "tika-abh08t:1505_1": "ākiñcaññāyatanavipāko cāti bāvīsati cittāni tatiyāruppabhūmiyaṃ puthujjanassa uppajjanti.",
  "tika-abh08t:1506_0": "254- 60.",
  "tika-abh08t:1506_1": "Puthujjanassa vuttesu apuññapañcakavajjāni sattarasa,",
  "tika-abh08t:1506_2": "paṭhamaphalañcāti aṭṭhārasa tatiyāruppabhūmiyaṃ sotāpannassa uppajjanti.",
  "tika-abh08t:1506_3": "Tānīti tāneva aṭṭhārasa cittāni.",
  "tika-abh08t:1506_4": "“Ṭhapetvā paṭhamaṃ phala”nti hi vacanato dutiyaphalaṃ pakkhipitvāti ayamattho avuttasiddho.",
  "tika-abh08t:1506_5": "Na hi sakadāgāmino sakadāgāmiphalañca nuppajjati.",
  "tika-abh08t:1506_6": "Evañca katvā vuttaṃ “ṭhapetvā dutiyaṃ phala”nti.",
  "tika-abh08t:1506_7": "Etthāpi anāgāmiphalaṃ pakaraṇasiddhamevāti daṭṭhabbaṃ.",
  "tika-abh08t:1506_8": "Aṭṭha mahākiriyā,",
  "tika-abh08t:1506_9": "dve tatiyacatutthāruppakiriyā,",
  "tika-abh08t:1506_10": "manodvārāvajjanaṃ,",
  "tika-abh08t:1506_11": "ākiñcaññāyatanavipāko,",
  "tika-abh08t:1506_12": "arahattaphalanti terasa cittāni tatiyāruppabhūmiyaṃ khīṇāsavassa jāyanti.",
  "tika-abh08t:1506_13": "Tatiyāruppabhūmiyaṃ puthujjanassa vuttesu dvāvīsaticittesu ākiñcaññāyatanakusalavipākavajjāti vīsati,",
  "tika-abh08t:1506_14": "nevasaññānāsaññāyatanavipākoti ekavīsati cittāni catutthāruppabhūmiyaṃ puthujjanassa jāyanti.",
  "tika-abh08t:1506_15": "Puthujjanassa vuttesu apuññapañcakavajjāni soḷasa,",
  "tika-abh08t:1506_16": "sotāpattiphalañcāti sattarasa tattheva sotāpannassa honti.",
  "tika-abh08t:1506_17": "Aṭṭha mahākiriyā,",
  "tika-abh08t:1506_18": "dve ca nevasaññānāsaññāyatanavipākakiriyā,",
  "tika-abh08t:1506_19": "manodvārāvajjanaṃ,",
  "tika-abh08t:1506_20": "arahattaphalañcāti dvādasa cittāni tattheva arahato uppajjanti.",
  "tika-abh08t:1507_0": "261- 3.",
  "tika-abh08t:1507_1": "Arūpakusalā ceva kiriyāpi ca uppajjanti,",
  "tika-abh08t:1507_2": "na pana vipākāti adhippāyo.",
  "tika-abh08t:1507_3": "Uddhamuddhamarūpīnanti viññāṇañcāyatanādīsu arūpīnaṃ.",
  "tika-abh08t:1507_4": "Heṭṭhimāti viññāṇañcāyatanikānaṃ ākāsānañcāyatanakusalavipākā nuppajjanti,",
  "tika-abh08t:1507_5": "ākiñcaññāyatanikānaṃ ākāsānañcāyatanaviññāṇañcāyatanakusalavipākāti evamādinā heṭṭhimā heṭṭhimā arūpā nuppajjanti.",
  "tika-abh08t:1507_6": "Kasmāti āha “diṭṭhādīnavato kirā”ti.",
  "tika-abh08t:1507_7": "Kirāti anussutiyaṃ.",
  "tika-abh08t:1507_8": "Diṭṭhādīnavatoti ārammaṇe,",
  "tika-abh08t:1507_9": "jhāne ca diṭṭhadosattā.",
  "tika-abh08t:1507_10": "Kusalānuttarāti lokuttarakusalā.",
  "tika-abh08t:1508_0": "266.",
  "tika-abh08t:1508_1": "Sabbo rūpo mahaggatoti sabbo rūpāvacaramahaggatacittuppādo.",
  "tika-abh08t:1508_2": "Manodhātūti kiriyāmanodhātuvipākamanodhātūnaṃ kāmavipāka-",
  "tika-abh08t:1508_3": "ggahaṇena gahitattā.",
  "tika-abh08t:1509_0": "269- 73. Evaṃ…pe…",
  "tika-abh08t:1509_1": "heṭṭhimanti dutiyāruppabhūmiyaṃ vuttesu dutiyāruppattayaṃ ṭhapetvā attano pākena saha tatiyāruppabhūmiyaṃ",
  "tika-abh08t:1509_2": "ekūnacattālīsa cittāni tatthavuttesu tatiyāruppattayaṃ ṭhapetvā attano pākena saha sattatiṃsāti evaṃ",
  "tika-abh08t:1509_3": "sesadvayepi heṭṭhimaheṭṭhimaṃ hitvā cittagaṇanā ñeyyā.",
  "tika-abh08t:1509_4": "Attano attanoti paṭhamāruppabhūmiyaṃ paṭhamāruppavipāko,",
  "tika-abh08t:1509_5": "dutiyāruppabhūmiyaṃ dutiyāruppavipākoti evaṃ attano attano vipākā cattāro ca anāsavā lokuttaravipākāti",
  "tika-abh08t:1509_6": "evaṃ catūsu arūpabhūmīsu ekekāya bhūmiyā pañca pañca vipākā jāyanti.",
  "tika-abh08t:1509_7": "Yā kiriyā teraseva siyuṃ,",
  "tika-abh08t:1509_8": "tā sabbapaṭhamāruppabhūmiyaṃ khīṇāsavassa jāyanteti sambandho.",
  "tika-abh08t:1509_9": "Dutiyāruppabhūmiyaṃ khīṇāsavassa paṭhamāruppakiriyacittaṃ vajjetvā dvādaseva kriyā honti.",
  "tika-abh08t:1509_10": "Tatiyāruppabhūmiyaṃ dutiyāruppakiriyacittaṃ vajjetvā ekādasa.",
  "tika-abh08t:1509_11": "Catutthāruppabhūmiyaṃ tatiyāruppakiriyacittaṃ vajjetvā daseva viññeyyā.",
  "tika-abh08t:1510_0": "274- 5.",
  "tika-abh08t:1510_1": "Idāni kevalaṃ puggalavasena tesameva puggalānaṃ āveṇikacittaṃ dassetuṃ “arahato panā”tiādinā arahatoyeva",
  "tika-abh08t:1510_2": "uppajjanakacittaṃ dassetvā anāgāmiādīnaṃ pāṭipuggalikaṃ sakasakaphalacittaṃ pākaṭamevāti saṃkhittaṃ.",
  "tika-abh08t:1510_3": "Arahatoti khīṇāsavassa.",
  "tika-abh08t:1510_4": "Arahato bhāvo arahattaṃ,",
  "tika-abh08t:1510_5": "arahattaphalanti attho.",
  "tika-abh08t:1510_6": "Tañhi “arīnaṃ hatattā arahā”tiādinā arahanta-",
  "tika-abh08t:1510_7": "saddassa pavattinimittabhāvena “arahatta”nti vuccati.",
  "tika-abh08t:1510_8": "Idāni tesaṃ tesaṃ puggalānaṃ sādhāraṇacittāni dassetuṃ “catunnañca phalaṭṭhāna”ntiādi vuttaṃ.",
  "tika-abh08t:1511_0": "290.",
  "tika-abh08t:1511_1": "Susāranti atthabyañjanavasena pariccajitabbassa pheggussa abhāvato suṭṭhu sāraṃ,",
  "tika-abh08t:1511_2": "sabbaso sāranti attho.",
  "tika-abh08t:1511_3": "Paranti susārattā eva paraṃ.",
  "tika-abh08t:1511_4": "Sattānaṃ idhalokaparalokahitapaṭicchādakassa avijjandhakārassa vidhamanato mohandhakārappadīpaṃ.",
  "tika-abh08t:1511_5": "Cintetīti atthavasena cinteti.",
  "tika-abh08t:1511_6": "Vācetīti byañjanavasena sajjhāyati.",
  "tika-abh08t:1511_7": "Rāgadosānaṃ mohena saha avinābhāvato tassa anupagamanaṃ atthasiddhamevāti “mohandhakārappadīpa”nti vatvāpi “naraṃ…pe…",
  "tika-abh08t:1511_8": "nopayantī”ti rāgadosānupagamanameva vuttaṃ.",
  "tika-abh08t:1511_9": "“Mohandhakārappadīpa”nti vā vacaneneva mohassa anupagamo vutto hotīti rāgadosānameva anupagamanaṃ vuttaṃ.",
  "tika-abh08t:1511_10": "Mūlabhūtānaṃ pana tiṇṇaṃ anupagamanavacanena sesakilesānampi anupagamanaṃ vuttamevāti daṭṭhabbaṃ.",
  "tika-abh08t:1512_0": "Iti abhidhammatthavikāsiniyā nāma",
  "tika-abh08t:1513_0": "Abhidhammāvatārasaṃvaṇṇanāya",
  "tika-abh08t:1514_0": "Bhūmipuggalacittuppattiniddesavaṇṇanā niṭṭhitā.",
  "tika-abh08t:1515_0": "Paṭhamo bhāgo niṭṭhito.",
  "tika-abh08t:1516_0": "Namo tassa bhagavato arahato sammāsambuddhassa",
  "tika-abh08t:1517_0": "Abhidhammāvatāra-abhinavaṭīkā",
  "tika-abh08t:1518_0": "(Dutiyo bhāgo)",
  "tika-abh08t:1519_0": "6. Chaṭṭho paricchedo",
  "tika-abh08t:1520_0": "Ārammaṇavibhāganiddesavaṇṇanā",
  "tika-abh08t:1521_0": "291- 3.",
  "tika-abh08t:1521_1": "Etesanti yathāvuttappabhedānaṃ.",
  "tika-abh08t:1521_2": "Nanu ca “cittaṃ cetasika”ntiādinā cittādīniyeva uddiṭṭhānīti tāneva niddisitabbāni,",
  "tika-abh08t:1521_3": "ārammaṇaṃ pana appakataṃ,",
  "tika-abh08t:1521_4": "taṃ kasmā idha vuccatīti codanaṃ manasi karitvā āha “tena vinā natthi hi sambhavo”ti.",
  "tika-abh08t:1521_5": "Yasmā ārammaṇena vinā cittasambhavo natthi,",
  "tika-abh08t:1521_6": "na hi anārammaṇaṃ cittaṃ nāma atthi,",
  "tika-abh08t:1521_7": "tasmā “tayidaṃ cittaṃ kaṃ ārabbha uppajjatī”ti āsaṅkānivāraṇatthaṃ ito paraṃ ārammaṇaṃ dassayissāmīti attho.",
  "tika-abh08t:1521_8": "Katividhaṃ pana taṃ ārammaṇaṃ,",
  "tika-abh08t:1521_9": "kiṃ sarūpañcāti āha “rūpaṃ sadda”ntiādi.",
  "tika-abh08t:1521_10": "Vacanatthaṃ pana nesaṃ sayameva vakkhati.",
  "tika-abh08t:1521_11": "Chaḷārammaṇakovidāti channaṃ ārammaṇānaṃ byākaraṇakusalā buddhādayo.",
  "tika-abh08t:1522_0": "Bhūteti cattāro mahābhūte.",
  "tika-abh08t:1522_1": "Upādāyāti nissāya.",
  "tika-abh08t:1522_2": "Catusamuṭṭhitoti kammādīhi catūhi paccayehi samuṭṭhito.",
  "tika-abh08t:1522_3": "Nidassitabbaṃ nidassanaṃ. Kiṃ taṃ?",
  "tika-abh08t:1522_4": "Daṭṭhabbabhāvo cakkhuviññāṇassa gocarabhāvo,",
  "tika-abh08t:1522_5": "saha nidassanenāti sanidassano.",
  "tika-abh08t:1522_6": "Paṭihaññati,",
  "tika-abh08t:1522_7": "paṭihanananti vā paṭigho,",
  "tika-abh08t:1522_8": "yena byāpārādivikārapaccayantarasahitesu cakkhādīnaṃ nissayesu vikāruppatti,",
  "tika-abh08t:1522_9": "so sayaṃ nissayavasena ca sampattānaṃ,",
  "tika-abh08t:1522_10": "asampattānañca paṭimukhabhāvo aññamaññapatanaṃ paṭighoti attho.",
  "tika-abh08t:1522_11": "Tattha sayaṃ sampattiṃ phoṭṭhabbassa nissayavasena sampatti gandharasaghānajivhākāyānaṃ.",
  "tika-abh08t:1522_12": "Itaresaṃ ubhayathāpi asampatti,",
  "tika-abh08t:1522_13": "tasmā idha asampattānaṃ paṭimukhabhāvo “paṭigho”ti vuccati.",
  "tika-abh08t:1522_14": "Saha paṭighenāti sappaṭigho,",
  "tika-abh08t:1522_15": "sanidassano ca so sappaṭigho cāti sanidassanasappaṭigho. Etthāha –",
  "tika-abh08t:1522_16": "yassa daṭṭhabbabhāvo atthi,",
  "tika-abh08t:1522_17": "so sanidassano,",
  "tika-abh08t:1522_18": "cakkhuviññāṇagocarabhāvova daṭṭhabbabhāvo.",
  "tika-abh08t:1522_19": "Tassa ca rūpāyatanato anaññattā kathaṃ saha nidassanena sanidassanoti yujjatīti? Vuccate –",
  "tika-abh08t:1522_20": "anaññattepi tassa aññehi dhammehi rūpāyatanaṃ visesetuṃ aññaṃ viya katvā vuttaṃ “saha nidassanena sanidassana”nti.",
  "tika-abh08t:1522_21": "Dhammasabhāvasāmaññena hi ekībhūtesu dhammesu yo nānattakaro viseso,",
  "tika-abh08t:1522_22": "so aññaṃ viya katvā upacārituṃ yutto.",
  "tika-abh08t:1522_23": "Evañhi atthavisesāvabodho hoti.",
  "tika-abh08t:1522_24": "Rūpārammaṇasaññitoti ayaṃ evarūpo vaṇṇo rūpārammaṇanti saññito.",
  "tika-abh08t:1522_25": "Idaṃ vuttaṃ hoti –",
  "tika-abh08t:1522_26": "cattāro mahābhūte upādāya te amuñcitvā pavattamāno kammasamuṭṭhāno cittasamuṭṭhāno utusamuṭṭhāno āhārasamuṭṭhāno",
  "tika-abh08t:1522_27": "ca nīlādivasena dissamāno indriyehi ghaṭṭento ca vaṇṇo rūpārammaṇaṃ nāmāti.",
  "tika-abh08t:1523_0": "294- 7.",
  "tika-abh08t:1523_1": "Cittañca utu ca cittotu,",
  "tika-abh08t:1523_2": "tehi sambhavati,",
  "tika-abh08t:1523_3": "te vā sambhavā paccayā imassāti cittotusambhavo.",
  "tika-abh08t:1523_4": "Saha viññattisamuṭṭhāpakaviññāṇena pavatto saddo saviññāṇakasaddo,",
  "tika-abh08t:1523_5": "saviññāṇakasaddo pana na kevalaṃ saviññāṇakasantānappavattova kucchisaddādivasena tassa utusamuṭṭhitassāpi sambhavato.",
  "tika-abh08t:1524_0": "Dharīyatīti kalāpaparamparāya sandhārīyati.",
  "tika-abh08t:1524_1": "Sūcanatoti attano vatthussa supākaṭakaraṇato.",
  "tika-abh08t:1524_2": "Gandho hi “idaṃ sugandhaṃ,",
  "tika-abh08t:1524_3": "idaṃ duggandha”nti pakāseti,",
  "tika-abh08t:1524_4": "paṭicchannapupphaphalādīni “idamettha atthī”ti pesuññaṃ karontaṃ viya hotīti.",
  "tika-abh08t:1525_0": "Rasamānāti assādavasena tussamānā.",
  "tika-abh08t:1525_1": "Rasantīti asanti,",
  "tika-abh08t:1525_2": "anubhavantīti attho. Ettha ra-",
  "tika-abh08t:1525_3": "kāro padasandhikaro.",
  "tika-abh08t:1525_4": "Evañhi “rasamānā naṃ asantīti raso”ti niruttinayo sundaro hoti.",
  "tika-abh08t:1525_5": "Itarathā “rasanti assādentī”ti vuccamāne “rasamānā”ti idaṃ niratthakameva siyā.",
  "tika-abh08t:1525_6": "Atha vā “rasamānā”ti ito ra- kāraṃ,",
  "tika-abh08t:1525_7": "“rasantī”ti ito sa-",
  "tika-abh08t:1525_8": "kārañca gahetvā “raso”ti niruttinayo daṭṭhabbo.",
  "tika-abh08t:1526_0": "298.",
  "tika-abh08t:1526_1": "Phusīyatīti ghaṭṭīyati.",
  "tika-abh08t:1526_2": "Kiṃ taṃ phoṭṭhabbaṃ nāmāti āha “pathavītejavāyavo”ti.",
  "tika-abh08t:1526_3": "Iminā dhātuttayameva kāyaviññāṇaviññeyyabhāvasaṅkhātaphoṭṭhabbaṃ nāma,",
  "tika-abh08t:1526_4": "na aññanti dasseti.",
  "tika-abh08t:1526_5": "Kasmā panettha āpodhātu na gahitā,",
  "tika-abh08t:1526_6": "nanu sītatā phusitvā gayhati,",
  "tika-abh08t:1526_7": "sā ca āpodhātu evāti?",
  "tika-abh08t:1526_8": "Saccaṃ gayhati,",
  "tika-abh08t:1526_9": "na pana āpodhātu,",
  "tika-abh08t:1526_10": "kiñcarahi tejodhātu eva.",
  "tika-abh08t:1526_11": "Mande hi uṇhabhāve sītavuddhi,",
  "tika-abh08t:1526_12": "na sītatā nāma koci guṇo atthi.",
  "tika-abh08t:1526_13": "Kevalaṃ pana uṇhabhāvassa mandatāya sītatābhimāno.",
  "tika-abh08t:1526_14": "Kathaṃ panetaṃ viññātabbanti ce?",
  "tika-abh08t:1526_15": "Sītavuddhiyā anavaṭṭhitabhāvato pārāpāre viya.",
  "tika-abh08t:1526_16": "Tathā hi ghammakāle ātape ṭhatvā chāyaṃ paviṭṭhānaṃ sītavuddhi hoti,",
  "tika-abh08t:1526_17": "tattheva pathavīgabbhato uṭṭhitānaṃ uṇhavuddhi ca.",
  "tika-abh08t:1526_18": "Kiñcarahi himapātasamayādīsu sītassa paripācakattadassanato ca tejodhātu eva sītatāti daṭṭhabbaṃ.",
  "tika-abh08t:1526_19": "Yadi ca sītatā āpodhātu siyā,",
  "tika-abh08t:1526_20": "ekasmiṃ kalāpe uṇhabhāvena saddhiṃ upalabbheyya dvinnaṃ dhātūnaṃ avinibbhogappavattito,",
  "tika-abh08t:1526_21": "na ca panevaṃ upalabbhati,",
  "tika-abh08t:1526_22": "tasmā ñāyati “na āpodhātu sītatā”ti.",
  "tika-abh08t:1526_23": "Idaṃ catumahābhūtānaṃ avinibbhogavuttitaṃ icchantānaṃ uttaraṃ,",
  "tika-abh08t:1526_24": "anicchantānampi pana catunnaṃ mahābhūtānaṃ ekasmiṃ kalāpe kiccadassanena sabhāgavuttitāya sādhitāya idameva uttaraṃ.",
  "tika-abh08t:1526_25": "Keci pana “vāyodhātu sītatā”ti vadanti,",
  "tika-abh08t:1526_26": "tesampi idameva uttaraṃ.",
  "tika-abh08t:1526_27": "Yadi vāyodhātu sītatā siyā,",
  "tika-abh08t:1526_28": "ekasmiṃ kalāpe uṇhabhāvena saddhiṃ upalabbheyya,",
  "tika-abh08t:1526_29": "na ca panevaṃ upalabbhati,",
  "tika-abh08t:1526_30": "tasmā viññāyati “na vāyodhātu sītatā”ti.",
  "tika-abh08t:1526_31": "Ye pana vadanti “dravatā āpodhātu,",
  "tika-abh08t:1526_32": "sā ca phusitvā gayhatī”ti,",
  "tika-abh08t:1526_33": "te vattabbā “dravabhāvopi nāma phusīyatīti idaṃ āyasmantānaṃ adhimānamattaṃ saṇṭhāne viyā”ti.",
  "tika-abh08t:1526_34": "Vuttañhetaṃ porāṇehi –",
  "tika-abh08t:1527_0": "“Dravabhāsahavuttīni, tīṇi bhūtāni samphusaṃ;",
  "tika-abh08t:1528_0": "Dravataṃ samphusāmīti, lokoyamabhimaññati.",
  "tika-abh08t:1529_0": "“Bhūte phusitvā saṇṭhānaṃ, manasā gayhate yathā;",
  "tika-abh08t:1530_0": "Paccakkhato phusāmīti, ñātabbā dravatā tathā”ti.",
  "tika-abh08t:1531_0": "299.",
  "tika-abh08t:1531_1": "Sabbaṃ nāmanti sabbaṃ cittacetasikanibbānasammataṃ nāmaṃ.",
  "tika-abh08t:1531_2": "Cittacetasikañhi ārammaṇaṃ pati namanato nāmaṃ.",
  "tika-abh08t:1531_3": "Nibbānaṃ pana cittacetasikassa attānaṃ pati nāmanato nāmaṃ.",
  "tika-abh08t:1531_4": "Rūpanti nipphannarūpaṃ.",
  "tika-abh08t:1531_5": "Kiṃ avisesenāti ce,",
  "tika-abh08t:1531_6": "noti āha “hitvā rūpādipañcaka”nti.",
  "tika-abh08t:1531_7": "Lakkhaṇānīti aniccādilakkhaṇāni.",
  "tika-abh08t:1531_8": "Paññattīti nāmupādāyavasena duvidhā paññatti.",
  "tika-abh08t:1532_0": "300.",
  "tika-abh08t:1532_1": "Imāni pana chabbidhāni ārammaṇāni sabbāni sabbattha labbhanti,",
  "tika-abh08t:1532_2": "udāhu katthaci kānicīti āha “chaḷārammaṇānī”tiādi.",
  "tika-abh08t:1532_3": "Tīṇi rūpeti rūpāvacarabhūmiyaṃ rūpasaddadhammavasena tīṇi ārammaṇāni labbhanti.",
  "tika-abh08t:1532_4": "Ghānādittayassa pana tattha abhāvato gandhārammaṇādīni dhammārammaṇato visuṃ na labbhanti.",
  "tika-abh08t:1532_5": "Arūpabhave pana sabbaso rūpānaṃ abhāvato ekaṃ dhammārammaṇameva labbhati,",
  "tika-abh08t:1532_6": "na aññanti āha “arūpe dhammārammaṇamekaka”nti.",
  "tika-abh08t:1532_7": "Nanu ca arūpabhavato cavitvā kāmabhave nibbattantānaṃ arūpabhaveyeva gatinimittavasena rūpārammaṇaṃ upaṭṭhātīti?",
  "tika-abh08t:1532_8": "Saccaṃ upaṭṭhāti,",
  "tika-abh08t:1532_9": "taṃ pana kāmabhaveyeva ārammaṇaṃ.",
  "tika-abh08t:1532_10": "Upapajjitabbabhavasmiñhi vaṇṇo gatinimittavasena upaṭṭhāti.",
  "tika-abh08t:1533_0": "301- 2.",
  "tika-abh08t:1533_1": "Evaṃ cha ārammaṇāni sarūpato,",
  "tika-abh08t:1533_2": "pavattippabhedato ca dassetvā idāni tesu abhayagirivāsīnaṃ kiñci vippaṭipattiṃ dassetvā taṃ paṭikkhipituṃ “khaṇavatthuparittattā”tiādi vuttaṃ.",
  "tika-abh08t:1533_3": "Tattha khaṇavatthuparittattāti khaṇassa ceva vatthuno ca parittattā.",
  "tika-abh08t:1533_4": "Ye rūpādayoti sambandho.",
  "tika-abh08t:1533_5": "Yesanti yesaṃ ācariyānaṃ laddhi.",
  "tika-abh08t:1533_6": "Yesanti vā dhammārammaṇena saha sambandhībhāvato,",
  "tika-abh08t:1533_7": "vuttaṃ vavatthāpakattā ca.",
  "tika-abh08t:1533_8": "Te hi dhammārammaṇaṃ vavatthāpento attanā saha taṃ sambandhenti,",
  "tika-abh08t:1533_9": "tasmā dhammārammaṇena saha sambandhībhāvāpekkhāya “yesa”nti sāmivacananti.",
  "tika-abh08t:1533_10": "Iminā pana idaṃ vuttaṃ hoti –",
  "tika-abh08t:1533_11": "ye rūpādayo pañca ārammaṇā santattaayoguḷe patitajalabindu viya parittakkhaṇikā,",
  "tika-abh08t:1533_12": "dibbacakkhunā asakkuṇeyyaggahaṇā paramāṇu viya parittavatthukā,",
  "tika-abh08t:1533_13": "tato ca sakasakaviññāṇānaṃ āpāthaṃ na gacchanti,",
  "tika-abh08t:1533_14": "kevalaṃ pana manoviññāṇasseva gocarā,",
  "tika-abh08t:1533_15": "te dhammārammaṇaṃ nāmāti yesaṃ laddhi,",
  "tika-abh08t:1533_16": "te yesaṃ vā dhammārammaṇaṃ nāmāti.",
  "tika-abh08t:1533_17": "Eteneva ca atītānāgatabhāvena atidūraaccāsannabhāvena,",
  "tika-abh08t:1533_18": "kuṭṭādiantaritābhāvena ca āpāthaṃ anāgacchantānampi rūpādīnaṃ saṅgaho kato hotīti.",
  "tika-abh08t:1533_19": "Evaṃladdhikā pana te –",
  "tika-abh08t:1534_0": "“Imesaṃ kho, āvuso,",
  "tika-abh08t:1534_1": "pañcannaṃ indriyānaṃ nānāvisayānaṃ nānāgocarānaṃ na aññamaññassa gocaravisayaṃ paccanubhontānaṃ mano paṭissaraṇaṃ,",
  "tika-abh08t:1534_2": "mano ca nesaṃ gocaravisayaṃ paccanubhotī”ti –",
  "tika-abh08t:1535_0": "Idaṃ suttaṃ āharitvā paṭikkhipitabbāti dassento āha “te paṭikkhipitabbāvā”tiādi.",
  "tika-abh08t:1535_1": "Tattha paṭikkhipitabbāvāti na anuvattitabbā.",
  "tika-abh08t:1535_2": "Aññamañña…pe…",
  "tika-abh08t:1535_3": "bhontānanti cakkhundriyaṃ sotindriyassa gocaraṃ na paccanubhoti,",
  "tika-abh08t:1535_4": "tathā “sotindriyaṃ cakkhundriyassā”tiādinā aññamaññassa ārammaṇaṃ neva paccanubhontānaṃ nānubhavantānaṃ na gaṇhantānaṃ.",
  "tika-abh08t:1535_5": "Tesanti tesaṃ pañcannaṃ indriyānaṃ.",
  "tika-abh08t:1536_0": "303.",
  "tika-abh08t:1536_1": "Tañca gocaraṃ mano paccanubhotīti sambandho.",
  "tika-abh08t:1536_2": "Taṃ rūpādipañcavidhaṃ ārammaṇaṃ ca-",
  "tika-abh08t:1536_3": "saddena dhammārammaṇañca mano paccanubhoti,",
  "tika-abh08t:1536_4": "cittaṃ ārammaṇaṃ karotīti attho.",
  "tika-abh08t:1536_5": "Ayaṃ panettha adhippāyo –",
  "tika-abh08t:1536_6": "yadi cakkhādīnamāpāthagatāni vinā avasesā dhammārammaṇā honti,",
  "tika-abh08t:1536_7": "tadā taṃvisayaṃ cittaṃ pañcindriyānaṃ visayaṃ paccanubhontaṃ nāma na hoti,",
  "tika-abh08t:1536_8": "attanoyeva pana visayaṃ paccanubhontaṃ nāma hoti.",
  "tika-abh08t:1536_9": "Evañca sati manova tesaṃ gocaravisayaṃ paccanubhotīti dupparihāriyaṃ bhaveyya,",
  "tika-abh08t:1536_10": "na ca taṃ suttavacanaṃ sakkā atikkametuṃ,",
  "tika-abh08t:1536_11": "tasmā vuttanayena cakkhādīnaṃ anāpāthagatāpi manogocarā rūpādayo rūpādiārammaṇāneva honti,",
  "tika-abh08t:1536_12": "na dhammārammaṇāti.",
  "tika-abh08t:1536_13": "Yadi rūpārammaṇaṃ cittaṃ attano visayaṃ nānubhoti,",
  "tika-abh08t:1536_14": "paravisayameva anubhoti,",
  "tika-abh08t:1536_15": "kathaṃ dassanādikiccaṃ na karoti?",
  "tika-abh08t:1536_16": "Taṃtaṃkiccānaṃ nissayabhūtassa vatthuno anissitattā.",
  "tika-abh08t:1536_17": "Kathañcarahi pañcindriyānaṃ visayaṃ paccanubhoti nāma?",
  "tika-abh08t:1536_18": "Dassanādikiccassa akaraṇepi cakkhuviññāṇādīhi diṭṭhādiākārasseva gahaṇato pañcindriyānaṃ visayaṃ paccanubhoti nāma.",
  "tika-abh08t:1536_19": "Yadi hi cakkhuviññāṇādīhi diṭṭhādiākāraṃ na gaṇhāti,",
  "tika-abh08t:1536_20": "rūpādīnaṃ nīlattādivasena jānanaṃ manoviññāṇameva karoti,",
  "tika-abh08t:1536_21": "na pañcaviññāṇānīti tathā jānanameva na hoti.",
  "tika-abh08t:1536_22": "Tassa pana atthitāyevetaṃ viññātabbaṃ –",
  "tika-abh08t:1536_23": "anāpāthagatarūpādārammaṇaṃ cittaṃ attano visayaṃ na paccanubhoti nāma.",
  "tika-abh08t:1536_24": "Atha kho pañcindriyānaṃ visayameva paccanubhotīti.",
  "tika-abh08t:1536_25": "Atha siyā,",
  "tika-abh08t:1536_26": "na mayaṃ cittassa pañcindriyavisayānubhavanaṃ paṭikkhipāma,",
  "tika-abh08t:1536_27": "tassa pana anubhavanaṃ dassanādikiccavirahena dhammārammaṇavasenevāti ce? Tampi na,",
  "tika-abh08t:1536_28": "sutte tathā āgataṭṭhānassa abhāvato.",
  "tika-abh08t:1536_29": "Yadi hi cittaṃ dassanādikiccavirahena pañcindriyavisayaṃ dhammārammaṇavaseneva paccanubhoti,",
  "tika-abh08t:1536_30": "pañcindriyānaṃ visayaṃ paccanubhavamānā manodhātumanoviññāṇadhātupi dhammārammaṇāyeva siyā,",
  "tika-abh08t:1536_31": "evañca sati “dhammāyatanaṃ manodhātuyā ca manoviññāṇadhātuyā ca taṃsampayuttakānañca dhammānaṃ ārammaṇapaccayena paccayo”ti paṭṭhāne vattabbaṃ siyā,",
  "tika-abh08t:1536_32": "tathā pana avatvā –",
  "tika-abh08t:1537_0": "“Rūpāyatanaṃ saddāyatanaṃ gandhāyatanaṃ rasāyatanaṃ phoṭṭhabbāyatanaṃ manodhātuyā taṃsampayuttakānañca dhammānaṃ ārammaṇapaccayena paccayo”ti,",
  "tika-abh08t:1538_0": "“Rūpāyatanaṃ…pe…",
  "tika-abh08t:1538_1": "dhammāyatanaṃ manoviññāṇadhātuyā taṃsampayuttakānañca dhammānaṃ ārammaṇapaccayena paccayo”ti ca –",
  "tika-abh08t:1539_0": "Vuttattā pañcindriyānaṃ visayaṃ paccanubhontī manodhātumanoviññāṇadhātu taṃpañcindriyānaṃ visayavasena paccanubhoti,",
  "tika-abh08t:1539_1": "na dhammāyatanavasenāti niṭṭhamettha gantabbaṃ.",
  "tika-abh08t:1540_0": "304- 5.",
  "tika-abh08t:1540_1": "Evaṃ ekenākārena paṭikkhepavidhiṃ dassetvā puna aparenapi kāraṇena dassento āha “dibbacakkhādī”tiādi. Ādi-",
  "tika-abh08t:1540_2": "ggahaṇena dibbasotañāṇaggahaṇaṃ.",
  "tika-abh08t:1540_3": "Itipi na yujjatīti na kevalaṃ pubbe vutteneva kāraṇena,",
  "tika-abh08t:1540_4": "atha kho imināpi kāraṇena na yujjatīti vuttaṃ hoti.",
  "tika-abh08t:1540_5": "Yadipi cakkhādīnaṃ anāpāthagatarūpādīni dhammārammaṇā nāma honti,",
  "tika-abh08t:1540_6": "tadā dibbacakkhādīni rūpādiārammaṇāni na siyuṃ tesaṃ pasādavisayānaṃ rūpasaddānaṃ pariggaṇhanato,",
  "tika-abh08t:1540_7": "evañca sati suttesu dibbacakkhudibbasotānaṃ dhammārammaṇatāva vattabbā,",
  "tika-abh08t:1540_8": "na rūpādiārammaṇatā,",
  "tika-abh08t:1540_9": "vuttā ca sā,",
  "tika-abh08t:1540_10": "tasmā cakkhādīnaṃ avisayā rūpādayo rūpādārammaṇāneva,",
  "tika-abh08t:1540_11": "na dhammārammaṇāti.",
  "tika-abh08t:1540_12": "Teneva ca dhammasaṅgahepi –",
  "tika-abh08t:1541_0": "“Yasmiṃ samaye kāmāvacaraṃ kusalaṃ cittaṃ uppannaṃ hoti somanassasahagataṃ ñāṇasampayuttaṃ rūpārammaṇaṃ",
  "tika-abh08t:1541_1": "vā saddārammaṇaṃ vā gandhārammaṇaṃ vā rasārammaṇaṃ vā phoṭṭhabbārammaṇaṃ vā dhammārammaṇaṃ vā,",
  "tika-abh08t:1541_2": "yaṃ yaṃ vā panārabbha,",
  "tika-abh08t:1541_3": "tasmiṃ samaye phasso hoti…pe…",
  "tika-abh08t:1541_4": "avikkhepo hotī”ti –",
  "tika-abh08t:1542_0": "Vuttaṃ.",
  "tika-abh08t:1542_1": "Kiñca anāpāthagatānaṃ dhammārammaṇatte sabbaññutaññāṇaṃ rūpādiārammaṇaṃ na hotīti āpajjatīti.",
  "tika-abh08t:1542_2": "Evaṃ satīti yadi kadāci rūpādiārammaṇaṃ hutvā kadāci dhammārammaṇaṃ hoti,",
  "tika-abh08t:1542_3": "kadāci dhammārammaṇaṃ hutvā kadāci rūpādiārammaṇaṃ hoti,",
  "tika-abh08t:1542_4": "tadā tesaṃ rūpādiārammaṇānaṃ niyamopi kathaṃ bhave “idaṃ rūpādiārammaṇaṃ,",
  "tika-abh08t:1542_5": "idaṃ dhammārammaṇa”nti niyamo na bhaveyya,",
  "tika-abh08t:1542_6": "ārammaṇasaṅkaro bhaveyyāti attho.",
  "tika-abh08t:1543_0": "306.",
  "tika-abh08t:1543_1": "Evaṃ chabbidhaṃ ārammaṇaṃ dassetvā idānissa anantarabhedaṃ parittārammaṇādittikavasena dassento āha “sabbaṃ ārammaṇa”ntiādi.",
  "tika-abh08t:1543_2": "Chabbidhaṃ parittattikādikaṃ taṃ etaṃ sabbaṃ ārammaṇanti sambandho.",
  "tika-abh08t:1543_3": "Parittattikādīnanti parittārammaṇattikādīnaṃ.",
  "tika-abh08t:1543_4": "Parittārammaṇattiko hi idha “parittattiko”ti vutto majjhapadalopavasena. Ādi-",
  "tika-abh08t:1543_5": "ggahaṇena maggārammaṇattiko atītārammaṇattiko ajjhattārammaṇattikoti imesaṃ tiṇṇaṃ tikānaṃ saṅgaho.",
  "tika-abh08t:1543_6": "Tattha “parittārammaṇā dhammā,",
  "tika-abh08t:1543_7": "mahaggatārammaṇā dhammā,",
  "tika-abh08t:1543_8": "appamāṇārammaṇā dhammā”ti evamāgato parittārammaṇattiko.",
  "tika-abh08t:1543_9": "Ādipadavasena “maggārammaṇā dhammā,",
  "tika-abh08t:1543_10": "maggahetukā dhammā,",
  "tika-abh08t:1543_11": "maggādhipatino dhammā”ti evamāgato maggārammaṇattiko.",
  "tika-abh08t:1543_12": "“Atītārammaṇā dhammā,",
  "tika-abh08t:1543_13": "anāgatārammaṇā dhammā,",
  "tika-abh08t:1543_14": "paccuppannārammaṇā dhammā”ti evamāgato atītārammaṇattiko.",
  "tika-abh08t:1543_15": "“Ajjhattārammaṇā dhammā,",
  "tika-abh08t:1543_16": "bahiddhārammaṇā dhammā,",
  "tika-abh08t:1543_17": "ajjhattabahiddhārammaṇā dhammā”ti evamāgato ajjhattārammaṇattikoti veditabbaṃ.",
  "tika-abh08t:1544_0": "307- 9.",
  "tika-abh08t:1544_1": "Kriyāhetudvayanti ahetukakiriyadvayaṃ hasituppādamanodhātu itarassa mahaggatādiārammaṇatāvasenāpi vakkhamānattā.",
  "tika-abh08t:1544_2": "“Iṭṭhādibhedā”tiādi parittārammaṇabhāvavibhāvanaṃ.",
  "tika-abh08t:1544_3": "Iṭṭhādibhedāti iṭṭhaiṭṭhamajjhattaaniṭṭhaaniṭṭhamajjhattabhedā.",
  "tika-abh08t:1544_4": "Paṭipāṭiyāti “rūpaṃ cakkhuviññāṇassa,",
  "tika-abh08t:1544_5": "saddo sotaviññāṇassā”tiādinā anukkamato.",
  "tika-abh08t:1544_6": "Rūpādi…pe…",
  "tika-abh08t:1544_7": "ttayassa tūti kiriyāmanodhātuyā ceva kusalākusalavipākavibhāgavasena dvinnaṃ manodhātūnañca sabbaṃ rūpādipañcakagocaraṃ.",
  "tika-abh08t:1544_8": "Tā hi hadayavatthuṃ nissāya cakkhuviññāṇādīnaṃ purimapacchimā hutvā niyatā rūpādīneva ārabbha pavattanti.",
  "tika-abh08t:1545_0": "311.",
  "tika-abh08t:1545_1": "Kāmadhātuyanti kāmabhave.",
  "tika-abh08t:1545_2": "Tattha hi nesaṃ sabbesaṃ vatthārammaṇāni upalabbhanti.",
  "tika-abh08t:1545_3": "Cattārīti tesveva kiriyāmanodhātu,",
  "tika-abh08t:1545_4": "kusalavipākacakkhusotaviññāṇāni,",
  "tika-abh08t:1545_5": "tathā sampaṭicchananti imāni cattāri cittāni.",
  "tika-abh08t:1545_6": "Sesāni pana vatthārammaṇābhāvena tattha nuppajjanti.",
  "tika-abh08t:1545_7": "Neva kiñcīti vatthārammaṇānaṃ sabbaso abhāvato etesu kiñci na jāyati.",
  "tika-abh08t:1546_0": "312-3. “Mahāpākāna”ntiādi paṭhamaparicchede vuttatthameva. Paṭuppannāti paccuppannā.",
  "tika-abh08t:1547_0": "314.",
  "tika-abh08t:1547_1": "Evaṃ parittārammaṇe dassetvā idāni mahaggatārammaṇe appamāṇārammaṇe ca dassetuṃ “dutiyāruppacittañcā”tiādi vuttaṃ.",
  "tika-abh08t:1547_2": "Tattha dutiyāruppacittaṃ paṭhamāruppārammaṇato,",
  "tika-abh08t:1547_3": "catutthāruppaṃ tatiyāruppārammaṇato mahaggatārammaṇaṃ.",
  "tika-abh08t:1547_4": "Chabbidhanti kusalavipākakiriyāvasena paccekaṃ tividhatāya chappakāraṃ.",
  "tika-abh08t:1548_0": "316- 20.",
  "tika-abh08t:1548_1": "Ñāṇaṃ parihīnaṃ etesaṃ,",
  "tika-abh08t:1548_2": "ñāṇato parihīnāti vā ñāṇahīnā.",
  "tika-abh08t:1548_3": "Parittārammaṇā…pe…",
  "tika-abh08t:1548_4": "honti teti aṭṭha ñāṇavippayuttacittuppādā sekhaputhujjanakhīṇāsavānaṃ kadāci nirussukkabhāvena ādarākaraṇavasena",
  "tika-abh08t:1548_5": "akammaññasarīratāaññavihitatāhi vā asakkaccadānapaccavekkhaṇadhammassavanādīsu atipaguṇavipassanāya ca",
  "tika-abh08t:1548_6": "kāmāvacaradhamme ārabbha pavattikāle parittārammaṇā.",
  "tika-abh08t:1548_7": "Atipaguṇānaṃ paṭhamajjhānādīnaṃ paccavekkhaṇakāle mahaggatārammaṇā.",
  "tika-abh08t:1548_8": "Kasiṇanimittādipaññattipaccavekkhaṇakāle parittārammaṇādivasena navattabbā.",
  "tika-abh08t:1548_9": "Akusalesu cattāro diṭṭhisampayuttacittuppādā catupaññāsakāmāvacaradhammānaṃ,",
  "tika-abh08t:1548_10": "rūpassa ca “attā satto”ti parāmasanaassādanābhinandanakāle parittārammaṇā.",
  "tika-abh08t:1548_11": "Tenevākārena sattavīsatimahaggatadhamme ārabbha pavattakāle mahaggatārammaṇā.",
  "tika-abh08t:1548_12": "Paṇṇattidhamme ārabbha pavattanakāle siyā navattabbā parittārammaṇādivasena.",
  "tika-abh08t:1548_13": "Diṭṭhivippayuttāni teyeva dhamme ārabbha vinā parāmāsena assādanābhinandanavasena pavattiyaṃ,",
  "tika-abh08t:1548_14": "paṭighasampayuttāni domanassavasena pavattiyaṃ,",
  "tika-abh08t:1548_15": "vicikicchāsampayuttaṃ dveḷhakabhāvena,",
  "tika-abh08t:1548_16": "uddhaccasahagataṃ vikkhipanavasena,",
  "tika-abh08t:1548_17": "avūpasamavasena ca pavattiyaṃ parittamahaggatanavattabbārammaṇāti veditabbā.",
  "tika-abh08t:1548_18": "Kriyatopi ca tathāti kiriyacittatopi ñāṇasampayuttā cattāroti attho.",
  "tika-abh08t:1548_19": "Kriyāvoṭṭhabbananti sarūpakathanametaṃ,",
  "tika-abh08t:1548_20": "na pana kusalākusalavipākavoṭṭhabbanassa vijjamānattā.",
  "tika-abh08t:1549_0": "Tividho hoti gocaroti parittamahaggataappamāṇavasena tividhopi gocaro hoti. Kathaṃ?",
  "tika-abh08t:1549_1": "Kusalakiriyāvasena aṭṭha ñāṇasampayuttacittuppādā sekhaputhujjanakhīṇāsavānaṃ sakkaccadānapaccavekkhaṇadhammassavanavipassanādīsu",
  "tika-abh08t:1549_2": "kāmāvacaradhamme ārabbha pavattakāle kāmāvacarārammaṇikaabhiññāya parikammānulomakāle ca parittārammaṇā.",
  "tika-abh08t:1549_3": "Paṭhamajjhānādipaccavekkhaṇakāle mahaggatārammaṇajhānādīnaṃ parikammakāle mahaggatadhamme ārabbha sammasanakāle ca mahaggatārammaṇā honti.",
  "tika-abh08t:1549_4": "Yathālābhaṃ gotrabhuvodānakāle pana lokuttaraṃ dhammaṃ paccavekkhaṇakāle ca nibbānārammaṇābhiññāya parikammakāle ca appamāṇārammaṇā.",
  "tika-abh08t:1549_5": "Paṇṇattipaccavekkhaṇakāle paṇṇattārammaṇikajhānābhiññānaṃ parikammakāle ca navattabbā.",
  "tika-abh08t:1549_6": "Abhiññādvayassa parittādiārammaṇataṃ sattarasamaparicchede vakkhati.",
  "tika-abh08t:1549_7": "Kiriyāvoṭṭhabbanampi yathāvuttadhammānaṃ taṃtaṃārammaṇe pavattamānānaṃ purecaraṃ hutvā taṃ tadeva āvajjantaṃ pavattatīti parittādiārammaṇaṃ.",
  "tika-abh08t:1549_8": "Pañcadvāre voṭṭhabbanavasena pavattiyaṃ parittārammaṇameva.",
  "tika-abh08t:1550_0": "Vuttāvasesānīti yathāvuttehi avasiṭṭhāni pannarasa rūpāvacarāni paṭhamatatiyāni,",
  "tika-abh08t:1550_1": "cha arūpāvacarakusalavipākakiriyacittānīti ekavīsati cittāni.",
  "tika-abh08t:1550_2": "Navattabbārammaṇānīti parittādivasena navattabbassa kasiṇādinimittasattapaññattiākāsaviññāṇābhāvassa ārammaṇakaraṇato navattabbārammaṇāni.",
  "tika-abh08t:1551_0": "Parittārammaṇattikaṃ samattaṃ.",
  "tika-abh08t:1552_0": "321- 2.",
  "tika-abh08t:1552_1": "Evaṃ parittārammaṇattikavasena visayīvibhāgaṃ dassetvā idāni yasmā appamāṇārammaṇaniddeseneva maggārammaṇattikasaṅgahitopi",
  "tika-abh08t:1552_2": "visayīvibhāgo niddiṭṭho hoti,",
  "tika-abh08t:1552_3": "tasmā taṃ pahāya atītārammaṇattikavasena dassetuṃ “dutiyāruppacittañcā”tiādi vuttaṃ.",
  "tika-abh08t:1552_4": "Tattha dutiyāruppacittaṃ atītassa paṭhamāruppaviññāṇassa ārammaṇakaraṇato,",
  "tika-abh08t:1552_5": "catutthāruppaṃ tatiyāruppassa ārammaṇakaraṇato ekantaatītārammaṇaṃ.",
  "tika-abh08t:1552_6": "Paccuppannāva gocarāti rūpādimhi dharamāneyeva pañcadvārikacittānaṃ uppajjanato.",
  "tika-abh08t:1552_7": "Anāgatārammaṇaṃ pana niyataṃ kiñci natthi anāgataṃsañāṇassapi pañcamajjhānato abhinnattā.",
  "tika-abh08t:1553_0": "324- 6. Siyā…pe…",
  "tika-abh08t:1553_1": "nāgatagocarāti aṭṭha tāva mahāvipākā devamanussānaṃ paṭisandhiggahaṇakāle kammaṃ vā kammanimittaṃ vā ārabbha pavattiyaṃ atītārammaṇā.",
  "tika-abh08t:1553_2": "Bhavaṅgacutikālepi eseva nayo.",
  "tika-abh08t:1553_3": "Gatinimittaṃ pana kadāci kammanimittañca ārabbha paṭisandhiggahaṇakāle,",
  "tika-abh08t:1553_4": "tadanantaraṃ bhavaṅgakāle ca paccuppannārammaṇā,",
  "tika-abh08t:1553_5": "tathā pañcadvāre tadārammaṇavasena pavattiyaṃ.",
  "tika-abh08t:1553_6": "Manodvāre pana atītānāgatapaccuppannārammaṇānaṃ javanānaṃ ārammaṇaṃ gahetvā pavattiyaṃ atītānāgatapaccuppannārammaṇā.",
  "tika-abh08t:1553_7": "Kusalākusalavipākāhetukaupekkhāsahagatamanoviññāṇadhātudvayepi eseva nayo.",
  "tika-abh08t:1553_8": "Kevalañhi tā yathākkamaṃ manussesu jaccandhādīnaṃ,",
  "tika-abh08t:1553_9": "apāyesu ca sabbesaṃ paṭisandhi honti.",
  "tika-abh08t:1553_10": "Pañcadvāre ca santīraṇakāle paccuppannārammaṇāva hontīti ayametesaṃ viseso.",
  "tika-abh08t:1553_11": "Somanassasahagatā pana pañcadvāre santīraṇavasena,",
  "tika-abh08t:1553_12": "tadārammaṇavasena ca pavattikāle paccuppannārammaṇā,",
  "tika-abh08t:1553_13": "manodvāre ca tadārammaṇakāle atītānāgatapaccuppannārammaṇāti veditabbā.",
  "tika-abh08t:1553_14": "Hasituppādacittaṃ pana khīṇāsavānaṃ pañcadvāre haṭṭhapahaṭṭhākāraṃ kurumānānaṃ paccuppannārammaṇaṃ hoti,",
  "tika-abh08t:1553_15": "manodvāre atītādibhede dhamme ārabbha hasituppādavasena pavattiyaṃ atītānāgatapaccuppannārammaṇaṃ.",
  "tika-abh08t:1553_16": "“Kusalākusalā”tiādīsu kusalesu tāva cattāro ñāṇasampayuttacittuppādā sekhaputhujjanānaṃ,",
  "tika-abh08t:1553_17": "atītādibhedāni khandhadhātuāyatanāni sammasanakāle,",
  "tika-abh08t:1553_18": "paccavekkhaṇakāle,",
  "tika-abh08t:1553_19": "atītādiārammaṇikaabhiññānaṃ parikammakāle ca atītānāgatapaccuppannārammaṇā.",
  "tika-abh08t:1553_20": "Paññattinibbānapaccavekkhaṇakāle,",
  "tika-abh08t:1553_21": "gotrabhuvodānakāle,",
  "tika-abh08t:1553_22": "paññattinibbānārammaṇikaabhiññānaṃ parikammādikāle ca navattabbārammaṇā.",
  "tika-abh08t:1553_23": "Paññattinibbānāni hi idha atītādikālavasena navattabbānīti tadārammaṇāni atītārammaṇādivasena navattabbāni.",
  "tika-abh08t:1553_24": "Tenāha “santapaññattikālepī”ti,",
  "tika-abh08t:1553_25": "yathāsambhavaṃ santassa nibbānassa,",
  "tika-abh08t:1553_26": "paññattiyā ca ārammaṇakaraṇakāleti attho.",
  "tika-abh08t:1553_27": "Potthakesu pana “sante paññattikālesū”ti likhanti,",
  "tika-abh08t:1553_28": "so apāṭho.",
  "tika-abh08t:1553_29": "Tassa pana apāṭhabhāvaṃ ajānantā atthahānimpi asallakkhetvā vacanavipallāsavasena paññattikālasmiṃ satīti atthaṃ likhanti.",
  "tika-abh08t:1553_30": "Ñāṇavippayuttānipi vuttanayeneva veditabbāni.",
  "tika-abh08t:1553_31": "Kevalañhi tesaṃ maggaphalanibbānapaccavekkhaṇāni natthi.",
  "tika-abh08t:1553_32": "Ñāṇavirahena lokuttaradhammārammaṇe asamatthabhāvatoti ayameva viseso.",
  "tika-abh08t:1554_0": "Akusalesu cattāro diṭṭhisampayuttacittuppādā atītādibhedānaṃ tebhūmakadhammānaṃ assādanābhinandanaparāmasanakāle atītādiārammaṇā.",
  "tika-abh08t:1554_1": "Tatheva paññattiṃ ārabbha pavattikāle navattabbārammaṇā.",
  "tika-abh08t:1554_2": "Diṭṭhivippayuttesupi eseva nayo.",
  "tika-abh08t:1554_3": "Kevalañhi tattha parāmāsaggahaṇaṃ natthi.",
  "tika-abh08t:1554_4": "Dve paṭighasampayuttacittuppādā atītādibhede dhamme ārabbha dussanakāle atītādiārammaṇā,",
  "tika-abh08t:1554_5": "paṇṇattiṃ ārabbha dussanakāle navattabbārammaṇā.",
  "tika-abh08t:1554_6": "Vicikicchuddhaccasampayuttā tesu dhammesu aniṭṭhaṅgatabhāvena ca avūpasamavikkhepavasena ca pavattiyaṃ atītānāgatapaccuppannanavattabbārammaṇā.",
  "tika-abh08t:1554_7": "Kiriyāsu aṭṭha sahetukacittuppādā kusalacittuppādagatikā eva.",
  "tika-abh08t:1554_8": "Tattha hi ñāṇasampayuttā kusalesu ñāṇasampayuttehi,",
  "tika-abh08t:1554_9": "ñāṇavippayuttā ñāṇavippayuttehi samānā.",
  "tika-abh08t:1554_10": "Kevalaṃ pana te sekhaputhujjanānaṃ uppajjanti,",
  "tika-abh08t:1554_11": "ime khīṇāsavānanti ayamevettha viseso.",
  "tika-abh08t:1554_12": "Kiriyāhetukamanoviññāṇadhātu pana upekkhāsahagatā pañcadvāre voṭṭhabbanavasena pavattiyaṃ paccuppannārammaṇā,",
  "tika-abh08t:1554_13": "manodvāre atītānāgatapaccuppannārammaṇānañceva paññattinibbānārammaṇānañca javanānaṃ purecārikakāle atītānāgatapaccuppannanavattabbārammaṇā.",
  "tika-abh08t:1554_14": "Abhiññādvayassa atītādiārammaṇataṃ vakkhati.",
  "tika-abh08t:1554_15": "Navattabbā…pe…",
  "tika-abh08t:1554_16": "ādināti kasiṇanimittādipaññattārammaṇattā atītārammaṇādinā navattabbā.",
  "tika-abh08t:1555_0": "327.",
  "tika-abh08t:1555_1": "Kriyā pañcāti ñāṇasampayuttā catasso,",
  "tika-abh08t:1555_2": "ahetukamanoviññāṇadhātu upekkhāsahagatāti imā pañca kiriyā.",
  "tika-abh08t:1555_3": "Rūpato pañcamī kriyāti rūpāvacarapañcamajjhānasaṅkhātā kiriyābhiññā ca.",
  "tika-abh08t:1555_4": "Natthi kiñci agocaranti atītādibhedesu,",
  "tika-abh08t:1555_5": "kālavimuttesu ca agocaraṃ nāma kiñci natthi,",
  "tika-abh08t:1555_6": "sabbameva nesaṃ gocaraṃ hotīti attho.",
  "tika-abh08t:1556_0": "Atītārammaṇattikaṃ.",
  "tika-abh08t:1557_0": "Vuttanayānusāreneva ajjhattārammaṇattikasaṅgahitopi visayīvibhāgo sakkā viññātunti so visuṃ na uddhaṭo.",
  "tika-abh08t:1557_1": "Sarūpato panesa evaṃ veditabbo –",
  "tika-abh08t:1557_2": "viññāṇañcāyatanaṃ nevasaññānāsaññāyatananti ime tāva kusalavipākakiriyāvasena cha cittuppādā attano santānasambandhaṃ",
  "tika-abh08t:1557_3": "heṭṭhimaṃ samāpattiṃ ārabbha pavattanato ajjhattārammaṇā.",
  "tika-abh08t:1557_4": "Rūpāvacaracatukkajjhānāni,",
  "tika-abh08t:1557_5": "paṭhamatatiyārūppāni,",
  "tika-abh08t:1557_6": "lokuttarakusalavipākāni ca niyakajjhattato bahibhāvena bahiddhābhūtāni pathavīkasiṇādīni ārabbha pavattito bahiddhārammaṇāni.",
  "tika-abh08t:1557_7": "Sabbeva kāmāvacarakusalākusalābyākatā dhammā rūpāvacarapañcamajjhānañca ajjhattabahiddhārammaṇāni.",
  "tika-abh08t:1557_8": "Tattha kāmāvacarakusalato cattāro ñāṇasampayuttacittuppādā attano khandhādīni paccavekkhantassa ajjhattārammaṇā,",
  "tika-abh08t:1557_9": "paresaṃ khandhādipaccavekkhaṇe,",
  "tika-abh08t:1557_10": "paṇṇattinibbānapaccavekkhaṇe ca bahiddhārammaṇā,",
  "tika-abh08t:1557_11": "tadubhayavasena ajjhattabahiddhārammaṇā.",
  "tika-abh08t:1557_12": "Ñāṇavippayuttesupi eseva nayo.",
  "tika-abh08t:1557_13": "Kevalañhi tesaṃ nibbānapaccavekkhaṇā natthi.",
  "tika-abh08t:1557_14": "Akusalāpi attano khandhādīnaṃ assādanābhinandanaparāmāsādikāle ajjhattārammaṇā,",
  "tika-abh08t:1557_15": "parassa khandhādīsu ceva anindriyabaddharūpakasiṇādīsu ca tatheva pavattikāle bahiddhārammaṇā,",
  "tika-abh08t:1557_16": "tadubhayavasena ajjhattabahiddhārammaṇā.",
  "tika-abh08t:1557_17": "Dvepañcaviññāṇāni,",
  "tika-abh08t:1557_18": "tisso ca manodhātuyoti ime terasa cittuppādā attano rūpādīni ārabbha pavattiyaṃ ajjhattārammaṇā,",
  "tika-abh08t:1557_19": "parassa rūpādīsu pavattā bahiddhārammaṇā,",
  "tika-abh08t:1557_20": "tadubhayavasena ajjhattabahiddhārammaṇā,",
  "tika-abh08t:1557_21": "somanassasahagataṃ santīraṇaṃ pañcadvāre santīraṇatadārammaṇavasena attano pañcarūpādidhamme manodvāre",
  "tika-abh08t:1557_22": "tadārammaṇavasena aññepi ajjhattike kāmāvacaradhamme ārabbha pavattiyaṃ ajjhattārammaṇā,",
  "tika-abh08t:1557_23": "paresaṃ dhammesu pavattamānā bahiddhārammaṇā,",
  "tika-abh08t:1557_24": "tadubhayavasena ajjhattabahiddhārammaṇā.",
  "tika-abh08t:1557_25": "Upekkhāsahagatasantīraṇadvayepi eseva nayo.",
  "tika-abh08t:1558_0": "Kevalaṃ pana taṃ sugatiduggatīsu paṭisandhibhavaṅgacutivasenāpi ajjhattādibhedesu kammādīsu pavattati.",
  "tika-abh08t:1558_1": "Aṭṭha mahāvipākāni paṭisandhibhavaṅgacutitadārammaṇavasena ajjhattādibhedesu dhammesu pavattanato ajjhattādiālambaṇāni.",
  "tika-abh08t:1558_2": "Hasituppādampi attano rūpādīni ārabbha pahaṭṭhākārakaraṇavasena pavattiyaṃ ajjhattārammaṇaṃ,",
  "tika-abh08t:1558_3": "parassa rūpādīsu pavattaṃ bahiddhārammaṇaṃ.",
  "tika-abh08t:1558_4": "Manodvārepi attano katakiriyapaccavekkhaṇena hasituppādane ajjhattārammaṇaṃ,",
  "tika-abh08t:1558_5": "paresaṃ katakiriyapaccavekkhaṇena bahiddhārammaṇaṃ,",
  "tika-abh08t:1558_6": "tadubhayavasena ajjhattabahiddhārammaṇaṃ.",
  "tika-abh08t:1558_7": "Manodvārāvajjanaṃ pana manodvāre āvajjanavasena,",
  "tika-abh08t:1558_8": "pañcadvāre ca voṭṭhabbanavasena pavattiyaṃ ajjhattādiārammaṇaṃ.",
  "tika-abh08t:1558_9": "Aṭṭha mahākiriyā kusalagatikāyeva.",
  "tika-abh08t:1558_10": "Kevalañhi tā khīṇāsavānaṃ uppajjanti,",
  "tika-abh08t:1558_11": "kusalāni sekhaputhujjanānanti ettakameva nānattaṃ.",
  "tika-abh08t:1558_12": "Rūpāvacarapañcamajjhānassa ajjhattādiārammaṇataṃ vakkhati.",
  "tika-abh08t:1559_0": "329. “Phalaṃ, magga”nti ca sāmaññena pucchitattā āha “cattāro…pe… puññato”ti.",
  "tika-abh08t:1560_0": "332- 4.",
  "tika-abh08t:1560_1": "Arahattamaggaphalāni pana te jānituṃ na sakkonti,",
  "tika-abh08t:1560_2": "tathā kusalābhiññā ca.",
  "tika-abh08t:1560_3": "Tenāha “sabbesu panā”tiādi.",
  "tika-abh08t:1560_4": "Voṭṭhabbanassa āvajjanakiccasamayaṃ sandhāya gāthābandhasukhatthaṃ “voṭṭhabbanampi cā”ti vuttaṃ.",
  "tika-abh08t:1560_5": "“Cattāro…pe…",
  "tika-abh08t:1560_6": "puññato”ti idaṃ ñāṇasampayuttassāpi sekhaputhujjanasantānappavattassa aggamaggaphalajānane asamatthatāya nidassanamattaṃ.",
  "tika-abh08t:1560_7": "Kusalābhiññācittampi pana taṃ gocaraṃ kātumasamatthameva.",
  "tika-abh08t:1560_8": "Evañca katvā heṭṭhā “kriyābhiññā manodhātū”ti vuttaṃ.",
  "tika-abh08t:1561_0": "335- 8.",
  "tika-abh08t:1561_1": "Kasmāti kāraṇapucchā.",
  "tika-abh08t:1561_2": "“Arahato”tiādi vissajjanaṃ. Hi-",
  "tika-abh08t:1561_3": "saddo “yasmā”ti imassa atthe.",
  "tika-abh08t:1561_4": "Yasmā puthujjanā vā sekhā vā arahato maggacittaṃ,",
  "tika-abh08t:1561_5": "phalamānasañca jānituṃ na sakkonti,",
  "tika-abh08t:1561_6": "tasmāti attho.",
  "tika-abh08t:1561_7": "Ayañca nesaṃ asamatthatā anadhigatattā anadhigate ca visaye sabbesampi moho atthevāti dassetuṃ “puthujjano na jānātī”tiādi vuttaṃ.",
  "tika-abh08t:1561_8": "Sotāpannassa mānasanti sotāpannassa pāṭipuggalikaṃ maggaphalasaṅkhātalokuttaramānasaṃ.",
  "tika-abh08t:1561_9": "Evaṃ “sakadāgāmissa mānasa”ntiādīsupi.",
  "tika-abh08t:1561_10": "Lokiyamānasaṃ pana arahantassāpi jānāti.",
  "tika-abh08t:1561_11": "Tathā hi vuttaṃ “atha kho māro pāpimā bhagavato cetasā cetoparivitakkamaññāyā”ti.",
  "tika-abh08t:1561_12": "Vuttamevatthaṃ saṅkhipitvā dassento āha “heṭṭhimo heṭṭhimo”tiādi.",
  "tika-abh08t:1561_13": "Yatheva heṭṭhimo heṭṭhimo puggalo uparūpari cittaṃ na jānāti,",
  "tika-abh08t:1561_14": "evaṃ uparimo uparimopi heṭṭhimassa heṭṭhimassa cittaṃ na jānātīti ce?",
  "tika-abh08t:1561_15": "No na jānāti,",
  "tika-abh08t:1561_16": "so pana attanā adhigatavisayattā jānātiyevāti dassento āha “uparūparī”tiādi.",
  "tika-abh08t:1561_17": "Yathā “uparūparī”ti vuttaṃ,",
  "tika-abh08t:1561_18": "evaṃ “heṭṭhimassa heṭṭhimassā”ti vattabbe ekaṃ heṭṭhima-",
  "tika-abh08t:1561_19": "saddaṃ ca-",
  "tika-abh08t:1561_20": "saddena saṅgahetvā “heṭṭhimassa ca mānasa”nti vuttaṃ.",
  "tika-abh08t:1562_0": "339- 41.",
  "tika-abh08t:1562_1": "Evampi visayīpadhānavasena vibhāgaṃ dassetvā idāni visayappadhānavasena dassetuṃ “yo dhammo”tiādi vuttaṃ.",
  "tika-abh08t:1562_2": "Kusalameva ārammaṇanti kusalārammaṇaṃ.",
  "tika-abh08t:1562_3": "Kāmeti padaṃ ubhayattha sambandhitabbaṃ “kāme kusalārammaṇaṃ kāme kusalākusalassā”ti.",
  "tika-abh08t:1562_4": "Kiñcāpi hi akusalassa ekantakāmāvacarattā na etassa visesitabbatā atthi,",
  "tika-abh08t:1562_5": "kusalaṃ pana visesitabbamevāti taṃ apekkhāya “kāme”ti uparipadena sambandhitabbameva.",
  "tika-abh08t:1562_6": "Atha vā akusalasahacariyato kusalampi kāmāvacarameva gayhatīti “kāme”ti idaṃ purimapadasseva visesanaṃ daṭṭhabbaṃ.",
  "tika-abh08t:1563_0": "Kāmāvacarapākassāti pañcaviññāṇasampaṭicchanānaṃ ekantena rūpakkhandhārammaṇattā tadavasesassa ekādasavidhassa kāmāvacaravipākassa.",
  "tika-abh08t:1563_1": "Kāmakriyassāti vuttanayeneva manodhātuvajjitassa dasavidhakāmāvacarakiriyacittassa.",
  "tika-abh08t:1563_2": "Etesaṃ…pe…",
  "tika-abh08t:1563_3": "ārammaṇaṃ siyāti ettha kusalassa tāva attanā katassa dānādikāmāvacarakusalassa pasannacittena anussaraṇakāle,",
  "tika-abh08t:1563_4": "tatheva parehi katassa anumodanakāle,",
  "tika-abh08t:1563_5": "tasseva duvidhassāpi aniccatādivasena paccavekkhaṇakāle,",
  "tika-abh08t:1563_6": "cetopariyañāṇādīnaṃ parittakusalārammaṇikaabhiññānaṃ parikammādikāle ca ārammaṇaṃ hoti.",
  "tika-abh08t:1563_7": "Akusalesu ca catunnaṃ diṭṭhigatasampayuttānaṃ kāmāvacarakusalaṃ ārabbha assādanābhinandanaparāmasanakāle,",
  "tika-abh08t:1563_8": "diṭṭhivippayuttānaṃ kevalaṃ assādanādikāle ca dvinnaṃ paṭighasampayuttānaṃ attanā,",
  "tika-abh08t:1563_9": "parehi ca katakusalamārabbha vippaṭisāradussanakāle,",
  "tika-abh08t:1563_10": "vicikicchācittassa asanniṭṭhānakāle,",
  "tika-abh08t:1563_11": "uddhaccasahagatassa avūpasamavikkhepakāle ca ārammaṇaṃ hoti.",
  "tika-abh08t:1563_12": "Abhiññācittadvaye kusalassa sekhaputhujjanānaṃ attanā,",
  "tika-abh08t:1563_13": "parehi vā katakusalassa anussaraṇakāle,",
  "tika-abh08t:1563_14": "paracittavijānanakāle,",
  "tika-abh08t:1563_15": "“iminā puññakammena manussesu,",
  "tika-abh08t:1563_16": "kāmāvacaradevesu ca nibbattatī”ti jānanakāle,",
  "tika-abh08t:1563_17": "“anāgate dānādīni puññāni karomi,",
  "tika-abh08t:1563_18": "karissatī”ti jānanakāle ca kiriyacittassāpi khīṇāsavānaṃ attanā,",
  "tika-abh08t:1563_19": "parehi vā katakammānussaraṇakālādīsu ārammaṇaṃ hoti.",
  "tika-abh08t:1563_20": "Kāmāvacaravipākesu navannaṃ sugatipaṭisandhīnaṃ kammakammanimittārammaṇikapaṭisandhikāle,",
  "tika-abh08t:1563_21": "sabbesampi tadārammaṇānaṃ kāmāvacarakusalārammaṇikajavanānantaraṃ tadārammaṇakāle ca ārammaṇaṃ hotīti.",
  "tika-abh08t:1563_22": "Dasavidhakāmāvacarakiriyāsu ca aṭṭhannaṃ mahākiriyacittānaṃ khīṇāsavānaṃ kāmāvacarakusalapaccavekkhaṇasammasanakāle,",
  "tika-abh08t:1563_23": "parittārammaṇikakiriyābhiññānaṃ parikammādikāle,",
  "tika-abh08t:1563_24": "hasituppādassa dānādiṃ paccavekkhitvā tussanakāle,",
  "tika-abh08t:1563_25": "manodvārāvajjanassa pana kāmāvacarakusalārammaṇikajavanānaṃ purecārikakāle ca ārammaṇaṃ hotīti evaṃ kāmāvacarakusalaṃ channaṃ rāsīnaṃ ārammaṇaṃ hoti.",
  "tika-abh08t:1564_0": "342.",
  "tika-abh08t:1564_1": "Tatoti yathāvuttarāsito.",
  "tika-abh08t:1564_2": "Tenāha “pañcannaṃ pana rāsīna”nti.",
  "tika-abh08t:1564_3": "Ettha ca kiriyacittesu hasituppādo na sambhavati ekantaparittārammaṇattā.",
  "tika-abh08t:1564_4": "Tattha kāmāvacarakusalassa tāva sekhaputhujjanānaṃ jhānapaccavekkhaṇasammasanakāle,",
  "tika-abh08t:1564_5": "rūpāvacarakusalārammaṇikaabhiññānaṃ parikammādikāle,",
  "tika-abh08t:1564_6": "akusalassa vuttanayena parāmasanādikāle,",
  "tika-abh08t:1564_7": "abhiññāsu kusalābhiññāya sekhaputhujjanānaṃ attanā,",
  "tika-abh08t:1564_8": "parehi vā atītabhave uppāditajhānānussaraṇakāle,",
  "tika-abh08t:1564_9": "paresaṃ rūpāvacaracittaparicchindanakāle,",
  "tika-abh08t:1564_10": "“iminā kammena imasmiṃ brahmaloke nibbattissatī”ti jānanakāle ca “anāgate jhānaṃ bhāvessatī”ti vā jānanakāle,",
  "tika-abh08t:1564_11": "kiriyābhiññāya ca khīṇāsavānaṃ yathāvuttavasena pavattikāle ca navavidhassa pana kiriyacittassa khīṇāsavānaṃ",
  "tika-abh08t:1564_12": "heṭṭhā vuttanayena rūpāvacarakusalapaccavekkhaṇakāleti evaṃ rūpāvacarakusalaṃ pañcannaṃ rāsīnaṃ ārammaṇaṃ hoti.",
  "tika-abh08t:1565_0": "343- 7.",
  "tika-abh08t:1565_1": "Āruppakusalañcāpi ārammaṇapaccayo hotīti sambandho.",
  "tika-abh08t:1565_2": "Tebhūmakakusalassāti sabbassa kāmāvacarakusalassa,",
  "tika-abh08t:1565_3": "rūpāvacarakusalesu kusalābhiññāya,",
  "tika-abh08t:1565_4": "arūpāvacarakusalesu dutiyacatutthakusalassa cāti imassa tebhūmakakusalassa.",
  "tika-abh08t:1565_5": "Esa nayo “tebhūmakakriyassā”ti etthāpi.",
  "tika-abh08t:1565_6": "“Catutthadūna”nti vā “catutthadutiyāna”nti vā vattabbe gāthābandhavasena vibhattiyā,",
  "tika-abh08t:1565_7": "savibhattissa vā tiya-",
  "tika-abh08t:1565_8": "saddassa lopaṃ katvā “catutthadū”ti vuttaṃ.",
  "tika-abh08t:1565_9": "Imesaṃ…pe…",
  "tika-abh08t:1565_10": "paccayoti kāmāvacarakusalassa,",
  "tika-abh08t:1565_11": "tāva abhiññākusalassa ca rūpāvacarārammaṇesu vuttanayena dutiyacatutthāruppassa paṭhamatatiyavasenāti",
  "tika-abh08t:1565_12": "evaṃ tebhūmakakusalassa tathā sekhaputhujjanakāle attano santānagatassa,",
  "tika-abh08t:1565_13": "parasantānagatassa vā āruppakusalassa pajānanakāle kāmāvacararūpāvacarakiriyacittassa sekhaputhujjanakāleyeva",
  "tika-abh08t:1565_14": "attanā nibbattitaṃ paṭhamatatiyāruppaṃ ārabbha khīṇāsavakāle dutiyacatutthāruppanibbattane arūpakiriyacittassāti",
  "tika-abh08t:1565_15": "evaṃ tebhūmakakiriyassa heṭṭhā vuttanayeneva akusalassa,",
  "tika-abh08t:1565_16": "catutthadutiyānañca arūpāvacaravipākānanti evametesaṃ aṭṭhannaṃ rāsīnaṃ arūpakusalamārammaṇaṃ hoti.",
  "tika-abh08t:1566_0": "Paricchijja gāhikāya taṇhāya āpannanti pariyāpannaṃ,",
  "tika-abh08t:1566_1": "tebhūmakadhammajātaṃ,",
  "tika-abh08t:1566_2": "na pariyāpannanti apariyāpannaṃ,",
  "tika-abh08t:1566_3": "tadeva puññañcāti apariyāpannapuññaṃ.",
  "tika-abh08t:1566_4": "Kāmāvacaratopi kusalassa kiriyassāti sambandho.",
  "tika-abh08t:1566_5": "Rūpatoti rūpāvacarato.",
  "tika-abh08t:1566_6": "Catunnaṃ…pe…",
  "tika-abh08t:1566_7": "sadāti sekhānaṃ maggapaccavekkhaṇakāle maggārammaṇikakusalābhiññāya parikammādikāle ñāṇasampayuttakusalassa,",
  "tika-abh08t:1566_8": "khīṇāsavānaṃ maggapaccavekkhaṇakāle maggārammaṇikakiriyābhiññāya ca parikammakāle ñāṇasampayuttakiriyacittassa,",
  "tika-abh08t:1566_9": "tesaṃ tesaṃ javanānaṃ purecaravasena pavattikāle manodvārāvajjanassa,",
  "tika-abh08t:1566_10": "sekhānaṃ attano,",
  "tika-abh08t:1566_11": "paresaṃ vā maggajānanakāle abhiññādvayassāti evametesaṃ catunnaṃ rāsīnaṃ apariyāpannakusalamārammaṇaṃ hoti.",
  "tika-abh08t:1567_0": "Tathevākusalaṃ…pe…",
  "tika-abh08t:1567_1": "īritanti sekhānaṃ pahīnāvasiṭṭhakilesapaccavekkhaṇakāle,",
  "tika-abh08t:1567_2": "sekhaputhujjanānaṃ attano,",
  "tika-abh08t:1567_3": "paresaṃ vā santānappavattākusalasammasanakāle,",
  "tika-abh08t:1567_4": "akusalārammaṇikakusalābhiññāya parikammādikāle kāmāvacarakusalassa, attano,",
  "tika-abh08t:1567_5": "paresaṃ vā pavattaakusalānussaraṇādīsu rūpāvacarakusalassa,",
  "tika-abh08t:1567_6": "khīṇāsavānaṃ pahīnakilesapaccavekkhaṇaaññasantānagataakusalasammasanādikāle,",
  "tika-abh08t:1567_7": "pahīnakilesapaccavekkhaṇena tussanakāle,",
  "tika-abh08t:1567_8": "sabbesampi taṃtaṃjavanānaṃ purecarakāle ca kāmāvacarakiriyacittassa,",
  "tika-abh08t:1567_9": "kusalābhiññāya vuttanayena rūpāvacarakiriyacittassa,",
  "tika-abh08t:1567_10": "parāmāsaassādanābhinandanādivasena pavattiyaṃ akusalassa,",
  "tika-abh08t:1567_11": "uddhaccarahitakammārammaṇavasena akusalavipākasantīraṇassa,",
  "tika-abh08t:1567_12": "kāmāvacarajavanānaṃ anussaraṇakāle sabbampi ekādasatadārammaṇavipākassāti evaṃ kāmāvacaravipākānanti",
  "tika-abh08t:1567_13": "evametesaṃ channaṃ rāsīnaṃ akusalamārammaṇaṃ hoti.",
  "tika-abh08t:1568_0": "348- 56.",
  "tika-abh08t:1568_1": "Vipākārammaṇaṃ…pe…",
  "tika-abh08t:1568_2": "paccayoti sekhaputhujjanānaṃ vipākasammasanādikāle kāmāvacarakusalassa,",
  "tika-abh08t:1568_3": "vipākakkhandhānussaraṇādīsu rūpāvacarakusalassa,",
  "tika-abh08t:1568_4": "vuttanayeneva khīṇāsavānaṃ vipākasammasanādikāle,",
  "tika-abh08t:1568_5": "puthujjanakāle aniṭṭhavipākābhāvaṃ ārabbha tussanakāle,",
  "tika-abh08t:1568_6": "yathāvuttajavanānaṃ purecarakāle kāmāvacarakiriyacittassa,",
  "tika-abh08t:1568_7": "kusalesu vuttanayeneva rūpāvacarakiriyacittassa,",
  "tika-abh08t:1568_8": "vipākaṃ ārabbha tadārammaṇappavattiyaṃ vipākārammaṇikakammunā paṭisandhiṃ gaṇhantassa kammanimittavasena pavattiyañca kāmāvacaravipākassa,",
  "tika-abh08t:1568_9": "assādanābhinandanaparāmāsādivasena pavattiyaṃ akusalassāti evametesaṃ channaṃ rāsīnaṃ kāmāvacaravipākamārammaṇapaccayo hotīti.",
  "tika-abh08t:1568_10": "Rūpāvacaravipākārammaṇepi imināva nayena yojanā kātabbā.",
  "tika-abh08t:1568_11": "Kevalañhi taṃ kāmāvacaravipākānaṃ kiriyacittesu ca hasituppādassārammaṇaṃ na hotīti ayamettha viseso.",
  "tika-abh08t:1568_12": "Lokuttaravipākassa kāmāvacarakusalakiriyānamārammaṇakkamo appamāṇārammaṇaniddese vuttanayena veditabbo.",
  "tika-abh08t:1569_0": "Kāmāvacarakiriyacittassa kāmāvacarakusalādīnaṃ channaṃ rāsīnamārammaṇakkamo kusalārammaṇe vuttasadisova.",
  "tika-abh08t:1569_1": "Kevalañhi ettha yadetaṃ khīṇāsavasantānasseva niyataṃ navavidhaṃ kiriyacittaṃ,",
  "tika-abh08t:1569_2": "taṃ parasantānappavattakusalākusalassa,",
  "tika-abh08t:1569_3": "sasantāneva sekhaputhujjanakāle anāgatārammaṇikaabhiññāya parikammādivasappavattakusalassa ārammaṇaṃ hoti.",
  "tika-abh08t:1569_4": "Vipākesu ca paṭisandhibhavaṅgacutisaṅkhātānaṃ vipākānaṃ kammārammaṇavasena ārammaṇaṃ na hotīti ayameva viseso.",
  "tika-abh08t:1570_0": "Rūpāvacarakiriyacittassa pañcannaṃ rāsīnaṃ ārammaṇakkamo kusalārammaṇe vuttasadisova.",
  "tika-abh08t:1570_1": "Visesopi kāmāvacarakiriyārammaṇe vuttanayeneva veditabbo.",
  "tika-abh08t:1570_2": "Āruppakiriyacittassāpi tesaṃ pañcannaṃ rāsīnaṃ gocarabhāvo vuttasadisova.",
  "tika-abh08t:1570_3": "Āruppakiriyassa pana paṭhamatatiyaṃ dutiyacatutthasseva gocaro hoti.",
  "tika-abh08t:1571_0": "357- 8.",
  "tika-abh08t:1571_1": "Evaṃ rūpanibbānavajjitamārammaṇaṃ dassetvā idāni rūpārammaṇaṃ,",
  "tika-abh08t:1571_2": "nibbānārammaṇañca dassetuṃ “rūpaṃ catusamuṭṭhāna”ntiādi āraddhaṃ.",
  "tika-abh08t:1571_3": "Rūpanti aṭṭhavīsatividho bhūtopādāyabhedabhinno rūpakkhandho.",
  "tika-abh08t:1571_4": "Kiñcāpi na sabbameva rūpaṃ paccekaṃ catusamuṭṭhānaṃ,",
  "tika-abh08t:1571_5": "samudito pana rūpakkhandho catūhi eva samuṭṭhānehi samuṭṭhātīti katvā vuttaṃ “catusamuṭṭhāna”nti.",
  "tika-abh08t:1571_6": "Kāmapākakiriyassāti kāmāvacaravipākassa,",
  "tika-abh08t:1571_7": "kāmāvacarakiriyacittassa ca,",
  "tika-abh08t:1571_8": "tattha ca kāmāvacarakusalassa tāva vaṇṇadānādipuññakiriyakāle,",
  "tika-abh08t:1571_9": "vaṇṇādīnaṃ aniccādivasena sammasanakāle,",
  "tika-abh08t:1571_10": "abhiññāya parikammādikāle,",
  "tika-abh08t:1571_11": "akusalassa assādanābhinandanaparāmāsādikāle,",
  "tika-abh08t:1571_12": "abhiññādvayassa iddhividhabhūtassa suvaṇṇadubbaṇṇādirūpanimmānakāle,",
  "tika-abh08t:1571_13": "pubbenivāsānussatibhūtassa “purimabhave evaṃvaṇṇo ahosi”ntiādinā anussaraṇakāle,",
  "tika-abh08t:1571_14": "dibbacakkhubhūtassa cavamānaupapajjamānasattānaṃ vaṇṇadassanakāle,",
  "tika-abh08t:1571_15": "dibbasotabhūtassa saddasavanakāle,",
  "tika-abh08t:1571_16": "anāgataṃsañāṇabhūtassa “anāgate evaṃvaṇṇo bhavissāmī”tiādinā jānanakāle,",
  "tika-abh08t:1571_17": "kāmāvacaravipākesu dvipañcaviññāṇasampaṭicchanadvayassa yathāyogaṃ rūpādivijānanakāle,",
  "tika-abh08t:1571_18": "sukhasantīraṇassa santīraṇatadārammaṇakāle,",
  "tika-abh08t:1571_19": "upekkhāsantīraṇadvayassa santīraṇatadārammaṇakammanimittagatinimittārammaṇakāle,",
  "tika-abh08t:1571_20": "sahetukavipākassa kammanimittagatinimittārammaṇakāle,",
  "tika-abh08t:1571_21": "tadārammaṇakāle ca,",
  "tika-abh08t:1571_22": "kāmāvacarakiriyāsu pana kusale vuttanayānusārena aṭṭhamahākiriyacittassa,",
  "tika-abh08t:1571_23": "“evarūpaṃ vaṇṇādimadāsi”nti tussanakāle hasituppādassa,",
  "tika-abh08t:1571_24": "pañcadvāramanodvāresu voṭṭhabbanāvajjanakāle manodvārāvajjanassa,",
  "tika-abh08t:1571_25": "pañcadvāre āvajjanakāle pañcadvārāvajjanassa ca ārammaṇaṃ hotīti evaṃ catusamuṭṭhānikaṃ rūpaṃ channaṃ rāsīnamārammaṇaṃ hoti.",
  "tika-abh08t:1572_0": "359- 60.",
  "tika-abh08t:1572_1": "Nibbānaṃ pana gotrabhuvodānakāle,",
  "tika-abh08t:1572_2": "nibbānārammaṇikaabhiññāya parikammādikāle ca kāmāvacaratihetukakusalassa,",
  "tika-abh08t:1572_3": "atītabhave sacchikatanirodhānussaraṇakaālādīsu rūpāvacarakusalassa,",
  "tika-abh08t:1572_4": "vuttanayeneva kāmarūpāvacarakiriyacittassa,",
  "tika-abh08t:1572_5": "maggaṭṭhānaṃ tadanantaraphalavaḷañjanaphalakālesu apariyāpannakusalavipākassa cāti evaṃ channaṃ rāsīnaṃ",
  "tika-abh08t:1572_6": "ārammaṇaṃ hotīti dassetuṃ “nibbānārammaṇa”ntiādi vuttaṃ.",
  "tika-abh08t:1572_7": "Ubhayassāti kāmāvacararūpāvacaravasena duvidhassa.",
  "tika-abh08t:1573_0": "361- 2.",
  "tika-abh08t:1573_1": "Nānappakārakanti dvādasamaparicchede vakkhamānanayena nānāvidhappakāraṃ.",
  "tika-abh08t:1573_2": "Navannaṃ…pe…",
  "tika-abh08t:1573_3": "paccayoti kāmāvacarakusalassa,",
  "tika-abh08t:1573_4": "akusalassa,",
  "tika-abh08t:1573_5": "hasituppādamanodhātuvajjitakāmāvacarakiriyacittānañceva dvinnaṃ abhiññācittānañca sabbāpi paññatti,",
  "tika-abh08t:1573_6": "rūpāvacarakusalavipākakiriyānaṃ kasiṇanimittādikā,",
  "tika-abh08t:1573_7": "paṭhamāruppakusalavipākakiriyānaṃ ākāsapaññatti,",
  "tika-abh08t:1573_8": "tatiyāruppakusalādīnaṃ tiṇṇaṃ abhāvapaññattīti evaṃ paññatti navannaṃ rāsīnaṃ ārammaṇapaccayo hotīti.",
  "tika-abh08t:1574_0": "363- 5.",
  "tika-abh08t:1574_1": "Evaṃ yo dhammo yassa dhammassa ārammaṇaṃ hoti,",
  "tika-abh08t:1574_2": "taṃ ekekuddhāravasena dassetvā idāni sabbe catubhūmakacittuppāde chahi ārammaṇehi yojetvā dassetuṃ “rūpārammaṇikā dve”tiādi gāthāttayaṃ vuttaṃ.",
  "tika-abh08t:1574_3": "Taṃ heṭṭhā vuttatthameva.",
  "tika-abh08t:1575_0": "366- 9.",
  "tika-abh08t:1575_1": "“Paṭhamāruppakusala”ntiādi pana heṭṭhā vuttanayampi arūpāvacarārammaṇesu arūpāvacaradhammānaṃ sekhāsekhavasena",
  "tika-abh08t:1575_2": "nānappakārato pavattiākāraṃ pakāsetuṃ vuttaṃ.",
  "tika-abh08t:1575_3": "Kusalassāti sekhaputhujjanānaṃ dutiyāruppakusalassa.",
  "tika-abh08t:1575_4": "Vipākassa pana khīṇāsavānaṃ pavattamānassāpi ārammaṇaṃ hoti tassa purimabhave kammanimittārammaṇattā.",
  "tika-abh08t:1575_5": "Arūpabhave atisantabhāvena pavattamānaṃ bhavaṅgacittaṃ na bhāvanāya parisuddhaṃ upaṭṭhātīti āha “paṭhamāruppapāko”tiādi.",
  "tika-abh08t:1575_6": "Paṭhamaṃ tu kiriyacittaṃ puññassa dutiyāruppacetaso ārammaṇaṃ na hoti,",
  "tika-abh08t:1575_7": "vipākassa dutiyāruppacetaso ārammaṇaṃ na hotīti sambandho.",
  "tika-abh08t:1575_8": "Tattha khīṇāsavakāle kassaci kusalassa abhāvato “na puññassā”ti vuttaṃ.",
  "tika-abh08t:1575_9": "Ākāsānañcāyatanakiriyāsamaṅgissa viññāṇañcāyatanavipākacittaṃ na pavattatīti “na pākassā”ti vuttaṃ.",
  "tika-abh08t:1575_10": "Khīṇāsavassa diṭṭhadhammasukhavihāratthaṃ,",
  "tika-abh08t:1575_11": "nirodhasamāpajjanatthañca samāpattiyo samāpajjantassa paṭhamāruppakiriyacittaṃ dutiyassa ārammaṇaṃ hotīti āha “paṭhamaṃ tu kriyācitta”ntiādi.",
  "tika-abh08t:1576_0": "370- 3.",
  "tika-abh08t:1576_1": "“Dvidhā”ti ca vatvā tameva duvidhataṃ,",
  "tika-abh08t:1576_2": "tividhatañca dassetuṃ “kusalaṃ kusalassā”ti,",
  "tika-abh08t:1576_3": "“kriyassāpi kriyā hotī”ti ca ādi vuttaṃ.",
  "tika-abh08t:1576_4": "Taṃ vuttanayameva.",
  "tika-abh08t:1576_5": "Evameva …pe…",
  "tika-abh08t:1576_6": "siyāti paṭhamāruppacitte vuttanayena sekhaputhujjanānaṃ dvidhā,",
  "tika-abh08t:1576_7": "khīṇāsavānañca tidhā ārammaṇaṃ bhavatīti attho.",
  "tika-abh08t:1577_0": "374- 5.",
  "tika-abh08t:1577_1": "Yaṃ yaṃ gocaraṃ ārabbhāti rūpārūpanibbānapaññattīsu yaṃ yaṃ gocaraṃ ārabbha.",
  "tika-abh08t:1577_2": "Ye yeti arūpadhammā.",
  "tika-abh08t:1577_3": "Yo naroti yo gahaṭṭho,",
  "tika-abh08t:1577_4": "pabbajito vā māṇavo.",
  "tika-abh08t:1577_5": "Kirāti anumatiyaṃ.",
  "tika-abh08t:1577_6": "Tassa “uttaratevā”ti iminā sambandho.",
  "tika-abh08t:1577_7": "Pāranti avasānaṃ.",
  "tika-abh08t:1577_8": "Taṃ imassa paramanipuṇagambhīranayasamaṅgitāya yāthāvato otarantehi akasirena tarituṃ asakkuṇeyyattā duppāpuṇeyyanti katvā āha “duttara”nti.",
  "tika-abh08t:1577_9": "Uttaranti uttamaṃ.",
  "tika-abh08t:1577_10": "Abhidhammāvatārassa hi uttamatāya tadekadesabhūtapārampi uttamameva hoti.",
  "tika-abh08t:1577_11": "Soti so samuttiṇṇābhidhammāvatārapāro naro.",
  "tika-abh08t:1577_12": "Uttarateva,",
  "tika-abh08t:1577_13": "na pana na sakkoti taṃ uttaritunti attho.",
  "tika-abh08t:1578_0": "Iti abhidhammatthavikāsiniyā nāma",
  "tika-abh08t:1579_0": "Abhidhammāvatārasaṃvaṇṇanāya",
  "tika-abh08t:1580_0": "Ārammaṇavibhāganiddesavaṇṇanā niṭṭhitā.",
  "tika-abh08t:1581_0": "7. Sattamo paricchedo",
  "tika-abh08t:1582_0": "Vipākacittappavattiniddesavaṇṇanā",
  "tika-abh08t:1583_0": "376.",
  "tika-abh08t:1583_1": "Anantañāṇenāti anantārammaṇe pavattañāṇena.",
  "tika-abh08t:1583_2": "Niraṅgaṇenāti ettha rāgādayo akusalā aṅganti etehi taṃsamaṅgino puggalā nihīnabhāvaṃ gacchantīti aṅgaṇāti vuccanti. Yathāha –",
  "tika-abh08t:1584_0": "“Rāgo aṅgaṇaṃ,",
  "tika-abh08t:1584_1": "doso aṅgaṇaṃ,",
  "tika-abh08t:1584_2": "moho aṅgaṇaṃ,",
  "tika-abh08t:1584_3": "pāpakānaṃ kho, āvuso,",
  "tika-abh08t:1584_4": "akusalānaṃ icchāvacarānaṃ adhivacanaṃ yadidaṃ aṅgaṇa”nti ca ādi.",
  "tika-abh08t:1585_0": "Attano santāne sīlādiguṇe esī gavesīti guṇesī,",
  "tika-abh08t:1585_1": "tena guṇesinā.",
  "tika-abh08t:1585_2": "Karuṇāyaṃ niyutto,",
  "tika-abh08t:1585_3": "sā assa atthīti vā kāruṇiko,",
  "tika-abh08t:1585_4": "tena kāruṇikena.",
  "tika-abh08t:1585_5": "Ettha ca “anantañāṇenā”ti iminā bhagavato sabbaññubhāvamāha,",
  "tika-abh08t:1585_6": "“niraṅgaṇenā”ti khīṇāsavabhāvaṃ,",
  "tika-abh08t:1585_7": "“guṇesinā”ti pubbacariyaṃ,",
  "tika-abh08t:1585_8": "“kāruṇikenā”ti mahākaruṇāsamaṅgibhāvaṃ.",
  "tika-abh08t:1585_9": "Ettakena pana thomanena bhagavato vipākadesanāya niyyānikādibhāvaṃ dīpeti.",
  "tika-abh08t:1585_10": "Asabbaññunā hi desitaṃ aniyyānikaṃ hoti,",
  "tika-abh08t:1585_11": "akhīṇāsavena desitaṃ na pākaṭaṃ,",
  "tika-abh08t:1585_12": "apuññavatā desitaṃ nappatiṭṭhāti,",
  "tika-abh08t:1585_13": "akāruṇikena vuttaṃ sukhadāyakaṃ na hoti.",
  "tika-abh08t:1585_14": "Bhagavato pana sabbaññubhāvato tena desitaṃ niyyānikaṃ,",
  "tika-abh08t:1585_15": "khīṇāsavattā pākaṭaṃ,",
  "tika-abh08t:1585_16": "puññavantatāya patiṭṭhāti,",
  "tika-abh08t:1585_17": "mahākaruṇāsamaṅgitāya sukhadāyakanti.",
  "tika-abh08t:1585_18": "Cittappabhavanti vipākacittānaṃ uppattiṃ.",
  "tika-abh08t:1586_0": "377- 86.",
  "tika-abh08t:1586_1": "Idāni vipākakathāya mātikāvasena aṭṭhakathāya ṭhapite dasappakāre dassetuṃ “ekūnatiṃsa kammānī”tiādi vuttaṃ.",
  "tika-abh08t:1586_2": "Tattha yathāraddhāya vipākakathāya mūlakāraṇabhāvato “ekūnatiṃsa kammānī”ti paṭhamaṃ kammavavatthānaṃ kataṃ.",
  "tika-abh08t:1586_3": "Kamme pana kathite vipākakathāya adhiṭṭhānabhūtā vipākāpi kathetabbāti “pākā dvattiṃsa dassitā”ti dutiyaṃ vipākavavatthānaṃ kataṃ.",
  "tika-abh08t:1586_4": "Kammavipākānañca advāresu adissanato “tīsu…pe…",
  "tika-abh08t:1586_5": "dissare”ti tatiyaṃ kammadvāravipākadvārā vuttā.",
  "tika-abh08t:1586_6": "Kammavipākānaṃ vacanappasaṅgeyeva ekasseva kammassa taṃ taṃ paccayamāgamma anekaphalanipphādanaṃ dassetuṃ “kusalaṃ…pe…",
  "tika-abh08t:1586_7": "vividhaṃ phala”nti catutthaṃ kāmāvacarakusalassa pavattipaṭisandhīsu nānāphalanipphādanaṃ vuttaṃ.",
  "tika-abh08t:1586_8": "Evaṃ vutte pana pavattipaṭisandhīnaṃ labbhamānavipākavasena vuttabhāvaṃ ajānantā –",
  "tika-abh08t:1587_0": "“Tasseva kammassa vipākāvasesenā”ti;",
  "tika-abh08t:1588_0": "“Ekaṃ pupphaṃ cajitvāna, asītikappakoṭiyo;",
  "tika-abh08t:1589_0": "Duggatiṃ nābhijānāmī”ti. ca –",
  "tika-abh08t:1590_0": "Evamādivacanassa byañjanacchāyāya atthaṃ gahetvā dinnapaṭisandhikāyapi cetanāya puna paṭisandhidānaṃ maññeyyunti “ekāya…pe…",
  "tika-abh08t:1590_1": "pakāsitā”ti pañcamaṃ ekena kammena ekissāyeva paṭisandhiyā nibbattanaṃ vuttaṃ.",
  "tika-abh08t:1590_2": "Ekasmiṃ bhave nānākammassa vipākappavattiṃ suṇantā “disvā kumāraṃ satapuññalakkhaṇa”ntiādivacanassa atthaṃ",
  "tika-abh08t:1590_3": "ajānantā “nānākammena ekāva paṭisandhi hotī”ti cinteyyunti “nānā…pe…",
  "tika-abh08t:1590_4": "paṭisandhiyo”ti chaṭṭhaṃ nānākammassa nānāpaṭisandhidānaṃ vuttaṃ.",
  "tika-abh08t:1590_5": "Tathā vipaccantassa ca ekassa kammassa soḷasa vipākāni dvādasamaggo ahetukaṭṭhakampīti ayaṃ vipākavibhāgo",
  "tika-abh08t:1590_6": "hetubhedavasena hotīti dassanatthaṃ “tihetukaṃ…pe…",
  "tika-abh08t:1590_7": "na ca hoti tihetukā”ti sattamaṃ aṭṭhakathāya āgatahetukittanaṃ dassitaṃ.",
  "tika-abh08t:1590_8": "Taṃ pana hetukittanaṃ ekekassa kammassa vipākavibhāgadassanatthanti.",
  "tika-abh08t:1590_9": "Idāni tipiṭakacūḷanāgattherassa,",
  "tika-abh08t:1590_10": "moravāpivāsimahādattattherassa,",
  "tika-abh08t:1590_11": "tipiṭakamahādhammarakkhitattherassāti tiṇṇaṃ therānaṃ vādesu “ekāya cetanāya dvādasa vipākāni ettheva",
  "tika-abh08t:1590_12": "dasakamaggo ahetukaṭṭhakampī”ti āgatassa dutiyattheravādassa,",
  "tika-abh08t:1590_13": "“ekāya cetanāya dasa vipākāni ettheva ahetukaṭṭhakampī”ti āgatassa tatiyattherassa vādassa ca na sammāpatiṭṭhitattā",
  "tika-abh08t:1590_14": "suppatiṭṭhitassa paṭhamattheravādassa vasena dassetuṃ vipākesu asaṅkhārasasaṅkhāravidhānaṃ paccayabalena hoti,",
  "tika-abh08t:1590_15": "no kammabalenāti dīpanatthaṃ aṭṭhamaṃ,",
  "tika-abh08t:1590_16": "“asaṅkhārasasaṅkhāra”ntiādinā kammena saha asamānampi katvā saṅkhārabhedo vutto.",
  "tika-abh08t:1590_17": "Kammassa somanassupekkhāsahagatabhāvepi ārammaṇavaseneva vipākavedanāya parivattanaṃ dassetuṃ “ārammaṇena…pe…",
  "tika-abh08t:1590_18": "parivattana”nti navamaṃ ārammaṇena vedanāparivattanaṃ vuttaṃ.",
  "tika-abh08t:1590_19": "Kammavasena ceva ārammaṇavasena ca aniyatassa tadārammaṇassa javanavasena niyamadassanatthaṃ “tadārammaṇa…pe…",
  "tika-abh08t:1590_20": "niyāmita”nti dasamaṃ javanena tadārammaṇaniyamo vuttoti.",
  "tika-abh08t:1591_0": "Ekūnatiṃsa kammānīti kusalākusalavasena vīsati parittāni,",
  "tika-abh08t:1591_1": "nava mahaggatānīti ekūnatiṃsa kammāni.",
  "tika-abh08t:1591_2": "Yasmā panesā vaṭṭavasena vipākakathā,",
  "tika-abh08t:1591_3": "tasmā lokuttarakusalaṃ vajjetvā ekūnatiṃseva kammāni vuttāni.",
  "tika-abh08t:1591_4": "Evaṃ “pākā dvattiṃsā”ti etthāpi tevīsati parittā,",
  "tika-abh08t:1591_5": "nava mahaggatāti pākā dvattiṃsa.",
  "tika-abh08t:1591_6": "Tīsu dvāresūti kāyavacīmanodvāravasena tīsu kammadvāresu.",
  "tika-abh08t:1591_7": "Kammadvāravavatthānaṃ heṭṭhā saṅkhepato dassitameva.",
  "tika-abh08t:1591_8": "Vitthārato panetaṃ aṭṭhasāliniyā dhammasaṅgahaṭṭhakathāya,",
  "tika-abh08t:1591_9": "taṃsaṃvaṇṇanādito ca gahetabbaṃ.",
  "tika-abh08t:1591_10": "Kāmaṃ kammānipi chasu dvāresu pavattanti,",
  "tika-abh08t:1591_11": "pañcadvārappavattāni pana avipākāni,",
  "tika-abh08t:1591_12": "manodvāradvārattayavasena bhinnānaṃ vipākadāyakānameva saṅgaṇhanatthaṃ “tīsu dvāresū”ti vuttaṃ.",
  "tika-abh08t:1591_13": "Chasūti cakkhudvārādīni pañca,",
  "tika-abh08t:1591_14": "manodvārañcāti chasu vipākadvāresu.",
  "tika-abh08t:1592_0": "Taṃ taṃ paccayamāgammāti kālasampadādikaṃ taṃ taṃ paccayamāgamma. Tenāhu porāṇā –",
  "tika-abh08t:1593_0": "“Kālopadhippayogānaṃ, gatiyā ca yathārahaṃ;",
  "tika-abh08t:1594_0": "Sampattiñca vipattiñca, kammamāgamma paccatī”ti.",
  "tika-abh08t:1595_0": "Atha vā taṃ taṃ paccayanti somanassādihetubhūtaṃ taṃ taṃ sahakāripaccayaṃ.",
  "tika-abh08t:1595_1": "Vividhaṃ phalanti somanassupekkhāsahagatasahetukāhetukaasaṅkhārasasaṅkhāravasena nānappakāraphalaṃ.",
  "tika-abh08t:1595_2": "Ekāya cetanāyāti upapajjavedanīyabhūtāya,",
  "tika-abh08t:1595_3": "aparāpariyavedanīyabhūtāya vā ekāya cetanāya.",
  "tika-abh08t:1595_4": "Diṭṭhadhammavedanīyabhūtā pana pavattivipākameva nibbatteti,",
  "tika-abh08t:1595_5": "no paṭisandhiṃ.",
  "tika-abh08t:1596_0": "Kiñcāpi “tihetuka”nti avisesena vuttaṃ,",
  "tika-abh08t:1596_1": "ukkaṭṭhameva pana tihetukakammaṃ tihetukavipākaṃ deti,",
  "tika-abh08t:1596_2": "tathā duhetukampi ukkaṭṭhameva duhetukavipākaṃ deti.",
  "tika-abh08t:1596_3": "Omakaṃ pana tihetukakammaṃ duhetukukkaṭṭhasadisaṃ,",
  "tika-abh08t:1596_4": "duhetukāhetukameva vipākaṃ deti.",
  "tika-abh08t:1596_5": "Tathā duhetukampi ahetukameva vipākaṃ detīti.",
  "tika-abh08t:1596_6": "Ukkaṭṭhomakavibhāgo ca panesa kusalākusalaparivāralābhato,",
  "tika-abh08t:1596_7": "āsevanavippaṭisārappavattiyā vā daṭṭhabbo.",
  "tika-abh08t:1596_8": "Yañhi kammaṃ attano pavattikāle purimapacchābhāgappavattehi kusaladhammehi parivāritaṃ,",
  "tika-abh08t:1596_9": "pacchā vā āsevanalābhena samudāciṇṇaṃ,",
  "tika-abh08t:1596_10": "taṃ ukkaṭṭhaṃ.",
  "tika-abh08t:1596_11": "Yaṃ pana karaṇakāle akusaladhammehi parivāritaṃ,",
  "tika-abh08t:1596_12": "pacchā vā “dukkaṭaṃ mayā”ti vippaṭisāruppādanena paribhāvitaṃ,",
  "tika-abh08t:1596_13": "taṃ omakaṃ nāma hoti.",
  "tika-abh08t:1597_0": "Athettha yathāvuttavidhānaṃ kiṃ paṭisandhipavattīnaṃ avisesena,",
  "tika-abh08t:1597_1": "udāhu pavattivasenevāti ce?",
  "tika-abh08t:1597_2": "Pavattivaseneva,",
  "tika-abh08t:1597_3": "paṭisandhiyaṃ pana ayaṃ visesoti dassento āha “tihetukenā”tiādi.",
  "tika-abh08t:1597_4": "Etthāpi tihetukukkaṭṭhakammeneva tihetukapaṭisandhi hoti,",
  "tika-abh08t:1597_5": "omakena pana duhetukukkaṭṭhena ca duhetukā paṭisandhi,",
  "tika-abh08t:1597_6": "duhetukomakena pana ahetukāvāti ayaṃ viseso veditabbo.",
  "tika-abh08t:1597_7": "Yasmā panettha ñāṇaṃ jaccandhādivipattinimittassa mohassa,",
  "tika-abh08t:1597_8": "sabbākusalassa vā paṭipakkhaṃ,",
  "tika-abh08t:1597_9": "tasmā taṃsampayuttaṃ kammaṃ jaccandhādivipattipaccayaṃ na hotīti tihetukaṃ atidubbalampi samānaṃ duhetukapaṭisandhimeva ākaḍḍhati,",
  "tika-abh08t:1597_10": "nāhetukanti āha “na ca hoti ahetukā”ti.",
  "tika-abh08t:1597_11": "Yasmā paṭisambhidāmagge sugatiyaṃ jaccandhabadhirādivipattiyā ahetukūpapattiṃ vajjetvā gatisampattiyā ahetukūpapattiṃ dassentena dhammasenāpatinā –",
  "tika-abh08t:1598_0": "“Gatisampattiyā ñāṇasampayutte aṭṭhannaṃ hetūnaṃ paccayā upapatti hoti,",
  "tika-abh08t:1598_1": "gatisampattiyā ñāṇasampayutte katamesaṃ aṭṭhannaṃ hetūnaṃ paccayā upapatti hoti?",
  "tika-abh08t:1598_2": "Kusalassa kammassa javanakkhaṇe tayo hetū kusalā tasmiṃ khaṇe jātacetanāya sahajātapaccayā honti,",
  "tika-abh08t:1598_3": "tena vuccati kusalamūlapaccayāpi saṅkhārā.",
  "tika-abh08t:1598_4": "Nikantikkhaṇe dve hetū akusalā tasmiṃ khaṇe jātacetanāya sahajātapaccayā honti,",
  "tika-abh08t:1598_5": "tena vuccati akusalamūlapaccayāpi saṅkhārā.",
  "tika-abh08t:1598_6": "Paṭisandhikkhaṇe tayo hetū abyākatā tasmiṃ khaṇe jātacetanāya sahajātapaccayā honti,",
  "tika-abh08t:1598_7": "tena vuccati nāmarūpapaccayāpi viññāṇaṃ,",
  "tika-abh08t:1598_8": "viññāṇapaccayāpi nāmarūpa”nti –",
  "tika-abh08t:1599_0": "Evaṃ javanakkhaṇe tiṇṇaṃ hetūnaṃ paccayā ñāṇasampayuttavipākuppatti vuttā,",
  "tika-abh08t:1599_1": "na pana “javanakkhaṇe dvinnaṃ hetūnaṃ paccayā”ti,",
  "tika-abh08t:1599_2": "tasmā tihetukakammeneva tihetukapaṭisandhi hoti,",
  "tika-abh08t:1599_3": "na duhetukenāti āha “duhetukena…pe…",
  "tika-abh08t:1599_4": "na ca hoti tihetukā”ti.",
  "tika-abh08t:1599_5": "Yadi hi duhetukakammena tihetukapaṭisandhi siyā,",
  "tika-abh08t:1599_6": "yathā “aṭṭhannaṃ hetūnaṃ paccayā upapatti hotī”ti vatvā tassa vibhaṅgo kato,",
  "tika-abh08t:1599_7": "evaṃ “gatisampattiyā ñāṇasampayutte sattannaṃ hetūnaṃ paccayā upapatti hoti.",
  "tika-abh08t:1599_8": "Gatisampattiyā ñāṇasampayutte katamesaṃ sattannaṃ hetūnaṃ paccayā upapatti hoti?",
  "tika-abh08t:1599_9": "Kusalassa kammassa javanakkhaṇe dve hetū kusalā tasmiṃ khaṇe…pe… saṅkhārā,",
  "tika-abh08t:1599_10": "nikantikkhaṇe dve hetū akusalā tasmiṃ khaṇe…pe… saṅkhārā,",
  "tika-abh08t:1599_11": "paṭisandhikkhaṇe tayo hetū abyākatā tasmiṃ khaṇe…pe…",
  "tika-abh08t:1599_12": "nāmarūpa”nti sattannaṃ hetūnaṃ paccayā ñāṇasampayuttūpapattiṃ vatvā tassa vibhaṅgo kātabbo siyā,",
  "tika-abh08t:1599_13": "na ca panevaṃ atthi,",
  "tika-abh08t:1599_14": "tasmā viññāyati “duhetukakammena tihetukapaṭisandhi na hotī”ti.",
  "tika-abh08t:1600_0": "Yadi evaṃ –",
  "tika-abh08t:1601_0": "“Gatisampattiyā ñāṇavippayutte channaṃ hetūnaṃ paccayā upapatti hoti.",
  "tika-abh08t:1601_1": "Gatisampattiyā ñāṇavippayutte katamesaṃ…pe… hoti?",
  "tika-abh08t:1601_2": "Kusalassa kammassa javanakkhaṇe dve hetū kusalā tasmiṃ khaṇe…pe… saṅkhārā.",
  "tika-abh08t:1601_3": "Nikantikkhaṇe dve hetū akusalā tasmiṃ khaṇe…pe… saṅkhārā.",
  "tika-abh08t:1601_4": "Paṭisandhikkhaṇe dve hetū abyākatā tasmiṃ khaṇe…pe…",
  "tika-abh08t:1601_5": "nāmarūpa”nti –",
  "tika-abh08t:1602_0": "Evaṃ duhetukakammena duhetukūpapattiṃ uddharitvā “gatisampattiyā ñāṇavippayutte sattannaṃ hetūnaṃ paccayā upapatti hoti.",
  "tika-abh08t:1602_1": "Gatisampattiyā ñāṇavippayutte katamesaṃ sattannaṃ hetūnaṃ paccayā upapatti hoti?",
  "tika-abh08t:1602_2": "Kusalassa kammassa javanakkhaṇe tayo hetū kusalā tasmiṃ khaṇe…pe… saṅkhārā.",
  "tika-abh08t:1602_3": "Nikantikkhaṇe dve hetū akusalā tasmiṃ khaṇe…pe… saṅkhārā.",
  "tika-abh08t:1602_4": "Paṭisandhikkhaṇe dve hetū abyākatā tasmiṃ khaṇe…pe…",
  "tika-abh08t:1602_5": "nāmarūpa”nti evaṃ tihetukakammena duhetukapaṭisandhiyāpi anuddhaṭattā sāpi na hotīti ce?",
  "tika-abh08t:1602_6": "No na hoti,",
  "tika-abh08t:1602_7": "duhetukomakakammena ahetukapaṭisandhiyā viya tihetukomakena duhetukapaṭisandhiyāva dātabbattā,",
  "tika-abh08t:1602_8": "kammasarikkhakavipākadassanatthaṃ pana mahātherena pāṭho sāvaseso kato.",
  "tika-abh08t:1603_0": "Yadi evaṃ purimavuttehi idaṃ samānaṃ kammasarikkhakatābhāvatoti duhetukakammena tihetukapaṭisandhi na uddhaṭā,",
  "tika-abh08t:1603_1": "na pana alabbhanatoti? Taṃ na,",
  "tika-abh08t:1603_2": "akusalakammassa alobhasampayogābhāvato,",
  "tika-abh08t:1603_3": "alobhaphaluppādane viya ñāṇavippayuttassa ñāṇaphaluppādane asamatthabhāvato.",
  "tika-abh08t:1603_4": "Paññābalasampayogato hi taṃñāṇaphaluppādane samatthaṃ hoti.",
  "tika-abh08t:1604_0": "Etthāha –",
  "tika-abh08t:1604_1": "kiṃ panetaṃ kammameva paṭisandhiṃ dentaṃ attanā sadisavedanameva deti,",
  "tika-abh08t:1604_2": "udāhu visadisavedanampīti?",
  "tika-abh08t:1604_3": "Duhetukomakameva visadisavedanaṃ deti,",
  "tika-abh08t:1604_4": "itaraṃ pana sadisavedanameva.",
  "tika-abh08t:1604_5": "Tathā hi papañcasūdaniyā majjhimaṭṭhakathāya mahākammavibhaṅgasutte sukhavedanīyādikammavaṇṇanāya –",
  "tika-abh08t:1605_0": "“Kāmāvacarakusalato somanassasahagatacittasampayuttā catasso cetanā,",
  "tika-abh08t:1605_1": "rūpāvacarakusalato catukkajjhānacetanāti evaṃ paṭisandhipavattesu sukhavedanāya jananato sukhavedanīyaṃ kammaṃ nāma.",
  "tika-abh08t:1605_2": "Kāmāvacarañcettha paṭisandhiyaṃyeva ekantena sukhaṃ janeti,",
  "tika-abh08t:1605_3": "pavatte pana iṭṭhamajjhattārammaṇe adukkhamasukhampi.",
  "tika-abh08t:1606_0": "“Akusalacetanā pavatte kāyadvārappavattadukkhassa jananato dukkhavedanīyaṃ kammaṃ nāma.",
  "tika-abh08t:1607_0": "“Kāmāvacarakusalato pana upekkhāsahagatacittasampayuttā catasso cetanā,",
  "tika-abh08t:1607_1": "rūpāvacarakusalato catutthajjhānacetanāti evaṃ paṭisandhipavattesu tatiyavedanāya jananato adukkhamasukhavedanīyaṃ kammaṃ nāma.",
  "tika-abh08t:1607_2": "Ettha ca “kāmāvacaraṃ paṭisandhiyaṃyeva ekantena adukkhamasukhaṃ janeti,",
  "tika-abh08t:1607_3": "pavatte iṭṭhārammaṇe sukhampī”ti –",
  "tika-abh08t:1608_0": "Vuttaṃ.",
  "tika-abh08t:1608_1": "Nanu ca “ārammaṇena hoteva,",
  "tika-abh08t:1608_2": "vedanāparivattana”nti vacanato ārammaṇavasena vedanāniyamo hoti,",
  "tika-abh08t:1608_3": "na ca somanassasahagatakammena paṭisandhiṃ gaṇhantassa iṭṭhārammaṇameva kammanimittādikamāpāthamāgacchatīti niyamo atthi,",
  "tika-abh08t:1608_4": "upekkhāsahagatakammena vā iṭṭhamajjhattārammaṇanti na sakkā vattuṃ,",
  "tika-abh08t:1608_5": "tasmā kathaṃ kammavaseneva vedanāniyamoti? Vuccate –",
  "tika-abh08t:1608_6": "iṭṭhādiārammaṇampi āpāthamāgacchantaṃ kammabaleneva āgacchatīti somanassasahagatakammena paṭisandhiggahaṇakāle",
  "tika-abh08t:1608_7": "tassa balena iṭṭhārammaṇamāpāthamāgacchati,",
  "tika-abh08t:1608_8": "upekkhāsahagatakammena iṭṭhamajjhattārammaṇanti na na sakkā vattuṃ,",
  "tika-abh08t:1608_9": "tasmā kammavasena paṭisandhiyā ārammaṇaniyamo,",
  "tika-abh08t:1608_10": "ārammaṇavasena vedanāniyamoti.",
  "tika-abh08t:1608_11": "Apica “ārammaṇena hoteva,",
  "tika-abh08t:1608_12": "vedanāparivattana”nti idaṃ tadārammaṇaṃ sandhāya vuttanti na tena paṭisandhiyā kammasarikkhakavedanābhāvo paṭikkhipituṃ sakkā,",
  "tika-abh08t:1608_13": "duhetukomakaṃ pana somanassasahagatampi attano nihīnatāya duhetukaphaluppādane asamatthattā,",
  "tika-abh08t:1608_14": "ahetukāya ca attanā sadisavedanāya paṭisandhiyā asambhavato upekkhāsahagatapaṭisandhiyā anurūpato iṭṭhamajjhattārammaṇamupaṭṭhapetvā",
  "tika-abh08t:1608_15": "tadārammaṇaṃ upekkhāsahagatameva paṭisandhiṃ deti.",
  "tika-abh08t:1609_0": "Nanu ca “pacchimabhavikamahābodhisattānaṃ mettāpubbabhāgaṃ somanassakammaṃ paṭisandhiṃ detī”ti aṭṭhakathāsu vuttaṃ,",
  "tika-abh08t:1609_1": "mahāsivatthero ca upekkhāsahagatañāṇasampayuttaasaṅkhārikavipākacittena paṭisandhiṃ icchati.",
  "tika-abh08t:1609_2": "Vuttañhi tena “somanassasahagatato upekkhāsahagataṃ balavataraṃ,",
  "tika-abh08t:1609_3": "tena paṭisandhiṃ gaṇhanti,",
  "tika-abh08t:1609_4": "tena gahitapaṭisandhikā hi mahajjhāsayā honti tipiṭakacūḷanāgatthero viyā”ti,",
  "tika-abh08t:1609_5": "tasmā somanassasahagatakusalato upekkhāsahagatapaṭisandhipi labbhati yathā ca,",
  "tika-abh08t:1609_6": "evaṃ tathā upekkhāsahagatato somanassasahagatāpīti kathaṃ kammasadisavedanā paṭisandhīti?",
  "tika-abh08t:1609_7": "Etthāpi ca kammampi upekkhāsahagatamevāti therassa adhippāyo siyāti sakkā vattuṃ.",
  "tika-abh08t:1609_8": "Apicāyaṃ vādo mahāaṭṭhakathāyaṃ paṭikkhittova.",
  "tika-abh08t:1609_9": "Tathā hi vuttaṃ saṅgahakārehi “aṭṭhakathāyaṃ pana ayaṃ therassa manoratho,",
  "tika-abh08t:1609_10": "natthi eta”nti paṭikkhipitvā sabbaññubodhisattānaṃ hitūpacāro balavā hoti,",
  "tika-abh08t:1609_11": "tasmā mettāpubbabhāgakāmāvacarakusalavipākasomanassasahagatatihetukaasaṅkhārikacittena paṭisandhiṃ gaṇhantīti vuttanti,",
  "tika-abh08t:1609_12": "tasmā paṭikkhittavādaṃ gahetvā na sakkā aṭṭhakathāvacanaṃ cāletunti sampaṭicchitabbamevetaṃ kammasadisavedanā paṭisandhīti.",
  "tika-abh08t:1609_13": "Asampaṭicchantehi vā aṭṭhakathāya adhippāyo sādhukaṃ kathetabboti.",
  "tika-abh08t:1610_0": "Asaṅkhāranti asaṅkhārikakammaṃ. Asaṅkhāraṃ sasaṅkhārampi phalaṃ detīti sambandho.",
  "tika-abh08t:1611_0": "Ārammaṇenāti iṭṭhādiārammaṇena.",
  "tika-abh08t:1611_1": "Vedanāparivattananti tassa tassa ārammaṇassa anurūpato somanassādivedanāya parivattanaṃ,",
  "tika-abh08t:1611_2": "kusalavipākasantīraṇatadārammaṇāni sandhāya cetaṃ vuttaṃ.",
  "tika-abh08t:1611_3": "Tāni hi iṭṭhārammaṇe somanassasahagatāni,",
  "tika-abh08t:1611_4": "iṭṭhamajjhatte upekkhāsahagatāni.",
  "tika-abh08t:1611_5": "Akusalavipākaṃ pana santīraṇatadārammaṇaṃ aniṭṭhe,",
  "tika-abh08t:1611_6": "aniṭṭhamajjhatte ca ārammaṇe upekkhāsahagatameva.",
  "tika-abh08t:1611_7": "Na hi tassa ārammaṇavasena vedanābhedo atthi,",
  "tika-abh08t:1611_8": "heṭṭhā vuttanayena dvīsupi upekkhāsahagatameva.",
  "tika-abh08t:1611_9": "Dvipañcaviññāṇasampaṭicchanesu ca ṭhapetvā kāyaviññāṇadvayaṃ sesāni iṭṭhādīsu sabbattha heṭṭhā vuttakāraṇavaseneva upekkhāsahagatāni,",
  "tika-abh08t:1611_10": "tathā kāyaviññāṇaṃ iṭṭhādīsu sukhasahagataṃ,",
  "tika-abh08t:1611_11": "aniṭṭhādīsu dukkhasahagatanti.",
  "tika-abh08t:1611_12": "Javanena niyamitaṃ aṭṭhakathāyanti adhippāyo.",
  "tika-abh08t:1611_13": "Hetuniyamanameva cettha javanavasena hoti vedanābhedassa ārammaṇeneva,",
  "tika-abh08t:1611_14": "saṅkhārabhedassa ca paccayavaseneva niyamitattā.",
  "tika-abh08t:1611_15": "Ettha ca akusalavipākānaṃ vibhāgābhāvato kusalavipākatadārammaṇānameva ārammaṇajavanapaccayavasena niyamanaṃ hoti.",
  "tika-abh08t:1611_16": "Taṃ pana sarūpato evaṃ veditabbaṃ –",
  "tika-abh08t:1611_17": "tihetukukkaṭṭhakammena hi tadārammaṇaṃ pavattamānaṃ kammavasena niyamābhāvato sabbesupi kusalavipākatadārammaṇesu",
  "tika-abh08t:1611_18": "sampattesu ārammaṇajavanapaccayavasena,",
  "tika-abh08t:1611_19": "ārammaṇajavanavaseneva vā niyataṃ ekameva uppajjati. Kathaṃ?",
  "tika-abh08t:1611_20": "Tadārammaṇesu hi ārammaṇavasena vedanāniyamo hoti,",
  "tika-abh08t:1611_21": "javanavasena hetuniyamo,",
  "tika-abh08t:1611_22": "paccayavasena saṅkhāraniyamo.",
  "tika-abh08t:1611_23": "Ahetukesu pana saṅkhārabhedābhāvato paccayavasena niyamanaṃ natthi.",
  "tika-abh08t:1611_24": "Tattha ārammaṇena vedanāniyamanaṃ heṭṭhā vuttanayena veditabbaṃ.",
  "tika-abh08t:1611_25": "Javanavasena hetuniyamane pana kammasarikkhakahetuvasena tihetukāni duhetukāni ahetukānīti tīṇi javanāni veditabbāni.",
  "tika-abh08t:1611_26": "Tattha kammasarikkhakahetuvasena tihetukajavanāni nāma kāmāvacarakusalakiriyāsu ñāṇasampayuttajavanāni,",
  "tika-abh08t:1611_27": "duhetukajavanāni nāma ñāṇavippayuttajavanāni,",
  "tika-abh08t:1611_28": "ahetukāni nāma akusalajavanāni ceva kiriyāhetukajavanañca.",
  "tika-abh08t:1611_29": "Akusalajavanānipi hi kusalakammasarikkhakahetuvasena ahetukāni kusalahetūnaṃ tesu abhāvato.",
  "tika-abh08t:1612_0": "Tattha kammassa javanasadisatadārammaṇābhinipphādanasāmatthiye sati tihetukajavane javite tihetukatadārammaṇaṃ hoti,",
  "tika-abh08t:1612_1": "duhetukajavane javite duhetukatadārammaṇaṃ,",
  "tika-abh08t:1612_2": "ahetukajavane javite ahetukatadārammaṇaṃ hotīti.",
  "tika-abh08t:1612_3": "Evaṃ javanavasena hetuniyamanaṃ daṭṭhabbaṃ.",
  "tika-abh08t:1612_4": "Kathaṃ paccayavasena saṅkhāraniyamoti?",
  "tika-abh08t:1612_5": "Kālasampadādīnaṃ,",
  "tika-abh08t:1612_6": "utusampadādīnañca paccayānaṃ balavabhāve sati asaṅkhārikatadārammaṇaṃ hoti,",
  "tika-abh08t:1612_7": "dubbalabhāve sasaṅkhārikaṃ.",
  "tika-abh08t:1612_8": "Ahetukatadārammaṇassa pana paccayavasena niyamo natthi,",
  "tika-abh08t:1612_9": "tasmā yadi iṭṭhārammaṇaṃ hoti,",
  "tika-abh08t:1612_10": "tadā upekkhāsahagataṃ tadārammaṇaṃ paṭibāhitvā somanassasahagatatadārammaṇameva hoti.",
  "tika-abh08t:1612_11": "Somanassasahagatatadārammaṇesupi aniyamena ārammaṇavasena sabbesu sampattesu javanassa tihetukabhāve",
  "tika-abh08t:1612_12": "duhetukāhetuke paṭibāhitvā tihetukameva tadārammaṇaṃ hoti.",
  "tika-abh08t:1612_13": "Tihetukatadārammaṇesupi aniyamena javanavasena sabbesu sampattesu paccayassa balavabhāve sati sasaṅkhārikatadārammaṇaṃ",
  "tika-abh08t:1612_14": "paṭibāhitvā asaṅkhārikameva tadārammaṇaṃ hoti.",
  "tika-abh08t:1612_15": "Eteneva nayena sesaṃ tadārammaṇampi taṃtaṃjavanānurūpato niyamanaṃ daṭṭhabbaṃ.",
  "tika-abh08t:1613_0": "Ahetukatadārammaṇaṃ pana paccayaṃ anapekkhitvā ārammaṇavasena ceva javanavasena ca niyamanaṃ hoti.",
  "tika-abh08t:1613_1": "Idamettha yebhuyyappavattivasena niyamanaṃ.",
  "tika-abh08t:1613_2": "Kadāci pana ārammaṇavasena,",
  "tika-abh08t:1613_3": "paccayavasena,",
  "tika-abh08t:1613_4": "paricitavasena ca tadārammaṇaniyamo hoti.",
  "tika-abh08t:1613_5": "Tattha ārammaṇavasena ceva paccayavasena ca niyamanaṃ heṭṭhā vuttanayameva.",
  "tika-abh08t:1613_6": "Paricitavasena pana niyamane yebhuyyena tihetukakusalappavattiyā tesu paricitassa kadāci duhetuke,",
  "tika-abh08t:1613_7": "ahetuke vā javane javite paricayavasena tihetukatadārammaṇameva hoti.",
  "tika-abh08t:1613_8": "Yebhuyyena ca duhetukajavanappavattiyā tattha paricitassa kadāci tihetuke,",
  "tika-abh08t:1613_9": "ahetuke vā javane javite paricayavasena duhetukatadārammaṇameva hoti.",
  "tika-abh08t:1613_10": "Tatheva akusalesu paricitassa kadāci tihetukaduhetukesupi javanesu javitesu paricayavasena ahetukatadārammaṇameva hotīti.",
  "tika-abh08t:1613_11": "Evañca katvā paṭṭhāne –",
  "tika-abh08t:1614_0": "“Kusalākusale niruddhe sahetuko vipāko tadārammaṇatā uppajjati,",
  "tika-abh08t:1614_1": "sahetuke khandhe aniccato dukkhato anattato vipassati,",
  "tika-abh08t:1614_2": "kusalākusale niruddhe ahetuko vipāko tadārammaṇatā uppajjatī”ti –",
  "tika-abh08t:1615_0": "Avisesena akusalajavanānantarampi sahetukatadārammaṇaṃ,",
  "tika-abh08t:1615_1": "tihetukajavanānantarañca ahetukatadārammaṇaṃ vuttaṃ.",
  "tika-abh08t:1615_2": "Tihetukomakena,",
  "tika-abh08t:1615_3": "pana duhetukukkaṭṭhena ca kammena tadārammaṇappavattiyaṃ kammassa tihetukavipākadāne asamatthatāya tihetukajavanepi",
  "tika-abh08t:1615_4": "javite duhetukatadārammaṇameva hoti.",
  "tika-abh08t:1615_5": "Sesaṃ vuttanayameva.",
  "tika-abh08t:1615_6": "Duhetukomakena pana kammena tadārammaṇappavattiyaṃ kammassa sahetukatadārammaṇanibbattane asamatthatāya",
  "tika-abh08t:1615_7": "sahetukajavanepi javite ahetukatadārammaṇameva hoti.",
  "tika-abh08t:1615_8": "Sesaṃ vuttanayameva.",
  "tika-abh08t:1616_0": "387- 91.",
  "tika-abh08t:1616_1": "Tulyena pākacittenāti somanassasahagatañāṇasampayuttaasaṅkhārikena mahāvipākacittena.",
  "tika-abh08t:1616_2": "Balavārammaṇeti atimahantārammaṇe.",
  "tika-abh08t:1616_3": "Catubbidhañhi ārammaṇaṃ atimahantaṃ mahantaṃ parittaṃ atiparittanti.",
  "tika-abh08t:1616_4": "Vuttañca –",
  "tika-abh08t:1617_0": "“Tathā hi visayaṃ āhu, catudhā ettha paṇḍitā;",
  "tika-abh08t:1618_0": "Mahantātimahantato, parittātiparittato”ti.",
  "tika-abh08t:1619_0": "Atimahantādibhāvo cassa āpāthagatakāle uppajjanakacittakkhaṇavasena veditabbo.",
  "tika-abh08t:1619_1": "Tathā hi āpāthagatakkhaṇato paṭṭhāya yāva soḷasacittakkhaṇā,",
  "tika-abh08t:1619_2": "tāva vijjamānāyukaārammaṇaṃ atimahantaṃ nāma.",
  "tika-abh08t:1619_3": "Pannarasacuddasacittakkhaṇāyukaṃ mahantaṃ nāma.",
  "tika-abh08t:1619_4": "Terasacittakkhaṇato paṭṭhāya aṭṭhacittakkhaṇāyukaṃ parittaṃ nāma.",
  "tika-abh08t:1619_5": "Tato paraṃ atiparittaṃ nāma.",
  "tika-abh08t:1619_6": "Tattha atimahantārammaṇe tadārammaṇapariyosānāni vīthicittāni uppajjanti.",
  "tika-abh08t:1619_7": "Mahante javanapariyosānāni,",
  "tika-abh08t:1619_8": "natthi tadārammaṇuppādo.",
  "tika-abh08t:1619_9": "Paritte javanampi na uppajjati,",
  "tika-abh08t:1619_10": "santīraṇānantaraṃ voṭṭhabbanameva dvattikkhattuṃ pavattati.",
  "tika-abh08t:1619_11": "Atiparitte bhavaṅgacalanamattameva. Kathaṃ?",
  "tika-abh08t:1619_12": "Atimahante hi ārammaṇe pañcadvāresu yathānurūpaṃ aññatarasmiṃ dvāre āpāthagate pasādaghaṭṭanānubhāvena",
  "tika-abh08t:1619_13": "hadayavatthusannissitā bhavaṅgasantati vocchijjati,",
  "tika-abh08t:1619_14": "vocchijjamānā ca sahasā na occhijjati.",
  "tika-abh08t:1619_15": "Yathā pana vegena dhāvanto puriso antarā ṭhātukāmopi ekadvepadavāre atikkamitvāva ṭhātuṃ sakkoti,",
  "tika-abh08t:1619_16": "na pana ṭhātukāmatāya saddhiṃyeva,",
  "tika-abh08t:1619_17": "evameva dīpasikhā viya,",
  "tika-abh08t:1619_18": "gaṅgāsoto viya,",
  "tika-abh08t:1619_19": "vegena javamānā bhavaṅgasantati antarā occhijjamānāpi pasādaghaṭṭanato paraṃ dvattikkhattuṃ uppajjitvāva occhijjati.",
  "tika-abh08t:1619_20": "Tattha paṭhamacittaṃ bhavaṅgasantatiyā calanākārena uppajjanato bhavaṅgacalanaṃ nāma,",
  "tika-abh08t:1619_21": "dutiyaṃ upacchijjanavasena uppajjanato bhavaṅgupacchedo nāma.",
  "tika-abh08t:1619_22": "Calanañcettha visadisacittassa upanissayabhāvagamanaṃ.",
  "tika-abh08t:1619_23": "Vuttañca –",
  "tika-abh08t:1620_0": "“Ārammaṇantarāpāthe, dvikkhattuṃ calite mano;",
  "tika-abh08t:1621_0": "Cittantarassa hetuttaṃ, yānaṃ calanamīrita”nti.",
  "tika-abh08t:1622_0": "Yadi evaṃ dutiyassapi taṃ atthīti tampi bhavaṅgacalanamicceva vattabbanti? Saccaṃ,",
  "tika-abh08t:1622_1": "bhavaṅgassa pana upacchijjanavasena pavattivisesaṃ gahetvā purimassa nāmato visadisanāmaṃ kātuṃ “bhavaṅgupacchedo”ti vuccatīti.",
  "tika-abh08t:1622_2": "Nanu ca rūpādīhi pasāde ghaṭṭite pasādanissitasseva calanaṃ yuttaṃ,",
  "tika-abh08t:1622_3": "kathaṃ pana hadayavatthusannissitāya bhavaṅgasantatiyā calananti?",
  "tika-abh08t:1622_4": "Santativasena ekābaddhattā.",
  "tika-abh08t:1622_5": "Yathā hi bheriyā ekasmiṃ tale ṭhitasakkharāya makkhikāya nipannāya aparasmiṃ tale daṇḍādinā pahaṭe anukkamena",
  "tika-abh08t:1622_6": "bhericammavarattādīnaṃ calanena sakkharāya calitāya makkhikāya palāyanaṃ hoti,",
  "tika-abh08t:1622_7": "evameva rūpādimhi pasāde ghaṭṭite tannissayesu mahābhūtesu calitesu anukkamena taṃsambandhānaṃ sesarūpānampi",
  "tika-abh08t:1622_8": "calanena hadayavatthumhi calite tannissitassa bhavaṅgassa calanākārena pavatti hoti.",
  "tika-abh08t:1622_9": "Vuttañca –",
  "tika-abh08t:1623_0": "“Ghaṭṭite aññavatthumhi, aññanissitakampanaṃ;",
  "tika-abh08t:1624_0": "Ekābaddhena hotīti, sakkharopamayā vade”ti. ;",
  "tika-abh08t:1625_0": "Evaṃ bhavaṅgacalanabhavaṅgupacchedesu uppajjitvā niruddhesu “kiṃ nāmeta”nti vadantī viya vīthicittāni",
  "tika-abh08t:1625_1": "ārammaṇābhimukhaṃ paṭipādentī kiriyāmanodhātu uppajjati,",
  "tika-abh08t:1625_2": "tassānantaraṃ yathārahaṃ dassanādikiccaṃ sādhayamānā pañcaviññāṇadhātūsu aññatarā uppajjati,",
  "tika-abh08t:1625_3": "tadanantaraṃ tāya gahitamevārammaṇaṃ sampaṭicchamānā vipākāhetukamanodhātu uppajjati,",
  "tika-abh08t:1625_4": "tadanantaraṃ tadevārammaṇaṃ santīrayamānā vipākāhetukamanoviññāṇadhātu uppajjati,",
  "tika-abh08t:1625_5": "tadanantaraṃ tamevārammaṇaṃ vavatthāpayamānā kiriyāhetukamanoviññāṇadhātu uppajjati,",
  "tika-abh08t:1625_6": "tadanantaraṃ kāmāvacarakusalākusalakiriyajavanesu yaṃ kiñci laddhapaccayaṃ tadevārammaṇaṃ ārabbha javanaṃ hutvā yebhuyyena sattakkhattuṃ javati,",
  "tika-abh08t:1625_7": "tadanantaraṃ ekādasatadārammaṇacittesu aññataraṃ kammaṃ ārammaṇaṃ javanaṃ paccayo paricitatāti imesaṃ anurūpavasena dvikkhattuṃ uppajjati,",
  "tika-abh08t:1625_8": "tadanantaraṃ bhavaṅgapāto hoti.",
  "tika-abh08t:1626_0": "Idha ṭhatvā imissā cittaparamparāya sukhaggahaṇatthaṃ ambopamā veditabbā. Kathaṃ?",
  "tika-abh08t:1626_1": "Eko kira puriso phalitambarukkhassa heṭṭhā sasīsaṃ pārupitvā nipanno niddāyati,",
  "tika-abh08t:1626_2": "athekaṃ ambapakkaṃ vaṇṭato muccitvā tassa kaṇṇasakkhaliṃ puñchamānaṃ viya “ṭha”nti bhūmiyaṃ patati,",
  "tika-abh08t:1626_3": "so tassa saddena pabujjhitvā sīsato vatthaṃ apanetvā cakkhuṃ ummīletvā olokesi,",
  "tika-abh08t:1626_4": "tato hatthaṃ pasāretvā phalaṃ gahetvā madditvā upasiṅghitvā pakkabhāvaṃ ñatvā paribhuñjitvā mukhagataṃ saha semhena assādetvā puna tatheva niddāyati.",
  "tika-abh08t:1626_5": "Tattha tassa purisassa ambarukkhamūle niddāyanakālo viya bhavaṅgasamaṅgikālo,",
  "tika-abh08t:1626_6": "ambapakkassa patitakālo viya ārammaṇassa pasādaghaṭṭanakālo,",
  "tika-abh08t:1626_7": "patanasaddena pabuddhakālo viya manodhātuyā bhavaṅgassa āvaṭṭitakālo,",
  "tika-abh08t:1626_8": "ummīletvā olokitakālo viya cakkhuviññāṇassa dassanakiccaṃ sādhanakālo,",
  "tika-abh08t:1626_9": "hatthaṃ pasāretvā gahitakālo viya vipākamanodhātuyā ārammaṇasampaṭicchanakālo,",
  "tika-abh08t:1626_10": "gahetvā madditakālo viya vipākamanoviññāṇadhātuyā ārammaṇassa santīritakālo,",
  "tika-abh08t:1626_11": "upasiṅghitakālo viya kiriyāmanoviññāṇadhātuyā vavatthāpitakālo,",
  "tika-abh08t:1626_12": "paribhuttakālo viya javanassa ārammaṇarasaanubhavitakālo,",
  "tika-abh08t:1626_13": "mukhagataṃ saha semhena assāditakālo viya tadārammaṇassa javanena anubhūtārammaṇaanubhavanakālo,",
  "tika-abh08t:1626_14": "puna niddāyanaṃ viya puna bhavaṅgakāloti evamettha upamāsaṃsandanaṃ veditabbaṃ.",
  "tika-abh08t:1627_0": "Ayaṃ pana upamā kiṃ dīpeti?",
  "tika-abh08t:1627_1": "Ārammaṇassa pasādaghaṭṭanameva kiccaṃ,",
  "tika-abh08t:1627_2": "kiriyāmanodhātuyā bhavaṅgāvaṭṭanameva kiccaṃ,",
  "tika-abh08t:1627_3": "pañcaviññāṇadhātūnaṃ dassanādikameva kiccaṃ,",
  "tika-abh08t:1627_4": "vipākamanoviññāṇadhātuyā sampaṭicchanameva kiccaṃ,",
  "tika-abh08t:1627_5": "vipākamanoviññāṇadhātuyā santīraṇameva kiccaṃ,",
  "tika-abh08t:1627_6": "kiriyāmanoviññāṇadhātuyā vavatthāpanameva kiccaṃ,",
  "tika-abh08t:1627_7": "javanasseva pana ārammaṇarasānubhavanaṃ tadārammaṇassa etena anubhūtasseva anubhavananti evaṃ kiccavasena dhammānaṃ aññamaññāsaṃkiṇṇataṃ dīpeti,",
  "tika-abh08t:1627_8": "evaṃ pavattamānaṃ pana cittaṃ “tvaṃ āvajjanaṃ nāma hohi,",
  "tika-abh08t:1627_9": "tvaṃ dassanādīsu aññataraṃ,",
  "tika-abh08t:1627_10": "tvaṃ sampaṭicchanaṃ nāmā”tiādinā niyuñjake kārake asatipi cittaniyāmavaseneva pavattatīti veditabbaṃ.",
  "tika-abh08t:1627_11": "Taṃ pana cittaniyāmaṃ saddhiṃ utuniyāmādīhi paricchedāvasāne vakkhati.",
  "tika-abh08t:1627_12": "Ayaṃ tāva atimahantārammaṇe cittappavattivibhāvanā.",
  "tika-abh08t:1628_0": "Mahantārammaṇe pana tadārammaṇuppādassa abhāvato tasmiṃ āpāthagate vuttanayena javanapariyosānesu vīthicittesu uppannesu bhavaṅgapātova hoti,",
  "tika-abh08t:1628_1": "ārammaṇassa pana parikkhīṇāyukattā ekacittakkhaṇikappamāṇepi vā āyumhi sati samāsannamaraṇo viya puriso dubbalabhāvato tadārammaṇaṃ nuppajjati.",
  "tika-abh08t:1628_2": "Apica tadārammaṇamuppajjantaṃ niyamato dvikkhattumeva uppajjati,",
  "tika-abh08t:1628_3": "na ekavāraṃ.",
  "tika-abh08t:1628_4": "Ekacittakkhaṇāvasiṭṭhe ca ārammaṇe ekasmiṃ tadārammaṇe uppannesu dutiyassa uppajjanakāle tassa niruddhattā nuppajjati.",
  "tika-abh08t:1628_5": "Na hi dvīsu tadārammaṇesu ekaṃ paccuppannārammaṇaṃ,",
  "tika-abh08t:1628_6": "ekaṃ atītārammaṇaṃ hoti,",
  "tika-abh08t:1628_7": "tasmā dutiyassa anuppattiyā paṭhamampi nuppajjatīti.",
  "tika-abh08t:1628_8": "Majjhimaṭṭhakathāyaṃ pana sakimpi tadārammaṇassa pavatti vuttā.",
  "tika-abh08t:1628_9": "Paramatthavinicchayepi ca tameva vādaṃ sampaṭicchitvā “sakiṃ dve vā tadālamba”nti vuttaṃ.",
  "tika-abh08t:1628_10": "Abhidhammaṭṭhakathāyaṃ pana “cittappavattigaṇanāyaṃ sabbavāresu dve eva cittavārāni āgatānī”ti vatvā taṃ na sampaṭicchitaṃ,",
  "tika-abh08t:1628_11": "tasmā mahantārammaṇe javanāvasāne bhavaṅgapātova hoti,",
  "tika-abh08t:1628_12": "natthi tadārammaṇuppādo,",
  "tika-abh08t:1628_13": "ayañca tadārammaṇehi tucchatāya “moghavāro”ti vuccati.",
  "tika-abh08t:1629_0": "Parittārammaṇe javanuppādassapi abhāvato santīraṇāvasānesu vīthicittesu uppannesu tadanantaraṃ voṭṭhabbanameva",
  "tika-abh08t:1629_1": "āsevanaṃ labhitvā javanaṭṭhāne ṭhatvā dvikkhattuṃ pavattati,",
  "tika-abh08t:1629_2": "tato bhavaṅgapāto hoti.",
  "tika-abh08t:1629_3": "Voṭṭhabbanaṃ pana appatvā antarā cakkhuviññāṇādikaṃ patvā nivattissatīti netaṃ ṭhānaṃ vijjati.",
  "tika-abh08t:1629_4": "Javanaṃ pana ārammaṇassa appāyukabhāvena paridubbalattā nuppajjati.",
  "tika-abh08t:1629_5": "Tañhi uppajjamānaṃ sattacittakkhaṇāyukeyeva uppajjati,",
  "tika-abh08t:1629_6": "katipayacittakkhaṇāyuke pana paṭhamajavanameva nuppajjati.",
  "tika-abh08t:1629_7": "Tadanuppattiyañhi itarānipi nuppajjanti,",
  "tika-abh08t:1629_8": "tasmā parittārammaṇe natthi javanuppādoti ayaṃ dutiyo moghavāro aṭṭhakathāya vutto.",
  "tika-abh08t:1629_9": "Ṭīkākāro pana tathā asampaṭicchitvā aññathā dutiyamoghavāraṃ pakappeti.",
  "tika-abh08t:1629_10": "Vuttañhi tena tīsu moghavāresu dutiyamoghavāro upaparikkhitvā gahetabbo.",
  "tika-abh08t:1630_0": "Yadi hi anulome vedanāttike paṭiccavārādīsu “āsevanapaccayā na magge dve,",
  "tika-abh08t:1630_1": "namaggapaccayā āsevane dve”ti ca vuttaṃ siyā,",
  "tika-abh08t:1630_2": "sopi moghavāro labbheyya.",
  "tika-abh08t:1630_3": "Yadi ca voṭṭhabbanampi āsevanapaccayo siyā,",
  "tika-abh08t:1630_4": "kusalākusalānampi siyā.",
  "tika-abh08t:1630_5": "Na hi āsevanapaccayaṃ laddhuṃ yuttassa āsevanapaccayabhāvī dhammo āsevanapaccayo hotīti avutto atthi.",
  "tika-abh08t:1630_6": "Voṭṭhabbanassa pana kusalākusalānaṃ āsevanapaccayabhāvo na vutto.",
  "tika-abh08t:1630_7": "“Kusalaṃ dhammaṃ paṭicca kusalo dhammo uppajjati nāsevanapaccayā.",
  "tika-abh08t:1630_8": "Akusalaṃ dhammaṃ paṭicca akusalo dhammo uppajjati nāsevanapaccayā”ti vacanato paṭikkhittova.",
  "tika-abh08t:1630_9": "Athāpi siyā “asamānavedanānaṃ vasenevaṃ vutta”nti,",
  "tika-abh08t:1630_10": "evampi yathā “āvajjanā kusalānaṃ khandhānaṃ,",
  "tika-abh08t:1630_11": "akusalānaṃ khandhānaṃ anantarapaccayena paccayo”ti vuttaṃ,",
  "tika-abh08t:1630_12": "evaṃ “āsevanapaccayena paccayo”tipi vattabbaṃ siyā.",
  "tika-abh08t:1630_13": "Jātibhedā na vuttanti ce,",
  "tika-abh08t:1630_14": "“bhūmibhinnassa kāmāvacarassa rūpāvacarādīnaṃ āsevanapaccayabhāvo viya jātibhinnassapi bhaveyyā”ti vattabbo eva siyā,",
  "tika-abh08t:1630_15": "abhinnajātikassa ca vasena yathā “āvajjanā sahetukānaṃ khandhānaṃ anantarapaccayena paccayo”ti vuttaṃ,",
  "tika-abh08t:1630_16": "evaṃ “āsevanapaccayena paccayo”tipi vattabbaṃ siyā,",
  "tika-abh08t:1630_17": "na tu vuttaṃ,",
  "tika-abh08t:1630_18": "tasmā vedanāttikepi saṃkhittāya gaṇanāya “āsevanapaccayā namagge ekaṃ,",
  "tika-abh08t:1630_19": "namaggapaccayā āsevane eka”nti evaṃ gaṇanāya niddhāriyamānāya voṭṭhabbanassa āsevanapaccayattābhāvā yathāvuttappakāro",
  "tika-abh08t:1630_20": "dutiyo moghavāro vīmaṃsitvā gahetabbo.",
  "tika-abh08t:1630_21": "Voṭṭhabbanaṃ pana vīthivipākasantatiyā āvaṭṭanato “āvajjanā”icceva vuttaṃ.",
  "tika-abh08t:1630_22": "Tato visadisassa javanassa karaṇato manasikāro ca.",
  "tika-abh08t:1630_23": "Evañca katvā paṭṭhāne “voṭṭhabbanaṃ kusalānaṃ khandhānaṃ anantarapaccayena paccayo”tiādi na vuttaṃ,",
  "tika-abh08t:1630_24": "“āvajjanā”icceva vuttaṃ,",
  "tika-abh08t:1630_25": "tasmā voṭṭhabbanato catunnaṃ vā pañcannaṃ vā javanānaṃ ārammaṇapurejātaṃ bhavituṃ asakkontaṃ rūpādiāvajjanādīnaṃ paccayo bhavituṃ na sakkoti,",
  "tika-abh08t:1630_26": "ayametassa sabhāvoti javanāpāripūriyā dutiyo moghavāro dassetuṃ yutto siyāti.",
  "tika-abh08t:1631_0": "Ayañhi ācariyassa adhippāyo –",
  "tika-abh08t:1631_1": "yadi voṭṭhabbanampi āsevanapaccayo siyā,",
  "tika-abh08t:1631_2": "yathā “sukhāya vedanāya sampayuttaṃ dhammaṃ paṭicca sukhāya vedanāya sampayutto dhammo uppajjati āsevanapaccayā namaggapaccayā”ti anulomapaccaniye,",
  "tika-abh08t:1631_3": "paccaniyānulome ca “sukhā…pe…",
  "tika-abh08t:1631_4": "namaggapaccayā āsevanapaccayā”ti ca vuttaṃ hasituppādacittavasena,",
  "tika-abh08t:1631_5": "evampi voṭṭhabbanavasena “adukkhamasukhāya vedanāya sampayuttaṃ dhammaṃ paṭiccā”tiādinā pubbe vuttanayena pāṭho siyā.",
  "tika-abh08t:1631_6": "Tathā ca sati vāradvayavasena gaṇanāya “āsevanapaccayā namagge dve,",
  "tika-abh08t:1631_7": "namaggapaccayā āsevane dve”ti ca vattabbaṃ siyā,",
  "tika-abh08t:1631_8": "na pana vuttaṃ,",
  "tika-abh08t:1631_9": "“āsevanapaccayā namagge ekaṃ,",
  "tika-abh08t:1631_10": "namaggapaccayā āsevane eka”nticceva vuttaṃ.",
  "tika-abh08t:1631_11": "Apica yadi hi voṭṭhabbanampi āsevanapaccayo siyā,",
  "tika-abh08t:1631_12": "dutiyamoghavāro viya purimavāresupi siyā.",
  "tika-abh08t:1631_13": "Tathā ca sati attano viya kusalākusalānampi siyā.",
  "tika-abh08t:1631_14": "Na hi āsevanapaccayaṃ laddhuṃ yuttassa āsevanapaccayabhāvī dhammo āsevanapaccayo hotīti avutto atthi",
  "tika-abh08t:1631_15": "“purimā purimā kusalā khandhā”tiādinā anavasesato vuttattā,",
  "tika-abh08t:1631_16": "voṭṭhabbanassa pana avutto “abyākato dhammo kusalassa dhammassa āsevanapaccayena paccayo”tiādivacanassa abhāvato.",
  "tika-abh08t:1631_17": "Na kevalaṃ avuttova,",
  "tika-abh08t:1631_18": "atha kho “kusalaṃ dhammaṃ paṭicca kusalo dhammo uppajjati,",
  "tika-abh08t:1631_19": "akusalaṃ dhammaṃ paṭicca akusalo dhammo uppajjatī”ti phassādikusalākusaladhamme paṭicca sahajātādipaccayavasena",
  "tika-abh08t:1631_20": "kusalākusalassa uppattiṃ vatvā paṭhamajavanassa voṭṭhabbanato āsevanapaccayālābhaṃ sandhāya “nāsevanapaccayā”ti",
  "tika-abh08t:1631_21": "paṭikkhittova.",
  "tika-abh08t:1632_0": "Athāpettha samodhānaṃ siyā,",
  "tika-abh08t:1632_1": "samānavedanānaṃ eva āsevanapaccayabhāvassa dassanato voṭṭhabbanena asamānavedanānaṃ kusalākusalānaṃ vasenāyaṃ paṭikkhepo katoti.",
  "tika-abh08t:1632_2": "Evampi sati yathā “āvajjanā kusalānaṃ khandhānaṃ akusalānaṃ khandhānaṃ anantarapaccayena paccayo”ti vuttaṃ,",
  "tika-abh08t:1632_3": "evaṃ samānavedanāvasena “āsevanapaccayena paccayo”tipi vattabbaṃ siyā.",
  "tika-abh08t:1632_4": "Atha voṭṭhabbanassa kusalākusalehi bhinnajātikattā tassa tesaṃ āsevanapaccayabhāvo na vuttoti ce.",
  "tika-abh08t:1632_5": "Yathā bhūmivasena bhinnassa gotrabhuvodānavasena ṭhitassa kāmāvacarassa rūpāvacarādīnaṃ āsevanabhāvo dissati,",
  "tika-abh08t:1632_6": "evaṃ jātivasena bhinnassa voṭṭhabbanassa āsevanapaccayabhāve na koci vibandho,",
  "tika-abh08t:1632_7": "apica abhinnavedanassa,",
  "tika-abh08t:1632_8": "abhinnajātikassa ca upekkhāsahagatamahākiriyacittassa vasena yathā “āvajjanā sahetukānaṃ khandhānaṃ anantarapaccayena paccayo”ti vuttaṃ,",
  "tika-abh08t:1632_9": "evaṃ “āsevanapaccayena paccayo”tipi vattabbaṃ siyā,",
  "tika-abh08t:1632_10": "na tu vuttaṃ,",
  "tika-abh08t:1632_11": "tasmā vedanāttikepi voṭṭhabbanassa āsevanapaccayattassa abhāvā voṭṭhabbanassa āsevanabhāvadassanavasena vutto dutiyo moghavāro vīmaṃsitvā gahetabbo.",
  "tika-abh08t:1632_12": "Voṭṭhabbanāvajjanānaṃ pana anatthantarabhāvato āvajjanāya ca kusalākusalānaṃ anantarapaccayabhāvassa",
  "tika-abh08t:1632_13": "vuttattā sati uppattiyaṃ voṭṭhabbanaṃ kāmāvacarakusalākusalakiriyājavanānaṃ ekantato anantarapaccayabhāveneva vatteyya,",
  "tika-abh08t:1632_14": "na pana aññathāti muñchāmaraṇāsannavelādīsu javanāpāripūriyā mandībhūtavegatāya ayaṃ dassetabboti.",
  "tika-abh08t:1633_0": "Ācariyadhammapālattherena panettha idaṃ vuttaṃ –",
  "tika-abh08t:1633_1": "“yaṃ javanabhāvappattaṃ,",
  "tika-abh08t:1633_2": "taṃ chinnamūlarukkhapupphaṃ viyā”ti vakkhamānattā anupacchinnabhavamūlānaṃ pavattassa voṭṭhabbanassa kiriyabhāvo na siyā,",
  "tika-abh08t:1633_3": "vutto ca “yasmiṃ samaye manoviññāṇadhātu uppannā kiriyā nevakusalā, nākusalā,",
  "tika-abh08t:1633_4": "na ca kammavipākā upekkhāsahagatā”ti,",
  "tika-abh08t:1633_5": "tasmā aṭṭhakathāyaṃ “javanaṭṭhāne ṭhatvā”ti vacanaṃ javanassa uppajjanaṭṭhāne dvikkhattuṃ pavattitvā na javanabhāvenāti adhippāyena vuttaṃ,",
  "tika-abh08t:1633_6": "“āsevanaṃ labhitvā”ti ca “āsevanaṃ viya āsevana”nti vutte na koci virodhoti.",
  "tika-abh08t:1633_7": "Vipphārikassa pana sato dvikkhattuṃ pavattiyevettha āsevanasadisatā.",
  "tika-abh08t:1633_8": "Vipphārikatāya hi viññattisamuṭṭhāpakattañcassa vuccati.",
  "tika-abh08t:1633_9": "Vipphārikampi javanaṃ viya anekakkhattuṃ appavattiyā dubbalattā na nippariyāyato āsevanapaccayabhāvena",
  "tika-abh08t:1633_10": "pavatteyyāti na imassa pāṭhe āsevanattaṃ vuttaṃ.",
  "tika-abh08t:1633_11": "Aṭṭhakathāyaṃ pana pariyāyato vuttaṃ,",
  "tika-abh08t:1633_12": "yathā phalacittesu maggaṅgaṃ maggapariyāpannanti.",
  "tika-abh08t:1633_13": "Yadipi “javanāpāripūriyā…pe…",
  "tika-abh08t:1633_14": "yutto”ti vuttaṃ,",
  "tika-abh08t:1633_15": "“āvajjanādīnaṃ paccayo bhavituṃ na sakkotī”ti pana vuttattā cittappavattivasena paṭhamamoghavārato etassa na koci visesoti.",
  "tika-abh08t:1634_0": "Cakkhussāpāthamāgateti cakkhudvārassa yogyadesāvaṭṭhānavasena āpāthamāgate.",
  "tika-abh08t:1634_1": "Tāyāti manodhātuyā bhavaṅgāvaṭṭane pākaṭatāya kiriyāmanodhātuṃ paccāmasati.",
  "tika-abh08t:1634_2": "Āvaṭṭiteti santativasena pavattituṃ adatvā nivattite,",
  "tika-abh08t:1634_3": "pariṇāmite vā.",
  "tika-abh08t:1634_4": "Jātesu jāyateti sambandho.",
  "tika-abh08t:1634_5": "Gateti niruddhe.",
  "tika-abh08t:1634_6": "Tadevāti javanānubhūtameva iṭṭhārammaṇaṃ.",
  "tika-abh08t:1634_7": "Tenevāti javanaṃ hutvā niruddhena tena kāmāvacarakusalacittena.",
  "tika-abh08t:1634_8": "Tadārammaṇasaññitanti javanaggahiteyeva ārammaṇe pavattanato “brahmassaro”tiādīsu viya tassa ārammaṇaṃ",
  "tika-abh08t:1634_9": "ārammaṇamassāti majjhapadalopavasena tadārammaṇanti saññitaṃ.",
  "tika-abh08t:1634_10": "Tulyatoti ārammaṇato visadisabhāvepi somanassasahagatādinā sadisattā.",
  "tika-abh08t:1634_11": "Mūlasadisaṃ bhavaṅgaṃ mūlabhavaṅgaṃ.",
  "tika-abh08t:1634_12": "Tadārammaṇampi bhavaṅgasabhāvattā “bhavaṅga”nti vuccati yathā “sahetukaṃ bhavaṅgaṃ ahetukassa bhavaṅgassa anantarapaccayena paccayo”ti.",
  "tika-abh08t:1634_13": "Ettha hi paṭisandhicitte eva pavattiyaṃ “bhavaṅga”nti vuccamāne na tassa hetuvasena bhedoti “sahetukaṃ",
  "tika-abh08t:1634_14": "bhavaṅgaṃ ahetukassa bhavaṅgassa anantarapaccayena paccayo”ti na sakkā vattuṃ.",
  "tika-abh08t:1634_15": "Nāpi cetaṃ “sahetukaṃ cutiṃ ahetukapaṭisandhiñca sandhāya vutta”nti sakkā viññātuṃ.",
  "tika-abh08t:1634_16": "Bhavassa aṅgabhāvābhāvato cuticittassa bhavaṅgavohārālābhatoti “sahetukaṃ bhavaṅga”nti tadārammaṇaṃ vuttanti viññāyati.",
  "tika-abh08t:1634_17": "“Tadārammaṇasaññita”nti vatvā “mūlabhavaṅganti vuccatī”ti vuttattā nāmadvayampi imassa labbhatīti dīpitaṃ hoti.",
  "tika-abh08t:1635_0": "392.",
  "tika-abh08t:1635_1": "Tañcāti tadārammaṇañca.",
  "tika-abh08t:1635_2": "Etthāti imesu vīthicittesu.",
  "tika-abh08t:1635_3": "Gaṇanūpagacittānīti vipākagaṇanūpagacittāni.",
  "tika-abh08t:1636_0": "394. Asamānattāti asaṅkhārikabhāvena asamānattā.",
  "tika-abh08t:1637_0": "396.",
  "tika-abh08t:1637_1": "Purimāni pañca vipākacittāni iminā saddhiṃ cha hontīti sambandho.",
  "tika-abh08t:1637_2": "Ettha ca yebhuyyato iṭṭhārammaṇe somanassappavattivasena somanassasahagatajavanānantarameva somanassatadārammaṇaṃ vuttaṃ.",
  "tika-abh08t:1637_3": "Javanassa pana pakappetvā ārammaṇaggahaṇasabbhāvato,",
  "tika-abh08t:1637_4": "vipākassa ca tadabhāvato iṭṭhārammaṇe upekkhāsahagatajavanesupi javitesu somanassasahagatameva tadārammaṇaṃ hoti.",
  "tika-abh08t:1638_0": "399- 403.",
  "tika-abh08t:1638_1": "Tasmiṃ dvāreti tasmiṃyeva cakkhudvāre.",
  "tika-abh08t:1638_2": "Vedanā parivattatīti kammassa somanassasahagatabhāvepi ārammaṇassa iṭṭhamajjhattatāya somanassavedanā parivattitvā upekkhāvedanā hoti.",
  "tika-abh08t:1638_3": "Atha vā heṭṭhā vipākavedanāya somanassabhāvepi iṭṭhārammaṇassa majjhattabhāvena taṃvasena vedanā parivattatīti attho.",
  "tika-abh08t:1639_0": "Javanesu javitesūti sambandho.",
  "tika-abh08t:1639_1": "“Javitesu catūsvapī”ti vā pāṭho.",
  "tika-abh08t:1639_2": "Jāyareti tadārammaṇavasena jāyanti.",
  "tika-abh08t:1639_3": "Vedanāyāti vedanāya karaṇabhūtāya.",
  "tika-abh08t:1639_4": "Asamānattāti paṭisandhiyā saha asamānattā.",
  "tika-abh08t:1639_5": "Purimehīti heṭṭhā vuttatadārammaṇacatukkato.",
  "tika-abh08t:1639_6": "Atha vā “purimehi asamānattā” icceva yojanā.",
  "tika-abh08t:1639_7": "Purimehi saha asamānabhāve vutte tesaṃ sandhiyā saha asamānabhāvopi vuttova hotīti cattāri nāmato piṭṭhibhavaṅgāni ca hontīti yojanā. Ca-",
  "tika-abh08t:1639_8": "saddena āgantukabhavaṅgāni,",
  "tika-abh08t:1639_9": "tadārammaṇāni ca hontīti dasseti.",
  "tika-abh08t:1639_10": "Etthāpi ca yebhuyyena iṭṭhamajjhattārammaṇe upekkhāsahagatajavanassa uppajjanato upekkhāsahagatajavanānantarameva upekkhāsahagatatadārammaṇaṃ vuttaṃ,",
  "tika-abh08t:1639_11": "heṭṭhā vuttanayena pana upekkhāsahagatatadārammaṇaṃ hoti.",
  "tika-abh08t:1639_12": "Ñāṇasampayuttādīsu javitesu ñāṇavippayuttatadārammaṇānaṃ sambhavo heṭṭhā vuttanayena veditabbo.",
  "tika-abh08t:1639_13": "Kiñcāpi asaṅkhārasasaṅkhāravidhānaṃ javanavasena vuttaṃ,",
  "tika-abh08t:1639_14": "tathāpi utubhojanādipaccayānaṃ dubbalabhāve javanasseva asaṅkhārikattābhāvato asaṅkhārajavanāvasāne asaṅkhārameva tadārammaṇaṃ hoti,",
  "tika-abh08t:1639_15": "na sasaṅkhāranti niyamo.",
  "tika-abh08t:1639_16": "Paccayassa pana balavabhāve satipi paresaṃ ussāhabalena sasaṅkhārassa javanassa sambhavato sasaṅkhārajavanāvasāne sasaṅkhārameva tadārammaṇaṃ hoti,",
  "tika-abh08t:1639_17": "sasaṅkhārikattābhāvato asaṅkhārajavanāvasāne asaṅkhāramevāti niyamo natthīti asaṅkhārajavanāvasāne asaṅkhārampi sasaṅkhārampi tadārammaṇaṃ hoti,",
  "tika-abh08t:1639_18": "sasaṅkhārajavanāvasāne sasaṅkhārampi asaṅkhārampi tadārammaṇaṃ hoti.",
  "tika-abh08t:1640_0": "Pañcimānīti iṭṭhamajjhattārammaṇe vuttāni upekkhāsahagatasantīraṇādīni pañca vipākāni.",
  "tika-abh08t:1640_1": "Purimehi sattahīti iṭṭhārammaṇe vuttehi cakkhuviññāṇādīhi sattahi viniddise cakkhudvārasminti adhippāyo.",
  "tika-abh08t:1641_0": "405- 6.",
  "tika-abh08t:1641_1": "Ekāya cetanāyāti ekāya tihetukasomanassasahagataasaṅkhārikacetanāya.",
  "tika-abh08t:1641_2": "Evaṃ samasaṭṭhi vipākāni uppajjantīti sambandho.",
  "tika-abh08t:1641_3": "Yasmā pana cakkhudvārādīsu anuppajjitvā sotadvārādīsuyeva uppajjamānā sotaviññāṇādayo viya pañcasu dvāresu",
  "tika-abh08t:1641_4": "anuppajjitvā manodvāreyeva uppajjamāno kāmāvacaravipāko natthi,",
  "tika-abh08t:1641_5": "tasmā manodvāre vipākappavatti na vuttā.",
  "tika-abh08t:1641_6": "Atha vā cakkhudvāre gahitānameva manodhātumanoviññāṇadhātūnaṃ sotadvārādīsupi gahaṇena pañcadvāresu gahitāya",
  "tika-abh08t:1641_7": "manoviññāṇadhātuyā manodvārepi gahaṇanayadassanaṃ kataṃ hoti,",
  "tika-abh08t:1641_8": "evaṃ sati chasu dvāresupi samasattati vipākāni honti.",
  "tika-abh08t:1641_9": "Atha vā manodvāre labbhamānāyapi pañcadvārappavattāya manoviññāṇadhātuyā manodvāre aggahaṇena sotadvārādīsu",
  "tika-abh08t:1641_10": "labbhamānānampi cakkhudvāre gahitamanodhātumanoviññāṇadhātūnaṃ sotadvārādīsu aggahaṇassa nayadassanaṃ",
  "tika-abh08t:1641_11": "kataṃ hoti,",
  "tika-abh08t:1641_12": "evaṃ sati pañcadvāresu soḷasa vipākāni honti.",
  "tika-abh08t:1641_13": "Evañca katvā vuttaṃ “gahitāggahaṇenā”tiādi.",
  "tika-abh08t:1642_0": "408- 9.",
  "tika-abh08t:1642_1": "Tīhi vipākehīti tehi tīhi kusalacittehi samānehi tīhi vipākehi dinnāya paṭisandhiyāti sambandho.",
  "tika-abh08t:1642_2": "Upekkhāsahitadvayeti upekkhāsahagatapaṭisandhiyugaḷe.",
  "tika-abh08t:1642_3": "Idha ṭhatvā nāḷiyantūpamā veditabbā. Kathaṃ?",
  "tika-abh08t:1642_4": "Ucchupīḷanasamaye kira ekasmā gāmā ekādasa yantavāhā nikkhamitvā ekaṃ ucchuvāṭaṃ disvā tassa paripakkabhāvaṃ",
  "tika-abh08t:1642_5": "ñatvā ucchusāmikaṃ upasaṅkamitvā “yantavāhā maya”nti ārocesuṃ.",
  "tika-abh08t:1642_6": "So “ahaṃ tumheyeva pariyesissāmī”ti ucchusālaṃ gahetvā agamāsi.",
  "tika-abh08t:1642_7": "Te tattha nāḷiyantaṃ yojetvā “mayaṃ ekādasa janā aparampi ekaṃ laddhuṃ vaṭṭati,",
  "tika-abh08t:1642_8": "vattanena gaṇhathā”ti āhaṃsu.",
  "tika-abh08t:1642_9": "Ucchusāmiko “ahameva sahāyo bhavissāmī”ti ucchusālaṃ pūrāpetvā tesaṃ sahāyo ahosi.",
  "tika-abh08t:1642_10": "Te attano attano kiccāni katvā phāṇitapācakena ucchurase pakke guḷe baddhe ucchusāmikena tulayitvā bhāgesu",
  "tika-abh08t:1642_11": "dinnesu attano attano bhāgaṃ ādāya sālaṃ sālasāmikaṃ paṭicchāpetvā eteneva upāyena aparāsupi catūsu sālāsu",
  "tika-abh08t:1642_12": "kammaṃ katvā pakkamiṃsu.",
  "tika-abh08t:1642_13": "Tattha pañca yantasālā viya pañca pasādā daṭṭhabbā,",
  "tika-abh08t:1642_14": "pañca ucchuvāṭā viya pañca ārammaṇāni,",
  "tika-abh08t:1642_15": "ekādasa vicaraṇakayantavāhā viya ekādasa vipākacittāni,",
  "tika-abh08t:1642_16": "pañca ucchusālasāmino viya pañca viññāṇāni,",
  "tika-abh08t:1642_17": "paṭhamakasālāya sālasāmikena saddhiṃ dvādasannaṃ janānaṃ ekato hutvā katakammānaṃ bhāgaggahaṇakālo viya",
  "tika-abh08t:1642_18": "ekādasannaṃ vipākacittānaṃ cakkhuviññāṇena saddhiṃ ekato hutvā cakkhudvāre rūpārammaṇe sakasakakiccakaraṇakālo,",
  "tika-abh08t:1642_19": "sālasāmikassa sālāya sampaṭicchitakālo viya cakkhuviññāṇassa dvārasaṅkantiakaraṇaṃ,",
  "tika-abh08t:1642_20": "dutiyatatiyacatutthapañcamasālāya dvādasannaṃ ekato hutvā katakammānaṃ bhāgaggahaṇakālo viya ekādasannaṃ",
  "tika-abh08t:1642_21": "vipākacittānaṃ kāyaviññāṇena saddhiṃ ekato hutvā kāyadvāre phoṭṭhabbārammaṇe sakasakakiccakaraṇakālo,",
  "tika-abh08t:1642_22": "sāmikassa sampaṭicchitakālo viya kāyaviññāṇassa dvārasaṅkantiakaraṇaṃ veditabbaṃ.",
  "tika-abh08t:1643_0": "414. Assāti imassa bījassa. Hetupavattitoti paccayappavattito.",
  "tika-abh08t:1644_0": "415.",
  "tika-abh08t:1644_1": "Idāni tihetukomakakammena gahitaduhetukapaṭisandhikassa vipākappavatti duhetukukkaṭṭhena gahitaduhetukapaṭisandhikassa",
  "tika-abh08t:1644_2": "vipākappavattiyā samānāti taṃ ṭhapetvā duhetukakammena gahitaduhetukapaṭisandhikasseva vipākappavattiṃ",
  "tika-abh08t:1644_3": "dassetuṃ “duhetukena kammenā”tiādi vuttaṃ.",
  "tika-abh08t:1645_0": "418- 9.",
  "tika-abh08t:1645_1": "Duhetukapaṭisandhikassa kāmāvacaratihetukajavanānaṃ sambhavepi kammasarikkhakāneva javanāni dassetuṃ “somanassa…pe…",
  "tika-abh08t:1645_2": "duhetuke”ti vuttaṃ.",
  "tika-abh08t:1645_3": "Tihetukajavanāvasānepi panassa paṭisandhidāyakakammaṃ tihetukavipākadāne asamatthanti tihetukatadārammaṇābhāvato,",
  "tika-abh08t:1645_4": "javanassa ca kammasarikkhakahetuvasena duhetukabhāvato duhetukatadārammaṇameva hoti.",
  "tika-abh08t:1646_0": "424. Imāni ca bhavaṅgānīti imāni cattāri mūlāgantukapiṭṭhibhavaṅgāni. Aṭṭha hīti aṭṭheva.",
  "tika-abh08t:1647_0": "426.",
  "tika-abh08t:1647_1": "Sotaghānādināti sotaghānādiviññāṇehi.",
  "tika-abh08t:1647_2": "Etthāpi ambopamā pākaṭikāva.",
  "tika-abh08t:1647_3": "Yantavāhopamāya panettha satta yantavāhā tehi hatthayante nāma sajjite sālasāmikaṃ aṭṭhamaṃ katvā vuttanayānusāreneva yojanā veditabbā.",
  "tika-abh08t:1648_0": "434- 6.",
  "tika-abh08t:1648_1": "Vuddhimupetassāti mātukucchito nikkhamitvā saṃvarāsaṃvare paṭṭhapetuṃ samatthabhāvena vuḍḍhippattassa.",
  "tika-abh08t:1648_2": "Kiñcāpi ahetukapaṭisandhikassa kammasarikkhakajavanameva dassetuṃ “duhetūnaṃ…pe…",
  "tika-abh08t:1648_3": "vasānasmi”nti vuttaṃ.",
  "tika-abh08t:1648_4": "Tihetukajavanampi pana tesaṃ javati,",
  "tika-abh08t:1648_5": "javanassa duhetukabhāvepi kammassa duhetukavipākadāne asamatthatāya “ahetuka…pe…",
  "tika-abh08t:1648_6": "jāyate”ti vuttaṃ.",
  "tika-abh08t:1649_0": "443- 8.",
  "tika-abh08t:1649_1": "“Ahetupaṭisandhissā”tiādīsu adhippāyo heṭṭhā āgatova.",
  "tika-abh08t:1649_2": "Apāyesu paṭisandhidāyakakammena paṭisandhito hīnatadārammaṇassa anipphannato tassa labbhamānaṭṭhānameva dassetuṃ “sugatiya”nti vuttaṃ,",
  "tika-abh08t:1649_3": "kāmāvacarasugatiyanti attho.",
  "tika-abh08t:1649_4": "Tenāti tena jātapaṭisandhivipākena.",
  "tika-abh08t:1649_5": "“Catūsu apāyesu labbhatī”ti vatvā tassa visayadassanatthaṃ “thero nerayikāna”ntiādi vuttaṃ.",
  "tika-abh08t:1649_6": "Theroti nirayacārikāya pākaṭattā mahāmoggallānattheramāha.",
  "tika-abh08t:1649_7": "Niraye bhavā nerayikā.",
  "tika-abh08t:1649_8": "Dhammaṃ desetīti niraye padumaṃ māpetvā padumakaṇṇikāya nisinno dhammaṃ deseti.",
  "tika-abh08t:1649_9": "Vassatīti antohetvatthaṃ katvā vuttaṃ,",
  "tika-abh08t:1649_10": "vassāpetīti attho.",
  "tika-abh08t:1649_11": "Theraṃ disvāti therassa dassanahetu.",
  "tika-abh08t:1649_12": "Iminā indanīlapaṭimāvaṇṇassa therassa iṭṭhārammaṇabhāvena kusalavipākacakkhuviññāṇuppattiyā kāraṇaṃ dasseti.",
  "tika-abh08t:1649_13": "Esa nayo “dhammaṃ sutvā”tiādīsupi.",
  "tika-abh08t:1649_14": "Gandhanti tena māpitagandhaṃ.",
  "tika-abh08t:1649_15": "Aṭṭhakathāyaṃ pana “candanavane divāvihāraṃ nisinnassa cīvaragandha”nti vuttaṃ.",
  "tika-abh08t:1649_16": "Ghāyatanti ghāyantānaṃ.",
  "tika-abh08t:1649_17": "Santīraṇadvayanti atiiṭṭhamajjhattassa gandhādino vasena santīraṇadvayaṃ.",
  "tika-abh08t:1649_18": "Kusalavipākānaṃ,",
  "tika-abh08t:1649_19": "iṭṭhārammaṇassa ca niraye sambhavadīpanena sesāpāyattayepi sambhavo dassitova hoti.",
  "tika-abh08t:1650_0": "450.",
  "tika-abh08t:1650_1": "Niyamoyeva niyamattaṃ,",
  "tika-abh08t:1650_2": "tadārammaṇacittampi javanena niyāmitanti vuttaniyamoti attho.",
  "tika-abh08t:1650_3": "Kusalaṃ pana sandhāyāti kusalajavanaṃ sandhāya dīpitaṃ aṭṭhakathāyaṃ,",
  "tika-abh08t:1650_4": "kusalassa viya akusalassa sadisavipākābhāvatoti adhippāyo.",
  "tika-abh08t:1650_5": "Ettha ca kusalajavanānantaraṃ sahetukatadārammaṇasseva vacanaṃ.",
  "tika-abh08t:1650_6": "Javanassa kammasarikkhakahetuvasena sahetukattā javanānurūpato vuttaṃ.",
  "tika-abh08t:1650_7": "Paricitavasena pana aññakammenāpi taṃ ahetukatadārammaṇaṃ na hotīti na vattabbaṃ.",
  "tika-abh08t:1650_8": "Na hi paṭisandhijanakameva kammaṃ tadārammaṇaṃ janeti,",
  "tika-abh08t:1650_9": "atha kho aññakammampi paṭisandhidāyakakammena nibbattetabbatadārammaṇato visadisampi nibbattetīti.",
  "tika-abh08t:1650_10": "Akusalajavanānantarañca ahetukatadārammaṇampi javanassa kammasarikkhakahetukattā tadanurūpato vuttaṃ.",
  "tika-abh08t:1650_11": "Yathāvuttanayena pana sahetukatadārammaṇampi na hotīti natthi.",
  "tika-abh08t:1651_0": "456- 7.",
  "tika-abh08t:1651_1": "Ettāvatā tipiṭakacūḷanāgattheravāde soḷasa vipākacittāni saddhiṃ dvādasakamaggena ceva ahetukaṭṭhakena",
  "tika-abh08t:1651_2": "ca vibhāvetvā moravāpivāsimahādattattheravāde visesābhāvato taṃ anāmasitvā mahādhammarakkhitattheravāde",
  "tika-abh08t:1651_3": "kusalākusalakiriyavasena piṇḍitvā dassitānaṃ piṇḍajavanānaṃ vasena tadārammaṇaṃ dassetuṃ “somanassayute",
  "tika-abh08t:1651_4": "citte”tiādi vuttaṃ.",
  "tika-abh08t:1651_5": "Somanassa…pe…",
  "tika-abh08t:1651_6": "javiteti iṭṭhārammaṇe kusalākusalakiriyābyākatavasena somanassayutesu terasasu javanacittesu javitesu.",
  "tika-abh08t:1651_7": "Gavesitabbā…pe…",
  "tika-abh08t:1651_8": "mānasāti heṭṭhā vuttanayena somanassasahagatāni pañceva tadārammaṇacittāni gavesitabbāni.",
  "tika-abh08t:1651_9": "Upekkhā…pe…",
  "tika-abh08t:1651_10": "javitesūti kusalākusalakiriyavasena cuddasasu upekkhāsahagatajavanacittesu javitesu.",
  "tika-abh08t:1651_11": "Cha gavesitabbānīti upekkhāsahagatāni cha eva gavesitabbāni.",
  "tika-abh08t:1651_12": "Khīṇāsavānaṃ pahīnavipallāsatāya kiriyājavanaṃ iṭṭhārammaṇe upekkhāsahagataṃ na hotīti somanassasahagatakiriyājavanesu",
  "tika-abh08t:1651_13": "javitesu somanassasahagatatadārammaṇameva hoti.",
  "tika-abh08t:1651_14": "Iṭṭhamajjhatte,",
  "tika-abh08t:1651_15": "aniṭṭhādīsu ca somanassabhāvato upekkhāsahagatakiriyājavanesu javitesu upekkhāsahagatatadārammaṇamevāti idamettha sanniṭṭhānaṃ.",
  "tika-abh08t:1651_16": "Sekhaputhujjanānaṃ pana appahīnavipallāsatāya iṭṭhamajjhatte,",
  "tika-abh08t:1651_17": "aniṭṭhaaniṭṭhamajjhattārammaṇe ca somanassasahagatajavanaṃ uppajjatīti somanassasahagatajavanāvasāne somanassasahagatatadārammaṇameva hoti,",
  "tika-abh08t:1651_18": "natthi upekkhāsahagatanti nāyaṃ niyamo.",
  "tika-abh08t:1651_19": "Iṭṭhārammaṇepi vuttanayānusārena yojetabbaṃ.",
  "tika-abh08t:1651_20": "Tenetaṃ vuccati –",
  "tika-abh08t:1652_0": "“Parittakusalādosa-pāpasātakriyājavā;",
  "tika-abh08t:1653_0": "Pañcasvekaṃ tadālambaṃ, sukhitesu yathārahaṃ.",
  "tika-abh08t:1654_0": "“Pāpā kāmasubhā ceva, sopekkhā ca kriyājavā;",
  "tika-abh08t:1655_0": "Sopekkhesu tadālambaṃ, chasvekamanurūpato”ti.",
  "tika-abh08t:1656_0": "458- 62.",
  "tika-abh08t:1656_1": "Duhetukāhetukānaṃ vipākāvaraṇehi samannāgatattā jhānuppādoyeva natthīti āha “tihetusomanassenā”ti.",
  "tika-abh08t:1656_2": "Jhānato parihīnassāti uppāditalokiyajjhānato parihīnassa.",
  "tika-abh08t:1656_3": "Vippaṭisārinoti “mahantena vāyāmena uppādito me paṇītadhammo naṭṭho”ti uppannavippaṭisāravantassa. Kiṃ…pe…",
  "tika-abh08t:1656_4": "mānasanti ayaṃ anumatipucchā,",
  "tika-abh08t:1656_5": "tadārammaṇamānasaṃ jāyate kiṃ,",
  "tika-abh08t:1656_6": "na vāti ayañhettha attho.",
  "tika-abh08t:1656_7": "Bhavaṅgapāto vā hotu tadārammaṇaṃ vā,",
  "tika-abh08t:1656_8": "ko ettha vibandhoti āha “paṭṭhāne paṭisiddhā”tiādi.",
  "tika-abh08t:1656_9": "Avacanameva paṭisedhoti katvā āha “paṭisiddhā”ti.",
  "tika-abh08t:1656_10": "Yadi somanassānantaraṃ domanassaṃ,",
  "tika-abh08t:1656_11": "domanassānantaraṃ somanassaṃ vā uppajjeyya,",
  "tika-abh08t:1656_12": "tadā “sukhāya vedanāya sampayutto dhammo adukkhamasukhāya vedanāya sampayuttassa dhammassa anantarapaccayena",
  "tika-abh08t:1656_13": "paccayo”tiādi viya “sukhāya vedanāya sampayutto dhammo dukkhāya vedanāya sampayuttassa dhammassa anantarapaccayena paccayo,",
  "tika-abh08t:1656_14": "dukkhāya vedanāya…pe…",
  "tika-abh08t:1656_15": "sukhāya vedanāya…pe…",
  "tika-abh08t:1656_16": "paccayo”ti vattabbaṃ siyā,",
  "tika-abh08t:1656_17": "tathā gaṇanavāre ekekavedanāsampayuttassa attanā samānavedanāsampayuttassa,",
  "tika-abh08t:1656_18": "itaravedanādvayasamaṅgissa ca paccayabhāvaṃ sandhāya “anantare navā”ti vattabbaṃ siyā,",
  "tika-abh08t:1656_19": "na ca panevaṃ pāḷi āgatā.",
  "tika-abh08t:1656_20": "Domanassasomanassavedanāya sampayuttānaṃ pana aññamaññaanantarapaccayavasena gaṇanadvayaṃ parihāpetvā “anantare sattā”ti vuttaṃ,",
  "tika-abh08t:1656_21": "tasmā yathādhammasāsane avacanampi paṭisedhasadisaṃ abhāvasseva dīpanatoti vuttaṃ “paṭisiddhā”ti.",
  "tika-abh08t:1656_22": "Assa vā anantaraṃ domanassassa uppattīti sambandho.",
  "tika-abh08t:1656_23": "Assāti somanassassa.",
  "tika-abh08t:1657_0": "Evaṃ bhavaṅgapātābhāve kāraṇaṃ vatvā puna tadārammaṇābhāvaṃ dassento āha “mahaggata”ntiādi.",
  "tika-abh08t:1657_1": "Tattheva paṭisiddhanti “parittārammaṇo dhammo mahaggatārammaṇassa dhammassa kammapaccayena paccayo”ti vacanābhāvato tattheva paṭṭhāne paṭisiddhaṃ.",
  "tika-abh08t:1657_2": "Kiṃ nu kātabbanti kiṃ kātabbaṃ.",
  "tika-abh08t:1657_3": "Na hi sakkā ettakena “acittako”ti vattunti adhippāyo.",
  "tika-abh08t:1657_4": "Ettha ca mahaggatārammaṇameva domanassajavanaṃ nidassanavasena vuttaṃ.",
  "tika-abh08t:1657_5": "Iṭṭhārammaṇabhūte pana buddhādiārammaṇepi domanassajavane javite somanassapaṭisandhikassa tadārammaṇasambhavo,",
  "tika-abh08t:1657_6": "bhavaṅgapāto vā natthi.",
  "tika-abh08t:1658_0": "464- 5.",
  "tika-abh08t:1658_1": "Iṭṭhārammaṇe upekkhāsahagatatadārammaṇassa domanassānantarañca somanassassa abhāvato “upekkhāsahitā hetū”tiādinā",
  "tika-abh08t:1658_2": "ācariyena vutte puna codako anubandhanto āha “āvajjanaṃ kimassā”ti.",
  "tika-abh08t:1658_3": "Ācariyo pana kimettha āvajjanagavesanena,",
  "tika-abh08t:1658_4": "tena vināva idaṃ cittaṃ uppajjatīti dīpento āha “natthi ta”nti.",
  "tika-abh08t:1658_5": "Puna codako āvajjanena vinā cittappavattiṃ avisahanto āha “taṃ jāyate katha”nti.",
  "tika-abh08t:1658_6": "Evaṃ pana vutte ācariyo kimettha āvajjanena,",
  "tika-abh08t:1658_7": "kiñca āvajjanena vinā cittappavatti natthīti idaṃ na ekantikanti dīpetuṃ nirāvajjanacittānaṃ sambhavaṃ dassento āha “bhavaṅgāvajjanāna”ntiādi,",
  "tika-abh08t:1658_8": "bhavaṅgāvajjanānaṃ kiṃ āvajjanaṃ,",
  "tika-abh08t:1658_9": "nanu natthevāti adhippāyo.",
  "tika-abh08t:1658_10": "Nanu ca bhavaṅgāvajjanāni tāva sakasakavisayesu ninnattā āvajjanena vinā uppattiyaṃ bahulaṃ ciṇṇattāva uppajjanti,",
  "tika-abh08t:1658_11": "ayaṃ pana kathaṃ uppajjatīti idaṃ anuyogaṃ sandhāya puna nirāvajjanacittāni dassento āha “maggassā”tiādi.",
  "tika-abh08t:1658_12": "Maggassa lokuttaramaggassa cittassa.",
  "tika-abh08t:1658_13": "Anantarassa phalassa cāti maggānantarassa phalassa ca atthāya kiṃ āvajjananti sambandho.",
  "tika-abh08t:1658_14": "Evaṃ natthīti yathā etesaṃ,",
  "tika-abh08t:1658_15": "evametassāpi natthi.",
  "tika-abh08t:1659_0": "Ānandācariyo panettha ariyamaggacittaṃ,",
  "tika-abh08t:1659_1": "maggānantarāni phalāni ca parikammāvajjanena sāvajjanāni samānāni asatipi nirāvajjanuppattiyaṃ ninnādibhāve",
  "tika-abh08t:1659_2": "uppattiyā nidassanamattavasena vuttānīti vaṇṇeti.",
  "tika-abh08t:1659_3": "Ayaṃ hissa adhippāyo –",
  "tika-abh08t:1659_4": "yadi hi nibbānārammaṇāvajjanābhāvaṃ sandhāya vuttāni siyuṃ,",
  "tika-abh08t:1659_5": "gotrabhuvodānāni dassitabbāni siyuṃ teheva etesaṃ nirāvajjanatāsiddhito,",
  "tika-abh08t:1659_6": "phalasamāpattikāle ca “parittārammaṇaṃ mahaggatārammaṇaṃ anulomaṃ phalasamāpattiyā anantarapaccayena",
  "tika-abh08t:1659_7": "paccayo”ti vacanato samānārammaṇāvajjanarahitattā maggānantarāni phalacittānīti evaṃ samāpattiphalacittāni",
  "tika-abh08t:1659_8": "na vajjetabbāni siyuṃ,",
  "tika-abh08t:1659_9": "gotrabhuvodānāni pana yadipi nibbāne ciṇṇāni,",
  "tika-abh08t:1659_10": "samudācitāni ca na honti,",
  "tika-abh08t:1659_11": "ārammaṇantare ciṇṇasamudācitāneva.",
  "tika-abh08t:1659_12": "Phalasamāpatticittāni ca maggavīthito uddhaṃ tadatthaṃ parikammasabbhāvāti tesaṃ gahaṇaṃ na kataṃ.",
  "tika-abh08t:1659_13": "Anulomānantarañca phalasamāpatticittaṃ ciṇṇasamudācitaṃ,",
  "tika-abh08t:1659_14": "na nevasaññānāsaññānantaraṃ maggānantarassa viya tadatthaṃ parikammābhāvāti “nirodhā vuṭṭhahantassā”ti tañca nidassitanti.",
  "tika-abh08t:1660_0": "467.",
  "tika-abh08t:1660_1": "“Kimassārammaṇa”nti vatvā nirāvajjanabhāvaṃ viya anārammaṇabhāvampi vadeyyāti tabbhāvadassanena attano vacanaṃ sādhento āha “vinā ārammaṇenā”tiādi.",
  "tika-abh08t:1660_2": "Yaṃ kiñcīti yaṃ kiñci paricitapubbaṃ ārammaṇaṃ ārabbha.",
  "tika-abh08t:1660_3": "Nanu ca tadārammaṇikaṃ siyāti vuttaṃ,",
  "tika-abh08t:1660_4": "tadārammaṇañca javanārammaṇameva gaṇhāti itarathā tadārammaṇabhāvāyogatoti kathamassā parittārammaṇanti? Saccaṃ,",
  "tika-abh08t:1660_5": "kāmāvacaravipākacittānaṃ ekantaparittārammaṇattā nāssā mahaggatārammaṇabhāvo yutto,",
  "tika-abh08t:1660_6": "“tadārammaṇa”nti ca tadārammaṇaṭṭhāne uppattiṃ gahetvā vuttaṃ,",
  "tika-abh08t:1660_7": "na tassā tadārammaṇakiccasambhavato.",
  "tika-abh08t:1660_8": "Kena carahi kiccenāyaṃ uppajjatīti?",
  "tika-abh08t:1660_9": "Tadārammaṇakiccaṃ tāva yathāvuttakāraṇatova natthi,",
  "tika-abh08t:1660_10": "nāpi santīraṇakiccaṃ tathā appavattanato.",
  "tika-abh08t:1660_11": "Paṭisandhicutīsu vattabbameva natthi.",
  "tika-abh08t:1660_12": "Pārisesato pana bhavassa aṅgabhāvato bhavaṅgakiccanti yuttaṃ siyā,",
  "tika-abh08t:1660_13": "paṭisandhibhūtameva cittaṃ bhavaṅganti idaṃ yebhuyyavasena vuccatīti.",
  "tika-abh08t:1660_14": "Ācariyadhammapālattherenāpi hi ayamattho dassitova.",
  "tika-abh08t:1661_0": "468- 73.",
  "tika-abh08t:1661_1": "Avijjamāne kārake kathaṃ kassaci nirāvajjanappavattikassa sāvajjanabhāvenāti codanaṃ sandhāya cittaniyāmanibbattametanti",
  "tika-abh08t:1661_2": "dassetuṃ “utubījaniyāmo cā”tiādi vuttaṃ.",
  "tika-abh08t:1661_3": "Utubījaniyāmo cāti utuniyāmo ceva bījaniyāmo ca,",
  "tika-abh08t:1661_4": "utusabhāvaniyāmo bījasabhāvaniyāmoti vuttaṃ hoti.",
  "tika-abh08t:1661_5": "Kammadhammānaṃ niyāmo eva kammadhammaniyāmatā.",
  "tika-abh08t:1661_6": "Ekappahārenāti taṃ taṃ utusamayamanatikkamitvā ekasmiṃyeva kāle.",
  "tika-abh08t:1661_7": "Phalapupphādīti ādi-",
  "tika-abh08t:1661_8": "saddena pallavādīnaṃ saṅgaho.",
  "tika-abh08t:1661_9": "Sabbesanti tasmiṃ samaye phalādinibbattanakānaṃ sabbesaṃ.",
  "tika-abh08t:1661_10": "Taṃtaṃtulyaphalubbhavoti tehi tehi bījehi sadisānaṃ phalānaṃ nibbatti,",
  "tika-abh08t:1661_11": "tesaṃ tesaṃ bījānaṃ anurūpaphalanibbattīti attho.",
  "tika-abh08t:1661_12": "“Kulatthagacchassa uttaraggabhāvo,",
  "tika-abh08t:1661_13": "dakkhiṇavalliyā dakkhiṇarukkhapariharaṇaṃ,",
  "tika-abh08t:1661_14": "sūriyāvattapupphānaṃ sūriyābhimukhabhāvo,",
  "tika-abh08t:1661_15": "māluvalatāya rukkhābhimukhagamana”nti evamādīnipi ettheva samodhānaṃ gacchanti.",
  "tika-abh08t:1661_16": "Chiddattanti chiddavantabhāvo,",
  "tika-abh08t:1661_17": "chiddaṃyeva vā.",
  "tika-abh08t:1661_18": "Bījajoti bījasambhavo niyāmo.",
  "tika-abh08t:1661_19": "Yato detīti yato yato paccayabhāvaniyāmato deti.",
  "tika-abh08t:1661_20": "Ayanti ayaṃ attano anurūpassa,",
  "tika-abh08t:1661_21": "sadisassa,",
  "tika-abh08t:1661_22": "visadisassa ca phalassa nibbattane niyāmo. Apica –",
  "tika-abh08t:1662_0": "“Na antalikkhe na samuddamajjhe,",
  "tika-abh08t:1663_0": "Na pabbatānaṃ vivaraṃ pavissa;",
  "tika-abh08t:1664_0": "Na vijjatī so jagatippadeso,",
  "tika-abh08t:1665_0": "Yatthaṭṭhito mucceyya pāpakammā”ti. –",
  "tika-abh08t:1666_0": "Imissā gāthāya aṭṭhuppattiyaṃ āgataṃ tiṇakalāpassa gahitaaggino uṭṭhahitvā ākāse gacchato kākassa gīvāya paṭimuccanaṃ,",
  "tika-abh08t:1666_1": "nāvikassa bhariyāya vālukaghaṭaṃ kaṇṭhe bandhitvā samuddudake pakkhipanaṃ,",
  "tika-abh08t:1666_2": "pabbatakūṭassa patitvā leṇe vasantānaṃ bhikkhūnaṃ dvārapidahananti taṃtaṃkammasarikkhakavipākanibbattanampi kammaniyāmoyevāti veditabbaṃ.",
  "tika-abh08t:1666_3": "Jātiyanti paṭisandhiggahaṇe ceva mātukucchito nikkhamane ca,",
  "tika-abh08t:1666_4": "nidassanamattañcetaṃ abhisambodhidhammacakkappavattanādīsupi medanīkampanādikassa sambhavato.",
  "tika-abh08t:1666_5": "Bodhisattassāti pacchimabhavikabodhisattassa.",
  "tika-abh08t:1666_6": "Medanīkampanādikanti pathavīkampanādikaṃ dvattiṃsapubbanimittaṃ.",
  "tika-abh08t:1666_7": "Visesattamanekampīti pubbanimittato aññaṃ tadā pātubhūtaṃ sabbaṃ acchariyaṃ.",
  "tika-abh08t:1666_8": "Uppattāvajjanādīnanti “tvaṃ āvajjanaṃ hohi,",
  "tika-abh08t:1666_9": "tvaṃ dassana”ntiādinā niyuñjakassa abhāvepi taṃtaṃkiccavasena tesaṃ tesaṃ uppatti.",
  "tika-abh08t:1667_0": "474.",
  "tika-abh08t:1667_1": "Hadaye andhakāro viyāti hadayandhakāro,",
  "tika-abh08t:1667_2": "sammohoti attho,",
  "tika-abh08t:1667_3": "tassa viddhaṃsanaṃ pahānakaraṇanti hadayandhakāraviddhaṃsanaṃ.",
  "tika-abh08t:1667_4": "Payuttoti anupādāparinibbānaṃ appatvā anosakkamānena vīriyena vīriyavā.",
  "tika-abh08t:1667_5": "Mohandhakārāpagamanti arahattamāha.",
  "tika-abh08t:1668_0": "Iti abhidhammatthavikāsiniyā nāma",
  "tika-abh08t:1669_0": "Abhidhammāvatārasaṃvaṇṇanāya",
  "tika-abh08t:1670_0": "Vipākacittappavattiniddesavaṇṇanā niṭṭhitā.",
  "tika-abh08t:1671_0": "8. Aṭṭhamo paricchedo",
  "tika-abh08t:1672_0": "Pakiṇṇakaniddesavaṇṇanā",
  "tika-abh08t:1673_0": "475-6. Idāni yathāvuttānaṃ sabbesampi cittānaṃ pākaṭabhāvatthaṃ –",
  "tika-abh08t:1674_0": "“Suttaṃ dovāriko ceva,",
  "tika-abh08t:1675_0": "Gāmillo ambagoḷiyo;",
  "tika-abh08t:1676_0": "Jaccandho pīṭhasappī ca,",
  "tika-abh08t:1677_0": "Upanissayamatthaso”ti. –",
  "tika-abh08t:1678_0": "Aṭṭhakathāya āgatamātikāya vasena pakiṇṇakanayaṃ dassetuṃ “idāni panā”tiādi āraddhaṃ.",
  "tika-abh08t:1678_1": "Tattha manasanti cittānaṃ.",
  "tika-abh08t:1678_2": "“Mānasa”ntipi paṭhanti,",
  "tika-abh08t:1678_3": "taṃ na sundaraṃ.",
  "tika-abh08t:1678_4": "Panthamakkaṭakoti pāṇakapaṭaṅgādīnaṃ sañcaraṇaṭṭhāne jālaṃ pasāretvā tesaṃ maggarakkhaṇato “panthamakkaṭako”ti laddhanāmo uṇṇanābhi.",
  "tika-abh08t:1678_5": "Disāsu pana pañcasūti upametabbānaṃ pañcapasādānaṃ vasena vuttaṃ.",
  "tika-abh08t:1678_6": "Tatthāti magge,",
  "tika-abh08t:1678_7": "tattha jālamajjheti vā sambandho.",
  "tika-abh08t:1678_8": "Suttaṃ pasāretvāti jālabandhanamāha.",
  "tika-abh08t:1679_0": "478- 80.",
  "tika-abh08t:1679_1": "Nti rudhiramāha.",
  "tika-abh08t:1679_2": "Disāsu dutiyādīsu sutte…pe…",
  "tika-abh08t:1679_3": "ghaṭṭiteti sambandho.",
  "tika-abh08t:1679_4": "“Pasādā pañca daṭṭhabbā”tiādi upamāsaṃsandanaṃ.",
  "tika-abh08t:1679_5": "Cittaṃ…pe…",
  "tika-abh08t:1679_6": "viyāti hadayavatthuṃ nissāya pavattamānacittaṃ jālamajjhe nipannamakkaṭako viya daṭṭhabbaṃ.",
  "tika-abh08t:1680_0": "482- 5.",
  "tika-abh08t:1680_1": "Pasādaghaṭṭananti pasāde ghaṭṭitaṃ.",
  "tika-abh08t:1680_2": "Bhavaṅgāvaṭṭananti bhavaṅgaṃ āvaṭṭentaṃ.",
  "tika-abh08t:1680_3": "Dhammato aññā kāci kiriyā nāma natthīti dhammameva calanena saha upameti.",
  "tika-abh08t:1680_4": "Suttānusāraṃvāti suttānusārena gamanaṃ viya.",
  "tika-abh08t:1680_5": "Javanassa ārammaṇarasānubhavanato tassa pavatti yūsapānena saddhiṃ upametvā vuttā.",
  "tika-abh08t:1680_6": "Vatthuṃyevāti yathā purimacittāni hadayavatthunissitāni pasādavatthuṃ anugatāni aññārammaṇāni ca honti,",
  "tika-abh08t:1680_7": "na evaṃ bhavaṅgaṃ.",
  "tika-abh08t:1680_8": "Taṃ pana vatthārammaṇantararahitaṃ kevalaṃ hadayavatthumeva nissāya pavattatīti dīpeti.",
  "tika-abh08t:1680_9": "Parivattananti puna bhavaṅgabhāvena parivattanaṃ.",
  "tika-abh08t:1680_10": "Bhavaṅgāvajjanādīnaṃ dhammato bhedepi santativasena ekattaṃ gahetvā ekeneva makkaṭakena upamāsaṃsandanaṃ vuttaṃ.",
  "tika-abh08t:1681_0": "486- 90.",
  "tika-abh08t:1681_1": "Upamā eva opammaṃ.",
  "tika-abh08t:1681_2": "Tato pasādavatthuto cittāti sambandho.",
  "tika-abh08t:1681_3": "Dīpitaṃ iminā opammena.",
  "tika-abh08t:1681_4": "Ekekārammaṇanti rūpādīsu pañcasu ekekaṃ ārammaṇaṃ.",
  "tika-abh08t:1681_5": "Sabbasoti sabbesu cakkhādīsu yattha katthacīti attho.",
  "tika-abh08t:1681_6": "Idāni ekekārammaṇassa dvīsu dvīsu āpāthagamanaṃ pakāsetuṃ “rūpaṃ cakkhupasādamhī”tiādi vuttaṃ.",
  "tika-abh08t:1681_7": "Khe ākāse gacchatīti khago, pakkhi.",
  "tika-abh08t:1681_8": "Sākhinoti rukkhassa.",
  "tika-abh08t:1682_0": "492- 3.",
  "tika-abh08t:1682_1": "Rūpassāti sambandhe sāmivacanaṃ,",
  "tika-abh08t:1682_2": "tassa pana ghaṭṭanaṃ,",
  "tika-abh08t:1682_3": "āpāthagamanampi cāti dvīhi saha sambandho.",
  "tika-abh08t:1682_4": "Pasādassāti kammatthe sāmivacanaṃ,",
  "tika-abh08t:1682_5": "atthato āpāthagamanampi cāti sambandho.",
  "tika-abh08t:1682_6": "Ārammaṇavasena,",
  "tika-abh08t:1682_7": "āpāthaṃ āgacchantassapi pasādaghaṭṭanena ca bhavaṅgacalanassa paccayabhāvena āpāthaṃ viya upagamananti attho.",
  "tika-abh08t:1683_0": "494- 5.",
  "tika-abh08t:1683_1": "Tatoti bhavaṅgacalanato paraṃ,",
  "tika-abh08t:1683_2": "kusalaṃ javanaṃ cittanti kāmāvacarakusalajavanacittaṃ.",
  "tika-abh08t:1683_3": "Akusalameva vāti vā-",
  "tika-abh08t:1683_4": "saddena kiriyābyākatacittampi saṅgaṇhāti.",
  "tika-abh08t:1683_5": "Ettha siyā –",
  "tika-abh08t:1683_6": "ko panetaṃ javanaṃ kusalatāya vā akusalatāya vā niyametīti?",
  "tika-abh08t:1683_7": "Yonisomanasikāro ceva ayonisomanasikāro ca.",
  "tika-abh08t:1683_8": "Yassa hi catucakkasampadāvasena yonisomanasikāro pavattati,",
  "tika-abh08t:1683_9": "āvajjanaṃ,",
  "tika-abh08t:1683_10": "voṭṭhabbanañca yonisova āvaṭṭeti,",
  "tika-abh08t:1683_11": "vavatthāpeti ca,",
  "tika-abh08t:1683_12": "tassa akusaluppatti natthi.",
  "tika-abh08t:1683_13": "Yassa pana vuttavipariyāyena ayonisomanasikāro ca hoti,",
  "tika-abh08t:1683_14": "āvajjanaṃ,",
  "tika-abh08t:1683_15": "voṭṭhabbanañca ayoniso ca āvaṭṭeti,",
  "tika-abh08t:1683_16": "vavatthāpeti ca,",
  "tika-abh08t:1683_17": "tassa kusalajavanuppatti natthi,",
  "tika-abh08t:1683_18": "tasmā yonisomanasikāro kusalatāya,",
  "tika-abh08t:1683_19": "ayonisomanasikāro akusalatāya ca niyametīti daṭṭhabbaṃ.",
  "tika-abh08t:1683_20": "Kiriyājavanaṃ pana arahattameva niyameti.",
  "tika-abh08t:1683_21": "Keci pana “kiriyājavanaṃ pana manasikāro ca niyameti.",
  "tika-abh08t:1683_22": "Yathā hi āvajjanaṃ kusalākusalānaṃ visuṃ visuṃ paccayo hoti,",
  "tika-abh08t:1683_23": "evaṃ kiriyājavanassāpī”ti vadanti.",
  "tika-abh08t:1684_0": "497.",
  "tika-abh08t:1684_1": "Dovārikopamādīnīti ettha eko rājā sayanagato niddāyati,",
  "tika-abh08t:1684_2": "tassa paricārako pāde parimajjanto nisīdi,",
  "tika-abh08t:1684_3": "badhiradovāriko dvāre ṭhito,",
  "tika-abh08t:1684_4": "tayo paṭihārā sayanassa,",
  "tika-abh08t:1684_5": "dvārassa ca majjhe paṭipāṭiyā ṭhitā.",
  "tika-abh08t:1684_6": "Atheko paccantavāsī manusso paṇṇākāraṃ ādāya dvāraṃ ākoṭesi,",
  "tika-abh08t:1684_7": "badhiradovāriko saddaṃ na suṇāti,",
  "tika-abh08t:1684_8": "pādaparimajjako saññaṃ akāsi,",
  "tika-abh08t:1684_9": "tāya saññāya dvāraṃ vivaritvā passi,",
  "tika-abh08t:1684_10": "paṭhamapaṭihāro paṇṇākāraṃ gahetvā dutiyassa adāsi,",
  "tika-abh08t:1684_11": "dutiyo tatiyassa,",
  "tika-abh08t:1684_12": "tatiyo rañño,",
  "tika-abh08t:1684_13": "rājā paribhuñji.",
  "tika-abh08t:1684_14": "Tattha rājā viya javanaṃ daṭṭhabbaṃ,",
  "tika-abh08t:1684_15": "pādaparimajjako viya āvajjanaṃ,",
  "tika-abh08t:1684_16": "badhiradovāriko viya cakkhuviññāṇaṃ,",
  "tika-abh08t:1684_17": "tayo paṭihārā viya sampaṭicchanādīni tīṇi vīthicittāni,",
  "tika-abh08t:1684_18": "paccantavāsino paṇṇākāraṃ ādāya dvārākoṭanaṃ viya ārammaṇassa pasādaghaṭṭanaṃ,",
  "tika-abh08t:1684_19": "pādaparimajjakena saññāya dinnakālo viya kiriyāmanodhātuyā bhavaṅgassa āvaṭṭitakālo,",
  "tika-abh08t:1684_20": "tena dinnasaññāya badhiradovārikassa dvāravivarakālo viya cakkhuviññāṇassa ārammaṇe dassanakiccasādhanakālo,",
  "tika-abh08t:1684_21": "paṭhamapaṭihārena paṇṇākārassa gahitakālo viya vipākamanodhātuyā ārammaṇassa sampaṭicchitakālo,",
  "tika-abh08t:1684_22": "paṭhamena dutiyassa dinnakālo viya vipākamanoviññāṇadhātuyā ārammaṇassa santīritakālo,",
  "tika-abh08t:1684_23": "dutiyena tatiyassa dinnakālo viya kiriyāmanoviññāṇadhātuyā ārammaṇassa vavatthāpitakālo,",
  "tika-abh08t:1684_24": "tatiyena rañño dinnakālo viya voṭṭhabbanena javanassa niyyātitakālo,",
  "tika-abh08t:1684_25": "rañño paribhogakālo viya javanassa ārammaṇarasānubhavanakāloti ayaṃ dovārikopamā.",
  "tika-abh08t:1685_0": "“Idaṃ pana opammaṃ kiṃ dīpetī”tiādi ucchuyantūpamāya vuttanayena veditabbā.",
  "tika-abh08t:1685_1": "Sambahulā gāmadārakā antaravīthiyaṃ paṃsuṃ kīḷanti,",
  "tika-abh08t:1685_2": "tatthekassa hatthe kahāpaṇo paṭihaññi.",
  "tika-abh08t:1685_3": "So “mayhaṃ hatthe paṭihataṃ,",
  "tika-abh08t:1685_4": "kiṃ nu kho eta”nti āha.",
  "tika-abh08t:1685_5": "Atheko “paṇḍaraṃ eta”nti āha.",
  "tika-abh08t:1685_6": "Aparo saha paṃsunā gāḷhaṃ gaṇhi.",
  "tika-abh08t:1685_7": "Añño “puthulaṃ caturassaṃ eta”nti āha.",
  "tika-abh08t:1685_8": "Aparo “kahāpaṇo eso”ti āha.",
  "tika-abh08t:1685_9": "Atha āharitvā mātu adaṃsu,",
  "tika-abh08t:1685_10": "sā kamme upanesi.",
  "tika-abh08t:1685_11": "Tattha sambahulānaṃ dārakānaṃ antaravīthiyaṃ kīḷantānaṃ sannisinnakālo viya cittappavatti daṭṭhabbā,",
  "tika-abh08t:1685_12": "kahāpaṇassa hatthe paṭihatakālo viya ārammaṇena pasādassa ghaṭṭitakālo,",
  "tika-abh08t:1685_13": "“kiṃ nu kho eta”nti vuttakālo viya taṃ ārammaṇaṃ gahetvā kiriyāmanodhātuyā bhavaṅgassa āvaṭṭitakālo,",
  "tika-abh08t:1685_14": "“paṇḍaraṃ eta”nti vuttakālo viya cakkhuviññāṇena dassanakiccassa sādhitakālo,",
  "tika-abh08t:1685_15": "saha paṃsunā gāḷhaṃ gahitakālo viya vipākamanodhātuyā ārammaṇassa sampaṭicchitakālo,",
  "tika-abh08t:1685_16": "“puthulaṃ caturassaṃ eta”nti vuttakālo viya vipākamanoviññāṇadhātuyā ārammaṇassa santīritakālo,",
  "tika-abh08t:1685_17": "“kahāpaṇo eso”ti vuttakālo viya kiriyāmanoviññāṇadhātuyā ārammaṇassa vavatthāpitakālo,",
  "tika-abh08t:1685_18": "mātarā kamme upanītakālo viya javanassa ārammaṇarasānubhavanaṃ veditabbanti ayaṃ gāmadārakopamā.",
  "tika-abh08t:1686_0": "Idaṃ opammaṃ kiṃ dīpeti?",
  "tika-abh08t:1686_1": "Kiriyāmanodhātu adisvāva bhavaṅgaṃ āvaṭṭeti,",
  "tika-abh08t:1686_2": "vipākamanodhātu adisvāva sampaṭicchati,",
  "tika-abh08t:1686_3": "vipākamanoviññāṇadhātu adisvāva santīreti,",
  "tika-abh08t:1686_4": "kiriyāmanoviññāṇadhātu adisvāva vavatthāpeti,",
  "tika-abh08t:1686_5": "javanaṃ adisvāva ārammaṇarasaṃ anubhavati,",
  "tika-abh08t:1686_6": "ekantena pana cakkhuviññāṇameva dassanakiccaṃ sādhetīti dīpeti.",
  "tika-abh08t:1686_7": "Jaccandhapīṭhasappīupamā upari āgamissati.",
  "tika-abh08t:1687_0": "498- 509.",
  "tika-abh08t:1687_1": "Ettakā upamā saṅgahetvā “dovārikopamādīnī”ti vatvā “upanissayamatthaso”ti ettha upanissayabhāvaṃ pakāsetuṃ “asambhedenā”tiādimāha.",
  "tika-abh08t:1687_2": "Asambhedenāti avinaṭṭhabhāvena,",
  "tika-abh08t:1687_3": "vātapittādīhi anupahatabhāvena ca.",
  "tika-abh08t:1687_4": "Vātapittādiupahatampi hi cakkhuviññāṇassa paccayabhāvānupagamanato sambhinnameva nāma hoti,",
  "tika-abh08t:1687_5": "pañcindriyānaṃ atthikkhaṇeyeva nissayabhāvūpagamanato khaṇavasena asambhedopi yujjati.",
  "tika-abh08t:1687_6": "Esa nayo sotapasādādīsupi.",
  "tika-abh08t:1687_7": "Rūpāpāthagamenāti dūre ṭhitassa phalikādīhi antaritassa cakkhuviññāṇuppattiyā paccayo bhavituṃ yogyadese avaṭṭhitavasena rūpassa āpāthagamanena.",
  "tika-abh08t:1687_8": "Evañca katvā dūre ṭhitaṃ,",
  "tika-abh08t:1687_9": "parammukhe ṭhitampi dibbacakkhussa āpāthagatameva nāma hoti.",
  "tika-abh08t:1687_10": "Ālokanissayenāpīti rūpāvabhāsanasamatthaālokasaṅkhātanissayena.",
  "tika-abh08t:1687_11": "Āloke sati sambhavo cettha ālokanissayatā,",
  "tika-abh08t:1687_12": "na ālokassa nissayapaccayattā.",
  "tika-abh08t:1687_13": "Manakkārova hetu manakkārahetu,",
  "tika-abh08t:1687_14": "tena saha vattatīti samanakkārahetu.",
  "tika-abh08t:1687_15": "Tena ālokanissitaṃ dasseti.",
  "tika-abh08t:1687_16": "Sametehīti saṃyuttehi ekībhūtehi,",
  "tika-abh08t:1687_17": "na ekassapi virahenāti attho.",
  "tika-abh08t:1688_0": "Ākāsanissayenāti kaṇṇacchiddasaṅkhātaākāsanissayena.",
  "tika-abh08t:1688_1": "Teneva hi aṭṭhakathāyaṃ “na hi pihitakaṇṇacchiddassa sotaviññāṇaṃ pavattatī”ti vuttaṃ.",
  "tika-abh08t:1688_2": "Bāhirākāsampi pana icchitameva.",
  "tika-abh08t:1688_3": "Tathā hi avivare gehe nisīditvā vuccamānānaṃ bahi ṭhitā na suṇanti.",
  "tika-abh08t:1688_4": "Vāyosannissayenāti nāsikacchiddaṃ pavisanavāyusannissayena.",
  "tika-abh08t:1688_5": "Āposannissayenāti kheḷasaṅkhātaāposannissayena.",
  "tika-abh08t:1688_6": "Pathavīsannissayenāti kāyapasādavatthussa pathavīdhātusannissayena.",
  "tika-abh08t:1688_7": "Manoviññāṇanti javanamanoviññāṇaṃ.",
  "tika-abh08t:1689_0": "510- 11. Mano…pe…",
  "tika-abh08t:1689_1": "veditabbanti “asambhedā manassā”ti ettha vuttaṃ mano bhavaṅgacittanti veditabbaṃ.",
  "tika-abh08t:1689_2": "Taṃ pana cutivasena niruddhampi kiriyāmayacittassa paccayabhāvaṃ anupagantvā kevalaṃ bhavaṅgappavattivasena",
  "tika-abh08t:1689_3": "mandathāmagataṃ hutvā pavattanampi sambhinnamevāti daṭṭhabbaṃ.",
  "tika-abh08t:1689_4": "Nāyaṃ sabbattha gacchatīti catuvokāre alabbhanato.",
  "tika-abh08t:1689_5": "Tenāha “bhavaṃ tu pañcavokāra”ntiādi.",
  "tika-abh08t:1689_6": "Tattha pañcannaṃ khandhānaṃ vokāro etthāti pañcavokāro.",
  "tika-abh08t:1689_7": "Hoti hi bhinnādhikaraṇampi aññapadatthasamāso yathā “urasilomo”ti.",
  "tika-abh08t:1689_8": "Atha vā yathāpaccayaṃ pañcahi khandhehi vokarīyatīti pañcavokāro.",
  "tika-abh08t:1689_9": "“Atthato”ti evamādikaṃ padaṃ cakkhādīni dassanādikiccānīti ettakameva sandhāya vuttaṃ,",
  "tika-abh08t:1689_10": "na aññaṃ kiñci visesananti na tattha vinicchayo vutto.",
  "tika-abh08t:1690_0": "512- 4.",
  "tika-abh08t:1690_1": "Sabbānīti kāmāvacarādibhedaṃ anāmasitvā sabbāni.",
  "tika-abh08t:1690_2": "Kammanti paṭisandhinibbattakā upapajjavedanīyabhūtā,",
  "tika-abh08t:1690_3": "aparāpariyavedanīyabhūtā vā cetanā.",
  "tika-abh08t:1690_4": "Kammanimittanti yaṃ vatthuṃ ārammaṇaṃ katvā āyūhanakāle kammaṃ āyūhati,",
  "tika-abh08t:1690_5": "taṃ dānūpakaraṇādikaṃ,",
  "tika-abh08t:1690_6": "pāṇaghātopakaraṇādikañca.",
  "tika-abh08t:1690_7": "Gatinimittanti bhavantaramupapajjitabbabhavapariyāpannavaṇṇāyatanaṃ,",
  "tika-abh08t:1690_8": "taṃ pana sugatiyaṃ manussaloke nibbattantassa rattakambalasadisamātukucchivaṇṇavasena,",
  "tika-abh08t:1690_9": "devaloke nibbattantassa uyyānakapparukkhavaṇṇavasena,",
  "tika-abh08t:1690_10": "duggatiyaṃ nibbattantassa aggijālādivaṇṇavasena,",
  "tika-abh08t:1690_11": "petatiracchānayonīsu petatiracchānānaṃ nibaddhasañcaraṇaṭṭhānapariyāpannatāvaṇṇavasena ca daṭṭhabbaṃ.",
  "tika-abh08t:1690_12": "“Tividha”nti idaṃ yathāsambhavavasena vuttaṃ,",
  "tika-abh08t:1690_13": "rūpārūpasambandhīnaṃ pana kammanimittameva ārammaṇaṃ hoti.",
  "tika-abh08t:1690_14": "Tathā hi mahaggatavipākāni ekantena kammasadisārammaṇāni vuttāni.",
  "tika-abh08t:1691_0": "Paccuppannamatītaṃ vāti khaṇavasena paccuppannamatītaṃ vā.",
  "tika-abh08t:1691_1": "Tattha gatinimittaṃ ekantena paccuppannameva,",
  "tika-abh08t:1691_2": "kammanimittaṃ paccuppannamatītaṃ vā,",
  "tika-abh08t:1691_3": "kammaṃ pana atītameva.",
  "tika-abh08t:1691_4": "Anāgatārammaṇaṃ pana paccuppannakammanimittagatinimittaṃ viya anāpāthagatattā,",
  "tika-abh08t:1691_5": "atītakammakammanimittaṃ viya ananubhūtattā ca vibhūtaṃ hutvā nopatiṭṭhātīti atisantabhāvena pavattamānā",
  "tika-abh08t:1691_6": "paṭisandhi taṃ ārabbha pavattituṃ na sakkotīti vuttaṃ “natthi anāgata”nti.",
  "tika-abh08t:1691_7": "Mahaggatapaṭisandhīnaṃ ekantena kammasadisārammaṇabhāvena kammassa viya atītanavattabbārammaṇattā na tāsaṃ visuṃ ārammaṇaṃ uddhaṭaṃ.",
  "tika-abh08t:1691_8": "Tattha dutiyacatutthārūpapaṭisandhīnaṃ atītameva ārammaṇaṃ itarāsaṃ navattabbanti daṭṭhabbaṃ.",
  "tika-abh08t:1692_0": "517- 20.",
  "tika-abh08t:1692_1": "Mahāvipākānaṃ paṭisandhādicatukiccavaseneva pavattanato rūpārūpabhave paṭisandhibhavaṅgacutivasena taṃtaṃvipākasseva pavattito,",
  "tika-abh08t:1692_2": "tadārammaṇassa ca abhāvena tattha na labbhatīti āha “mahāpākā…pe… dvaye”ti.",
  "tika-abh08t:1692_3": "Aniṭṭharūpānaṃ brahmaloke asambhavepi tattha ṭhatvā idha aniṭṭhārammaṇaṃ passantānaṃ akusalavipākāni",
  "tika-abh08t:1692_4": "na uppajjantīti na vattabbanti rūpabhavepi santīraṇattayaṃ vuttaṃ.",
  "tika-abh08t:1692_5": "Abhidhammatthasaṅgahasaccasaṅkhepādīsupi hi imināva adhippāyena rūpaloke akusalavipākappavatti dassitā.",
  "tika-abh08t:1692_6": "Apare pana “kāmabhave santīraṇattayaṃ,",
  "tika-abh08t:1692_7": "rūpabhave santīraṇadvayanti yathālābhavasena yojetabba”nti vadanti.",
  "tika-abh08t:1693_0": "Kadācipīti parittārammaṇesu parittajavanānaṃ uppādepi.",
  "tika-abh08t:1693_1": "“Bījassābhāvato”ti rūpārūpabhavadvaye tadārammaṇābhāvassa kāraṇaṃ vatvā tameva pakāsetuṃ “paṭisandhibīja”ntiādi vuttaṃ.",
  "tika-abh08t:1693_2": "Paṭisandhiyeva bījabhūtanti paṭisandhibījaṃ.",
  "tika-abh08t:1693_3": "Tassāti tadārammaṇassa.",
  "tika-abh08t:1694_0": "521.",
  "tika-abh08t:1694_1": "Yadi evaṃ cakkhuviññāṇādīnampi kāmāvacarapaṭisandhibījattā tattha abhāvo āpajjatīti codento āha “cakkhuviññāṇādīna”ntiādi.",
  "tika-abh08t:1694_2": "Indriyānanti cakkhuviññāṇādīnaṃ vatthudvārabhūtānaṃ cakkhādīnamindriyānaṃ.",
  "tika-abh08t:1694_3": "Pavattānubhāvatoti tesaṃ tattha atthitānubhāvato.",
  "tika-abh08t:1694_4": "Ayañhettha adhippāyo –",
  "tika-abh08t:1694_5": "cakkhusotaviññāṇānaṃ vatthubhūtāni cakkhusotindriyāni tattha pavattantīti tesaṃ pavattiānubhāvato cakkhusotaviññāṇāni pavattanti.",
  "tika-abh08t:1694_6": "Sati ca tesaṃ pavattiyaṃ vīthicittuppādo niyatoti cakkhuviññāṇādīnaṃ viya sampaṭicchanasantīraṇānampi tattha sambhavo siddhoti.",
  "tika-abh08t:1695_0": "523- 4.",
  "tika-abh08t:1695_1": "Akāmāvacaradhammeti kāmāvacaradhammato aññe mahaggatalokuttaradhamme.",
  "tika-abh08t:1695_2": "Nānubandhatīti nānuvattati.",
  "tika-abh08t:1695_3": "Janakaṃ…pe…",
  "tika-abh08t:1695_4": "anubandhatīti yathā nāma gehato nikkhamitvā bahi gantukāmo taruṇadārako attano janakaṃ pitaraṃ vā aññaṃ",
  "tika-abh08t:1695_5": "vā pitusadisaṃ hitakāmaṃ ñātiṃ aṅguliyaṃ gahetvā anubandhati,",
  "tika-abh08t:1695_6": "na aññaṃ rājapurisādiṃ,",
  "tika-abh08t:1695_7": "tathā etampi bhavaṅgārammaṇato bahi nikkhamitukāmasabhāgatāya attano janakaṃ paṭhamakusalādikaṃ sadisaṃ",
  "tika-abh08t:1695_8": "vā dutiyakusalādikāmāvacarajavanameva anubandhati,",
  "tika-abh08t:1695_9": "na aññaṃ mahaggataṃ lokuttaranti ayamettha attho.",
  "tika-abh08t:1695_10": "Kusalākusalādinti ādi-",
  "tika-abh08t:1695_11": "ggahaṇena kiriyābyākataṃ saṅgaṇhāti.",
  "tika-abh08t:1695_12": "Ānandācariyo pana paṭṭhāne “kusalākusale niruddhe vipāko tadārammaṇatā uppajjatī”ti vipākadhammadhammānamevānantaraṃ tadārammaṇaṃ vuttaṃ.",
  "tika-abh08t:1695_13": "Vipphāravantañhi javanaṃ nāvaṃ viya nadīsoto bhavaṅgaṃ anubandhati,",
  "tika-abh08t:1695_14": "na pana chaḷaṅgupekkhāvato santavuttiṃ kiriyājavanaṃ paṇṇapuṭaṃ viya nadīsototi kiriyājavanānantaraṃ tadārammaṇaṃ na icchati,",
  "tika-abh08t:1695_15": "ācariyajotipālattherādayo pana “labbhamānassapi kenaci adhippāyena katthaci avacanaṃ dissati,",
  "tika-abh08t:1695_16": "yathā taṃ dhammasaṅgahe akusalaniddese labbhamānopi adhipati na vutto,",
  "tika-abh08t:1695_17": "tasmā yadi abyākatānantarampi tadārammaṇaṃ vucceyya,",
  "tika-abh08t:1695_18": "tadā voṭṭhabbanānantarampi tassa pavattiṃ maññeyyunti kiriyājavanānantaraṃ tadārammaṇaṃ na vuttaṃ,",
  "tika-abh08t:1695_19": "na pana alabbhanato.",
  "tika-abh08t:1695_20": "Yañcettha paṇṇapuṭaṃ nidassitaṃ,",
  "tika-abh08t:1695_21": "taṃ nidassitabbena samānaṃ na hoti,",
  "tika-abh08t:1695_22": "nāvāpaṇṇapuṭānañhi nadīsotassa āvaṭṭanaṃ gati ca visadisīti nāvāyaṃ nadīsotassa anubandhanaṃ,",
  "tika-abh08t:1695_23": "paṇṇapuṭassa ananubandhanañca yujjati,",
  "tika-abh08t:1695_24": "idha pana kiriyājavanetarajavanānaṃ bhavaṅgasotassa āvaṭṭanaṃ gati ca sadisīti etassa ananubandhanaṃ,",
  "tika-abh08t:1695_25": "itarassa anubandhanañca na yujjati,",
  "tika-abh08t:1695_26": "tasmā vicāretabbameva ta”nti vadanti.",
  "tika-abh08t:1696_0": "525- 6.",
  "tika-abh08t:1696_1": "Yathā cetaṃ mahaggatalokuttaradhamme nānuvattati,",
  "tika-abh08t:1696_2": "tathā yadā ete kāmāvacaradhammāpi mahaggatānuttaradhammārammaṇā hutvā pavattanti,",
  "tika-abh08t:1696_3": "tadā tepi nānubandhatīti āha “kāmāvacaradhammāpī”tiādi.",
  "tika-abh08t:1696_4": "Mahaggatā-",
  "tika-abh08t:1696_5": "ggahaṇena cettha lokuttarānampi saṅgaho daṭṭhabbo.",
  "tika-abh08t:1696_6": "Te cāpīti ca-",
  "tika-abh08t:1696_7": "saddena lokuttarārammaṇānaṃ gahaṇaṃ.",
  "tika-abh08t:1696_8": "Kasmā nānubandhatīti āha “parittārammaṇattā”tiādi.",
  "tika-abh08t:1696_9": "Parittārammaṇattāti heṭṭhā vuttanayena kāmāvacaravipākānaṃ ekantena parittārammaṇattā.",
  "tika-abh08t:1696_10": "Tathāparicitattāti yathā javanaṃ,",
  "tika-abh08t:1696_11": "evaṃ aparicitattā.",
  "tika-abh08t:1696_12": "Idaṃ vuttaṃ hoti –",
  "tika-abh08t:1696_13": "yathā hi so pitaraṃ,",
  "tika-abh08t:1696_14": "pitusadisaṃ vā kañci anubandhanto taruṇadārako gharadvārantaravīthicatukkādimhi pariciteyeva dese anugacchati,",
  "tika-abh08t:1696_15": "na araññaṃ vā rakkhasabhūmiṃ vā gacchantaṃ,",
  "tika-abh08t:1696_16": "evaṃ kāmāvacaradhamme anubandhantampi parittamhi pariciteyeva dese pavattamāne te dhamme anubandhati,",
  "tika-abh08t:1696_17": "na mahaggatalokuttaradhamme ārabbha pavattamānepi.",
  "tika-abh08t:1697_0": "527- 32.",
  "tika-abh08t:1697_1": "Idāni kiṃ imāya yuttikathāya,",
  "tika-abh08t:1697_2": "aṭṭhakathāpamāṇato cetaṃ gahetabbanti dassento āha “kiṃ tenā”tiādi.",
  "tika-abh08t:1697_3": "Javaneti kāmāvacarajavane.",
  "tika-abh08t:1697_4": "Tadārammaṇacittāni “tadārammaṇa”nti laddhanāmāni cittāni tadārammaṇabhāvaṃ na gaṇhanti,",
  "tika-abh08t:1697_5": "tadārammaṇabhāvena na pavattantīti attho.",
  "tika-abh08t:1697_6": "Atha vā nāmagottaṃ ārabbha javane javite tadārammaṇaṃ tassa javanassa ārammaṇaṃ na gaṇhanti na labbhantīti attho.",
  "tika-abh08t:1697_7": "Rūpārūpabhavesu vāti vā-",
  "tika-abh08t:1697_8": "saddena “javane javitepi tadārammaṇaṃ na gaṇhantī”ti ākaḍḍhati.",
  "tika-abh08t:1697_9": "Paṇṇattiṃ ārabbhāti kāmabhavepi paṇṇattiṃ ārabbha.",
  "tika-abh08t:1697_10": "Lakkhaṇārammaṇāyāti aniccādilakkhaṇattayārammaṇāya,",
  "tika-abh08t:1697_11": "balavavipassanāyāti attho.",
  "tika-abh08t:1697_12": "“Tīṇi lakkhaṇāni,",
  "tika-abh08t:1697_13": "tisso ca paññattiyo kusalattike na labbhantī”ti aṭṭhakathāya vuttattā tiṇṇaṃ lakkhaṇānaṃ dhammato abhāvena",
  "tika-abh08t:1697_14": "taṃ ārabbha pavattāya vipassanāya tadārammaṇāni na labbhanti.",
  "tika-abh08t:1697_15": "Paṭṭhāne pana “sekhā vā puthujjanā vā kusalaṃ aniccato dukkhato anattato vipassanti,",
  "tika-abh08t:1697_16": "kusalākusale niruddhe vipāko tadārammaṇatā uppajjatī”ti vacanato khandhārammaṇikavipassanāya tadārammaṇaṃ labbhatīti daṭṭhabbaṃ.",
  "tika-abh08t:1697_17": "Micchattaniyatesūti “katame dhammā micchattaniyatā?",
  "tika-abh08t:1697_18": "Cattāro diṭṭhigatasampayuttacittuppādā”ti evamāgatesu micchāgāhavasena pavattesu dhammesu javanaṃ hutvā javitesu.",
  "tika-abh08t:1697_19": "Kasmā pana tesu javitesu tadārammaṇaṃ na labbhatīti?",
  "tika-abh08t:1697_20": "Kāmāvacaravipākānañhi niyatamicchādiṭṭhi viya “attā occhijjatī”tiādinā attaparikappanāvasena appavattanato",
  "tika-abh08t:1697_21": "niyatamicchādiṭṭhivasappavattesu tesu javitesu tadanantaraṃ tadārammaṇāni na uppajjanti,",
  "tika-abh08t:1697_22": "aniyatamicchādiṭṭhivasappavattesu pana javitesu tadārammaṇaṃ nuppajjatīti natthi.",
  "tika-abh08t:1697_23": "Atha vā micchattaniyatesūti micchābhāvaniyatasabhāvesu taṃvisayesūti attho.",
  "tika-abh08t:1697_24": "Micchattaniyatadhammānaṃ dhammasabhāvaṃ aggahetvā micchattaniyatasabhāvasseva gahaṇato,",
  "tika-abh08t:1697_25": "tassa ca vipākānaṃ avibhūtattā micchattaniyatasabhāve ārabbha tadārammaṇā na labbhanti. Pi-",
  "tika-abh08t:1697_26": "saddena sammattaniyatesupīti sampiṇḍeti,",
  "tika-abh08t:1697_27": "“lokuttaradhamme ārabbhā”ti vā etena siddhattā na tesaṃ visuṃ uddharaṇaṃ kataṃ.",
  "tika-abh08t:1697_28": "Aṭṭhakathāyaṃ pana micchattaniyatasammattaniyatānaṃ aññamaññapaṭipakkhabhāvena balavabhāvato tadārammaṇassa",
  "tika-abh08t:1697_29": "avatthubhāvadassanatthaṃ micchattaniyatānantaraṃ sammattaniyatāpi uddhaṭā.",
  "tika-abh08t:1697_30": "Micchattaniyatasabhāvassa viya paṭisambhidāsabhāvassapi kāmāvacaravipākānaṃ avibhūtabhāvena paṭisambhidāñāṇāni",
  "tika-abh08t:1697_31": "ārabbha javane javite tadārammaṇaṃ na labbhatīti āha “paṭisambhidāñāṇānī”tiādi.",
  "tika-abh08t:1697_32": "Manodvārepīti na kevalaṃ pañcadvāresuyeva,",
  "tika-abh08t:1697_33": "atha kho manodvārepi.",
  "tika-abh08t:1697_34": "Sabbesanti ahetukaduhetukādīnaṃ sabbesaṃ.",
  "tika-abh08t:1697_35": "Anupubbatoti heṭṭhā vuttaanukkamato.",
  "tika-abh08t:1698_0": "533.",
  "tika-abh08t:1698_1": "Na vijjatīti manodvārassa appaṭighabhāvena na vijjati.",
  "tika-abh08t:1698_2": "Bhavaṅgatoti bhavaṅgasantānato,",
  "tika-abh08t:1698_3": "tassa ārammaṇato vā.",
  "tika-abh08t:1698_4": "Vuṭṭhānanti bhavaṅgasantāne,",
  "tika-abh08t:1698_5": "tassārammaṇe vā sati tassa vuṭṭhānaṃ.",
  "tika-abh08t:1699_0": "535- 6.",
  "tika-abh08t:1699_1": "Satta sattāti ekekassa satta sattāti katvā.",
  "tika-abh08t:1699_2": "Pāpapākāti akusalavipākā.",
  "tika-abh08t:1699_3": "“Dvādasāpuññacittāna”nti vatvā “pāpapākā”ti vacanaṃ “tatridaṃ sugatassa sugatacīvarappamāṇa”ntiādīsu viya saññāsaddavasena vuttaṃ.",
  "tika-abh08t:1699_4": "Evaṃ pavattiyaṃ akusalavipākānaṃ pavattiṃ dassetvā idāni paṭisandhiyaṃ dassetuṃ “ekādasavidhāna”ntiādi vuttaṃ.",
  "tika-abh08t:1699_5": "Uddhaccacetanāya pavattivipākadānamattaṃ vinā paṭisandhidānābhāvato āha “hitvā uddhaccamānasa”nti.",
  "tika-abh08t:1699_6": "Kiṃ panettha kāraṇaṃ,",
  "tika-abh08t:1699_7": "adhimokkhavirahena sabbadubbalampi vicikicchāsahagataṃ paṭisandhiṃ ākaḍḍhati,",
  "tika-abh08t:1699_8": "adhimokkhasabhāvato tato balavatarampi uddhaccasahagataṃ nākaḍḍhatīti?",
  "tika-abh08t:1699_9": "Paṭisandhidānasabhāvābhāvato.",
  "tika-abh08t:1699_10": "“Balavaṃ ākaḍḍhati,",
  "tika-abh08t:1699_11": "dubbalaṃ nākaḍḍhatī”ti hi ayaṃ vicāraṇā paṭisandhidānasabhāvesuyeva.",
  "tika-abh08t:1699_12": "Yassa pana paṭisandhidānasabhāvo eva natthi,",
  "tika-abh08t:1699_13": "na tassa balavabhāvo paṭisandhiākaḍḍhane kāraṇanti.",
  "tika-abh08t:1700_0": "Kathaṃ panetaṃ viññātabbaṃ “uddhaccasahagatassa paṭisandhidānasabhāvo natthī”ti?",
  "tika-abh08t:1700_1": "Dassanenapahātabbesu anāgatattā.",
  "tika-abh08t:1700_2": "Tividhā hi akusalā dassanenapahātabbā,",
  "tika-abh08t:1700_3": "bhāvanāyapahātabbā,",
  "tika-abh08t:1700_4": "siyā dassanenapahātabbā siyā bhāvanāyapahātabbāti.",
  "tika-abh08t:1700_5": "Tattha diṭṭhisampayuttavicikicchāsahagatacittuppādā dassanenapahātabbā nāma.",
  "tika-abh08t:1700_6": "Yathāha “katame dhammā dassanenapahātabbā?",
  "tika-abh08t:1700_7": "Cattāro diṭṭhigatasampayuttacittuppādā vicikicchāsahagato cittuppādo”ti.",
  "tika-abh08t:1700_8": "Te hi paṭhamaṃ nibbānadassanato “dassana”nti laddhanāmena sotāpattimaggeneva pahātabbattā “dassanenapahātabbā”ti vuccanti.",
  "tika-abh08t:1700_9": "Uddhaccasahagatacittuppādo bhāvanāyapahātabbo nāma.",
  "tika-abh08t:1700_10": "Yathāha “katame dhammā bhāvanāyapahātabbā?",
  "tika-abh08t:1700_11": "Uddhaccasahagato cittuppādo”ti.",
  "tika-abh08t:1700_12": "So hi aggamaggena pahātabbattā “bhāvanāyapahātabbo”ti vutto.",
  "tika-abh08t:1700_13": "Uparimaggattayañhi paṭhamamaggena diṭṭhasmiṃyeva bhāvanāvasena uppajjati,",
  "tika-abh08t:1700_14": "na adiṭṭhapubbaṃ kiñci passati,",
  "tika-abh08t:1700_15": "tasmā “bhāvanā”ti vuccati.",
  "tika-abh08t:1700_16": "Diṭṭhivippayuttadomanassasahagatacittuppādā pana siyā dassanenapahātabbā siyā bhāvanāyapahātabbā nāma.",
  "tika-abh08t:1700_17": "Yathāha “cattāro diṭṭhigatavippayuttā lobhasahagatacittuppādā dve domanassasahagatacittuppādā.",
  "tika-abh08t:1700_18": "Ime dhammā siyā dassanenapahātabbā siyā bhāvanāyapahātabbā”ti.",
  "tika-abh08t:1700_19": "Te hi apāyanibbattakāvatthāya paṭhamamaggena,",
  "tika-abh08t:1700_20": "sesāvatthāya uparimaggehi pahīyamānattā siyā dassanenapahātabbā siyā bhāvanāyapahātabbā nāma.",
  "tika-abh08t:1700_21": "Tattha siyā dassanenapahātabbampi dassanenapahātabbasāmaññena idha “dassanenapahātabbā”tveva voharanti.",
  "tika-abh08t:1700_22": "Yadi ca uddhaccasahagataṃ paṭisandhiṃ dadeyya,",
  "tika-abh08t:1700_23": "tadā akusalapaṭisandhiyā sugatiyaṃ asambhavato apāyesveva dadeyya,",
  "tika-abh08t:1700_24": "apāyagamanīyañca ekantena dassanenapahātabbā siyā,",
  "tika-abh08t:1700_25": "itarathā apāyagamanīyassa appahīnattā sekhānaṃ apāyuppatti āpajjati,",
  "tika-abh08t:1700_26": "na ca panetaṃ yuttaṃ,",
  "tika-abh08t:1700_27": "“catūhapāyehi ca vippamutto,",
  "tika-abh08t:1700_28": "avinipātadhammo”tiādivacanehi saha virujjhanato,",
  "tika-abh08t:1700_29": "sati ca panetassa dassanenapahātabbabhāve “siyā dassanenapahātabbā”ti imassa vibhaṅge vattabbaṃ siyā,",
  "tika-abh08t:1700_30": "na ca panetaṃ vuttanti.",
  "tika-abh08t:1700_31": "Atha siyā “apāyagamanīyo rāgo doso moho tadekaṭṭhā ca kilesā”ti evaṃ dassanenapahātabbesu vuttattā uddhaccasahagatassāpi tattha saṅgaho sakkā kātunti? Taṃ na,",
  "tika-abh08t:1700_32": "tassa niyāmato bhāvanāyapahātabbabhāvena vuttattāti tasmā dassanenapahātabbesu avacanameva paṭisandhidānābhāvaṃ sādhetīti.",
  "tika-abh08t:1701_0": "Nanu ca paṭisambhidāvibhaṅge –",
  "tika-abh08t:1702_0": "“Yasmiṃ samaye akusalaṃ cittaṃ uppannaṃ hoti upekkhāsahagataṃ uddhaccasampayuttaṃ,",
  "tika-abh08t:1702_1": "rūpārammaṇaṃ vā…pe…",
  "tika-abh08t:1702_2": "dhammārammaṇaṃ vā yaṃ yaṃ vā panārabbha,",
  "tika-abh08t:1702_3": "tasmiṃ samaye phasso hoti…pe…",
  "tika-abh08t:1702_4": "avikkhepo hoti,",
  "tika-abh08t:1702_5": "ime dhammā akusalā.",
  "tika-abh08t:1702_6": "Imesu dhammesu ñāṇaṃ dhammapaṭisambhidā,",
  "tika-abh08t:1702_7": "tesaṃ vipāke ñāṇaṃ atthapaṭisambhidā”ti –",
  "tika-abh08t:1703_0": "Evaṃ uddhaccasahagatacittuppādaṃ uddharitvā tassa vipākopi uddhaṭoti kathamassa paṭisandhidānābhāvo sampaṭicchitabboti?",
  "tika-abh08t:1703_1": "Na idaṃ paṭisandhidānaṃ sandhāya uddhaṭaṃ,",
  "tika-abh08t:1703_2": "atha kho pavattivipākaṃ sandhāya.",
  "tika-abh08t:1703_3": "Paṭṭhāne pana –",
  "tika-abh08t:1704_0": "“Sahajātā dassanenapahātabbā cetanā cittasamuṭṭhānānaṃ rūpānaṃ kammapaccayena paccayo,",
  "tika-abh08t:1704_1": "nānakkhaṇikā dassanenapahātabbā cetanā vipākānaṃ khandhānaṃ kaṭattā ca rūpānaṃ kammapaccayena paccayo”ti –",
  "tika-abh08t:1705_0": "Dassanenapahātabbacetanāya eva sahajātanānakkhaṇikakammapaccayabhāvaṃ uddharitvāva “sahajātā bhāvanāyapahātabbā",
  "tika-abh08t:1705_1": "cetanā cittasamuṭṭhānānaṃ rūpānaṃ kammapaccayena paccayo”ti bhāvanāyapahātabbacetanāya sahajātakammapaccayabhāvova uddhaṭo,",
  "tika-abh08t:1705_2": "na pana nānakkhaṇikakammapaccayabhāvo.",
  "tika-abh08t:1705_3": "Tathā paccanīyanayepi –",
  "tika-abh08t:1706_0": "“Dassanenapahātabbo dhammo nevadassanenanabhāvanāyapahātabbassa dhammassa ārammaṇapaccayena paccayo, sahajāta…",
  "tika-abh08t:1706_1": "upanissaya…pe…",
  "tika-abh08t:1706_2": "pacchājāta…",
  "tika-abh08t:1706_3": "kammapaccayena paccayo”ti –",
  "tika-abh08t:1707_0": "Dassanenapahātabbasseva kammapaccayabhāvaṃ uddharitvā –",
  "tika-abh08t:1708_0": "“Bhāvanāyapahātabbo dhammo nevadassanenanabhāvanāyapahātabbassa dhammassa ārammaṇapaccayena paccayo, sahajāta…",
  "tika-abh08t:1708_1": "upanissaya…",
  "tika-abh08t:1708_2": "pacchājātapaccayena paccayo”ti –",
  "tika-abh08t:1709_0": "Bhāvanāyapahātabbassa dhammassa sahajātādipaccayabhāvova vutto,",
  "tika-abh08t:1709_1": "na pana kammapaccayabhāvo,",
  "tika-abh08t:1709_2": "na ca nānakkhaṇikakammapaccayaṃ vinā paṭisandhiākaḍḍhanaṃ atthi,",
  "tika-abh08t:1709_3": "tasmā natthi tassa sabbathāpi paṭisandhidānaṃ.",
  "tika-abh08t:1709_4": "Pavattivipākaṃ panassa na sakkā nivāretuṃ paṭisambhidāvibhaṅge uddhaccasahagatānampi vipākassa uddhaṭattā,",
  "tika-abh08t:1709_5": "nānakkhaṇikakammapaccayassa ca paṭisandhivipākameva sandhāya anuddhaṭattā.",
  "tika-abh08t:1709_6": "Evañca pana katvā yadeke ācariyā vadanti “uddhaccacetanā ubhayavipākampi na deti paṭṭhāne nānakkhaṇikakammapaccayassa anuddhaṭattā”ti,",
  "tika-abh08t:1709_7": "taṃ tesaṃ abhinivesamattamevāti daṭṭhabbaṃ.",
  "tika-abh08t:1710_0": "Yadi ca te vadeyyuṃ –",
  "tika-abh08t:1710_1": "yathā “vipākadhammadhammā”ti ettha vipāka-",
  "tika-abh08t:1710_2": "saddena vipākārahatā vuccati,",
  "tika-abh08t:1710_3": "evaṃ idhāpi uddhaccasahagatānaṃ vipākārahataṃ sandhāya “tesaṃ vipāke ñāṇa”nti vuttaṃ.",
  "tika-abh08t:1710_4": "Yathā saddhindriyavinimuttassa adhimuccanaṭṭhassa abhāvepi saddhindriyassa adhimuccanasattivisesaṃ gahetvā",
  "tika-abh08t:1710_5": "saddhindriyadhammo adhimuccanaṭṭho atthoti vuccati,",
  "tika-abh08t:1710_6": "evamidhāpi dhammavinimuttassa vipākārahabhāvassa abhāvepi dhammānameva vipākārahasāmatthiyaṃ gahetvā tassa atthibhāvo vutto.",
  "tika-abh08t:1710_7": "Yadi ca te pavattivipākaṃ dadeyyuṃ, yathā –",
  "tika-abh08t:1711_0": "“Sukhāya vedanāya sampayutto dhammo dukkhāya vedanāya sampayuttassa dhammassa kammapaccayena paccayo,",
  "tika-abh08t:1711_1": "nānakkhaṇikā”ti –",
  "tika-abh08t:1712_0": "Pavattivipākassapi vasena nānakkhaṇikakammapaccayo vutto,",
  "tika-abh08t:1712_1": "evametthāpi nānakkhaṇikakammapaccayabhāvo vattabbo siyā.",
  "tika-abh08t:1712_2": "Na hi labbhamānassa avacane kāraṇaṃ atthīti tasmā yathādhammasāsane avacanampi abhāvameva dīpeti.",
  "tika-abh08t:1712_3": "Apica yadi uddhaccasahagatassa pavattivipākadānaṃ adhippetaṃ siyā,",
  "tika-abh08t:1712_4": "tadā “anupādinnupādāniyo dhammo upādinnupādāniyassa dhammassa na kammapaccayena paccayo”ti paṭisedho na kātabbo siyā.",
  "tika-abh08t:1712_5": "Na hi ṭhapetvā uddhaccaṃ añño koci anupādinnupādāniyo dhammo upādinnupādāniyassa dhammassa paccayo bhavituṃ asamattho atthīti,",
  "tika-abh08t:1712_6": "tayidametesaṃ abhilāpamattaṃ.",
  "tika-abh08t:1712_7": "Tathā hi yaṃ tāva vuttaṃ “vipākārahabhāvaṃ gahetvā tesaṃ vipāketi vutta”nti,",
  "tika-abh08t:1712_8": "tadeva tassa vipākasabbhāvaṃ dīpeti.",
  "tika-abh08t:1712_9": "Na hi vipākārahabhāve sati abhiññādīnaṃ viya tassa avipākatāya kāraṇaṃ atthīti.",
  "tika-abh08t:1712_10": "Yampi vuttaṃ “nānakkhaṇikakammapaccayassa avacanaṃ vipākabhāvaṃ dīpetī”ti,",
  "tika-abh08t:1712_11": "tampi na sundaraṃ,",
  "tika-abh08t:1712_12": "labbhamānassāpi katthaci kenaci adhippāyena avacanato.",
  "tika-abh08t:1712_13": "Tathā hi dhammasaṅgaṇiyaṃ labbhamānampi hadayavatthu na vuttaṃ.",
  "tika-abh08t:1712_14": "Tasmā yadi pavattivipākaṃ sandhāya nānakkhaṇikakammapaccayabhāvo vucceyya,",
  "tika-abh08t:1712_15": "tadā paṭisandhivipākadānampissa maññeyyunti labbhamānassapi pavattivipākassa vasena nānakkhaṇikakammapaccayabhāvo na vuttoti.",
  "tika-abh08t:1712_16": "Yaṃ pana anupādinnupādāniyassa upādinnupādāniyaṃ pati kammapaccayapaṭikkhepavacanaṃ,",
  "tika-abh08t:1712_17": "taṃ abhiññākusalādike sandhāyāti na ettāvatā uddhaccasahagatassa pavattivipākadānaṃ sabbathāpi paṭikkhipituṃ sakkāti.",
  "tika-abh08t:1712_18": "Yampi aṭṭhakathāyaṃ “yathā ca abhiññācetanā,",
  "tika-abh08t:1712_19": "evamuddhaccacetanāpi ‘saṅkhārapaccayā viññāṇa’nti ettha apanetabbā”ti vuttaṃ,",
  "tika-abh08t:1712_20": "tampi uddhaccacetanāya tattha niddisiyamānāya yathā itarā paṭisandhipavattivasena duvidhassapi vipākaviññāṇassa paccayo,",
  "tika-abh08t:1712_21": "evamuddhaccacetanāpīti gaṇheyyunti vuttaṃ,",
  "tika-abh08t:1712_22": "na tassa pavattivipākābhāvatoti.",
  "tika-abh08t:1713_0": "Ācariyabuddhamittādayo pana uddhaccasahagataṃ dvidhā vibhajitvā ekassa ubhayavipākadānaṃ,",
  "tika-abh08t:1713_1": "ekassa sabbathāpi vipākābhāvaṃ vaṇṇenti.",
  "tika-abh08t:1713_2": "Tesañhi ayaṃ vinicchayo –",
  "tika-abh08t:1713_3": "atthi uddhaccaṃ bhāvanāyapahātabbampi,",
  "tika-abh08t:1713_4": "atthi nabhāvanāyapahātabbampi.",
  "tika-abh08t:1713_5": "Tesu bhāvanāyapahātabbaṃ sekhasantānappavattaṃ,",
  "tika-abh08t:1713_6": "itaraṃ puthujjanasantānappavattaṃ.",
  "tika-abh08t:1713_7": "Phaladānañca puthujjanasantāne pavattasseva,",
  "tika-abh08t:1713_8": "netarassa.",
  "tika-abh08t:1713_9": "Tathā hi dassanabhāvanānaṃ abhāvepi yesaṃ puthujjanānaṃ,",
  "tika-abh08t:1713_10": "sekhānañca dassanabhāvanāhi bhavitabbaṃ,",
  "tika-abh08t:1713_11": "tesaṃ taduppattikāle tāhi pahātuṃ sakkuṇeyyā akusalā “dassanenapahātabbā,",
  "tika-abh08t:1713_12": "bhāvanāyapahātabbā”ti ca vuccanti.",
  "tika-abh08t:1713_13": "Puthujjanānaṃ pana bhāvanāya abhāvato bhāvanāyapahātabbacintā natthi,",
  "tika-abh08t:1713_14": "tena tesaṃ pavattamānā te dassanena pahātuṃ asakkuṇeyyāpi “bhāvanāyapahātabbā”ti na vuccanti.",
  "tika-abh08t:1713_15": "Yadi vucceyyuṃ,",
  "tika-abh08t:1713_16": "dassanenapahātabbā bhāvanāyapahātabbānaṃ kesañci keci kadāci ārammaṇārammaṇādhipatiupanissayapaccayehi paccayā bhaveyyuṃ.",
  "tika-abh08t:1713_17": "Sakabhaṇḍe chandarāgādīnañhi kesañci sakkāyadiṭṭhādayo keci atītādīsu kismiñci kāle ārammaṇādhipatiupanissayehi paccayā hontīti natthi,",
  "tika-abh08t:1713_18": "na ca paṭṭhāne “dassanenapahātabbā bhāvanāyapahātabbānaṃ kenaci paccayena paccayo”ti vuttā,",
  "tika-abh08t:1713_19": "tasmā natthi puthujjanesu pavattamānānamakusalānaṃ bhāvanāyapahātabbapariyāyo.",
  "tika-abh08t:1713_20": "Yadi tattha avacanameva pamāṇaṃ,",
  "tika-abh08t:1713_21": "evaṃ sati sekhasantānapavattānampi akusalānaṃ bhāvanāyapahātabbapariyāyo natthīti āpajjatīti?",
  "tika-abh08t:1713_22": "Nāpajjati,",
  "tika-abh08t:1713_23": "sekhasantānappavattānaṃ bhāvanāya pahātuṃ sakkuṇeyyattā.",
  "tika-abh08t:1713_24": "Teneva ca kiñci katvā sekhānaṃ dassanenapahātabbānaṃ akusalānaṃ pahīnabhāvena assādanābhinandanānaṃ vatthūni na honti.",
  "tika-abh08t:1713_25": "Pahīnatāya eva somanassassa hetubhūtā,",
  "tika-abh08t:1713_26": "avikkhepahetubhūtā ca na domanassaṃ,",
  "tika-abh08t:1713_27": "uddhaccañca uppādentīti na tesaṃ ārammaṇārammaṇādhipatipakatūpanissayabhāvaṃ gacchanti.",
  "tika-abh08t:1713_28": "Na hi pahīnakilese upanissāya ariyā rāgadosavikkhepe uppādenti.",
  "tika-abh08t:1713_29": "Vuttañca “sotāpattimaggena ye kilesā pahīnā,",
  "tika-abh08t:1713_30": "te kilese na puneti,",
  "tika-abh08t:1713_31": "na pacceti,",
  "tika-abh08t:1713_32": "na paccāgacchatīti sugato,",
  "tika-abh08t:1713_33": "sakadāgāmi…pe…",
  "tika-abh08t:1713_34": "arahattamaggena…pe…",
  "tika-abh08t:1713_35": "sugato”ti.",
  "tika-abh08t:1713_36": "Puthujjanānaṃ pana dassanena pahātuṃ sakkuṇeyyā dassanena pahātuṃ asakkuṇeyyānaṃ kenaci paccayena paccayā na hontīti na sakkā vattuṃ,",
  "tika-abh08t:1713_37": "“diṭṭhiṃ assādeti abhinandati,",
  "tika-abh08t:1713_38": "taṃ ārabbha rāgo uppajjati,",
  "tika-abh08t:1713_39": "diṭṭhi uppajjati,",
  "tika-abh08t:1713_40": "vicikicchā uppajjati,",
  "tika-abh08t:1713_41": "uddhaccaṃ uppajjati,",
  "tika-abh08t:1713_42": "vicikicchaṃ ārabbha vicikicchā uppajjati,",
  "tika-abh08t:1713_43": "diṭṭhi uppajjati,",
  "tika-abh08t:1713_44": "uddhaccaṃ uppajjatī”ti diṭṭhivicikicchānaṃ uddhaccārammaṇabhāvassa vuttattā.",
  "tika-abh08t:1713_45": "Ettha hi uddhaccanti uddhaccasahagataṃ cittuppādaṃ sandhāya vuttaṃ,",
  "tika-abh08t:1713_46": "na dassanenapahātabbesupi labbhamānacetasikaṃ uddhaccaṃ.",
  "tika-abh08t:1713_47": "Evañca katvā adhipatipaccayaniddese “diṭṭhiṃ garuṃ katvā assādeti abhinandati,",
  "tika-abh08t:1713_48": "taṃ garuṃ katvā rāgo uppajjati,",
  "tika-abh08t:1713_49": "diṭṭhi uppajjatī”ti ettakameva vuttaṃ,",
  "tika-abh08t:1713_50": "na vuttaṃ “uddhaccaṃ uppajjatī”ti,",
  "tika-abh08t:1713_51": "tasmā sekhasantānappavattānamakusalānaṃ dassanenapahātabbānaṃ kenaci paccayena paccayattābhāvato puthujjanānaṃ",
  "tika-abh08t:1713_52": "santāneva dassanenapahātabbānamakusalānaṃ paccayā na hontīti na sakkā vattunti paṭṭhāne dassanenapahātabbānaṃ",
  "tika-abh08t:1713_53": "bhāvanāyapahātabbassa ārammaṇārammaṇādhipatiupanissayapaccayattānuddharaṇaṃ sekhasantānappavattānaṃ bhāvanāyapahātabbapariyāyabhāvaṃ sādheti,",
  "tika-abh08t:1713_54": "puthujjanasantāneyeva nadassanenapahātabbānamakusalānaṃ bhāvanāyapahātabbapariyāyabhāvaṃ na sādheti,",
  "tika-abh08t:1713_55": "tasmā dassanabhāvanāhi pahātabbānaṃ atītādibhāvena navattabbattepi yādisānaṃ tāhi anuppattidhammatā āpādetabbā,",
  "tika-abh08t:1713_56": "te puthujjanesu pavattamānā dassanena pahātuṃ sakkuṇeyyā dassanamaggāpekkhāya tadappavattiyampi dassanenapahātabbā nāma.",
  "tika-abh08t:1713_57": "Sekhesu pavattamānā bhāvanāya pahātuṃ sakkuṇeyyā tadappavattiyampi tadapekkhāya bhāvanāyapahātabbā nāma.",
  "tika-abh08t:1713_58": "Dassanena pahātuṃ asakkuṇeyyā pana puthujjanesu pavattamānā heṭṭhā vuttanayena nevadassanenapahātabbā nabhāvanāyapahātabbā,",
  "tika-abh08t:1713_59": "tesu bhāvanāyapahātabbā sahāyavirahato vipākaṃ na janenti.",
  "tika-abh08t:1713_60": "Tathā hi tesaṃ dassanenapahātabbasaṅkhātaṃ sahakārīkāraṇaṃ sahāyabhūtaṃ natthīti bhāvanāyapahātabbacetanāya nānakkhaṇikakammapaccayabhāvo na vutto.",
  "tika-abh08t:1713_61": "Apekkhitabbadassanabhāvanārahitānaṃ pana puthujjanesu uppajjamānānaṃ sakabhaṇḍe chandarāgādīnaṃ,",
  "tika-abh08t:1713_62": "uddhaccasahagatacittuppādassa ca saṃyojanattayatadekaṭṭhakilesānaṃ anupacchinnatāya aparikkhīṇasahāyānaṃ",
  "tika-abh08t:1713_63": "vipākuppādanaṃ na sakkā paṭikkhipitunti uddhaccasahagatadhammānaṃ vipāko vibhaṅge vuttoti.",
  "tika-abh08t:1714_0": "Yadi evaṃ,",
  "tika-abh08t:1714_1": "apekkhitabbadassanabhāvanārahitānaṃ akusalānaṃ “nevadassanenanabhāvanāyapahātabbā”ti vattabbatā āpajjatīti?",
  "tika-abh08t:1714_2": "Nāpajjati,",
  "tika-abh08t:1714_3": "appahātabbasabhāvānaṃ kusalādīnaṃ “nevadassanenanabhāvanāyapahātabbā”ti vuttattā,",
  "tika-abh08t:1714_4": "appahātabbaviruddhasabhāvattā ca akusalānaṃ.",
  "tika-abh08t:1714_5": "Yadi evaṃ te imasmiṃ tike navattabbāti vattabbā āpajjantīti?",
  "tika-abh08t:1714_6": "Nāpajjanti,",
  "tika-abh08t:1714_7": "cittuppādakaṇḍe dassitānaṃ dvādasākusalacittuppādānaṃ dvīhi padehi saṅgahitattā.",
  "tika-abh08t:1714_8": "Yathā hi uppannattike dhammavasena sabbesaṃ saṅkhatadhammānaṃ saṅgahitattā kālavasena asaṅgahitāpi atītā",
  "tika-abh08t:1714_9": "“navattabbā”ti na vuttā cittuppādānurūpena saṅgahitesu navattabbassa abhāvā,",
  "tika-abh08t:1714_10": "evaṃ idhāpi cittuppādabhāvena saṅgahitesu navattabbassa abhāvā “navattabbā”ti na vuttā.",
  "tika-abh08t:1714_11": "Sabbena sabbañhi dhammavasena asaṅgahitassa tikadukesu navattabbatāpatti.",
  "tika-abh08t:1714_12": "Yattha hi cittuppādo koci niyogato navattabbo atthi,",
  "tika-abh08t:1714_13": "tattha tesaṃ catuttho koṭṭhāso atthīti yathāvuttapadesu viya tatthāpi bhinditvā bhājetabbe cittuppāde",
  "tika-abh08t:1714_14": "bhinditvā bhājeti “siyā navattabbāparittārammaṇā”tiādinā,",
  "tika-abh08t:1714_15": "tadabhāvā uppannattike,",
  "tika-abh08t:1714_16": "idha ca tathā na vuttanti.",
  "tika-abh08t:1715_0": "Atha vā yathā sappaṭighehi samānasabhāvattā rūpadhātuyaṃ “tayo mahābhūtā sappaṭighā”ti vuttā,",
  "tika-abh08t:1715_1": "yathāha “asaññasattānaṃ anidassanasappaṭighaṃ ekaṃ mahābhūta”nti,",
  "tika-abh08t:1715_2": "evaṃ puthujjanānaṃ pavattamānā bhāvanāyapahātabbasamānasabhāvā “bhāvanāyapahātabbā”ti vucceyyunti natthi navattabbatāpasaṅgo.",
  "tika-abh08t:1715_3": "Evañca sati puthujjanānaṃ pavattamānāpi bhāvanāyapahātabbā sakabhaṇḍe chandarāgādayo parabhaṇḍe chandarāgādīnaṃ upanissayapaccayo,",
  "tika-abh08t:1715_4": "rāgo ca rāgadiṭṭhīnaṃ adhipatipaccayoti ayamattho laddho hoti.",
  "tika-abh08t:1715_5": "Teneva hi –",
  "tika-abh08t:1716_0": "“Bhāvanāyapahātabbo dhammo dassanenapahātabbassa dhammassa upanissayapaccayena paccayo,",
  "tika-abh08t:1716_1": "ārammaṇūpanissayo,",
  "tika-abh08t:1716_2": "pakatūpanissayo”ti –",
  "tika-abh08t:1717_0": "Imissā niddese dassanenapahātabbānaṃ upanissayapaccayabhāvīdhamme niddisantena bhagavatā –",
  "tika-abh08t:1718_0": "“Pakatūpanissayo –",
  "tika-abh08t:1718_1": "patthanaṃ upanissāya pāṇaṃ hanati…pe…",
  "tika-abh08t:1718_2": "saṅghaṃ bhindati,",
  "tika-abh08t:1718_3": "bhāvanāyapahātabbo rāgo doso moho māno patthanā dassanenapahātabbassa rāgassa dosassa mohassa mānassa diṭṭhiyā patthanāya upanissayapaccayena paccayo.",
  "tika-abh08t:1718_4": "Sakabhaṇḍe chandarāgo parabhaṇḍe chandarāgassa upa…pe…",
  "tika-abh08t:1718_5": "sakapariggahe chandarāgo parapariggahe chandarāgassa upanissayapaccayena paccayo”ti –",
  "tika-abh08t:1719_0": "Puthujjanasantāne patthanādayo niddiṭṭhā.",
  "tika-abh08t:1720_0": "Evampi yathā aphoṭṭhabbattā rūpadhātuyaṃ tayo mahābhūtā na paramatthato sappaṭighā,",
  "tika-abh08t:1720_1": "evaṃ apekkhitabbabhāvanārahitā puthujjanesu pavattamānā sakabhaṇḍe chandarāgādayo pana paramatthato bhāvanāya",
  "tika-abh08t:1720_2": "pahātabbāti bhāvanāyapahātabbānaṃ nānakkhaṇikakammapaccayatā na vuttā,",
  "tika-abh08t:1720_3": "na ca “dassanenapahātabbā bhāvanāyapahātabbānaṃ kenaci paccayena paccayo”ti vuttā.",
  "tika-abh08t:1720_4": "Ye hi dassanenapahātabbapaccayā kilesā,",
  "tika-abh08t:1720_5": "na te dassanato uddhaṃ pavattanti.",
  "tika-abh08t:1720_6": "Dassanenapahātabbapaccayassāpi pana uddhaccasahagatassa sahāyavekallamattameva dassanena kataṃ,",
  "tika-abh08t:1720_7": "na tassa koci bhāvo dassanena anuppattidhammataṃ āpāditoti tassa ekantabhāvanāyapahātabbatā vuttā,",
  "tika-abh08t:1720_8": "tasmā uddhaccabhāvena ekasabhāvasseva tassa sati sahāye vipākuppādanavacanaṃ,",
  "tika-abh08t:1720_9": "asati ca vipākānuppādanavacanaṃ na virujjhati.",
  "tika-abh08t:1720_10": "Tayidaṃ sabbametesaṃ ācariyānaṃ ahopurisikāramattaṃ. Kasmā?",
  "tika-abh08t:1720_11": "Uddhaccasahagatassa ekantabhāvanāyapahātabbabhāvena vuttattā.",
  "tika-abh08t:1720_12": "Evañhi vuttaṃ bhagavatā “katame dhammā bhāvanāyapahātabbā.",
  "tika-abh08t:1720_13": "Uddhaccasahagato cittuppādo”ti.",
  "tika-abh08t:1720_14": "Yadi ca uddhaccasahagataṃ nabhāvanāyapahātabbaṃ abhavissa,",
  "tika-abh08t:1720_15": "yathā atītārammaṇattike “niyogā anāgatārammaṇā natthī”ti vatvā vibhajja vuttaṃ,",
  "tika-abh08t:1720_16": "evamidhāpi “niyogā bhāvanāyapahātabbā natthī”ti vatvā “uddhaccasahagato siyā bhāvanāyapahātabbo siyā",
  "tika-abh08t:1720_17": "navattabbo ‘dassanenapahātabbo’tipi ‘bhāvanāyapahātabbo’tipī”tiādi vattabbaṃ siyā,",
  "tika-abh08t:1720_18": "na ca tathā vuttaṃ.",
  "tika-abh08t:1720_19": "Yā ca “tamatthaṃ paṭipādentehi yadi vucceyyu”ntiādinā yutti vuttā,",
  "tika-abh08t:1720_20": "sāpi ayutti. Kasmā?",
  "tika-abh08t:1720_21": "Dassanenapahātabbārammaṇānaṃ rāgadiṭṭhivicikicchāuddhaccānaṃ tena tena pahātabbabhāvavasena icchitattā.",
  "tika-abh08t:1720_22": "Yañca “uddhaccaṃ uppajjatī”ti uddhaccasahagatacittuppādo vuttoti dassetuṃ adhipatipaccayaniddese uddhaccassa anuddharaṇaṃ kāraṇavasena vuttaṃ,",
  "tika-abh08t:1720_23": "tampi akāraṇaṃ aññatthāpi sāvasesapāṭhānaṃ dassanato.",
  "tika-abh08t:1720_24": "Tathā hi “atīto dhammo paccuppannassa dhammassa,",
  "tika-abh08t:1720_25": "anāgato dhammo paccuppannassa dhammassa ārammaṇapaccayena paccayo”ti etesaṃ vibhaṅge cetopariyañāṇaggahaṇaṃ",
  "tika-abh08t:1720_26": "katvā “paccuppanno dhammo paccuppannassa dhammassā”ti imassa vibhaṅge labbhamānampi cetopariyañāṇaṃ na gahitaṃ.",
  "tika-abh08t:1720_27": "Yampi bhāvanāyapahātabbassa vipākadānamhi dassanenapahātabbassa sahāyabhāvūpagamanaṃ vuttaṃ,",
  "tika-abh08t:1720_28": "tampi vicāretabbaṃ –",
  "tika-abh08t:1720_29": "kiṃ avijjādi viya dānasīlādīnaṃ upapattiyaṃyeva vipākadānasāmatthiyā ṭhānavasena dassanenapahātabbā bhāvanāyapahātabbānaṃ sahakārīkāraṇaṃ hoti,",
  "tika-abh08t:1720_30": "udāhu kileso viya kammassa paṭisandhidānamhīti?",
  "tika-abh08t:1720_31": "Kiñcettha –",
  "tika-abh08t:1720_32": "yadi tāva purimo nayo,",
  "tika-abh08t:1720_33": "sekhasantāne bhāvanāyapahātabbassa akiriyābhāvo āpajjati,",
  "tika-abh08t:1720_34": "pahīnāvijjāmānataṇhānusayasmiṃ santāne dānādi viya sahāyavekallena avipākasabhāvataṃ āpannattā.",
  "tika-abh08t:1720_35": "Atha dutiyo,",
  "tika-abh08t:1720_36": "bhāvanāyapahātabbattena abhimatassāpi dassanenapahātabbabhāvo āpajjati,",
  "tika-abh08t:1720_37": "paṭisandhidāne sati apāyagamanīyasabhāvānativattanato,",
  "tika-abh08t:1720_38": "tasmā amhehi heṭṭhā vuttanayeneva uddhaccasahagatassa vipākadānaṃ sampaṭicchitabbaṃ,",
  "tika-abh08t:1720_39": "na yesaṃ kesañci vacanaṃ.",
  "tika-abh08t:1720_40": "Paṭṭhānānusārīhi bhavitabbanti.",
  "tika-abh08t:1721_0": "537- 8.",
  "tika-abh08t:1721_1": "Yanti yaṃ āvajjanadvayaṃ.",
  "tika-abh08t:1721_2": "Karaṇamattattāti karaṇamattameva ṭhapetvā phaladānābhāvato.",
  "tika-abh08t:1721_3": "Vātapupphasamanti moghapupphasamaṃ,",
  "tika-abh08t:1721_4": "yathā taṃ paṭhamasañjātaṃ acchinnamūlepi rukkhe nibbattaṃ purimehi adinnaphalattā phalanibbattakaṃ na hoti,",
  "tika-abh08t:1721_5": "evamidaṃ anupacchinnabhavamūlepi santāne nibbattaṃ anāsevanabhāvena phaladāyakaṃ na hotīti adhippāyo.",
  "tika-abh08t:1721_6": "Javanattaṃ tu sampattanti aṭṭhārasavidhaṃ khīṇāsavāveṇikaṃ viññāṇamāha.",
  "tika-abh08t:1721_7": "Kiccasādhanatoti bhavataṇhāmūlassa avocchinnabhāve sati kusalākusalakammakiccassa sādhanato,",
  "tika-abh08t:1721_8": "dānāditaṃtaṃkiccasādhanavasena vā.",
  "tika-abh08t:1721_9": "Idaṃ vuttaṃ hoti –",
  "tika-abh08t:1721_10": "yathā hi chinnamūlassa rukkhassa pupphaṃ pupphanamattaṃ ṭhapetvā aphalameva hoti,",
  "tika-abh08t:1721_11": "evametampi taṃtaṃkiccasādhanamattaṃ ṭhapetvā samucchinnabhavataṇhāmūle santāne pavattanato aphalamevāti.",
  "tika-abh08t:1722_0": "539- 40.",
  "tika-abh08t:1722_1": "Paṭiccāti hetudhammassa paṭimukhaṃ gantvā taṃ apaccakkhāya.",
  "tika-abh08t:1722_2": "Etīti pavattati,",
  "tika-abh08t:1722_3": "tiṭṭhati uppajjati vāti vuttaṃ hoti.",
  "tika-abh08t:1722_4": "“Etī”ti hi idaṃ uppattiṭṭhitīnaṃ sādhāraṇavasena pavattiparidīpakaṃ.",
  "tika-abh08t:1722_5": "Tenevāha “ṭhitiyuppattiyāpi vā”ti.",
  "tika-abh08t:1722_6": "Ekacco hi paccayo ṭhitiyā eva upakārako hoti yathā pacchājātapaccayo,",
  "tika-abh08t:1722_7": "ekacco uppattiyā eva yathā anantarādiko,",
  "tika-abh08t:1722_8": "ekacco ubhayassa yathā hetuādayo.",
  "tika-abh08t:1722_9": "Evaṃ paccaya-",
  "tika-abh08t:1722_10": "saddassa vacanatthaṃ dassetvā idāni paccayalakkhaṇaṃ dassento āha “yo dhammo”tiādi.",
  "tika-abh08t:1722_11": "Yoti hetudhammo.",
  "tika-abh08t:1722_12": "Yassāti yassa phaladhammassa.",
  "tika-abh08t:1722_13": "Ṭhitiyuppattiyāpi vāti ṭhititthaṃ,",
  "tika-abh08t:1722_14": "uppattitthaṃ vā.",
  "tika-abh08t:1722_15": "Ṭhitiyāti vā ṭhitikkhaṇe,",
  "tika-abh08t:1722_16": "uppattiyāti uppādakkhaṇe.",
  "tika-abh08t:1722_17": "Yassa dhammassa upakāro,",
  "tika-abh08t:1722_18": "yassa dhammassa ṭhitiyuppattiyāti vā sambandho.",
  "tika-abh08t:1722_19": "“Upakāro”ti iminā dhammena dhammasattiupakārakaṃ dasseti.",
  "tika-abh08t:1722_20": "“Sambhavo”tiādi paccayasseva pariyāyadassanaṃ.",
  "tika-abh08t:1722_21": "Sambhavati etasmāti sambhavo.",
  "tika-abh08t:1722_22": "Tathā pabhavo.",
  "tika-abh08t:1722_23": "Hinoti patiṭṭhāti etthāti hetu.",
  "tika-abh08t:1722_24": "Anekatthattā dhātusaddānaṃ hi-",
  "tika-abh08t:1722_25": "saddo mūla-",
  "tika-abh08t:1722_26": "saddo viya patiṭṭhattho veditabbo.",
  "tika-abh08t:1722_27": "Hinoti vā etena kammanidānabhūtena uddhaṃ ojaṃ abhiharantena mūlena viya pādapo tappaccayaṃ phalaṃ gacchati,",
  "tika-abh08t:1722_28": "vuddhiṃ viruḷhiṃ āpajjatīti hetu.",
  "tika-abh08t:1722_29": "Attano phalaṃ karotīti kāraṇaṃ.",
  "tika-abh08t:1722_30": "Paccayo matoti paccayova “sambhavo”tiādito mato.",
  "tika-abh08t:1722_31": "Atthato ete samānā,",
  "tika-abh08t:1722_32": "byañjanamattaṃyeva nesaṃ nānattanti vuttaṃ hoti.",
  "tika-abh08t:1723_0": "541- 5.",
  "tika-abh08t:1723_1": "Evaṃ paṭṭhāne āgatasabbapaccayānaṃ sādhāraṇavasena atthaṃ vatvā idhādhippetassa hetupaccayasseva sarūpaṃ",
  "tika-abh08t:1723_2": "dassetuṃ “lobhādi pana yo dhammo”tiādi vuttaṃ.",
  "tika-abh08t:1723_3": "Mūlaṭṭhenāti sampayuttānaṃ suppatiṭṭhitabhāvasādhanasaṅkhātamūlaṭṭhena.",
  "tika-abh08t:1723_4": "Chaḷevāti mūlaṭṭhenūpakārakabhāvassa tesameva āveṇikabhāvena ete chaḷeva.",
  "tika-abh08t:1723_5": "Jātitoti kusalākusalābyākatajātito.",
  "tika-abh08t:1723_6": "Navadhāti tayo kusalahetū,",
  "tika-abh08t:1723_7": "tayo akusalahetū,",
  "tika-abh08t:1723_8": "tayo abyākatahetūti navadhā.",
  "tika-abh08t:1723_9": "Dhammānaṃ…pe…",
  "tika-abh08t:1723_10": "sādhakoti yathā sālivīhibījādīni sālivīhiādibhāvassa sādhakāni,",
  "tika-abh08t:1723_11": "maṇiādipabhāvatthūnañca nīlādivaṇṇāni nīlādimaṇipabhāya sādhakāni,",
  "tika-abh08t:1723_12": "evaṃ hetupaccayo yathārahaṃ attano sampayuttānaṃ kusalādittasādhakoti kusalākusalābyākatadhammānaṃ yathākkamaṃ",
  "tika-abh08t:1723_13": "kusalākusalābyākatabhāvasādhako mūlaṭṭhoti ayamettha attho.",
  "tika-abh08t:1723_14": "Eke ācariyāti revatācariyaṃ,",
  "tika-abh08t:1723_15": "tassa sissānusisse ca sandhāyāha.",
  "tika-abh08t:1723_16": "Atha vā garumhi bahuvacanampi yujjatīti revatācariyameva sandhāya “eke ācariyā”ti vuttaṃ.",
  "tika-abh08t:1724_0": "Evaṃ santeti yadi mūlaṭṭho kusalādibhāvasādhako,",
  "tika-abh08t:1724_1": "evaṃ sati.",
  "tika-abh08t:1724_2": "Yathā cittaṃ cittajarūpānaṃ paccayo hoti,",
  "tika-abh08t:1724_3": "evaṃ taṃsampayuttadhammāpīti āha “taṃsamuṭṭhānarūpisū”ti,",
  "tika-abh08t:1724_4": "hetusamuṭṭhānarūpesūti attho.",
  "tika-abh08t:1724_5": "Neva sampajjatīti na sijjhati,",
  "tika-abh08t:1724_6": "“hetū hetusampayuttakānaṃ dhammānaṃ taṃsamuṭṭhānānañca rūpānaṃ hetupaccayena paccayo”ti vutto hetupaccayabhāvo na sampajjatīti vuttaṃ hoti.",
  "tika-abh08t:1724_7": "Yathā kusalākusalā hetū taṃsamuṭṭhānarūpassa kusalādibhāvāya na pariyattā,",
  "tika-abh08t:1724_8": "evaṃ abyākatopi hetu taṃsamuṭṭhānassa rūpassa abyākatabhāvāya na pariyatto.",
  "tika-abh08t:1724_9": "Sabhāvena hi taṃ abyākatanti āha “na hī”tiādi.",
  "tika-abh08t:1724_10": "Yadi kusalādibhāvaṃ na sādhenti,",
  "tika-abh08t:1724_11": "paccayāpi na hontīti vadeyyāti āha “na tesa”ntiādi.",
  "tika-abh08t:1724_12": "“Hetū hetusampayuttakānaṃ dhammānaṃ taṃsamuṭṭhānānañca rūpānaṃ hetupaccayena paccayo”ti vacanato te alobhādayo tesaṃ rūpānaṃ paccayā na na honti,",
  "tika-abh08t:1724_13": "bhavantevāti attho.",
  "tika-abh08t:1725_0": "546- 7.",
  "tika-abh08t:1725_1": "Na gantabboti na paccetabbo.",
  "tika-abh08t:1725_2": "Idaṃ vuttaṃ hoti –",
  "tika-abh08t:1725_3": "yadi kusalādihetuyo attano viya attahetukānaṃ dhammānaṃ kusalādibhāvaṃ sādhenti,",
  "tika-abh08t:1725_4": "kusalākusalahetupaccayasambhūtā rūpadhammāpi te viya kusalādayo siyuṃ,",
  "tika-abh08t:1725_5": "hetuyo vā rūpānaṃ paccayā na siyuṃ,",
  "tika-abh08t:1725_6": "na ca panetaṃ ubhayampi atthi,",
  "tika-abh08t:1725_7": "tasmā kusalādīnaṃ kusalādibhāvasādhako mūlaṭṭhoti na viññātabbanti.",
  "tika-abh08t:1725_8": "Apica yadi hetupaṭibaddho kusalādibhāvo,",
  "tika-abh08t:1725_9": "tadā abyākatabhāvopi tappaṭibaddho siyā,",
  "tika-abh08t:1725_10": "ahetukānaṃ abyākatabhāvo na sijjhati.",
  "tika-abh08t:1725_11": "Yadi ca hetupaṭibaddho kusalādibhāvo,",
  "tika-abh08t:1725_12": "hetūnampi kusalādibhāvo appaṭibaddho siyā.",
  "tika-abh08t:1725_13": "Atha tesampi sesahetupaṭibaddho,",
  "tika-abh08t:1725_14": "evampi momūhacittasampayuttassa hetuno akusalabhāvo na sijjheyya.",
  "tika-abh08t:1725_15": "Atha tassa so aññahetuko siyā,",
  "tika-abh08t:1725_16": "evaṃ sati sesahetūnampi taṃhetukova siyā.",
  "tika-abh08t:1725_17": "Yathā ca sesahetūnaṃ,",
  "tika-abh08t:1725_18": "evaṃ avasesasampayuttadhammānampi taṃhetukova siyā.",
  "tika-abh08t:1725_19": "Atha siyā hetūnaṃ sabhāvatova kusalādibhāvo,",
  "tika-abh08t:1725_20": "sampayuttānaṃ pana hetupaṭibaddhoti,",
  "tika-abh08t:1725_21": "evaṃ sati alobho kusalo vā siyā abyākato vā.",
  "tika-abh08t:1725_22": "Yadi hi so sabhāvato kusalo,",
  "tika-abh08t:1725_23": "taṃsabhāvattā abyākato na siyā.",
  "tika-abh08t:1725_24": "Atha abyākato,",
  "tika-abh08t:1725_25": "taṃsabhāvattā kusalo na siyā alobhasabhāvassa adosattābhāvo viya.",
  "tika-abh08t:1725_26": "Yasmā pana ubhayathāpi hoti,",
  "tika-abh08t:1725_27": "tasmā yathā ubhayathā hontesu saddhādīsu sampayuttesu hetupaṭibaddhaṃ kusalādibhāvaṃ pariyesatha,",
  "tika-abh08t:1725_28": "na sabhāvato,",
  "tika-abh08t:1725_29": "evaṃ hetūsupi kusalāditā aññapaṭibaddhā pariyesitabbā,",
  "tika-abh08t:1725_30": "na sabhāvato.",
  "tika-abh08t:1725_31": "Sā pana pariyesiyamānā yonisomanasikārādipaṭibaddhā hotīti hetūsu viya hetusampayuttadhammesupi yonisomanasikārādipaṭibaddho kusalādibhāvo,",
  "tika-abh08t:1725_32": "na hetupaṭibaddhoti.",
  "tika-abh08t:1725_33": "Tenevāha –",
  "tika-abh08t:1726_0": "“Yoniso,",
  "tika-abh08t:1726_1": "bhikkhave,",
  "tika-abh08t:1726_2": "manasi karoto anuppannā ceva kusalā dhammā uppajjanti,",
  "tika-abh08t:1726_3": "uppannā ca kusalā dhammā abhivaḍḍhantī”tiādi.",
  "tika-abh08t:1727_0": "Samayaññunāti ābhidhammikamatavedinā.",
  "tika-abh08t:1727_1": "Suppatiṭṭhitabhāvassa sādhanenāti attahetukānaṃ dhammānaṃ sammā patiṭṭhitabhāvassa thirabhāvassa sādhanena.",
  "tika-abh08t:1727_2": "Laddhahetupaccayā hi dhammā viruḷhamūlā viya pādapā thirā honti suppatiṭṭhitā,",
  "tika-abh08t:1727_3": "ahetukā tilabījādisevālā viya na suppatiṭṭhitāti.",
  "tika-abh08t:1728_0": "548. Sabbasoti kāmāvacarādisabbabhāgena.",
  "tika-abh08t:1729_0": "550- 1.",
  "tika-abh08t:1729_1": "Paṭisandhikkhaṇe cittasamuṭṭhānānaṃ rūpānaṃ abhāvato attanā sampayuttānaṃ,",
  "tika-abh08t:1729_2": "kaṭattārūpānameva ca paccayabhāvoti āha “attanā…pe…",
  "tika-abh08t:1729_3": "jātāna”nti.",
  "tika-abh08t:1729_4": "Kammassa katattā eva ca upacitattā ca na issarādihetuno sambhūtāni rūpāni kaṭattārūpāni,",
  "tika-abh08t:1729_5": "kammasamuṭṭhānarūpānīti attho,",
  "tika-abh08t:1729_6": "kaṭattārūpāneva jātāni bhūtāni nibbattānīti kaṭattārūpajātāni.",
  "tika-abh08t:1729_7": "Tathevāti yathā paṭisandhiyaṃ kaṭattārūpānaṃ,",
  "tika-abh08t:1729_8": "evanti attho.",
  "tika-abh08t:1729_9": "Cittajānañcāti ca-",
  "tika-abh08t:1729_10": "saddena “attanā sampayuttāna”nti ākaḍḍhati.",
  "tika-abh08t:1730_0": "553.",
  "tika-abh08t:1730_1": "Lokuttaravipākānaṃ paṭisandhivasena appavattanato natthi kammasamuṭṭhānassa paccayabhāvoti āha “cittajāna”ntiādi.",
  "tika-abh08t:1731_0": "555.",
  "tika-abh08t:1731_1": "Hetupaccayasambhavoti hetupaccayasambhūtadhammo,",
  "tika-abh08t:1731_2": "hetupaccayato paccayuppannadhammānaṃ sambhavākāro vā.",
  "tika-abh08t:1731_3": "Sañjātasukhahetunāti sañjātañāṇena,",
  "tika-abh08t:1731_4": "sampajaññenāti attho.",
  "tika-abh08t:1731_5": "Ñāṇañhi “sukhino cittaṃ samādhiyati,",
  "tika-abh08t:1731_6": "samāhito yathābhūtaṃ pajānātī”tiādivacanato sukhaṃ hetu etassāti,",
  "tika-abh08t:1732_0": "“Diṭṭhe dhamme ca yo attho,",
  "tika-abh08t:1733_0": "Yo cattho samparāyiko;",
  "tika-abh08t:1734_0": "Atthābhisamayā dhīro,",
  "tika-abh08t:1735_0": "Paṇḍitoti pavuccatī”ti. –",
  "tika-abh08t:1736_0": "Ādivacanato sukhassa hetūti vā “sukhahetū”ti vuccati.",
  "tika-abh08t:1737_0": "556.",
  "tika-abh08t:1737_1": "Lokassa adhipati lokādhipati,",
  "tika-abh08t:1737_2": "sakalalokanāyakenāti attho.",
  "tika-abh08t:1737_3": "Attādhīnānaṃ patinoti adhipatī.",
  "tika-abh08t:1737_4": "Chandaṃ tu jeṭṭhakaṃ katvāti “chandavato kiṃ nāma na sijjhatī”tiādikaṃ purimābhisaṅkhārūpanissayaṃ labhitvā",
  "tika-abh08t:1737_5": "uppajjamāne cittuppāde chando jeṭṭhakabhūto sampayuttadhamme vase vattamāno hutvā pavattati,",
  "tika-abh08t:1737_6": "sampayuttadhammā ca tassa vase pavattanti hīnādibhāvena tadanuvattanatoti āha “chandaṃ tu jeṭṭhakaṃ katvā”tiādi.",
  "tika-abh08t:1737_7": "Katvā dhuranti sahajātapubbaṅgamavasena pubbaṅgamaṃ katvā.",
  "tika-abh08t:1737_8": "Chandādhipati nāma so vā cittuppādo chandādhipati nāma “chando adhipati imassā”ti katvā.",
  "tika-abh08t:1737_9": "Esevāti “cittaṃ dhuraṃ katvā…pe…",
  "tika-abh08t:1737_10": "kālasmiṃ cittādhipati nāmā”tiādinā yathāvuttova nayo.",
  "tika-abh08t:1737_11": "Sesesūti cittādīsu.",
  "tika-abh08t:1737_12": "Ettha ca “chandaṃ…pe…",
  "tika-abh08t:1737_13": "kālasmi”ntiādinā kālassa niyamitattā cattāropete ekakkhaṇe adhipatī na hontīti daṭṭhabbaṃ.",
  "tika-abh08t:1737_14": "Evañca katvā paṭṭhāne “chandādhipati chandasampayuttakānaṃ dhammānaṃ taṃsamuṭṭhānānañca rūpānaṃ adhipatipaccayena",
  "tika-abh08t:1737_15": "paccayo”tiādinā catunnampi adhipatīnaṃ paccayabhāvo visuṃ visuṃyeva uddhaṭo.",
  "tika-abh08t:1737_16": "Yadi hi te ekakkhaṇeyeva adhipatipaccayā siyuṃ,",
  "tika-abh08t:1737_17": "tadā yathā hetupaccayaniddese “hetū hetusampayuttakāna”ntiādinā avisesena vuttaṃ mūlaṭṭhena upakārakabhāvassa vijjamānena dvinnaṃ,",
  "tika-abh08t:1737_18": "tiṇṇampi hetūnaṃ ekakkhaṇe paccayabhāvūpagamanato,",
  "tika-abh08t:1737_19": "evaṃ ekakkhaṇeyeva bahūnaṃ jeṭṭhakabhāve sati adhipatipaccayaniddesepi “adhipatī adhipatisampayuttakāna”ntiādinā vattabbaṃ siyā.",
  "tika-abh08t:1737_20": "Yasmā pana evaṃ avatvā “chandādhipati chandasampayuttakāna”ntiādinā cattārova visesetvā vuttā,",
  "tika-abh08t:1737_21": "tasmā ekekadhammoyeva ekakkhaṇe adhipatipaccayo hotīti daṭṭhabbaṃ.",
  "tika-abh08t:1737_22": "Jeṭṭhaṭṭhenāti pamukhabhāvena.",
  "tika-abh08t:1738_0": "Sobhanā mati,",
  "tika-abh08t:1738_1": "sobhanaṃ vā mataṃ etesaṃ atthīti sumatino,",
  "tika-abh08t:1738_2": "sammādiṭṭhikāti attho,",
  "tika-abh08t:1738_3": "tesaṃ matiṃ vibodheti pabodhetīti sumatimativibodhanaṃ.",
  "tika-abh08t:1738_4": "Kucchitā mati,",
  "tika-abh08t:1738_5": "kucchitaṃ vā mataṃ etesanti kumatino,",
  "tika-abh08t:1738_6": "micchādiṭṭhikā,",
  "tika-abh08t:1738_7": "tesaṃ matibhūtā matibhāvena parikappitattāti kumatimati,",
  "tika-abh08t:1738_8": "micchādiṭṭhi,",
  "tika-abh08t:1738_9": "sāyeva indhanasadisatāya indhanaṃ tassa pāvakaṃ aggi viyāti kumati…pe… pāvakaṃ.",
  "tika-abh08t:1738_10": "Atimadhuranti nipuṇagambhīrena attharasena ceva suvimalasakhilena byañjanarasena ca madhuraṃ.",
  "tika-abh08t:1738_11": "Avedīti ogāhetvā jānāti.",
  "tika-abh08t:1738_12": "Yo yoti theranavamajjhimesu yo koci.",
  "tika-abh08t:1738_13": "Jinavacanaṃ sakalaṃ avedīti tepiṭakassapi sakalajinavacanassa gahaṇasamatthatāpaṭilābhena taṃ avagacchati.",
  "tika-abh08t:1739_0": "Iti abhidhammatthavikāsiniyā nāma",
  "tika-abh08t:1740_0": "Abhidhammāvatārasaṃvaṇṇanāya",
  "tika-abh08t:1741_0": "Pakiṇṇakaniddesavaṇṇanā niṭṭhitā.",
  "tika-abh08t:1742_0": "9. Navamo paricchedo",
  "tika-abh08t:1743_0": "Puññavipākapaccayaniddesavaṇṇanā",
  "tika-abh08t:1744_0": "560- 1.",
  "tika-abh08t:1744_1": "Vaṭṭakathāya lokuttaravipākānaṃ alabbhanato “lokiyānevā”ti vuttaṃ.",
  "tika-abh08t:1744_2": "Puññāpuññādisaṅkhārāti puññābhisaṅkhāro apuññābhisaṅkhāro āneñjābhisaṅkhāroti tayo saṅkhārā.",
  "tika-abh08t:1744_3": "Tattha punāti attano santānaṃ apuññaphalato,",
  "tika-abh08t:1744_4": "dukkhasaṃkilesato ca sodheti,",
  "tika-abh08t:1744_5": "pujjaṃ bhavaphalaṃ nibbattetīti vā puññaṃ,",
  "tika-abh08t:1744_6": "attano phalassa abhisaṅkharaṇaṭṭhena abhisaṅkhāro cāti puññābhisaṅkhāro,",
  "tika-abh08t:1744_7": "puññapaṭipakkhato apuññaṃ,",
  "tika-abh08t:1744_8": "vuttanayena abhisaṅkhāro cāti apuññābhisaṅkhāro.",
  "tika-abh08t:1744_9": "Samādhipaccanīkānaṃ atidūratāya na iñjati na kampatīti āneñjaṃ,",
  "tika-abh08t:1744_10": "taṃ abhisaṅkharotīti āneñjābhisaṅkhāro.",
  "tika-abh08t:1744_11": "Tattha dānasīlādivasena pavattā aṭṭha kāmāvacarakusalacetanā,",
  "tika-abh08t:1744_12": "bhāvanāvaseneva pavattā rūpāvacarakusalacetanā cāti terasa cetanā puññābhisaṅkhāro nāma.",
  "tika-abh08t:1744_13": "Pāṇātipātādivasena pavattā dvādasa akusalacetanā apuññābhisaṅkhāro nāma.",
  "tika-abh08t:1744_14": "Bhāvanāvaseneva pavattā catasso arūpāvacarakusalacetanā āneñjābhisaṅkhāro nāma.",
  "tika-abh08t:1744_15": "Bhavādīsu yathā paccayā,",
  "tika-abh08t:1744_16": "tathā yesañca vipākānaṃ paccayā,",
  "tika-abh08t:1744_17": "tepi viññātabbāti sambandho.",
  "tika-abh08t:1744_18": "Keci pana “tepīti saṅkhārānaṃ gahaṇa”nti vadanti,",
  "tika-abh08t:1744_19": "taṃ na yuttaṃ,",
  "tika-abh08t:1744_20": "evaṃ sati “yesa”nti aniyamaniddesassa niyamakavacanābhāvato.",
  "tika-abh08t:1745_0": "562.",
  "tika-abh08t:1745_1": "Katame pana te bhavādayoti āha “tayo bhavā”tiādi.",
  "tika-abh08t:1745_2": "Tattha kāmarūpārūpavasena tayo bhavā.",
  "tika-abh08t:1745_3": "Saññībhavaasaññībhavanevasaññīnāsaññībhavavasena,",
  "tika-abh08t:1745_4": "pana ekavokārabhavacatuvokārabhavapañcavokārabhavavasena ca tayo bhavā ettheva samodhānaṃ gacchanti.",
  "tika-abh08t:1745_5": "Catasso yoniyoti aṇḍajajalābujasaṃsedajaopapātikavasena cattāro sattanikāyā.",
  "tika-abh08t:1745_6": "Tattha bījakapāle nibbatto sattanikāyo aṇḍajayoni nāma.",
  "tika-abh08t:1745_7": "Mātugabbhe jalābuje nibbattasattanikāyo jalābujayoni nāma.",
  "tika-abh08t:1745_8": "Padumagabbhamānusakagabbhamalādisaṃsedūpanissayena uppajjanakasattanikāyo saṃsedajayoni nāma.",
  "tika-abh08t:1745_9": "Kutoci anuppajjitvā kevalaṃ tattha tattha paripuṇṇaṅgapaccaṅgo hutvā uppajjanakasattanikāyo opapātikayoni nāma.",
  "tika-abh08t:1745_10": "Gatipañcakaṃ heṭṭhā vibhāvitameva.",
  "tika-abh08t:1745_11": "Paṭisandhiviññāṇassa vatthubhūtā ca viññāṇakkhandhā cha viññāṇaṭṭhitiyo nāma.",
  "tika-abh08t:1745_12": "Tā pana nānattakāyādivasena sattavidhāti āha “viññāṇaṭṭhitiyo sattā”ti.",
  "tika-abh08t:1745_13": "Vuttañhetaṃ –",
  "tika-abh08t:1746_0": "“Sattimā,",
  "tika-abh08t:1746_1": "bhikkhave,",
  "tika-abh08t:1746_2": "viññāṇaṭṭhitiyo.",
  "tika-abh08t:1746_3": "Katamā satta? Santi,",
  "tika-abh08t:1746_4": "bhikkhave,",
  "tika-abh08t:1746_5": "sattā nānattakāyā nānattasaññino.",
  "tika-abh08t:1746_6": "Seyyathāpi manussā ekacce ca devā ekacce ca vinipātikā,",
  "tika-abh08t:1746_7": "ayaṃ paṭhamā viññāṇaṭṭhiti. Santi,",
  "tika-abh08t:1746_8": "bhikkhave,",
  "tika-abh08t:1746_9": "sattā nānattakāyā ekattasaññino.",
  "tika-abh08t:1746_10": "Seyyathāpi devā brahmakāyikā paṭhamābhinibbattā,",
  "tika-abh08t:1746_11": "ayaṃ dutiyā viññāṇaṭṭhiti. Santi,",
  "tika-abh08t:1746_12": "bhikkhave,",
  "tika-abh08t:1746_13": "sattā ekattakāyā nānattasaññino.",
  "tika-abh08t:1746_14": "Seyyathāpi devā ābhassarā,",
  "tika-abh08t:1746_15": "ayaṃ tatiyā viññāṇaṭṭhiti. Santi,",
  "tika-abh08t:1746_16": "bhikkhave,",
  "tika-abh08t:1746_17": "sattā ekattakāyā ekattasaññino.",
  "tika-abh08t:1746_18": "Seyyathāpi devā subhakiṇhā,",
  "tika-abh08t:1746_19": "ayaṃ catutthī viññāṇaṭṭhiti. Santi,",
  "tika-abh08t:1746_20": "bhikkhave,",
  "tika-abh08t:1746_21": "sattā sabbaso rūpasaññānaṃ samatikkamā paṭighasaññānaṃ atthaṅgamā nānattasaññānaṃ amanasikārā ‘ananto ākāso’ti ākāsānañcāyatanūpagā,",
  "tika-abh08t:1746_22": "ayaṃ pañcamī viññāṇaṭṭhiti. Santi,",
  "tika-abh08t:1746_23": "bhikkhave,",
  "tika-abh08t:1746_24": "sattā sabbaso ākāsānañcāyatanaṃ samatikkamma ‘anantaṃ viññāṇa’nti viññāṇañcāyatanūpagā,",
  "tika-abh08t:1746_25": "ayaṃ chaṭṭhī viññāṇaṭṭhiti. Santi,",
  "tika-abh08t:1746_26": "bhikkhave,",
  "tika-abh08t:1746_27": "sattā sabbaso viññāṇañcāyatanaṃ samatikkamma ‘natthi kiñcī’ti ākiñcaññāyatanūpagā,",
  "tika-abh08t:1746_28": "ayaṃ sattamī viññāṇaṭṭhitī”ti.",
  "tika-abh08t:1747_0": "Ettha hi aparimāṇacakkavāḷavāsino manussā kāmāvacaradevā punabbasumātupiyaṅkaramātādayo vinipātikāsurā",
  "tika-abh08t:1747_1": "ca kusalavipākapaṭisandhikā vemānikapetā ceti ime dīgharassakisathūlakāḷaodātādivaṇṇasaṇṭhānavasena rūpakāyassa,",
  "tika-abh08t:1747_2": "ahetuduhetutihetuvasena paṭisandhisaññāya ca nānābhāvato nānattakāyanānattasaññino nāma,",
  "tika-abh08t:1747_3": "ayaṃ paṭhamā viññāṇaṭṭhiti.",
  "tika-abh08t:1747_4": "Paṭhamajjhānatalavāsino pana tayo devā uparūparivāsīnaṃ vaṇṇādikamapekkhitvā attano vaṇṇādīnaṃ nihīnatāya rūpakāyassa nānābhāvato,",
  "tika-abh08t:1747_5": "paṭhamajjhānavipākaviññāṇavasena samānasaññitāya ca nānattakāyaekattasaññino nāma,",
  "tika-abh08t:1747_6": "ayaṃ dutiyā viññāṇaṭṭhiti,",
  "tika-abh08t:1747_7": "caturāpāyavāsinopi vaṇṇasaṇṭhānavasena rūpakāyassa nānāsabhāvattā,",
  "tika-abh08t:1747_8": "akusalavipākasaññāvasena saññāya ekasabhāvattā ca dutiyaviññāṇaṭṭhitiyaṃyeva samodhānaṃ gacchantīti veditabbaṃ.",
  "tika-abh08t:1747_9": "Dutiyajjhānatalavāsino tayo devā vaṇṇasaṇṭhānādivasena samānattā rūpakāyassa visesābhāvato pañcakanaye",
  "tika-abh08t:1747_10": "dutiyatatiyajjhānasaññāvasena paṭisandhisaññāya nānābhāvato ekattakāyanānattasaññino nāma,",
  "tika-abh08t:1747_11": "ayaṃ tatiyā viññāṇaṭṭhiti.",
  "tika-abh08t:1747_12": "Tatiyajjhānatalavāsino pana tayo devā rūpakāyavasena samānattā,",
  "tika-abh08t:1747_13": "pañcakanaye catutthajjhānavipākasaññāvasena paṭisandhisaññāya ca ekattā ekattakāyaekattasaññino nāma,",
  "tika-abh08t:1747_14": "ayaṃ catutthī viññāṇaṭṭhiti.",
  "tika-abh08t:1747_15": "Vehapphalavāsino ceva pañca suddhāvāsavāsino ca vaṇṇasaṇṭhānavasena rūpakāyassa,",
  "tika-abh08t:1747_16": "pañcamajjhānavipākasaññāvasena paṭisandhisaññāya ca samānattā catutthaviññāṇaṭṭhitimeva bhajanti.",
  "tika-abh08t:1747_17": "Ākāsānañcāyatanādayo tisso viññāṇaṭṭhitiyo pāḷivaseneva pākaṭā.",
  "tika-abh08t:1747_18": "Asaññasattā pana viññāṇābhāvena nevasaññānāsaññāyatanavāsino ca saññāya viya viññāṇassa sukhumabhāveneva viññāṇaṭṭhitīsu na gahitā,",
  "tika-abh08t:1747_19": "sattānaṃ nivāsatāya pana “sattāvāsā”ti vuccanti.",
  "tika-abh08t:1747_20": "Evañca katvā tehi satta viññāṇaṭṭhitiyo samodhānetvā nava sattāvāsā vuttā.",
  "tika-abh08t:1748_0": "563- 4.",
  "tika-abh08t:1748_1": "Idāni evaṃ vuttesu bhavādīsu dvattiṃsavipākānaṃ tiṇṇaṃ abhisaṅkhārānaṃ paccayabhāvaṃ dassetuṃ “kāme puññābhisaṅkhārasaññitā”tiādi āraddhaṃ.",
  "tika-abh08t:1748_2": "Navannaṃ pākacittānanti sahetukāhetukavasena navannaṃ sugatipaṭisandhivipākacittānaṃ.",
  "tika-abh08t:1748_3": "Nānakkhaṇika…pe…",
  "tika-abh08t:1748_4": "paccayehi cāti kusalākusalakammassa atītasseva attanā janetabbavipākānaṃ paccayabhāvato nānakkhaṇikakammapaccayena,",
  "tika-abh08t:1748_5": "tesameva balavakāraṇabhāvato upanissayapaccayena ca.",
  "tika-abh08t:1748_6": "Vuttañhi tassa upanissayattaṃ “kusalākusalaṃ kammaṃ vipākassa upanissayapaccayena paccayo”ti.",
  "tika-abh08t:1748_7": "Sabbattha upanissayabhāvo balavakammavasena yojetabbo.",
  "tika-abh08t:1748_8": "Dubbalañhi kammaṃ upanissayo na hotīti paṭṭhānavaṇṇanāyaṃ dassitametaṃ.",
  "tika-abh08t:1749_0": "566- 8.",
  "tika-abh08t:1749_1": "Pañcannanti kusalavipākacakkhusotaviññāṇasampaṭicchanasantīraṇadvayavasena pañcannaṃ.",
  "tika-abh08t:1749_2": "Duggatiyaṃ kusalavipākapaṭisandhiyā abhāvato āha “na honti paṭisandhiya”nti.",
  "tika-abh08t:1749_3": "Evaṃ paṭisandhipavattīnaṃ asaṅkaravasena paccayavidhiṃ dassetvā idāni samodhānetvā dassetuṃ “hontī”tiādi vuttaṃ.",
  "tika-abh08t:1749_4": "Soḷasannaṃ pavatte,",
  "tika-abh08t:1749_5": "paṭisandhiyaṃ navannanti yathālābhavasena yojetabbaṃ.",
  "tika-abh08t:1750_0": "569- 74.",
  "tika-abh08t:1750_1": "Rūpe puññābhisaṅkhārāti abhiññāvajjitā pañca rūpāvacarapuññābhisaṅkhārā.",
  "tika-abh08t:1750_2": "Kasmā pana abhiññāya parivajjananti?",
  "tika-abh08t:1750_3": "Vipākadānābhāvato,",
  "tika-abh08t:1750_4": "tañca kho panassā vipākassa asambhavato,",
  "tika-abh08t:1750_5": "na pana vipākuppādanasabhāvābhāvato.",
  "tika-abh08t:1750_6": "Yadi hi abhiññācetanā vipākaṃ uppādeyya,",
  "tika-abh08t:1750_7": "aññabhūmikakammassa aññabhūmikavipākuppādanāyogato sabhūmikameva uppādeyya.",
  "tika-abh08t:1750_8": "Taṃ pana kiṃ navattabbārammaṇaṃ vā uppādeyya parittādiārammaṇaṃ vā?",
  "tika-abh08t:1750_9": "Kiñcettha –",
  "tika-abh08t:1750_10": "yadi tāva navattabbārammaṇaṃ uppādeti,",
  "tika-abh08t:1750_11": "taṃ na yuttaṃ rūpāvacaravipākānaṃ ekantena kammasamānārammaṇatāya dassitattā,",
  "tika-abh08t:1750_12": "abhiññācetanāya ca sayaṃ parittādiārammaṇattā.",
  "tika-abh08t:1750_13": "Atha parittādiārammaṇaṃ uppādeti,",
  "tika-abh08t:1750_14": "tampi na yujjati rūpāvacaravipākānaṃ ekanteneva navattabbārammaṇabhāvato.",
  "tika-abh08t:1750_15": "Tathā hi vuttaṃ cittuppādakaṇḍe –",
  "tika-abh08t:1751_0": "“Rūpāvacaratikacatukkajjhānā kusalato ca vipākato ca kiriyato ca catutthassa jhānassa vipāko ākāsānañcāyatanaṃ ākiñcaññāyatanaṃ.",
  "tika-abh08t:1751_1": "Ime dhammā navattabbā ‘parittārammaṇā’tipi ‘mahaggatārammaṇā’tipi ‘appamāṇārammaṇā’tipī”ti.",
  "tika-abh08t:1752_0": "Apica samādhivijjāsambhārabhūtā abhiññā samādhissa ānisaṃsamattaṃ samādhiphalasadisā.",
  "tika-abh08t:1752_1": "Tassa tassa hi adhiṭṭhānavikubbanadibbasaddasavanādikassa yathicchitassa kiccassa nipphādanamattaphalā abhiññācetanā.",
  "tika-abh08t:1752_2": "Tenāha “so evaṃ samāhite citte”tiādi tasmā samādhissa phalasadisā abhiññācetanā na ca phalaṃ deti,",
  "tika-abh08t:1752_3": "dānasīlānisaṃsabhūto tasmiṃ bhave paccayalābho viya natthi tassa vipākuppādananti.",
  "tika-abh08t:1752_4": "Keci pana “samānabhūmikato āsevanalābhena balavantāni jhānāni vipākaṃ uppādenti samāpattibhāvato,",
  "tika-abh08t:1752_5": "abhiññā pana satipi jhānabhāve tadabhāvato tasmiṃ tasmiṃ ārammaṇe āgantukāyevāti dubbalā,",
  "tika-abh08t:1752_6": "tasmā vipākaṃ na detī”ti vadanti.",
  "tika-abh08t:1752_7": "Evañca katvā vuttaṃ anuruddhācariyena –",
  "tika-abh08t:1753_0": "“Samānāsevane laddhe, vijjamāne mahabbale;",
  "tika-abh08t:1754_0": "Aladdhā tādisaṃ hetuṃ, abhiññā na vipaccatī”ti. ;",
  "tika-abh08t:1755_0": "Tayidamakāraṇaṃ,",
  "tika-abh08t:1755_1": "parittajhānassa avisesena brahmapārisajjādīsu vipākadānavacanato.",
  "tika-abh08t:1755_2": "Na hi parittaṃ laddhāsevanameva tattha vipākaṃ detīti aṭṭhakathāyaṃ vuttaṃ,",
  "tika-abh08t:1755_3": "tasmā samānāsevane laddheyeva jhānassa vipākadānaṃ na sakkā vattuṃ.",
  "tika-abh08t:1755_4": "Apica punappunaṃ parikammavasena abhiññāyapi vasibhāvasabbhāvā tassāpi ca balavabhāvo atthevāti vipākaṃ uppādeyya.",
  "tika-abh08t:1756_0": "Pañcannaṃ pākacittānanti pañcannaṃ rūpāvacaravipākacittānaṃ.",
  "tika-abh08t:1756_1": "Māpuññasaṅkhārāti apuññābhisaṅkhārā.",
  "tika-abh08t:1756_2": "“Ime apuññasaṅkhārā”ti vā padacchedo.",
  "tika-abh08t:1756_3": "Ekassāti ekassa akusalavipākasantīraṇassa.",
  "tika-abh08t:1756_4": "Channanti santīraṇavajjānaṃ channaṃ akusalavipākānaṃ.",
  "tika-abh08t:1756_5": "Pavatte paccayā honti aniṭṭharūpādiāpāthāgateti adhippāyo.",
  "tika-abh08t:1756_6": "Sugatiyaṃ akusalavipākapaṭisandhiyā abhāvato āha “na honti paṭisandhiya”nti.",
  "tika-abh08t:1756_7": "Catunnanti akusalavipākacakkhusotaviññāṇasampaṭicchanasantīraṇavasena catunnaṃ.",
  "tika-abh08t:1756_8": "Tāni pana ekantato aniṭṭhārammaṇāni.",
  "tika-abh08t:1756_9": "Rūpabhave ca kathaṃ aniṭṭhārammaṇasamāyogoti āha “so cā”tiādi.",
  "tika-abh08t:1756_10": "Soti so paccayabhāvo.",
  "tika-abh08t:1756_11": "“Kāmabhave”ti idaṃ aniṭṭharūpādīnaṃ visesanaṃ,",
  "tika-abh08t:1756_12": "na pana “upaladdhiya”nti imassa.",
  "tika-abh08t:1756_13": "Tenāha “aniṭṭha…pe…",
  "tika-abh08t:1756_14": "na vijjare”ti.",
  "tika-abh08t:1756_15": "Keci pana “upaladdhiyanti imasseva visesanabhāvena gahetvā brahmūnaṃ kāmabhavaṃ āgatakkhaṇe rūpādiupaladdhiya”nti vadanti.",
  "tika-abh08t:1756_16": "Aniṭṭha…pe…",
  "tika-abh08t:1756_17": "na vijjare ekantasukhavatthubhūte tattha vokiṇṇasukhadukkhakāraṇassa abhāvato.",
  "tika-abh08t:1757_0": "576.",
  "tika-abh08t:1757_1": "“Evaṃ tāvā”tiādi yathāvuttassevatthassa appanaṃ.",
  "tika-abh08t:1757_2": "Yathā cāti ca-",
  "tika-abh08t:1757_3": "saddena “yesañcā”ti saṅgaṇhāti.",
  "tika-abh08t:1757_4": "Tathāti etthāpi “te”ti saṅgaṇhitabbaṃ.",
  "tika-abh08t:1758_0": "577- 81.",
  "tika-abh08t:1758_1": "Yattha vitthārappakāsanaṃ kataṃ,",
  "tika-abh08t:1758_2": "tato bhavato paṭṭhāya mukhamattappakāsanaṃ kātukāmo āha “tatrida”ntiādi.",
  "tika-abh08t:1758_3": "Tatrāti tesu bhavādīsu.",
  "tika-abh08t:1758_4": "Idanti nidassitabbabhāvena āsannapaccakkhamāha.",
  "tika-abh08t:1758_5": "Ādito pana paṭṭhāyāti bhavato paṭṭhāya.",
  "tika-abh08t:1758_6": "Avisesenāti kāmāvacararūpāvacaravasena visesābhāvena terasa puññābhisaṅkhārā.",
  "tika-abh08t:1758_7": "Dvibhavesūti kāmarūpabhavesu.",
  "tika-abh08t:1758_8": "Kesañci manussānaṃ,",
  "tika-abh08t:1758_9": "bhummadevānañca aṇḍajajalābujānampi sambhavato tadapekkhāya “catūsu…pe…",
  "tika-abh08t:1758_10": "yonisū”ti vuttaṃ.",
  "tika-abh08t:1758_11": "Nānatta…pe…",
  "tika-abh08t:1758_12": "ṭhitīsupīti aluttasamāsavasena vuttaṃ,",
  "tika-abh08t:1758_13": "nānattakāyanānattasaññādīsu catūsu viññāṇaṭṭhitīsūti attho.",
  "tika-abh08t:1758_14": "Vuttappakārasminti nānattakāyādike,",
  "tika-abh08t:1758_15": "puññābhisaṅkhārassa bhavādīsu ekavīsativipākānaṃ ekāvatthāya paccayo ahutvā duggatipariyāpannesu bhavayonigativiññāṇaṭṭhitisattāvāsesu",
  "tika-abh08t:1758_16": "paṭisandhiṃ adatvā pavatteyeva aṭṭhannaṃ vipākānaṃ paccayabhāvato,",
  "tika-abh08t:1758_17": "kāmāvacarasugatipariyāpannesu paṭisandhiṃ datvā pavatte soḷasannaṃ vipākānaṃ paccayabhāvato,",
  "tika-abh08t:1758_18": "rūpāvacarabhūmipariyāpannesu paṭisandhiṃ datvā pavatte dasannaṃ vipākānaṃ paccayabhāvato vuttaṃ “yathāraha”nti.",
  "tika-abh08t:1759_0": "582- 3.",
  "tika-abh08t:1759_1": "Kāme bhave,",
  "tika-abh08t:1759_2": "rūpe bhaveti sambandho.",
  "tika-abh08t:1759_3": "Tīsu gatīsūti devamanussavajjesu tīsu gatīsu.",
  "tika-abh08t:1759_4": "Ekissāti nānattakāyaekattasaññīsaṅkhātāya ekissā viññāṇaṭṭhitiyā.",
  "tika-abh08t:1759_5": "Ekasminti nānattakāyaekattasaññīsaṅkhāteyeva ekasmiṃ sattāvāse.",
  "tika-abh08t:1760_0": "584- 6.",
  "tika-abh08t:1760_1": "Ekārūpabhaveti ekasmiṃ arūpabhave.",
  "tika-abh08t:1760_2": "Ekissā yoniyāti ekissāyeva opapātikayoniyā.",
  "tika-abh08t:1760_3": "Tīsu cittaṭṭhitīsūti ākāsānañcāyatanādīsu tīsu viññāṇaṭṭhitīsu.",
  "tika-abh08t:1760_4": "Sattāvāse catubbidheti ākāsānañcāyatanādikeyeva catubbidhe sattāvāse.",
  "tika-abh08t:1760_5": "Vijānitabbā…pe…",
  "tika-abh08t:1760_6": "paccayāti saṅkhārā yathā paccayā yesañca paccayā,",
  "tika-abh08t:1760_7": "tathā tepi viññātabbāti attho.",
  "tika-abh08t:1761_0": "587- 90.",
  "tika-abh08t:1761_1": "Nanu ca saṅkhārānaṃ paṭisandhipavattīsupi vipākānaṃ paccayabhāvo vutto.",
  "tika-abh08t:1761_2": "Tattha paṭisandhiyeva tāva na sakkā viññātuṃ.",
  "tika-abh08t:1761_3": "Yadi hi purimabhavato paṭisandhiviññāṇaṃ idhāgacchatīti vucceyya,",
  "tika-abh08t:1761_4": "taṃ na yuttaṃ,",
  "tika-abh08t:1761_5": "rūpārūpadhammānaṃ kesaggamattampi desantarasaṅkamanābhāvato.",
  "tika-abh08t:1761_6": "Atha atītabhavanibbattasaṅkhārato na nibbattati,",
  "tika-abh08t:1761_7": "tampi na yujjati ahetukadosāpattitoti iminā adhippāyena codento āha “na rūpārūpadhammāna”ntiādi.",
  "tika-abh08t:1761_8": "Ācariyo tassādhippāyaṃ sampaṭicchitvā taṃ saññāpetukāmo āha “natthi cittassā”tiādi.",
  "tika-abh08t:1761_9": "Tato hetuṃ vināti tattha hetuṃ vinā,",
  "tika-abh08t:1761_10": "atītabhavanibbattakammasaṅkhāranikantiārammaṇaṃ vināti attho.",
  "tika-abh08t:1761_11": "Suladdhapaccayanti avijjādisahakārīkāraṇasahitassa saṅkhārassa vasena suṭṭhu avekallato paṭiladdhapaccayaṃ.",
  "tika-abh08t:1761_12": "Rūpārūpamattanti bāhirakaparikappitassa adhitiṭṭhanakassa sattajīvādino abhāvato rūpārūpadhammamattaṃ.",
  "tika-abh08t:1761_13": "Tenāha “na ca satto”tiādi.",
  "tika-abh08t:1761_14": "Bhavantara…pe…",
  "tika-abh08t:1761_15": "pavuccatīti vohāramattena bhavantaramupetīti pavuccati.",
  "tika-abh08t:1761_16": "Atthato pana paccayasāmaggiyā bhavantarabhāvena uppajjanamattanti adhippāyo.",
  "tika-abh08t:1762_0": "591.",
  "tika-abh08t:1762_1": "Idāni taṃ paṭisandhikkamaṃ pākaṭāya manussapaṭisandhiyā vasena pakāsetuṃ samārabhanto āha “tayida”ntiādi.",
  "tika-abh08t:1762_2": "Sudubbudhanti atidubbijāniyaṃ.",
  "tika-abh08t:1762_3": "Tenāhu porāṇā –",
  "tika-abh08t:1763_0": "“Saccaṃ satto paṭisandhi, paccayākārameva ca;",
  "tika-abh08t:1764_0": "Duddasā caturo dhammā, desetuñca sudukkarā”ti.",
  "tika-abh08t:1765_0": "592- 3.",
  "tika-abh08t:1765_1": "Āsannamaraṇassāti parūpakkamena vā āyukkhayādivasena vā samāsannamaraṇassa.",
  "tika-abh08t:1765_2": "Sussamāneti anukkamena upasussamāne.",
  "tika-abh08t:1765_3": "Gabbhaseyyakassa āyatanānaṃ anupubbuppatti viya nirodhopi anupubbato hotīti vuttaṃ “naṭṭhe cakkhundriyādike”ti.",
  "tika-abh08t:1765_4": "Keci pana “nānākammasamuṭṭhitesu cakkhundriyādīsu naṭṭhesū”ti vadanti.",
  "tika-abh08t:1765_5": "“Hadaya…pe…",
  "tika-abh08t:1765_6": "ke”ti iminā sesakāye kāyindriyassa niruddhabhāvo vuttoti ekakammasamuṭṭhitampi nassatevāti apare.",
  "tika-abh08t:1765_7": "Ānandācariyo pana “yamake” yassa cakkhāyatanaṃ nirujjhati,",
  "tika-abh08t:1765_8": "tassa manāyatanaṃ nirujjhatīti. Āmantā.",
  "tika-abh08t:1765_9": "Yassa vā pana manāyatanaṃ nirujjhati,",
  "tika-abh08t:1765_10": "tassa cakkhāyatanaṃ nirujjhatīti.",
  "tika-abh08t:1765_11": "Sacittakānaṃ acakkhukānaṃ cavantānaṃ tesaṃ manāyatanaṃ nirujjhati,",
  "tika-abh08t:1765_12": "no ca tesaṃ cakkhāyatanaṃ nirujjhati.",
  "tika-abh08t:1765_13": "Sacakkhukānaṃ cavantānaṃ tesaṃ manāyatanañca nirujjhati,",
  "tika-abh08t:1765_14": "cakkhāyatanañca nirujjhatī’tiādinā cakkhāyatanādīnaṃ cuticittena saha nirodho vuttoti cakkhundriyādīni cutito pubbe na nassanti.",
  "tika-abh08t:1765_15": "Atimandabhāvūpagamanaṃ pana sandhāya aṭṭhakathāya ‘niruddhesu indriyesū’ti vuttaṃ,",
  "tika-abh08t:1765_16": "na anavasesanirodhaṃ sandhāya.",
  "tika-abh08t:1765_17": "Pañcadvārikajavanānantarampi cuti aṭṭhakathāyaṃ dassitā”ti vadati.",
  "tika-abh08t:1765_18": "Hadayavatthumattasminti hadayavatthupadesamatte.",
  "tika-abh08t:1765_19": "Na hi hadayavatthuṃ nissāya kāyindriyaṃ pavattati.",
  "tika-abh08t:1766_0": "594- 7.",
  "tika-abh08t:1766_1": "Vatthusannissitanti sesindriyānaṃ niruddhattā viññāṇassa nissayabhāvūpagamanasāmatthiyāyogena mandabhāvato vā hadayavatthumattasannissitaṃ.",
  "tika-abh08t:1766_2": "Cittanti tadā kammakammanimittādīni ārabbha pavattajavanaviññāṇaṃ.",
  "tika-abh08t:1766_3": "Taṃ pana sugatiyaṃ nibbattamānassa kusalaṃ hoti,",
  "tika-abh08t:1766_4": "duggatiyaṃ nibbattamānassa akusalaṃ.",
  "tika-abh08t:1766_5": "Tenāha bhagavā –",
  "tika-abh08t:1767_0": "“Nimittassādagadhitaṃ vā,",
  "tika-abh08t:1767_1": "bhikkhave,",
  "tika-abh08t:1767_2": "viññāṇaṃ tiṭṭhamānaṃ tiṭṭhati anubyañjanassādagadhitaṃ vā,",
  "tika-abh08t:1767_3": "tasmiṃ ce samaye kālaṃ karoti,",
  "tika-abh08t:1767_4": "ṭhānametaṃ vijjati,",
  "tika-abh08t:1767_5": "yaṃ dvinnaṃ gatīnaṃ aññataraṃ gatiṃ upapajjeyya nirayaṃ vā tiracchānayoniṃ vā”tiādi.",
  "tika-abh08t:1768_0": "Yadi evaṃ –",
  "tika-abh08t:1769_0": "“Gatisampattiyā ñāṇasampayutte katamesaṃ aṭṭhannaṃ hetūnaṃ paccayā upapatti hoti,",
  "tika-abh08t:1769_1": "kusalassa kammassa javanakkhaṇe tayo hetū kusalā tasmiṃ khaṇe jātacetanāya sahajātapaccayā honti,",
  "tika-abh08t:1769_2": "tena vuccati kusalamūlapaccayāpi saṅkhārā.",
  "tika-abh08t:1769_3": "Nikantikkhaṇe dve hetū akusalā tasmiṃ khaṇe jātacetanāya sahajātapaccayā honti,",
  "tika-abh08t:1769_4": "tena vuccati akusalamūlapaccayāpi saṅkhārā.",
  "tika-abh08t:1769_5": "Paṭisandhikkhaṇe tayo hetū abyākatā tasmiṃ khaṇe jātacetanāya sahajātapaccayā honti,",
  "tika-abh08t:1769_6": "tena vuccati nāmarūpapaccayāpi viññāṇaṃ,",
  "tika-abh08t:1769_7": "viññāṇapaccayāpi nāmarūpa”nti –",
  "tika-abh08t:1770_0": "Nikantikkhaṇe hetudvayapaccayāpi sugatipaṭisandhikassa kathaṃ dassitāti?",
  "tika-abh08t:1770_1": "Nayidaṃ maraṇāsannajavanasampayuttahetuyo sandhāya vuttaṃ,",
  "tika-abh08t:1770_2": "atha kho katakammassa taṃ kammaṃ ārabbha assādavasena pavattajavanasampayuttahetuyo sandhāya.",
  "tika-abh08t:1770_3": "Katūpacitampi hi kammaṃ taṇhāya assāditaṃ vipākābhinipphādane samatthanti.",
  "tika-abh08t:1770_4": "Keci pana “kammakaraṇakāle appahīnāvatthāya santāne anusayitahetuyo sandhāya nikantikkhaṇe dve hetuyoti vutta”nti vadanti,",
  "tika-abh08t:1770_5": "taṃ na yujjati,",
  "tika-abh08t:1770_6": "tesaṃ sahajātapaccayattāyogato.",
  "tika-abh08t:1770_7": "Pubbānusevitaṃ puññaṃ vā apuññameva vā kammaṃ,",
  "tika-abh08t:1770_8": "kammanimittaṃ vā ālambitvā cittaṃ pavattatīti sambandho.",
  "tika-abh08t:1770_9": "Pubbānusevitanti pubbe āsevitaṃ.",
  "tika-abh08t:1770_10": "“Katattā upacitattā”ti hi vuttaṃ.",
  "tika-abh08t:1770_11": "Taṇhāya anusevitabhāvaṃ sandhāya vā “pubbānusevita”nti vuttaṃ.",
  "tika-abh08t:1770_12": "“Anupubbasevita”ntipi pāṭhaṃ vadanti,",
  "tika-abh08t:1770_13": "paṭisandhivasena pubbe āsevitaṃ,",
  "tika-abh08t:1770_14": "pubbe dinnapaṭisandhikanti attho.",
  "tika-abh08t:1770_15": "Dinnapaṭisandhikampi pana aparajātīsu pavattivipākaṃ na nibbattetīti natthi.",
  "tika-abh08t:1770_16": "Puññāpuññaggahaṇena yathākammaṃ sugatiduggatipaṭisandhīnaṃ ārammaṇaṃ dasseti.",
  "tika-abh08t:1770_17": "Kammaṃ kammanimittaṃ vāti vā-",
  "tika-abh08t:1770_18": "saddena gatinimittaṃ saṅgaṇhāti.",
  "tika-abh08t:1770_19": "Tattha kammaṃ,",
  "tika-abh08t:1770_20": "gatinimittañca manodvāreyeva āpāthamāgacchati,",
  "tika-abh08t:1770_21": "kammanimittaṃ pana pañcadvārepi.",
  "tika-abh08t:1770_22": "Evañca katvā pañcadvāraggahitepi ārammaṇe paṭisandhi hoti.",
  "tika-abh08t:1770_23": "Apare pana gatinimittampi chadvāresu labbhatīti vaṇṇenti.",
  "tika-abh08t:1770_24": "Evañca katvā vuttaṃ saccasaṅkhepe –",
  "tika-abh08t:1771_0": "“Pañcadvāre siyā sandhi, vinā kammaṃ dvigocare”ti..",
  "tika-abh08t:1772_0": "Aṭṭhakathāyaṃ pana “gatinimittaṃ manodvāre āpāthamāgacchatī”ti vuttattā,",
  "tika-abh08t:1772_1": "tadārammaṇāya ca pañcadvārikapaṭisandhiyā adassitattā,",
  "tika-abh08t:1772_2": "mūlaṭīkādīsu ca “kammabalena upaṭṭhāpitaṃ vaṇṇāyatanaṃ supinaṃ passantassa viya,",
  "tika-abh08t:1772_3": "dibbacakkhukassa viya ca manodvāre eva gocarabhāvaṃ gacchatī”ti niyametvā vuttattā tesaṃ vacanaṃ na sampaṭicchanti ācariyā.",
  "tika-abh08t:1772_4": "Kammanimittañca panettha paccuppannaṃ pañcadvāre āpāthamāgacchantaṃ cutikālāsanne katakammassa ārammaṇasantāne uppannaṃ taṃsadisanti daṭṭhabbaṃ,",
  "tika-abh08t:1772_5": "itarathā tadeva paṭisandhiyā ārammaṇupaṭṭhāpakaṃ tadeva paṭisandhijanakaṃ bhaveyya,",
  "tika-abh08t:1772_6": "na ca paṭisandhiyā upacārabhūtāni viya,",
  "tika-abh08t:1772_7": "“etasmiṃ tayā pavattitabba”nti paṭisandhiyā ārammaṇaṃ anuppadentāni viya ca pavattāni cutiāsannajavanāni paṭisandhijanakāni bhaveyyuṃ.",
  "tika-abh08t:1772_8": "“Katattā upacitattā”ti hi vuttaṃ.",
  "tika-abh08t:1772_9": "Tadā ca paṭisandhiyā ekavīthiyaṃ viya pavattamānāni kathaṃ katūpacitāni siyuṃ,",
  "tika-abh08t:1772_10": "assādanabhūtāya taṇhāya aparāmaṭṭhāni kathaṃ paṭisandhinibbattakāni,",
  "tika-abh08t:1772_11": "na ca lokiyāni lokuttarāni viya samānavīthiphalāni hontīti.",
  "tika-abh08t:1772_12": "Taṃ viññāṇanti taṃ javanaviññāṇaṃ.",
  "tika-abh08t:1772_13": "Ekattanayena paṭisandhiviññāṇañca sandhāya vuttaṃ.",
  "tika-abh08t:1772_14": "Cutipaṭisandhitadāsannaviññāṇānañhi santativasena viññāṇanti upanītekattaṃ idha taṃ viññāṇanti adhippetaṃ.",
  "tika-abh08t:1773_0": "Avijjāya paṭicchannādīnaveti anusayavasena pavattāya bhavataṇhāya,",
  "tika-abh08t:1773_1": "cittasampayuttāya vā avijjāya chāditadukkhādīnave.",
  "tika-abh08t:1773_2": "Tathābhūte pana kammādivisaye paṭisandhiviññāṇassa ārammaṇabhāvena uppattiṭṭhānabhūte.",
  "tika-abh08t:1773_3": "Taṇhāya appahīnattā eva purimuppannāya ca santatiyā tathāpariṇatattā paṭisandhiṭṭhānābhimukhaṃ viññāṇaṃ",
  "tika-abh08t:1773_4": "ninnapoṇapabbhāraṃ hutvā pavattatīti āha “taṇhā nametī”ti.",
  "tika-abh08t:1773_5": "Sahajā pana saṅkhārāti cutiāsannajavanaviññāṇasahajātacetanā,",
  "tika-abh08t:1773_6": "sabbepi vā phassādayo.",
  "tika-abh08t:1773_7": "Khipantīti khipantā viya tasmiṃ visaye paṭisandhivasena viññāṇapatiṭṭhānassa hetubhāvena pavattanti.",
  "tika-abh08t:1773_8": "Tanti taṃ viññāṇaṃ.",
  "tika-abh08t:1773_9": "“Santativasā”ti vadanto tadeva viññāṇaṃ sandhāvati saṃsarati,",
  "tika-abh08t:1773_10": "na aññanti imañca micchāvādaṃ paṭikkhipati.",
  "tika-abh08t:1773_11": "Sati hi nānattanaye santativasena ekattanayo hotīti.",
  "tika-abh08t:1774_0": "599.",
  "tika-abh08t:1774_1": "Ārammaṇādīhi…pe…",
  "tika-abh08t:1774_2": "pavattatīti ārammaṇanissayapaccayādīhi pavattati. Kathaṃ?",
  "tika-abh08t:1774_3": "Āsannamaraṇassa hi kammabalena manodvāre upaṭṭhāpitaṃ avijjāya paṭicchannādīnavaṃ kammādivisayaṃ ārabbha manodvārāvajjanaṃ uppajjati,",
  "tika-abh08t:1774_4": "tato maraṇāsannavīthiyā vatthudubbalabhāvena mandappavattiyā cattāri,",
  "tika-abh08t:1774_5": "pañca vā javanāni pavattanti,",
  "tika-abh08t:1774_6": "tadanantaraṃ tadārammaṇe sati,",
  "tika-abh08t:1774_7": "asati vā bhavaṅgavisayamālambitvā cuticittaṃ uppajjati.",
  "tika-abh08t:1774_8": "Bhavaṅgānantarampi cuti hotīti vadanti.",
  "tika-abh08t:1774_9": "Cuticitte pana niruddhe tadeva āpāthagataṃ kammakammanimittādiṃ ārabbha anupacchinnakilesabalavanimittaṃ",
  "tika-abh08t:1774_10": "sahajātasaṅkhārehi kammādiārammaṇe khipiyamānaṃ orimatīrarukkhavinibandhaṃ rajjuṃ ālambitvā mātikātikkāmako",
  "tika-abh08t:1774_11": "viya purimañca nissayaṃ jahati,",
  "tika-abh08t:1774_12": "aparañca kammasamuṭṭhitaṃ nissayaṃ assādayamānaṃ vā anassādayamānaṃ vā ārammaṇādīhi paccayehi pavattati.",
  "tika-abh08t:1774_13": "Ettha ca orimatīraṃ viya purimabhavo daṭṭhabbo,",
  "tika-abh08t:1774_14": "tattha ṭhitarukkho viya purimabhave pavattamānakkhandhā,",
  "tika-abh08t:1774_15": "rajju viya kammādiārammaṇaṃ.",
  "tika-abh08t:1774_16": "Keci pana “rajju viya hadayavatthū”ti vadanti,",
  "tika-abh08t:1774_17": "“rajju viya taṇhā”tipi apare.",
  "tika-abh08t:1774_18": "Puriso viya viññāṇaṃ,",
  "tika-abh08t:1774_19": "tassa rajjuggahaṇaṃ viya taṇhāya ārammaṇābhimukhanamanaṃ,",
  "tika-abh08t:1774_20": "payogo viya khipanakasaṅkhārā,",
  "tika-abh08t:1774_21": "mātikā viya cuticittaṃ,",
  "tika-abh08t:1774_22": "paratīraṃ viya paraloko.",
  "tika-abh08t:1775_0": "600.",
  "tika-abh08t:1775_1": "Yathā puriso paratīre patiṭṭhahamāno paratīrarukkhavinibandhaṃ kiñci assādayamāno vā anassādayamāno vā",
  "tika-abh08t:1775_2": "kevalaṃ pathaviyaṃ sakabalappayogeheva patiṭṭhāti,",
  "tika-abh08t:1775_3": "evamidampi bhavantarattabhāvavinibandhahadayavatthusaṅkhātaṃ nissayaṃ pañcavokārabhave assādayamānaṃ",
  "tika-abh08t:1775_4": "vā catuvokārabhave anassādayamānaṃ vā kevalaṃ ārammaṇanissayasampayuttadhammeheva pavattatīti taṃ viññāṇaṃ",
  "tika-abh08t:1775_5": "nāpi idhāgataṃ imasmiṃyeva bhave nibbattattā.",
  "tika-abh08t:1775_6": "Kammādinti atītabhavanibbattakammādiṃ. Ādi-",
  "tika-abh08t:1775_7": "saddena khipanakasaṅkhārānaṃ,",
  "tika-abh08t:1775_8": "namanavasena pavattataṇhāya,",
  "tika-abh08t:1775_9": "kammādivisayāya ādīnavapaṭicchādikāya ca avijjāya,",
  "tika-abh08t:1775_10": "daḷhaggāhādikarānaṃ upādānādīnañca gahaṇaṃ daṭṭhabbaṃ.",
  "tika-abh08t:1775_11": "Tattha kammaṃ nāma upapajjavedanīyabhūtaṃ,",
  "tika-abh08t:1775_12": "aparāpariyavedanīyabhūtaṃ vā paṭisandhinibbattakakammaṃ.",
  "tika-abh08t:1775_13": "Khipanakasaṅkhārā nāma cutiāsannajavanasahajātasaṅkhārā,",
  "tika-abh08t:1775_14": "paṭisandhijanakakammasahagatasaṅkhārā vā,",
  "tika-abh08t:1775_15": "tato purimajavanasahagatasaṅkhārāti vā keci.",
  "tika-abh08t:1775_16": "Namanavasena pavattataṇhā nāma anusayāvatthāya pavattataṇhā.",
  "tika-abh08t:1775_17": "Esa nayo ādīnavapaṭicchādakaavijjāyapi.",
  "tika-abh08t:1775_18": "Kammādivisayā pubbe vuttāyeva.",
  "tika-abh08t:1775_19": "Daḷhaggāhakaraupādānā nāma maṇḍūkaṃ pannago viya upapattibhavassa daḷhaggahaṇavasena pavattā kāmupādānādayo.",
  "tika-abh08t:1776_0": "601- 5.",
  "tika-abh08t:1776_1": "Saddapaṭighosādīnaṃ satipi paccayapaccayuppannabhāve santānabandho na pākaṭoti tesaṃ ekattanānattabhāvaṃ",
  "tika-abh08t:1776_2": "anāmasitvā anāgatamatītahetusamuppādameva dassento “ettha cā”tiādimāha.",
  "tika-abh08t:1776_3": "Etthāti imasmiṃ cutipaṭisandhādhikāre.",
  "tika-abh08t:1776_4": "Paṭighosadīpamuddādīti ādi-",
  "tika-abh08t:1776_5": "saddena ādāsatalagatamukhanimittādīnaṃ gahaṇaṃ.",
  "tika-abh08t:1776_6": "Aññattha agantvāti saddādipaccayadesaṃ anupagantvā.",
  "tika-abh08t:1776_7": "Idaṃ vuttaṃ hoti –",
  "tika-abh08t:1776_8": "yathā saddādīnaṃ uppattipadesaṃ anupagantvā paṭighoso saddahetuko,",
  "tika-abh08t:1776_9": "padīpo padīpantarādihetuko,",
  "tika-abh08t:1776_10": "muddā lañchanahetuko,",
  "tika-abh08t:1776_11": "mukhanimittādikaṃ ādāsādiabhimukhādihetukaṃ hoti tato pubbe abhāvā,",
  "tika-abh08t:1776_12": "evamidampi paṭisandhiviññāṇaṃ na hetudesaṃ gantvā taṃhetukaṃ hoti tato pubbe abhāvā,",
  "tika-abh08t:1776_13": "tasmā na idaṃ hetudesato purimabhavato idhāgataṃ paṭighosādayo viya saddādidesato,",
  "tika-abh08t:1776_14": "nāpi tato hetuṃ vinā uppannaṃ saddādīhi vinā paṭighosādayo viyāti.",
  "tika-abh08t:1776_15": "Atha vā aññatra agantvāti pubbe paccayapadese sannihitā hutvā tato aññatra gantvā tappaccayā na honti uppattito pubbe abhāvā,",
  "tika-abh08t:1776_16": "nāpi saddādipaccayā na honti,",
  "tika-abh08t:1776_17": "evaṃ idampīti vuttanayena yojetabbaṃ.",
  "tika-abh08t:1776_18": "Santānabandhato natthīti santānappabandhato natthi ekatā santānekattepi aññasseva viññāṇassa pātubhavanato,",
  "tika-abh08t:1776_19": "nāpi nānatā apubbānaṃ apubbānaṃ uppādepi paṭhamuppannaṃ dhammaṃ vinā pacchimassa anuppajjanato,",
  "tika-abh08t:1776_20": "padīpassa viya nānatā na siyā.",
  "tika-abh08t:1776_21": "Khaṇikāpi hi padīpajālā santānekattaṃ upādāya sā evāti vuccati,",
  "tika-abh08t:1776_22": "attakiccañca sādheti.",
  "tika-abh08t:1776_23": "“Sati santānabandhe”tiādinā santānabandhe ekantaṃ ekattāya ca nānattāya ca aggahetabbataṃ,",
  "tika-abh08t:1776_24": "gahaṇe ca dosaṃ dasseti.",
  "tika-abh08t:1776_25": "Idaṃ vuttaṃ hoti –",
  "tika-abh08t:1776_26": "santānabandhe sati yadi ekantena ekatā siyā,",
  "tika-abh08t:1776_27": "khīradadhīnampi anaññabhāvato,",
  "tika-abh08t:1776_28": "attatoyeva ca sayaṃ anuppajjanato khīrato dadhisambhūtaṃ na bhaveyya.",
  "tika-abh08t:1776_29": "Athāpi santānabandhe sati ekantaṃ nānatā bhaveyya,",
  "tika-abh08t:1776_30": "khīradadhīnampi nānattā,",
  "tika-abh08t:1776_31": "aññassa ca sāmibhāvamattena aparassa sāmibhāvāyogato khīrasāmi naro dadhisāmi na bhaveyya,",
  "tika-abh08t:1776_32": "na ca panevaṃ loke dissatīti.",
  "tika-abh08t:1777_0": "606.",
  "tika-abh08t:1777_1": "Tasmāti yasmā evaṃ lokavohāraparicchedo hoti,",
  "tika-abh08t:1777_2": "tasmā ekantaṃ ekatā,",
  "tika-abh08t:1777_3": "nānatāpi vā na ceva upagantabbā.",
  "tika-abh08t:1777_4": "Ekatte pana adhippete dhammato aggahetvā santānatova gahetabbaṃ,",
  "tika-abh08t:1777_5": "nānatte adhippete santānavasena aggahetvā dhammatova gahetabbanti adhippāyo.",
  "tika-abh08t:1777_6": "Tenāhu porāṇā –",
  "tika-abh08t:1778_0": "“Diṭṭhasantānabandhasmiṃ, ekaññattavicāraṇe;",
  "tika-abh08t:1779_0": "Sabhāguppattiyekatta-maññattaṃ khaṇabhedato”ti.",
  "tika-abh08t:1780_0": "Ettha ca ekantaṃ ekatāpaṭisedhena “sayaṃkataṃ sukhadukkha”nti imaṃ diṭṭhiṃ nivāreti,",
  "tika-abh08t:1780_1": "ekantaṃ nānatāpaṭisedhena “paraṃkataṃ sukhadukkha”nti.",
  "tika-abh08t:1781_0": "607- 9.",
  "tika-abh08t:1781_1": "Nanu na sundaraṃ,",
  "tika-abh08t:1781_2": "nanu siyāti vā sambandho.",
  "tika-abh08t:1781_3": "Asaṅkantipātubhāveti saṅkantipātubhāvarahite,",
  "tika-abh08t:1781_4": "asaṅkantivasena vā pātubhāve,",
  "tika-abh08t:1781_5": "asaṅkamitvāva pātubhāveti attho.",
  "tika-abh08t:1781_6": "Khandhābhisambhavāti abhisambhūtakkhandhā,",
  "tika-abh08t:1781_7": "atha vā abhisambhavati kammaṃ etesūti abhisambhavā, khandhā,",
  "tika-abh08t:1781_8": "evaṃ abhisambhavā kammādhiṭṭhānabhūtā khandhāti attho.",
  "tika-abh08t:1781_9": "Idha niruddhattāti phalādhiṭṭhānabhūtaṃ paralokaṃ agantvā idheva niruddhattā.",
  "tika-abh08t:1781_10": "Paratthāgamatoti paralokaṃ agamanato.",
  "tika-abh08t:1781_11": "Tassāti kammassa.",
  "tika-abh08t:1781_12": "Aññassāti yena taṃ kammaṃ kataṃ,",
  "tika-abh08t:1781_13": "tato aññassa.",
  "tika-abh08t:1781_14": "Aññatoti yaṃ taṃ kammaṃ nibbattaṃ,",
  "tika-abh08t:1781_15": "tato aññato.",
  "tika-abh08t:1781_16": "Etaṃ vidhānanti idhalokato paralokaṃ gantvā natthi,",
  "tika-abh08t:1781_17": "tattha “aññeva khandhā nibbattantī”ti idaṃ sabbaṃ yathāvuttavidhānaṃ.",
  "tika-abh08t:1782_0": "611- 4.",
  "tika-abh08t:1782_1": "“Santāne…pe…",
  "tika-abh08t:1782_2": "sādhako”ti saṅkhepato vuttamatthaṃ pakāsetuṃ “ekasmiṃ panā”tiādi vuttaṃ.",
  "tika-abh08t:1782_3": "Ekasmiṃ santāneti yasmiṃ dhammapuñje kammaṃ nibbattaṃ,",
  "tika-abh08t:1782_4": "tasseva santāneti attho.",
  "tika-abh08t:1782_5": "Aññassātipi vā…pe… hoti.",
  "tika-abh08t:1782_6": "Tattha ekantaṃ ekattanānattānaṃ paṭisiddhattāti adhippāyo.",
  "tika-abh08t:1782_7": "Etassatthassāti hetuphalānaṃ atthato aññattepi teneva hetuphalabhāvena sambandhattā taṃ phalaṃ aññassa,",
  "tika-abh08t:1782_8": "aññatoti vā na vattabbanti etassa atthassa.",
  "tika-abh08t:1782_9": "Bījānanti ambamātuluṅgabījānaṃ.",
  "tika-abh08t:1782_10": "Abhisaṅkhāroti madhuādiparibhāvanaṃ.",
  "tika-abh08t:1782_11": "Madhuādināti madhucatumadhuraalattakarasādinā.",
  "tika-abh08t:1782_12": "Tassāti tassa paribhāvitabījassa.",
  "tika-abh08t:1782_13": "Paṭhamaṃ laddhapaccayoti madhurabhāvūpagamanato paṭhamameva laddhapaccayo.",
  "tika-abh08t:1782_14": "Kālantareti phalakāle.",
  "tika-abh08t:1782_15": "Evaṃ ñeyyamidampi cāti yathā etaṃ,",
  "tika-abh08t:1782_16": "evaṃ idampi ñātabbaṃ.",
  "tika-abh08t:1782_17": "Idaṃ vuttaṃ hoti –",
  "tika-abh08t:1782_18": "yathā hi ambabījādīsu madhunā,",
  "tika-abh08t:1782_19": "catumadhurena vā yojetvā ropitesu phalaraso madhuro hoti,",
  "tika-abh08t:1782_20": "mātuluṅgabīje ca alattakarasena rajitvā ropite ambilabhaṇḍo ratto hoti,",
  "tika-abh08t:1782_21": "na ca taṃ bījaṃ abhisaṅkharaṇaṃ vā phalaṭṭhānaṃ pāpuṇāti,",
  "tika-abh08t:1782_22": "evaṃ santepi kālantare phalaviseso na aññabījasantāne hoti,",
  "tika-abh08t:1782_23": "na ca aññasmiṃ bīje abhisaṅkhārapaccayato hoti,",
  "tika-abh08t:1782_24": "evameva ye idha loke nibbattakkhandhā,",
  "tika-abh08t:1782_25": "tesu nipphannaṃ kammaṃ vā paralokaṃ na gacchanti.",
  "tika-abh08t:1782_26": "Evampi kālantare vipākakkhandhā aññasmiṃ santāne na nibbattanti,",
  "tika-abh08t:1782_27": "na ca aññakammapaccayato hontīti.",
  "tika-abh08t:1783_0": "Ettha hi abhisaṅkhataṃ bījaṃ viya kammaṃ vā satto,",
  "tika-abh08t:1783_1": "abhisaṅkhāro viya kammaṃ,",
  "tika-abh08t:1783_2": "bījassa aṅkurādippabandho viya sattassa paṭisandhiviññāṇādippabandho.",
  "tika-abh08t:1783_3": "Tatthuppannassa madhurarasassa ambilabhaṇḍe rattassa ca tasseva bījassa tato eva ca abhisaṅkhārato bhāvo",
  "tika-abh08t:1783_4": "viya kammakārakasseva sattassa tato eva ca abhisaṅkharaṇato bhāvo veditabbo.",
  "tika-abh08t:1784_0": "615.",
  "tika-abh08t:1784_1": "Bālakāle…pe…",
  "tika-abh08t:1784_2": "phaladāyināti bālasarīre kataṃ vijjāpariyāpuṇanaṃ,",
  "tika-abh08t:1784_3": "sippasikkhanaṃ,",
  "tika-abh08t:1784_4": "osadhūpayogo ca na vuḍḍhasarīraṃ gacchati,",
  "tika-abh08t:1784_5": "atha ca tannimittaṃ vijjāpāṭavaṃ,",
  "tika-abh08t:1784_6": "sippajānanaṃ,",
  "tika-abh08t:1784_7": "anāmayatādi ca vuḍḍhasarīre honti,",
  "tika-abh08t:1784_8": "na ca tāni aññassa honti taṃsantatipariyāpanne eva sadise uppajjanato.",
  "tika-abh08t:1784_9": "Na ca yathā payuttena vijjāpariyāpuṇanādinā vinā tāni aññato honti tadabhāve abhāvato,",
  "tika-abh08t:1784_10": "evaṃ idhāpi santāne yaṃ phalaṃ,",
  "tika-abh08t:1784_11": "etaṃ nāññassa,",
  "tika-abh08t:1784_12": "na ca aññatoti yojetabbaṃ.",
  "tika-abh08t:1784_13": "Etena ca saṅkhārābhāve phalābhāvameva dasseti,",
  "tika-abh08t:1784_14": "na aññapaccayanivāraṇaṃ karoti.",
  "tika-abh08t:1785_0": "616- 8.",
  "tika-abh08t:1785_1": "Evaṃ santepīti asaṅkantipātubhāve.",
  "tika-abh08t:1785_2": "Tattha ca yathāvuttadosapariharaṇe sati siddhepīti attho.",
  "tika-abh08t:1785_3": "Vijjamānanti padīpassa vaṭṭikāsneho viya vijjamānaṃ aniruddhanti attho.",
  "tika-abh08t:1785_4": "Avijjamānanti vaṭṭadukkhābhāvassa arahato cuticittaṃ viya avijjamānaṃ niruddhanti attho.",
  "tika-abh08t:1785_5": "Tappavattikkhaṇeti kammassa pavattamānakkhaṇeyeva.",
  "tika-abh08t:1785_6": "Tenāha “saddhimeva ca hetunā”ti.",
  "tika-abh08t:1785_7": "Avijjamānanti pavattikkhaṇato pubbe vijjamānataṃ asampattaṃ.",
  "tika-abh08t:1785_8": "Niruddhanti khaṇattayaṃ patvā niruddhaṃ. Tenāha –",
  "tika-abh08t:1786_0": "“Pavattikkhaṇato pubbe, pacchā niccaphalaṃ siyā”ti.",
  "tika-abh08t:1787_0": "Pubbeti kammāyūhanato pubbe.",
  "tika-abh08t:1787_1": "Avijjamānatāsāmaññena hetaṃ vuttaṃ.",
  "tika-abh08t:1787_2": "Pacchāti vipākappavattito pacchā ca.",
  "tika-abh08t:1788_0": "619- 20.",
  "tika-abh08t:1788_1": "Kaṭattāpaccayoti kaṭattā eva paccayo,",
  "tika-abh08t:1788_2": "na vijjamānatāya avijjamānatāya vāti attho.",
  "tika-abh08t:1788_3": "Tenāha “kāmāvacarassa kusalassa kammassa katattā upacitattā vipākaṃ cakkhuviññāṇaṃ uppannaṃ hotī”tiādi.",
  "tika-abh08t:1788_4": "Yadi evaṃ arahatā katakammampi kaṭattāpaccayo siyāti?",
  "tika-abh08t:1788_5": "Nayidamevaṃ.",
  "tika-abh08t:1788_6": "Yathā hi acchinnamūlasmiṃ rukkhe pupphitaṃ bījasamatthampi kusumaṃ mūle chinnamatte phaladāyakaṃ na hoti,",
  "tika-abh08t:1788_7": "evaṃ arahatopi kilesamūlassa abbocchinnakāle santāne pavattampi kammaṃ kilesamūlacchinnamatteyeva phaladāne asamatthabhāvaṃ āpannanti.",
  "tika-abh08t:1788_8": "Tenāhu porāṇā –",
  "tika-abh08t:1789_0": "“Bālajanajjhāruḷho,",
  "tika-abh08t:1790_0": "Jātiratho kammakilesacakkoyaṃ;",
  "tika-abh08t:1791_0": "Kilesacakkavidhamano,",
  "tika-abh08t:1792_0": "Na yāti kammekacakkepī”ti.",
  "tika-abh08t:1793_0": "Kaṭattā ce paccayo,",
  "tika-abh08t:1793_1": "niccaphaladāyako vibandhoti āha “pāṭibhogādika”ntiādi.",
  "tika-abh08t:1793_2": "Pāṭibhogādikanti mūlabhāvūpagamanādikaṃ. Ādi-",
  "tika-abh08t:1793_3": "ggahaṇena “pacchā mūlaṃ dassāmī”ti bhaṇḍaggahaṇaṃ,",
  "tika-abh08t:1793_4": "iṇaggahaṇañca saṅgaṇhāti.",
  "tika-abh08t:1793_5": "Ayaṃ panettha adhippāyo –",
  "tika-abh08t:1793_6": "pāṭibhogakiriyādīnaṃ vijjamānatā,",
  "tika-abh08t:1793_7": "avijjamānatā vā niyyātane,",
  "tika-abh08t:1793_8": "paṭibhaṇḍadāne,",
  "tika-abh08t:1793_9": "iṇadāne ca paccayo na hoti,",
  "tika-abh08t:1793_10": "atha kho karaṇamattaṃ,",
  "tika-abh08t:1793_11": "na ca taṃ niyyātanādīnaṃ niccameva paccayo hoti niyyātanādimhi kate paccayattābhāvato,",
  "tika-abh08t:1793_12": "evameva vipākuppādanepi kammassa vijjamānatā,",
  "tika-abh08t:1793_13": "avijjamānatā vā paccayo na hoti,",
  "tika-abh08t:1793_14": "atha kho karaṇamattameva,",
  "tika-abh08t:1793_15": "karaṇamatte ca sati vipakkavipākānaṃ paccayo na hotīti.",
  "tika-abh08t:1794_0": "621.",
  "tika-abh08t:1794_1": "Paramassa uttamassa atthassa pakāsanato paramatthappakāsano.",
  "tika-abh08t:1794_2": "Pītibuddhivivaḍḍhanoti pītiyā,",
  "tika-abh08t:1794_3": "ñāṇassa ca,",
  "tika-abh08t:1794_4": "pītisahagatassa vā ñāṇassa vivaḍḍhano.",
  "tika-abh08t:1795_0": "Iti abhidhammatthavikāsiniyā nāma",
  "tika-abh08t:1796_0": "Abhidhammāvatārasaṃvaṇṇanāya",
  "tika-abh08t:1797_0": "Puññavipākapaccayaniddesavaṇṇanā niṭṭhitā.",
  "tika-abh08t:1798_0": "10. Dasamo paricchedo",
  "tika-abh08t:1799_0": "Rūpavibhāgavaṇṇanā",
  "tika-abh08t:1800_0": "622.",
  "tika-abh08t:1800_1": "Ādimhīti uddesagāthāyaṃ.",
  "tika-abh08t:1800_2": "Idānīti cittacetasikavibhāvanānantaraṃ.",
  "tika-abh08t:1800_3": "Vibhāvananti niddesapaṭiniddesavasena sarūpato pakāsanaṃ.",
  "tika-abh08t:1801_0": "623.",
  "tika-abh08t:1801_1": "Ruppatīti sītuṇhādīhi vikāramāpajjati,",
  "tika-abh08t:1801_2": "āpādīyatīti vā attho.",
  "tika-abh08t:1801_3": "Vikārāpatti ca sītādivirodhipaccayasannidhāne visadisuppattiyeva.",
  "tika-abh08t:1801_4": "Na hi yathāsakaṃ paccayehi uppajjitvā ṭhitadhammānaṃ aññena kenaci vikārāpādanaṃ sakkā kātuṃ,",
  "tika-abh08t:1801_5": "tasmā purimuppannarūpasantati viya ahutvā pacchā uppajjamānānaṃ visabhāgapaccayasamavāyena visadisuppattiyeva idha “ruppana”nti daṭṭhabbaṃ.",
  "tika-abh08t:1801_6": "Evañca katvā saṅghiyānaṃ vipariṇāmavādo paccakkhato hoti.",
  "tika-abh08t:1801_7": "Nanu ca arūpadhammānampi virodhipaccayasamavāye visadisuppatti labbhatīti?",
  "tika-abh08t:1801_8": "Saccaṃ labbhati,",
  "tika-abh08t:1801_9": "na pana vibhūtatarā.",
  "tika-abh08t:1801_10": "Vibhūtatarā hettha visadisuppatti adhippetā ukkaṭṭhagativasena yathā “abhirūpassa kaññā dātabbā”ti.",
  "tika-abh08t:1802_0": "Kuto etaṃ viññāyatīti ce? Sītādiggahaṇato. Tathā hi vuttaṃ –",
  "tika-abh08t:1803_0": "“Kiñca,",
  "tika-abh08t:1803_1": "bhikkhave,",
  "tika-abh08t:1803_2": "rūpaṃ vadetha,",
  "tika-abh08t:1803_3": "ruppatīti kho,",
  "tika-abh08t:1803_4": "bhikkhave,",
  "tika-abh08t:1803_5": "tasmā rūpanti vuccati.",
  "tika-abh08t:1803_6": "Kena ruppati?",
  "tika-abh08t:1803_7": "Sītenapi ruppati,",
  "tika-abh08t:1803_8": "uṇhenapi ruppati,",
  "tika-abh08t:1803_9": "jighacchāyapi ruppati,",
  "tika-abh08t:1803_10": "pipāsāyapi ruppati,",
  "tika-abh08t:1803_11": "ḍaṃsamakasavātātapasarīsapasamphassenapi ruppati,",
  "tika-abh08t:1803_12": "ruppatīti kho,",
  "tika-abh08t:1803_13": "bhikkhave,",
  "tika-abh08t:1803_14": "tasmā rūpanti vuccatī”ti.",
  "tika-abh08t:1804_0": "Ettha hi sītādiggahaṇaṃ sītādinā phuṭṭhassa ruppanaṃ vibhūtataraṃ,",
  "tika-abh08t:1804_1": "tasmā tadevettha gahitanti ñāpanatthaṃ.",
  "tika-abh08t:1804_2": "Itarathā ruppatīti sāmaññavacaneneva siddhe sītādiggahaṇaṃ niratthakaṃ siyāti.",
  "tika-abh08t:1805_0": "Yadi evaṃ,",
  "tika-abh08t:1805_1": "kathaṃ brahmaloke rūpasamaññā?",
  "tika-abh08t:1805_2": "Na hi tattha upaghātako sītādiphassaviseso labbhatīti? Saccaṃ,",
  "tika-abh08t:1805_3": "tatthāpi taṃsabhāvānativattanato.",
  "tika-abh08t:1805_4": "Aruppanassāpi hi ruppanasabhāvānativattanato rūpasamaññā hoti.",
  "tika-abh08t:1805_5": "Yathā aduddhampi khīraṃ taṃsabhāvānativattanato “duddha”nti vuccatīti.",
  "tika-abh08t:1805_6": "Atha vā kiñcāpi tattha upaghātako sītādiphassaviseso natthi,",
  "tika-abh08t:1805_7": "anuggāhako pana atthi.",
  "tika-abh08t:1805_8": "Tathā hi brahmānaṃ utujarūpaṃ atthi,",
  "tika-abh08t:1805_9": "tasmā attheva tattha ruppananti na koci tattha rūpasamaññāya vibandhoti.",
  "tika-abh08t:1806_0": "Rūpayatīti vāti sayaṃ vijjamānameva attano santānaṃ vikāramāpādayatīti attho.",
  "tika-abh08t:1806_1": "Iti purimaviggahena vikāruppatti “ruppana”nti dīpitaṃ.",
  "tika-abh08t:1806_2": "Iminā pana virodhipaccayasannipāte vijjamānasseva yo attano santāne visadisuppattihetubhāvo,",
  "tika-abh08t:1806_3": "taṃ ruppananti dīpitaṃ hoti.",
  "tika-abh08t:1806_4": "Imasmiṃ pakkhe arūpassa rūpasamaññāpasaṅgo eva natthi.",
  "tika-abh08t:1806_5": "Niruddhameva hi taṃ anantarādipaccayehi arūpaṃ uppādeti,",
  "tika-abh08t:1806_6": "na vijjamānanti.",
  "tika-abh08t:1806_7": "Ghaṭṭane vikārāpattiyaṃ rūpa-",
  "tika-abh08t:1806_8": "saddassa ruḷhī,",
  "tika-abh08t:1806_9": "tasmā arūpadhammānaṃ ghaṭṭanābhāvato na tesu rūpasamaññāti keci.",
  "tika-abh08t:1806_10": "Paṭighāto ruppananti apare,",
  "tika-abh08t:1806_11": "tesaṃ matena kiñcāpi sappaṭigharūpānameva rūpasamaññāpasaṅgo,",
  "tika-abh08t:1806_12": "atha kho avayavavohārena samudāyopi voharīyatīti sabbameva rūpaṃ rūpasamaññaṃ labhati.",
  "tika-abh08t:1806_13": "Keci panettha “rūpayatīti vaṇṇāyatanavasena vutta”nti vadanti.",
  "tika-abh08t:1806_14": "Tañhi vaṇṇavikāraṃ āpajjamānaṃ rūpayati,",
  "tika-abh08t:1806_15": "hadayaṅgatabhāvaṃ pakāsetīti.",
  "tika-abh08t:1806_16": "Tayidaṃ upari vaṇṇāyatananiddese visuṃyeva vuccatīti na tassa idha saṃvaṇṇane payojanaṃ atthi.",
  "tika-abh08t:1806_17": "Surūpoti dvattiṃsamahāpurisalakkhaṇaasītianubyañjanabyāmappabhāketumālādīhi alaṅkatattā sobhanarūpakāyo,",
  "tika-abh08t:1806_18": "sabhāvattho vā rūpa-",
  "tika-abh08t:1806_19": "saddo “yaṃ loke piyarūpaṃ sātarūpa”ntiādīsu viya,",
  "tika-abh08t:1806_20": "tasmā surūpoti sobhanasabhāvo,",
  "tika-abh08t:1806_21": "tena dasabalacatuvesārajjādiasādhāraṇaguṇavisesasamāyogadīpanato satthu dhammakāyasampattiyāpi sobhanatā dassitā hoti.",
  "tika-abh08t:1807_0": "624.",
  "tika-abh08t:1807_1": "Bhūtopādāyabhedatoti ettha tadadhīnavuttitāya bhavati ettha upādārūpanti bhūtaṃ.",
  "tika-abh08t:1807_2": "Atha vā mahābhūtāyeva idha purimapadalopavasena bhūta-",
  "tika-abh08t:1807_3": "saddena vuttā.",
  "tika-abh08t:1807_4": "Tenāha “catubbidhā mahābhūtā”ti.",
  "tika-abh08t:1807_5": "Bhūtāni upādiyateva,",
  "tika-abh08t:1807_6": "na pana sayaṃ tehi aññehi vā upādiyatīti upādāyaṃ.",
  "tika-abh08t:1807_7": "Evañca katvā catunnaṃ mahābhūtānaṃ aññamaññaṃ nissāya pavattamānānampi upādāyarūpatāpasaṅgo natthi.",
  "tika-abh08t:1807_8": "Na hi te kevalaṃ aññamaññaṃ upādiyanteva,",
  "tika-abh08t:1807_9": "atha kho sayaṃ upādāyarūpehi upādiyanti,",
  "tika-abh08t:1807_10": "tasmā upādāya-",
  "tika-abh08t:1807_11": "saddaggahaṇasāmatthiyato na mahābhūtānaṃ upādāyarūpatāpasaṅgoti.",
  "tika-abh08t:1807_12": "Atha vā “catunnaṃ mahābhūtānaṃ upādāyarūpa”nti vacanato catumahābhūtasannissitatāva upādāyarūpalakkhaṇaṃ,",
  "tika-abh08t:1807_13": "na bhūtattayādisannissitatāpīti na tesaṃ upādāyarūpatāti.",
  "tika-abh08t:1807_14": "Bhūtañca upādāyañca bhūtopādāyaṃ,",
  "tika-abh08t:1807_15": "tesaṃ vasena bhedatoti bhūtopādāyabhedato.",
  "tika-abh08t:1807_16": "Bhūtasaddassa ubhayaliṅgattā āha “mahābhūtā”ti.",
  "tika-abh08t:1807_17": "Upādāti upādāyarūpāni “paṭisaṅkhā yoniso”tiādīsu viya ettha ya-",
  "tika-abh08t:1807_18": "kāralopo daṭṭhabbo.",
  "tika-abh08t:1808_0": "625.",
  "tika-abh08t:1808_1": "Katame pana cattāro mahābhūtā,",
  "tika-abh08t:1808_2": "kathañca te mahābhūtasaññitā,",
  "tika-abh08t:1808_3": "kāni ca upādāyarūpāni,",
  "tika-abh08t:1808_4": "kathañca tāni “upādāyarūpānī”ti vuccantīti idaṃ codanaṃ hadaye katvā kamena sodhento āha “pathavīdhātū”tiādi.",
  "tika-abh08t:1808_5": "Cattārometi cattāro ime.",
  "tika-abh08t:1808_6": "Mahā ca so bhūto cāti mahābhūto,",
  "tika-abh08t:1808_7": "tena mahābhūtena sadevake loke mahantabhāvena pātubhūtena sammāsambuddhenāti attho. Atha vā –",
  "tika-abh08t:1809_0": "“Kālo ghasati bhūtāni,",
  "tika-abh08t:1810_0": "Sabbāneva sahattanā;",
  "tika-abh08t:1811_0": "Yo ca kālaghaso bhūto,",
  "tika-abh08t:1812_0": "Sa bhūtapacaniṃ pacī”ti. –",
  "tika-abh08t:1813_0": "Ādīsu viya bhūta-",
  "tika-abh08t:1813_1": "saddassa sattesu,",
  "tika-abh08t:1813_2": "khīṇāsavesu ca pavattanato mahābhūtenāti mahatā sattena,",
  "tika-abh08t:1813_3": "mahākhīṇāsavenāti vā attho.",
  "tika-abh08t:1813_4": "Khīṇāsavopi hi parikkhīṇapaṭisandhikattā bhūtoyeva na bhavati,",
  "tika-abh08t:1813_5": "na ca bhavissatīti bhūtoti vuccati.",
  "tika-abh08t:1814_0": "626.",
  "tika-abh08t:1814_1": "Mahantā pātubhūtāti upādinnakasantānepi anupādinnakasantānepi sasambhāradhātuvasena mahantā hutvā bhūtā jātā nibbattāti attho.",
  "tika-abh08t:1814_2": "Tesaṃ anupādinnakasantāne –",
  "tika-abh08t:1815_0": "“Duve satasahassāni, cattāri nahutāni ca;",
  "tika-abh08t:1816_0": "Ettakaṃ bahalattena, saṅkhātāyaṃ vasundharā”ti. –",
  "tika-abh08t:1817_0": "Ādinā nayena mahantapātubhūtatā vuttā.",
  "tika-abh08t:1817_1": "Upādinnakasantānepi anekayojanasatikamacchakacchapatigāvutappamāṇadevadānavādisarīravasena daṭṭhabbā.",
  "tika-abh08t:1817_2": "Vuttampi hetaṃ “santi,",
  "tika-abh08t:1817_3": "bhikkhave,",
  "tika-abh08t:1817_4": "mahāsamudde yojanasatikāpi attabhāvā”tiādi.",
  "tika-abh08t:1818_0": "Mahābhūtasamāti anekabbhutavisesadassanena,",
  "tika-abh08t:1818_1": "anekabhūtadassanena ca mahantā bhūtā,",
  "tika-abh08t:1818_2": "mahantāni abbhutāni vā etesūti mahābhūtā, māyākārā,",
  "tika-abh08t:1818_3": "yakkhādayo vā jātivaseneva mahantā bhūtāti mahābhūtā,",
  "tika-abh08t:1818_4": "tehi ete samāti mahābhūtasamā.",
  "tika-abh08t:1818_5": "Ete hi yathā māyākārā amaṇiṃ eva udakaṃ maṇiṃ katvā dassenti,",
  "tika-abh08t:1818_6": "asuvaṇṇaṃyeva leḍḍuādikaṃ suvaṇṇaṃ katvā dassenti,",
  "tika-abh08t:1818_7": "yathā ca sayaṃ neva yakkhā na pakkhino samānā yakkhādibhāvampi dassenti,",
  "tika-abh08t:1818_8": "evamevaṃ sayaṃ anīlāneva hutvā nīlaṃ upādāyarūpaṃ dassenti,",
  "tika-abh08t:1818_9": "sayaṃ apītāyeva…pe…",
  "tika-abh08t:1818_10": "sayaṃ anodātāyeva hutvā odātaṃ upādāyarūpaṃ dassentīti māyākāramahābhūtasāmaññato mahābhūtā.",
  "tika-abh08t:1819_0": "Yathā ca yakkhā mahābhūtā yaṃ gaṇhanti,",
  "tika-abh08t:1819_1": "nevassa antosarīre ṭhānaṃ upalabbhati,",
  "tika-abh08t:1819_2": "na sarīrato bahi,",
  "tika-abh08t:1819_3": "na ca tassa aṅgamaṅgaṃ nissāya na tiṭṭhanti.",
  "tika-abh08t:1819_4": "Yadi hi sarīrassa anto ṭhitā,",
  "tika-abh08t:1819_5": "sakalasarīre byāpanaṃ na siyā.",
  "tika-abh08t:1819_6": "Atha bahi ṭhitā,",
  "tika-abh08t:1819_7": "yakkhaggahitakena katakusalākusalaṃ yakkhassa na siyā.",
  "tika-abh08t:1819_8": "Yadi cassa aṅgamaṅgaṃ nissāya na ṭhitā,",
  "tika-abh08t:1819_9": "yakkhaggahitake pahaṭe yakkhassa dukkhavedanuppatti na siyā,",
  "tika-abh08t:1819_10": "na ca sarīre rājiuṭṭhānaṃ bhaveyya.",
  "tika-abh08t:1819_11": "Yasmā panetaṃ sabbaṃ atthi,",
  "tika-abh08t:1819_12": "tasmā te aniddisitabbaṭṭhānā,",
  "tika-abh08t:1819_13": "evametepi na aññamaññassa anto na bahi ṭhitā upalabbhanti,",
  "tika-abh08t:1819_14": "na ca aññamaññaṃ nissāya na tiṭṭhanti.",
  "tika-abh08t:1819_15": "Yadi hi te aññamaññassa anto ṭhitā,",
  "tika-abh08t:1819_16": "na sakasakakiccakarā siyuṃ aññamaññaṃ anupavesanato.",
  "tika-abh08t:1819_17": "Atha aññamaññato bahi ṭhitā,",
  "tika-abh08t:1819_18": "vinibbhuttā siyuṃ,",
  "tika-abh08t:1819_19": "tathā ca sati avinibbhuttavādo parihāyeyya,",
  "tika-abh08t:1819_20": "tasmā aniddisitabbaṭṭhānāti.",
  "tika-abh08t:1819_21": "Yakkhamahābhūtasamānatāya mahābhūtasamā.",
  "tika-abh08t:1819_22": "Aniddisitabbaṭṭhānāpi cete patiṭṭhānādinā yathāsakakiccavisesena sesānaṃ tiṇṇaṃ upakārakā hontā sahajātādinā",
  "tika-abh08t:1819_23": "paccayena paccayo hutvā aññamaññaṃ nissāyeva tiṭṭhanti.",
  "tika-abh08t:1820_0": "Vañcakattā abhūtenāti yakkhinīādayo viya abhūtena atacchena manāpavaṇṇasaṇṭhānādinā sattānaṃ vañcakattā",
  "tika-abh08t:1820_1": "mahantāni abhūtāni etesūti mahābhūtāti sammatā.",
  "tika-abh08t:1820_2": "Yathā hi yakkhinīādayo manāpehi kāḷasāmādivaṇṇehi,",
  "tika-abh08t:1820_3": "puthulapīvarakisādisaṇṭhānehi,",
  "tika-abh08t:1820_4": "hatthabhamuādivikkhepehi ca attano bhayānakabhāvaṃ paṭicchādetvā satte vañcenti,",
  "tika-abh08t:1820_5": "attano vasaṃ nenti,",
  "tika-abh08t:1820_6": "evametepi itthipurisādīsu manāpena chavivaṇṇena,",
  "tika-abh08t:1820_7": "manāpena aṅgapaccaṅgasaṇṭhānena,",
  "tika-abh08t:1820_8": "manāpena ca hatthapādaaṅgulibhamukavikkhepena attano kakkhaḷattādisarīralakkhaṇaṃ paṭicchādetvā bālajanaṃ vañcenti,",
  "tika-abh08t:1820_9": "attano sabhāvaṃ daṭṭhuṃ na dentā taṃ attano vasaṃ nenti.",
  "tika-abh08t:1821_0": "627- 30.",
  "tika-abh08t:1821_1": "Cakkhusotantiādīsu rūpameva rūpatā.",
  "tika-abh08t:1821_2": "Hadayañca taṃ vatthu ca manodhātumanoviññāṇadhātūnanti hadayavatthu,",
  "tika-abh08t:1821_3": "hadayassa vā viññāṇassa vatthūti hadayavatthu,",
  "tika-abh08t:1821_4": "purimapadalopena pana “vatthu”nti vuttaṃ.",
  "tika-abh08t:1821_5": "Kabaḷīkāro āhāroyeva āhāratā.",
  "tika-abh08t:1821_6": "Kiñcāpi dhammasaṅgaṇiyaṃ rūpaniddese kabaḷīkāro āhāro osāne uddiṭṭho,",
  "tika-abh08t:1821_7": "idha pana nipphannarūpānaṃ ekaṭṭhāne dassanatthaṃ hadayavatthuanantaraṃ uddiṭṭhoti.",
  "tika-abh08t:1821_8": "Lahutā ādi yāsaṃ mudutākammaññatānanti lahutādayo,",
  "tika-abh08t:1821_9": "tāsaṃ tayaṃ lahutādittayaṃ,",
  "tika-abh08t:1821_10": "tattha lahubhāvo lahutā,",
  "tika-abh08t:1821_11": "tathā mudutāpi.",
  "tika-abh08t:1821_12": "Kammani sādhu kammaññaṃ,",
  "tika-abh08t:1821_13": "tassa bhāvo kammaññatā.",
  "tika-abh08t:1821_14": "Lahutādīnaṃ sayaṃ anipphannattā nipphannarūpavikārabhāvaṃ dassetuṃ “rūpassā”ti visesanaṃ kataṃ.",
  "tika-abh08t:1821_15": "Catuvīsatīti gaṇanaparicchedo,",
  "tika-abh08t:1821_16": "balavarūpādīnaṃ nisedhanattho.",
  "tika-abh08t:1821_17": "Tattha yaṃ vattabbaṃ,",
  "tika-abh08t:1821_18": "taṃ parato āvi bhavissati.",
  "tika-abh08t:1821_19": "Nissāyāti nissāya eva,",
  "tika-abh08t:1821_20": "na pana nissayavasenapi.",
  "tika-abh08t:1821_21": "Catūhi upādānehi nimuttatāya nikkhantaṃ upādānato mānasaṃ etassāti nirupādānamānaso.",
  "tika-abh08t:1822_0": "631- 2.",
  "tika-abh08t:1822_1": "Patthaṭattāti puthuttā,",
  "tika-abh08t:1822_2": "tena puthubhāvato puthavī,",
  "tika-abh08t:1822_3": "puthavī eva pathavīti niruttinayena saddasiddhi dīpitā hoti.",
  "tika-abh08t:1822_4": "Ayaṃ pana sambhārapathaviyā vasena yujjati.",
  "tika-abh08t:1822_5": "Sā hi puthubhūtā patthaṭāti.",
  "tika-abh08t:1822_6": "Lakkhaṇapathaviyā vasena pana pathanaṭṭhena pathavī,",
  "tika-abh08t:1822_7": "sahajarūpānaṃ patiṭṭhābhāvena pakkhāyati upaṭṭhātīti attho.",
  "tika-abh08t:1822_8": "Purimopi vā attho lakkhaṇapathaviyā vasena labbhati.",
  "tika-abh08t:1822_9": "Vāyanatoti samudīraṇato,",
  "tika-abh08t:1822_10": "desantaruppattihetubhāvena bhūtasaṅghāṭassa pāpanatoti attho.",
  "tika-abh08t:1822_11": "Tejeti paripāceti,",
  "tika-abh08t:1822_12": "niseti vā,",
  "tika-abh08t:1822_13": "tikkhabhāvena sesabhūtattayaṃ usmāpetīti attho.",
  "tika-abh08t:1822_14": "Gāthābandhavasena cettha iti-",
  "tika-abh08t:1822_15": "saddalopato “tejeti”cceva vuttaṃ.",
  "tika-abh08t:1822_16": "Evaṃ “āpetī”ti etthāpi.",
  "tika-abh08t:1822_17": "Tasmā tejetīti tejo,",
  "tika-abh08t:1822_18": "āpetīti āpoti vuttaṃ hoti.",
  "tika-abh08t:1822_19": "Āpeti pālanāti anupāletabbarūpapariyosānaṃ āpeti pattharati.",
  "tika-abh08t:1822_20": "Tathā hetaṃ “ābandhanakicca”nti vuccati.",
  "tika-abh08t:1822_21": "Āpīyatīti āpo.",
  "tika-abh08t:1822_22": "Sosīyati pivīyatīti atthoti keci.",
  "tika-abh08t:1822_23": "Ayaṃ panattho sasambhārāpe yujjatīti vadanti,",
  "tika-abh08t:1822_24": "lakkhaṇāpepi yujjateva.",
  "tika-abh08t:1822_25": "Sopi hi pharusapācanavisosanākārena sesabhūtattayena pīyamāno viya pavattatīti.",
  "tika-abh08t:1822_26": "Āpāyatīti vā āpo,",
  "tika-abh08t:1822_27": "brūheti vaḍḍhetīti attho.",
  "tika-abh08t:1822_28": "Tathā hesa paribrūhanaraso.",
  "tika-abh08t:1822_29": "Tesanti yathāvuttānaṃ bhūtopādāyabhedānaṃ rūpānaṃ.",
  "tika-abh08t:1822_30": "Vakkhāmīti kathessāmi.",
  "tika-abh08t:1822_31": "Kiṃ kāraṇāti āha “lakkhaṇādīsū”tiādi. Hi-",
  "tika-abh08t:1822_32": "saddo hetuattho.",
  "tika-abh08t:1822_33": "Yasmā lakkhaṇādīsu ñātesu dhammā āvi bhavissanti,",
  "tika-abh08t:1822_34": "tasmā tesaṃ parato āvibhāvahetūti attho.",
  "tika-abh08t:1823_0": "633- 4.",
  "tika-abh08t:1823_1": "Kāni pana tāni lakkhaṇarasapaccupaṭṭhānapadaṭṭhānāni nāma,",
  "tika-abh08t:1823_2": "yesu ñātesu dhammā āvi bhavissantīti imaṃ codanaṃ sodhetuṃ lakkhaṇarasapaccupaṭṭhānapadaṭṭhānāni sarūpato kathento āha “sāmaññaṃ vā”tiādi.",
  "tika-abh08t:1823_3": "Sāmaññaṃ sādhāraṇo aniccādiko.",
  "tika-abh08t:1823_4": "Sabhāvo kakkhaḷādiphusanādiko asādhāraṇabhāvo.",
  "tika-abh08t:1823_5": "Kiccanti sandhāraṇādikiccaṃ.",
  "tika-abh08t:1823_6": "Sampattīti sampannabhāvo.",
  "tika-abh08t:1823_7": "“Suraso gandhabbo”tiādīsu hi gandhabbasampattiyā rasa-",
  "tika-abh08t:1823_8": "saddena vuccamānattā sampatti rasoti.",
  "tika-abh08t:1823_9": "Phalanti sahajātanānakkhaṇikavasena ṭhitaṃ phalaṃ.",
  "tika-abh08t:1823_10": "Upaṭṭhānanayoti gahetabbabhāvena ñāṇassa upaṭṭhānākāro.",
  "tika-abh08t:1823_11": "Āsannakāraṇanti padhānakāraṇaṃ.",
  "tika-abh08t:1824_0": "Lakkhīyati etenāti lakkhaṇaṃ,",
  "tika-abh08t:1824_1": "kakkhaḷattaṃ lakkhaṇametissāti kakkhaḷattalakkhaṇā.",
  "tika-abh08t:1824_2": "Nanu ca kakkhaḷattameva pathavīdhātūti?",
  "tika-abh08t:1824_3": "Saccametaṃ.",
  "tika-abh08t:1824_4": "Tathā hi viññātāviññātasaddatthatāvasena asambhinnepi dhamme kappanāsiddhena bhedena evaṃ niddeso kato.",
  "tika-abh08t:1824_5": "Evañhi atthavisesāvabodho hotīti.",
  "tika-abh08t:1824_6": "Atha vā lakkhīyatīti lakkhaṇaṃ,",
  "tika-abh08t:1824_7": "kakkhaḷā hutvā lakkhiyamānā dhātu kakkhaḷattalakkhaṇāti evamettha attho daṭṭhabbo.",
  "tika-abh08t:1824_8": "Sesāsupi eseva nayo.",
  "tika-abh08t:1824_9": "Patiṭṭhānarasāti sahajātadhammānaṃ patiṭṭhānabhāvakiccā.",
  "tika-abh08t:1824_10": "Asahajātānampi santativasena patiṭṭhānabhāvo hoteva.",
  "tika-abh08t:1824_11": "Tato eva nesaṃ sampaṭicchanākārena ñāṇassa paccupaṭṭhātīti sampaṭicchanapaccupaṭṭhānā.",
  "tika-abh08t:1824_12": "Iminā kiccavasenevettha “paccupaṭṭhāna”nti dasseti.",
  "tika-abh08t:1824_13": "Padaṭṭhānaṃ panettha catunnampi ekato katvā vakkhati.",
  "tika-abh08t:1825_0": "Paggharaṇalakkhaṇāti dravatābhāvato vissandanalakkhaṇā.",
  "tika-abh08t:1825_1": "Brūhanarasāti sahajātadhammānaṃ milātabhāvūpagamanaṃ adatvā vaḍḍhanakiccā.",
  "tika-abh08t:1825_2": "Tathā hi sā tesaṃ pīṇitabhāvaṃ dassetīti vuccati.",
  "tika-abh08t:1825_3": "Saṅgahapaccupaṭṭhānāti bāhirakaudakaṃ viya nahāniyacuṇṇassa sahajātadhammānaṃ vippakirituṃ adatvā sampiṇḍanavasena saṅgaṇhanapaccupaṭṭhānā.",
  "tika-abh08t:1825_4": "Paripācanarasāti pariṇatabhāvakaraṇarasā.",
  "tika-abh08t:1825_5": "Maddavānuppadānapaccupaṭṭhānāti bāhiraggi viya jatulohādīnaṃ sahajātadhammānaṃ mudubhāvānuppadānapaccupaṭṭhānā.",
  "tika-abh08t:1825_6": "Vitthambhanalakkhaṇāti pūraṇalakkhaṇā.",
  "tika-abh08t:1825_7": "Samudīraṇarasāti kampanarasā.",
  "tika-abh08t:1825_8": "Abhinīhāro bhūtattayassa desantaruppattihetubhāvo,",
  "tika-abh08t:1825_9": "nīharaṇaṃ vā bījato aṅkurādikassa viya. Ekekā…pe…",
  "tika-abh08t:1825_10": "tabbāti pathavīdhātu āpādibhūtattayapadaṭṭhānā,",
  "tika-abh08t:1825_11": "āpodhātu pathavītejādibhūtattayapadaṭṭhānāti evaṃ ekekā dhātu avasiṭṭhabhūtattayapadaṭṭhānā.",
  "tika-abh08t:1826_0": "Ārohapariṇāhavasena hi majjhime imasmiṃ sarīre pariggayhamānā paramāṇubhedasañcuṇṇā sukhumarajabhūtā pathavīdhātu doṇamattā siyā.",
  "tika-abh08t:1826_1": "Sā ca tato upaḍḍhappamāṇāya āpodhātuyā yathā na vikirati,",
  "tika-abh08t:1826_2": "evaṃ ābandhanavasena saṅgahitā.",
  "tika-abh08t:1826_3": "Yathā pana paggharaṇasabhāvāya āpodhātuyā vasena kilinnabhāvaṃ picchalabhāvaṃ nāpajjati,",
  "tika-abh08t:1826_4": "evaṃ tejodhātuyā anupālitā.",
  "tika-abh08t:1826_5": "Yathā pana tassā vasena na vikirīyati,",
  "tika-abh08t:1826_6": "evaṃ vāyodhātuyā vitthambhitā saṅghātabhāvaṃ pāpitā.",
  "tika-abh08t:1826_7": "Evaṃ sukhumarajabhūtāpi ābandhanaparipācanasamudīraṇakiccāhi āpotejovāyodhātūhi laddhapaccayā sinehena temitā,",
  "tika-abh08t:1826_8": "tejasā paripakkā,",
  "tika-abh08t:1826_9": "vāyunā vitthambhitā piṭṭhacuṇṇāni viya na ito cito ca vikirīyati viddhaṃsīyati,",
  "tika-abh08t:1826_10": "avikiriyamānā aviddhaṃsiyamānā nānappakārakaṃ itthipurisaliṅgādibhāvavibhāgaṃ upagacchati,",
  "tika-abh08t:1826_11": "aṇuthūladīgharassathirakathinādibhāvañca pakāseti.",
  "tika-abh08t:1827_0": "Yūsagatā ābandhanākārabhūtā panettha āpodhātu pathavīpatiṭṭhitā tejānupālitā vāyovitthambhitā na gaḷati,",
  "tika-abh08t:1827_1": "na paggharati,",
  "tika-abh08t:1827_2": "na parissavati.",
  "tika-abh08t:1827_3": "Evaṃ tīhi dhātūhi anupālitā apaggharamānā aparissavamānā piṇḍitabhāvaṃ dasseti.",
  "tika-abh08t:1827_4": "Esā hi anubrūhanarasā.",
  "tika-abh08t:1828_0": "Asitapītādiparipācitā cettha usumākārabhūtā uṇhattalakkhaṇā tejodhātu pathavīpatiṭṭhitā āposaṅgahitā vāyovitthambhitā imaṃ kāyaṃ paripāceti,",
  "tika-abh08t:1828_1": "vaṇṇasampattiñcassa āvahati.",
  "tika-abh08t:1828_2": "Sā hi yathānubhuttassa āhārassa sammā pariṇāmanena rasādisampattiyā hetubhāvaṃ gacchantī imaṃ kāyaṃ paripāceti,",
  "tika-abh08t:1828_3": "vaṇṇasampattiñca āvahati.",
  "tika-abh08t:1828_4": "Kammūpanissayāya hi cittapasādahetukāya ca sarīre vaṇṇasampadāya tejodhātu visesapaccayo,",
  "tika-abh08t:1828_5": "pageva utuāhārasamuṭṭhānāya rūpasampattiyāti.",
  "tika-abh08t:1828_6": "Tāya ca pana paripācito ayaṃ kāyo na pūtibhāvaṃ gacchati.",
  "tika-abh08t:1829_0": "Aṅgamaṅgānusaṭā cettha samudīraṇavitthambhanalakkhaṇā vāyodhātu pathavīdhātuyā attani patiṭṭhāpīyati.",
  "tika-abh08t:1829_1": "Yathā sahajātadhammehi visuṃ na hoti,",
  "tika-abh08t:1829_2": "evaṃ āpodhātuyā saṅgayhati.",
  "tika-abh08t:1829_3": "Yathā sahajātadhammā na parissavanti,",
  "tika-abh08t:1829_4": "evaṃ tejodhātuyā anupālīyati.",
  "tika-abh08t:1829_5": "Sā evaṃ tīhi dhātūhi yathārahaṃ anupāliyamānā imaṃ kāyaṃ vitthambheti.",
  "tika-abh08t:1829_6": "Tāya pana vitthambhito ayaṃ kāyo na paripatati,",
  "tika-abh08t:1829_7": "ujukaṃ tiṭṭhati,",
  "tika-abh08t:1829_8": "iccevaṃ ekekāya dhātuyā tissannaṃ dhātūnaṃ vaseneva pavattanato vuttaṃ “ekekā cettha sesabhūtattayapadaṭṭhānāti veditabbā”ti.",
  "tika-abh08t:1830_0": "Evaṃ bhūtarūpānaṃ saddhiṃ vacanatthehi lakkhaṇādayo dassetvā idāni upādāyarūpāni dassento āha “cakkhatī”tiādi.",
  "tika-abh08t:1830_1": "Anekatthattā dhātūnaṃ cakkhati-",
  "tika-abh08t:1830_2": "saddassa vibhāvanatthatāpi sambhavatīti katvā vuttaṃ “vibhāvetīti attho”ti.",
  "tika-abh08t:1830_3": "Cakkhatīti pana viññāṇādhiṭṭhitaṃ samavisamaṃ ācikkhantaṃ viya,",
  "tika-abh08t:1830_4": "abhibyattaṃ vadantaṃ viya hotīti attho.",
  "tika-abh08t:1830_5": "Atha vā cakkhatīti viññāṇādhiṭṭhitaṃ rūpaṃ assādentaṃ viya hotīti attho.",
  "tika-abh08t:1830_6": "Cakkhatīti hi ayaṃ saddo “madhuṃ cakkhati,",
  "tika-abh08t:1830_7": "byañjanaṃ cakkhatī”tiādīsu viya assādattho.",
  "tika-abh08t:1830_8": "Vuttañhetaṃ –",
  "tika-abh08t:1830_9": "“cakkhuṃ kho,",
  "tika-abh08t:1830_10": "māgaṇḍiya,",
  "tika-abh08t:1830_11": "rūpārāmaṃ rūparataṃ rūpasamudita”nti.",
  "tika-abh08t:1830_12": "Vakkhati ca “rūpesu āviñchanarasa”nti.",
  "tika-abh08t:1830_13": "Yadi evaṃ “sotaṃ kho,",
  "tika-abh08t:1830_14": "māgaṇḍiya,",
  "tika-abh08t:1830_15": "saddārāma”ntiādivacanato sotādīnampi saddādiassādakabhāvo atthīti tesampi cakkhusaddābhidheyyatā āpajjatīti?",
  "tika-abh08t:1830_16": "Nāpajjati niruḷhattā.",
  "tika-abh08t:1830_17": "Niruḷho hi esa cakkhu-",
  "tika-abh08t:1830_18": "saddo locaneyeva padumādīsu paṅkajādisaddā viyāti.",
  "tika-abh08t:1831_0": "635- 6.",
  "tika-abh08t:1831_1": "Cakkhurūpassa niddesappakaraṇepi cakkhu-",
  "tika-abh08t:1831_2": "saddasāmaññato āgataṃ sabbampi cakkhuṃ pabhedato dassetuṃ “tattha cakkhū”tiādi vuttaṃ.",
  "tika-abh08t:1831_3": "Tatthāti tasmiṃ cakkhuniddese.",
  "tika-abh08t:1831_4": "Paññāmaṃsappabhedatoti paññācakkhu maṃsacakkhūti evaṃ paññāmaṃsānaṃ vasena pabhedato.",
  "tika-abh08t:1831_5": "Tatthāti tasmiṃ duvidhe cakkhumhi.",
  "tika-abh08t:1831_6": "Paññāyeva paññāmayaṃ.",
  "tika-abh08t:1831_7": "Nāmatoti nāmehi pañcavidhanti sambandho.",
  "tika-abh08t:1831_8": "Katamehi nāmehīti āha “buddhadhammā”tiādi.",
  "tika-abh08t:1831_9": "Tattha buddhadhammasamantehīti buddhacakkhu dhammacakkhu samantacakkhūti imehi nāmehi.",
  "tika-abh08t:1831_10": "Ñāṇadibbehīti ñāṇacakkhu dibbacakkhūti ca nāmehi.",
  "tika-abh08t:1831_11": "Yathānukkamatoti yathāvuttaanukkamato.",
  "tika-abh08t:1831_12": "Nānattanti bhedaṃ.",
  "tika-abh08t:1831_13": "Meti mayhaṃ santikā,",
  "tika-abh08t:1831_14": "mayhaṃ vacanatoti vā attho.",
  "tika-abh08t:1831_15": "Nibodhatha jānātha.",
  "tika-abh08t:1832_0": "637.",
  "tika-abh08t:1832_1": "Tattha “addasaṃ kho ahaṃ,",
  "tika-abh08t:1832_2": "bhikkhave,",
  "tika-abh08t:1832_3": "buddhacakkhunā lokaṃ volokento satte apparajakkhe mahārajakkhe tikkhindriye”tiādinā āgataṃ buddhacakkhu nāmāti dassento āha “āsayānusaye”tiādi.",
  "tika-abh08t:1832_4": "Tattha āsayānusayeti sattānaṃ āsaye ceva anusaye ca,",
  "tika-abh08t:1832_5": "tasmiṃ pavattanti attho.",
  "tika-abh08t:1832_6": "Tattha āgantvā seti cittaṃ etthāti āsayo.",
  "tika-abh08t:1832_7": "Byagghāsayo viya.",
  "tika-abh08t:1832_8": "Yathā hi byaggho gocaratthāya pakkantopi puna āgantvā vanagahaneyeva sayati,",
  "tika-abh08t:1832_9": "teneva ca taṃ tassa āsayoti vuccati,",
  "tika-abh08t:1832_10": "evaṃ aññatthāpi pavattaṃ cittaṃ āgantvā yattha sayati,",
  "tika-abh08t:1832_11": "taṃ tassa āsayoti veditabbaṃ.",
  "tika-abh08t:1832_12": "So pana sassatadassanādivasena catubbidho hoti.",
  "tika-abh08t:1832_13": "Vuttañhetaṃ –",
  "tika-abh08t:1833_0": "“Sassatucchedadiṭṭhī ca, khanti cevānulomikā;",
  "tika-abh08t:1834_0": "Yathābhūtañca yaṃ ñāṇaṃ, etaṃ āsayasaññita”nti.",
  "tika-abh08t:1835_0": "Anusayakathā upari āgamissati.",
  "tika-abh08t:1835_1": "Indriyānaṃ paropareti saddhāpañcamakānaṃ indriyānaṃ tikkhamudubhāve.",
  "tika-abh08t:1835_2": "Tikkhañhi indriyaṃ ukkaṭṭhagatattā paraṃ,",
  "tika-abh08t:1835_3": "mudu aparaṃ anukkaṭṭhagatattā.",
  "tika-abh08t:1835_4": "Idaṃ pana buddhacakkhu chasu asādhāraṇañāṇesu purimadvayanti daṭṭhabbaṃ.",
  "tika-abh08t:1836_0": "638.",
  "tika-abh08t:1836_1": "Heṭṭhā…pe…",
  "tika-abh08t:1836_2": "saññitanti “tasmiṃyeva āsane virajaṃ vītamalaṃ dhammacakkhuṃ udapādī”ti evaṃ vuttaṃ heṭṭhā tīsu maggesu ñāṇaṃ dhammacakkhunti saññitaṃ.",
  "tika-abh08t:1836_3": "Ñāṇaṃ sabbaññutā panāti sabbaññubhāvasaṅkhātaṃ ñāṇaṃ.",
  "tika-abh08t:1836_4": "Tañhi sabbaññūti abhidhānassa,",
  "tika-abh08t:1836_5": "buddhiyā ca pavattinimittatāya sabbaññubhāvo nāma hoti.",
  "tika-abh08t:1836_6": "Ñeyyaṃ samantacakkhunti khandhādivasena samantato sabbaso dassanaṭṭhena samantacakkhunti ñeyyaṃ.",
  "tika-abh08t:1836_7": "Tenevāha –",
  "tika-abh08t:1837_0": "“Na tassa addiṭṭhamidhatthi kiñci,",
  "tika-abh08t:1838_0": "Atho aviññātamajānitabbaṃ;",
  "tika-abh08t:1839_0": "Sabbaṃ abhiññāsi yadatthi ñeyyaṃ,",
  "tika-abh08t:1840_0": "Tathāgato tena samantacakkhū”ti. ;",
  "tika-abh08t:1841_0": "639.",
  "tika-abh08t:1841_1": "Yaṃ cakkhuṃ udapādīti āgatanti yaṃ ñāṇaṃ “idaṃ dukkhanti,",
  "tika-abh08t:1841_2": "bhikkhave,",
  "tika-abh08t:1841_3": "pubbe ananussutesu dhammesu cakkhuṃ udapādi,",
  "tika-abh08t:1841_4": "ñāṇaṃ udapādī”ti evaṃ tattha tattha suttesu āgataṃ,",
  "tika-abh08t:1841_5": "catūsu saccesu teparivaṭṭavasena “dukkhaṃ pariññeyyaṃ pariññāta”nti evamādinā dvādasavidhena ākārena pavattaṃ,",
  "tika-abh08t:1841_6": "idaṃ ñāṇacakkhu.",
  "tika-abh08t:1841_7": "Yā pana “addasaṃ kho ahaṃ,",
  "tika-abh08t:1841_8": "bhikkhave,",
  "tika-abh08t:1841_9": "dibbena cakkhunā visuddhenā”tiādinā āgatā pañcamajjhānasaṅkhātaabhiññācittasampayuttā paññā,",
  "tika-abh08t:1841_10": "ayaṃ dibbacakkhūti dassetuṃ “abhiññācittajā”tiādi vuttaṃ.",
  "tika-abh08t:1841_11": "Ettha ca paṭhamatatiyañāṇāni kāmāvacarāniyeva.",
  "tika-abh08t:1841_12": "Catutthampi pana purimadvayamiva kāmāvacaranti ānandācariyena vuttaṃ.",
  "tika-abh08t:1841_13": "Ñāṇacakkhuṃ sahaariyamaggavipassanāñāṇantipi yujjatīti apare.",
  "tika-abh08t:1841_14": "Aggamaggena saha vipassanāpaccavekkhaṇañāṇanti pana yuttaṃ viya dissati.",
  "tika-abh08t:1842_0": "640- 4.",
  "tika-abh08t:1842_1": "Evaṃ paññācakkhussa pabhedaṃ dassetvā puna maṃsacakkhussāpi pabhedaṃ dassetuṃ “maṃsacakkhupī”tiādi vuttaṃ.",
  "tika-abh08t:1842_2": "Sasambhārapasādatoti sasambhāracakkhu pasādacakkhūti imesaṃ dvinnaṃ vasena sambharīyati etehīti sambhārā, avayavā.",
  "tika-abh08t:1842_3": "Te pana upatthambhakabhūtā catusamuṭṭhānikarūpasantatiyo daṭṭhabbā.",
  "tika-abh08t:1842_4": "Saha sambhārehīti sasambhāraṃ.",
  "tika-abh08t:1842_5": "Sasambhārañca nāma maṃsapiṇḍo pavuccatīti sambandho.",
  "tika-abh08t:1842_6": "Akkhikūpaṭṭhinā heṭṭhāti heṭṭhāgataakkhikūpassa aṭṭhinā paricchinnoti sambandho.",
  "tika-abh08t:1842_7": "Uddhanti akkhikūpato uddhaṃ.",
  "tika-abh08t:1842_8": "Ubhato akkhikoṭīhīti akkhikūpassa ubhayabhāge akkhikoṭīhi.",
  "tika-abh08t:1842_9": "Matthaluṅgena antatoti akkhikūpassa abbhantare ṭhitena matthaluṅgena.",
  "tika-abh08t:1842_10": "Nhārusuttena ābandhoti nahārurajjūhi anto matthaluṅgena saha ābandho.",
  "tika-abh08t:1842_11": "Sakalopi ca lokoti sakalopi bālaputhujjanaloko.",
  "tika-abh08t:1842_12": "Yanti yaṃ maṃsapiṇḍaṃ.",
  "tika-abh08t:1842_13": "Kamalassa dalaṃ viyāti puthulavipulanīlatāya nīluppaladalaṃ viya.",
  "tika-abh08t:1842_14": "Jānātīti gaṇhāti.",
  "tika-abh08t:1842_15": "Cakkhu nāma na taṃ hotīti tathā gayhamānaṃ taṃ cakkhu nāma na hoti.",
  "tika-abh08t:1842_16": "Kiñcarahi tanti āha “vatthu tassāti vuccatī”ti.",
  "tika-abh08t:1842_17": "Tassāti tassa yathādhippetassa paramatthacakkhuno.",
  "tika-abh08t:1842_18": "Idaṃ panāti nigamanaṃ.",
  "tika-abh08t:1843_0": "645- 7.",
  "tika-abh08t:1843_1": "Taṃ pana sasambhāracakkhu yehi sambhārehi sambharīyati,",
  "tika-abh08t:1843_2": "te sarūpato,",
  "tika-abh08t:1843_3": "gaṇanato ca dassetuṃ “vaṇṇo gandho”tiādi vuttaṃ.",
  "tika-abh08t:1843_4": "Bhāvoti itthiyā itthibhāvo,",
  "tika-abh08t:1843_5": "purisassa pumbhāvoti labbhamānakabhāvo.",
  "tika-abh08t:1843_6": "Sambhavoti āpodhātumeva sambhavabhūtamāha.",
  "tika-abh08t:1843_7": "Saṇṭhānanti ca tena tenākārena sanniviṭṭhesu mahābhūtesu taṃtaṃsaṇṭhānavasena viññāyamānaṃ vaṇṇāyatanamāha.",
  "tika-abh08t:1843_8": "Āpodhātuvaṇṇāyatanehi ca anatthantarabhūtānampi sambhavasaṇṭhānānaṃ visuṃ vacanaṃ tathābhūtānaṃ,",
  "tika-abh08t:1843_9": "atathābhūtānañca āpādīnaṃ yathāvuttamaṃsapiṇḍe vijjamānattā.",
  "tika-abh08t:1843_10": "Āpodhātuvaṇṇāyatanānañhi santānavasena pavattamānānaṃ avatthāviseso sambhavo saṇṭhānañcāti.",
  "tika-abh08t:1843_11": "Daseteti catasso dhātuyo,",
  "tika-abh08t:1843_12": "tannissitā vaṇṇādayo cāti ime dasa.",
  "tika-abh08t:1843_13": "Catusamuṭṭhānāti antogatahetvatthamidaṃ visesanaṃ,",
  "tika-abh08t:1843_14": "catusamuṭṭhānikattāti vuttaṃ hoti.",
  "tika-abh08t:1844_0": "648.",
  "tika-abh08t:1844_1": "Cakkhu…pe…",
  "tika-abh08t:1844_2": "jīvitameva cāti imāni ekantakammasamuṭṭhānāni,",
  "tika-abh08t:1844_3": "purimāni ca catusamuṭṭhānānīti cattālīsañca cattāri ca rūpāni bhavanti,",
  "tika-abh08t:1844_4": "catucattālīsa rūpāni hontīti attho.",
  "tika-abh08t:1845_0": "649- 52.",
  "tika-abh08t:1845_1": "Imesaṃ pana rūpānaṃ vasenāti yathāvuttānaṃ saṅkhepato cuddasannaṃ,",
  "tika-abh08t:1845_2": "vitthārato catucattālīsānañca rūpānaṃ vasena.",
  "tika-abh08t:1845_3": "Paripiṇḍitanti samantato piṇḍitaṃ.",
  "tika-abh08t:1845_4": "Yattha setampi atthi,",
  "tika-abh08t:1845_5": "kaṇhampi lohitampi pathavīpi āpopi tejopi vāyopi,",
  "tika-abh08t:1845_6": "idaṃ pana semhussadattā setaṃ hoti,",
  "tika-abh08t:1845_7": "pittussadattā kaṇhaṃ,",
  "tika-abh08t:1845_8": "ruhirussadattā lohitakaṃ,",
  "tika-abh08t:1845_9": "pathavussadattā patthinaṃ hoti,",
  "tika-abh08t:1845_10": "āpussadattā paggharati,",
  "tika-abh08t:1845_11": "tejussadattā pariḍayhati,",
  "tika-abh08t:1845_12": "vāyussadattā sambhamati.",
  "tika-abh08t:1845_13": "Idaṃ sambhāravantatāya sambhāracakkhūti paṇḍitehi buddhādīhi pakāsitaṃ paridīpitaṃ.",
  "tika-abh08t:1845_14": "Ettha sitoti etaṃ sasambhāracakkhuṃ nissito tadāyattabhūto.",
  "tika-abh08t:1845_15": "Tenāha “ettha paṭibaddho”ti.",
  "tika-abh08t:1845_16": "Catunnaṃ pana bhūtānaṃ pasādoti catunnaṃ bhūtānaṃ pasannatāsabhāvo pasādo,",
  "tika-abh08t:1845_17": "“setena maṇḍalenassā”ti pāṭho yujjati.",
  "tika-abh08t:1845_18": "Potthakesu pana “sete tu maṇḍale tassā”ti likhanti.",
  "tika-abh08t:1845_19": "Kaṇhamaṇḍalamajjheti idhāpi “kaṇhamaṇḍalassa majjhe”ti vattabbe “catutthadū”tiādīsu viya chandānurakkhaṇatthaṃ",
  "tika-abh08t:1845_20": "vibhattilopaṃ katvā “kaṇhamaṇḍalamajjhe”ti vuttaṃ.",
  "tika-abh08t:1845_21": "Evañhi attho ca yojanā ca suṭṭhu upapannā honti.",
  "tika-abh08t:1845_22": "Aṭṭhakathāyampi hi “setamaṇḍalaparikkhittassa kaṇhamaṇḍalassa majjhe”ti vuttaṃ.",
  "tika-abh08t:1845_23": "Apare pana yathāṭhitavaseneva pāṭhaṃ gahetvā “sabbaso parikkhittassa tassa sasambhārassa cakkhuno majjhe setamaṇḍale kaṇhamaṇḍale majjhe”ti yojenti.",
  "tika-abh08t:1845_24": "Diṭṭhamaṇḍaleti abhimukhe ṭhitānaṃ sarīrasaṇṭhānuppattidesabhūte diṭṭhamaṇḍale.",
  "tika-abh08t:1846_0": "653- 5.",
  "tika-abh08t:1846_1": "Sandhāraṇā…pe…",
  "tika-abh08t:1846_2": "hutvānāti sandhāraṇanahāpanamaṇḍanabījanakiccāhi catūhi dhātīhi khattiyakumāro viya sandhāraṇābandhanaparipācanasamudīraṇakiccāhi",
  "tika-abh08t:1846_3": "attanissayabhūtāhi catūhi dhātūhi katūpakāraṃ hutvā.",
  "tika-abh08t:1846_4": "Utucittādināti tīhi santatisamuṭṭhāpakehi utucittāhārehi.",
  "tika-abh08t:1846_5": "Ettha ca kalāpantaragatā utuāhārā adhippetāti vadanti.",
  "tika-abh08t:1846_6": "Āyunā katapālananti catudhātunissiteneva jīvitindriyena rakkhiyamānaṃ.",
  "tika-abh08t:1846_7": "Tathā hetaṃ kammajarūpaparipālanalakkhaṇaṃ.",
  "tika-abh08t:1846_8": "Vaṇṇagandharasādīhīti ādi-",
  "tika-abh08t:1846_9": "ggahaṇena ojaṃ saṅgaṇhāti,",
  "tika-abh08t:1846_10": "“vaṇṇagandharasojāhī”ti vā pāṭho.",
  "tika-abh08t:1846_11": "Vatthudvārañca sādhayanti yathāyogaṃ vatthudvārabhāvaṃ sādhayamānaṃ.",
  "tika-abh08t:1846_12": "Cakkhuviññāṇassa hi nissayabhāvato vatthubhāvaṃ,",
  "tika-abh08t:1846_13": "pavattimukhabhāvato dvārabhāvañca sādheti.",
  "tika-abh08t:1846_14": "Sampaṭicchanādīnaṃ pana tadārammaṇāvasānānaṃ aññanissitattā dvārabhāvameva sādheti,",
  "tika-abh08t:1846_15": "na vatthubhāvaṃ.",
  "tika-abh08t:1846_16": "Ūkāsirasamānena pamāṇenāti ūkāsirasamānena padesappamāṇena lakkhitaṃ hutvā ūkāsirasamānappamāṇe ṭhāneti vā attho.",
  "tika-abh08t:1846_17": "Tiṭṭhatīti satta akkhipaṭalāni byāpetvā sattasu picupaṭalesu āsittatelaṃ viya tiṭṭhati.",
  "tika-abh08t:1846_18": "Evañca katvā cakkhussa anekakalāpagatatā siddhā hoti.",
  "tika-abh08t:1846_19": "Upaddavānaṃ paṭalanirākaraṇepi hi cakkhu vijjatevāti.",
  "tika-abh08t:1846_20": "Yathā ca cakkhu,",
  "tika-abh08t:1846_21": "evamimassa nissayabhūtā catasso dhātuyo,",
  "tika-abh08t:1846_22": "āyuvaṇṇādīni ca satta akkhipaṭalāni byāpetvā ṭhitāneva avinibbhogavuttittāti gahetabbaṃ.",
  "tika-abh08t:1847_0": "656.",
  "tika-abh08t:1847_1": "Vuttanti dhammasenāpatinā vuttaṃ.",
  "tika-abh08t:1847_2": "Rūpāni manupassatīti ma-",
  "tika-abh08t:1847_3": "kāro padasandhikaro “aññamaññaṃ samaṇamacalo”tiādīsu viya.",
  "tika-abh08t:1847_4": "Atha vā manūti maccoti attho.",
  "tika-abh08t:1847_5": "Kiñcāpi cakkhu rūpaṃ na passati,",
  "tika-abh08t:1847_6": "kiñcarahi tannissitaṃ viññāṇameva.",
  "tika-abh08t:1847_7": "Tathā hi “mañcā ukkuṭṭhiṃ karontī”tiādīsu viya nissitakiriyaṃ nissaye viya katvā vohārasambhavato “cakkhupasādena passatī”ti vuttaṃ.",
  "tika-abh08t:1847_8": "Ācariyajotipālattherenāpi hi imināva adhippāyena idaṃ vuttaṃ.",
  "tika-abh08t:1847_9": "Idamettha sanniṭṭhānaṃ,",
  "tika-abh08t:1847_10": "kiṃ cakkhu rūpaṃ passati,",
  "tika-abh08t:1847_11": "udāhu viññāṇanti,",
  "tika-abh08t:1847_12": "kiñcettha –",
  "tika-abh08t:1847_13": "yadi cakkhu passeyya,",
  "tika-abh08t:1847_14": "aññaviññāṇasamaṅginopi cakkhu passeyya.",
  "tika-abh08t:1847_15": "Atha viññāṇaṃ,",
  "tika-abh08t:1847_16": "kuṭṭādiantaritampi passeyya tassa appaṭighātattā?",
  "tika-abh08t:1847_17": "Nāyaṃ doso.",
  "tika-abh08t:1847_18": "Yassa “cakkhu passatī”ti mataṃ,",
  "tika-abh08t:1847_19": "tassāpi na sabbaṃ cakkhu passati,",
  "tika-abh08t:1847_20": "atha kho viññāṇādhiṭṭhitameva.",
  "tika-abh08t:1847_21": "Yassa pana viññāṇaṃ passatīti mataṃ,",
  "tika-abh08t:1847_22": "tassāpi na sabbaṃ viññāṇaṃ passati,",
  "tika-abh08t:1847_23": "atha kho cakkhunissitameva,",
  "tika-abh08t:1847_24": "tañca antarite nuppajjati.",
  "tika-abh08t:1847_25": "Yattha ālokassa kuṭṭādīhi vinibandho,",
  "tika-abh08t:1847_26": "yattha pana so natthi phalikaabbhapaṭalādimhi,",
  "tika-abh08t:1847_27": "tattha antaritepi uppajjati eva,",
  "tika-abh08t:1847_28": "tasmā taṃ anuppannattā antaritaṃ na passati.",
  "tika-abh08t:1847_29": "Idameva ca sanniṭṭhānaṃ,",
  "tika-abh08t:1847_30": "yaṃ kho cakkhuviññāṇaṃ passatīti.",
  "tika-abh08t:1847_31": "Tañhi dassanakiccaṃ.",
  "tika-abh08t:1847_32": "Yadi evaṃ kathaṃ cakkhunā rūpaṃ disvāti.",
  "tika-abh08t:1847_33": "Tena dvārena karaṇabhūtenāti ayamettha abhisandhi.",
  "tika-abh08t:1847_34": "Atha vā nissitakiriyā nissayassa pavuccati yathā “mañcā ukkuṭṭhiṃ karontī”ti.",
  "tika-abh08t:1847_35": "Ūkāsirasamūpamanti ūkāsirasamānūpamaṃ,",
  "tika-abh08t:1847_36": "ūkāsirappamāṇanti vuttaṃ hoti.",
  "tika-abh08t:1847_37": "Idañcassa patiṭṭhānokāsavasena vuttaṃ,",
  "tika-abh08t:1847_38": "na pana attano pamāṇavasena.",
  "tika-abh08t:1847_39": "Tañhi paramāṇupariyantena pamāṇena atisukhumamevāti.",
  "tika-abh08t:1847_40": "Ūkāsirappamāṇe pana padese idaṃ pavattati.",
  "tika-abh08t:1847_41": "Na kevalañca idameva,",
  "tika-abh08t:1847_42": "sabbānipi sabbaṭṭhānikarūpāni tattha pavattanteva.",
  "tika-abh08t:1847_43": "Idañca tattha nibbattantaṃ taṃ padesaṃ pūretvā eva nibbattati.",
  "tika-abh08t:1847_44": "Ekūnapaṇṇāsakalāpavasena ca saheva pavattati,",
  "tika-abh08t:1847_45": "sattarasacittakkhaṇāyukattā rūpānaṃ,",
  "tika-abh08t:1847_46": "ekekassa ca cittassa tīsu tīsu khaṇesu kammajarūpānaṃ uppajjamānattā.",
  "tika-abh08t:1848_0": "657.",
  "tika-abh08t:1848_1": "Suṇātīti sotanti ettha kiṃ sotaṃ suṇāti,",
  "tika-abh08t:1848_2": "udāhu viññāṇantiādinā heṭṭhā vuttanayena yathāsambhavaṃ yojetabbaṃ.",
  "tika-abh08t:1848_3": "Tanutambalomāciteti sasambhārasotabilassa anto sukhumehi tambavaṇṇalomehi sañcite.",
  "tika-abh08t:1848_4": "Aṅgulivedhakasaṇṭhāne padeseti aṅgulimuddikāsaṇṭhānamaṃsayutte padese.",
  "tika-abh08t:1848_5": "Vuttappakārāhīti sandhāraṇādikiccāhi.",
  "tika-abh08t:1848_6": "Āyunā paripāliyamānanti ettha vaṇṇādīhi parivāritanti sambandhitabbaṃ.",
  "tika-abh08t:1848_7": "Tiṭṭhatīti pubbe vuttanayena taṃ padesaṃ pūretvā tiṭṭhati.",
  "tika-abh08t:1848_8": "Sesaṃ vuttanayena veditabbaṃ.",
  "tika-abh08t:1848_9": "Ghāyatīti gandhopādānaṃ karoti.",
  "tika-abh08t:1848_10": "Sāyatīti rasaṃ vindati.",
  "tika-abh08t:1848_11": "Jīvitamavhāyatīti ettha rasaggahaṇamūlakattā ajjhoharaṇassa jīvitanimittaṃ ajjhoharaṇaraso jīvitaṃ,",
  "tika-abh08t:1848_12": "taṃ avhāyati tasmiṃ ninnatāya avhāyantamiva hoti.",
  "tika-abh08t:1848_13": "Uppaladalaggasaṇṭhāne padeseti majjhe chinnassa uppaladalassa aggabhāgasaṇṭhāne padese.",
  "tika-abh08t:1848_14": "Malānanti kilesādimalānañceva malavisayānañca sāsavadhammānaṃ anuttariyabhāvaṃ gacchantesu kāmarāganidānakammajanitesu",
  "tika-abh08t:1848_15": "kāmarāgassa ca visesapaccayesu ghānajivhākāyesu kāyassa visesato sāsavapaccayattā soyeva tesaṃ āyoti vuccati.",
  "tika-abh08t:1848_16": "Tena hi phoṭṭhabbasukhaṃ assādentā sattā methunampi sevanti.",
  "tika-abh08t:1848_17": "Atha vā kāyindriyavatthukā cattāro khandhā balavakāmarāgādihetubhāvato visesato malā,",
  "tika-abh08t:1848_18": "tesamayaṃ āyo hetūti kāyoti vutto.",
  "tika-abh08t:1848_19": "Imasmiṃ kāyeti imasmiṃ sasambhārakāye.",
  "tika-abh08t:1848_20": "Sopi hi kucchitānaṃ kesādimalānaṃ āyabhāvato kāyoti vuccati.",
  "tika-abh08t:1848_21": "Yāvatā upādinnakaṃ atthīti iminā kesagganakhaggādīsu kāyapasādassa abhāvamāha.",
  "tika-abh08t:1848_22": "Kappāsapaṭale sneho viyāti imināssa nirantarabhāvaṃ.",
  "tika-abh08t:1848_23": "Ime ca pana cakkhādayo rūpādigocaraninnatāya vammikaudakaākāsagāmasivathikāsaṅkhātagocaraninnatāya ahisuṃsumārapakkhikukkurasigālā viya daṭṭhabbā.",
  "tika-abh08t:1848_24": "Visamajjhāsayatāya hi cakkhu vammikacchiddābhiratasappo viya,",
  "tika-abh08t:1848_25": "bilajjhāsayatāya sotaṃ udakabilābhiratasuṃsumāro viya,",
  "tika-abh08t:1848_26": "ākāsajjhāsayatāya ghānaṃ ajaṭākāsābhiratapakkhi viya,",
  "tika-abh08t:1848_27": "gāmajjhāsayatāya jivhā gāmābhiratakukkuro viya,",
  "tika-abh08t:1848_28": "upādinnakajjhāsayatāya kāyo āmakasusānābhiratasigālo viyāti.",
  "tika-abh08t:1848_29": "Visamajjhāsayatāyāti cakkhussa visamajjhāsayaṃ viya hotīti katvā vuttā.",
  "tika-abh08t:1848_30": "Cakkhumato vā puggalassa ajjhāsayavasena cakkhu visamajjhāsayaṃ.",
  "tika-abh08t:1848_31": "Esa nayo sesesupi.",
  "tika-abh08t:1849_0": "Daṭṭhu…pe…",
  "tika-abh08t:1849_1": "lakkhaṇanti ettha daṭṭhuṃ kāmetīti daṭṭhukāmo tassa bhāvo daṭṭhukāmatā,",
  "tika-abh08t:1849_2": "rūpataṇhāyetaṃ adhivacanaṃ.",
  "tika-abh08t:1849_3": "Sā pana anāgate cakkhādīsu ādīnavapaṭicchādikāvijjāmūlapatthanāsabhāvā pākaṭā apākaṭāti duvidhā.",
  "tika-abh08t:1849_4": "Tattha yā ayaṃ “īdisaṃ īdisañca sukhumatamavisayaggahaṇasamatthaṃ cakkhu hotū”ti evaṃ kammāyūhanato pubbe,",
  "tika-abh08t:1849_5": "pacchā vā uppannā pākaṭā.",
  "tika-abh08t:1849_6": "Indriyavisesaṃ pana anāmasitvā avisesena paripuṇṇāyatanabhavasampattiṃ patthetvā,",
  "tika-abh08t:1849_7": "apatthetvā vā tattha avigatataṇhāvasena kammaṃ karontassa appahīnabhāvena anusayitā api kammasāmatthiyavicittahetubhūtā apākaṭā.",
  "tika-abh08t:1849_8": "Sā duvidhāpi nidānaṃ upanissayo yassa taṃ daṭṭhukāmatānidānaṃ,",
  "tika-abh08t:1849_9": "tadeva kammaṃ,",
  "tika-abh08t:1849_10": "taṃ samuṭṭhānametesanti daṭṭhukāmatānidānakammasamuṭṭhānāni,",
  "tika-abh08t:1849_11": "evaṃvidhānaṃ bhūtānaṃ pasādo daṭṭhukāmatā…pe… pasādo,",
  "tika-abh08t:1849_12": "taṃ lakkhaṇamassa,",
  "tika-abh08t:1849_13": "tathā hutvā lakkhīyatīti vā daṭṭhukāmatānidānakammasamuṭṭhānabhūtapasādalakkhaṇaṃ.",
  "tika-abh08t:1850_0": "Ettha ca gabbhaseyyakānaṃ dinnapaṭisandhikaṃ,",
  "tika-abh08t:1850_1": "aññaṃ vā kammaṃ cakkhādīni nibbatteti.",
  "tika-abh08t:1850_2": "Opapātikānaṃ pana paṭisandhikkhaṇeva paripuṇṇāyatanānaṃ nibbattamānānaṃ paṭisandhijanakameva kammaṃ paripuṇṇasakalamattabhāvaṃ",
  "tika-abh08t:1850_3": "nibbattetīti gahetabbaṃ.",
  "tika-abh08t:1850_4": "Kathaṃ pana ekakammunā nibbattamānānaṃ cakkhādīnaṃ visesoti?",
  "tika-abh08t:1850_5": "Kāraṇassa bhinnattā.",
  "tika-abh08t:1850_6": "Taṃtaṃbhavapatthanābhūtā hi taṇhā taṃtaṃbhavapariyāpannāyatanābhilāsatāya sayaṃ vicittarūpā upanissayabhāvena",
  "tika-abh08t:1850_7": "taṃtaṃbhavanibbattakakammassapi vicittabhedataṃ vidahati.",
  "tika-abh08t:1850_8": "Yato tadāhitavisesaṃ tathāvidhasamatthatāyogena anekarūpāpannaṃ viya anekavisiṭṭhasabhāvaṃ phalaṃ nibbatteti,",
  "tika-abh08t:1850_9": "na cettha samatthatāsamatthatāsabhāvato aññā veditabbā.",
  "tika-abh08t:1850_10": "Kāraṇavisesena āhitavisesassa visiṭṭhaphalanipphādanasamatthatābhāvato ekasseva kammassa soḷasādivipākanibbattanahetubhāvena",
  "tika-abh08t:1850_11": "ca ayamattho sampaṭicchitabbo.",
  "tika-abh08t:1850_12": "Lokepi ekasseva sālibījassa paripuṇṇāparipuṇṇataṇḍulaphalanibbattihetutā dissateva.",
  "tika-abh08t:1850_13": "Kiṃ vā etāya yutticintāya,",
  "tika-abh08t:1850_14": "na cintitabbamevetaṃ.",
  "tika-abh08t:1850_15": "Yato kammaphalaṃ cakkhādīni,",
  "tika-abh08t:1850_16": "kammavipāko ca sabbaso buddhānaṃyeva ñāṇassa visayo,",
  "tika-abh08t:1850_17": "na aññesaṃ atakkāvacarattā.",
  "tika-abh08t:1850_18": "Teneva bhagavatā “kammavipāko acinteyyo,",
  "tika-abh08t:1850_19": "na cintetabbo,",
  "tika-abh08t:1850_20": "yo cinteyya,",
  "tika-abh08t:1850_21": "ummādassa vighātassa bhāgī assā”tiādīnavaṃ dassetvā paṭikkhittaṃ.",
  "tika-abh08t:1851_0": "Rūpesu āviñchanarasanti āviñchanaṃ puggalassa,",
  "tika-abh08t:1851_1": "āvajjanādiviññāṇassa vā tanninnabhāvappattiyā hetubhāvo.",
  "tika-abh08t:1851_2": "Ādhārabhāvapaccupaṭṭhānanti nissayapaccayabhāvato.",
  "tika-abh08t:1851_3": "Ālokādisannissayena kadāci uppajjamānānampi hi cakkhuviññāṇaṃ uppajjanakāle cakkhuṃ nissāya eva uppajjatīti. Etthāha –",
  "tika-abh08t:1851_4": "cakkhuviññāṇuppattisamaye sambhavantesu mandāmandamajjhimāyukesu ekūnapaṇṇāsacakkhūsu katamaṃ cakkhuviññāṇassa ādhārabhāvaṃ paccanubhotīti? Vuccate –",
  "tika-abh08t:1852_0": "“Paṭisandhicittassa uppādakkhaṇe uppannaṃ ṭhānappattaṃ purejātaṃ vatthuṃ nissāya dutiyabhavaṅgaṃ uppajjati,",
  "tika-abh08t:1852_1": "tena saddhiṃ uppannaṃ ṭhānappattaṃ purejātaṃ vatthuṃ nissāya tatiyabhavaṅgaṃ uppajjati,",
  "tika-abh08t:1852_2": "iminā nayena yāvatāyukaṃ cittappavatti veditabbā”ti –",
  "tika-abh08t:1853_0": "Maggāmaggañāṇaniddese vuttanayena ekacittakkhaṇātītaṃ cakkhu rūpe ghaṭṭitvā viññāṇassa nissayo hoti,",
  "tika-abh08t:1853_1": "tasmā dvīsu bhavaṅgacalanesu purimassa anantarapaccayabhūtena bhavaṅgacittena saha uppannanti ayamattho idha sīhaḷasaṃvaṇṇanāyaṃ,",
  "tika-abh08t:1853_2": "visuddhimaggassa sīhaḷasaṃvaṇṇanāyañca vutto.",
  "tika-abh08t:1854_0": "Taḷākagāmamūlavāsidāṭhānāgattherena pana “āvajjanena,",
  "tika-abh08t:1854_1": "tassa anantarapaccayabhūtena bhavaṅgena vā saha uppannaṃ cakkhu”nti vuttaṃ,",
  "tika-abh08t:1854_2": "taṃ duvuttaṃ.",
  "tika-abh08t:1854_3": "Evañhi sati aññasmiṃ ghaṭṭite aññaṃ cakkhuviññāṇassa nissayo hotīti vuttaṃ hoti,",
  "tika-abh08t:1854_4": "evañca bhavaṅgacalanato heṭṭhā tatiyacatutthehi yāva terasamacittena saha uppannampi nissayo hotīti āpajjeyya,",
  "tika-abh08t:1854_5": "na cetaṃ vattabbaṃ,",
  "tika-abh08t:1854_6": "tatiyacatutthacittato paṭṭhāya uppannaṃ kesañci vīthicittānaṃ dvārabhāvaṃ na gacchati niruddhattā,",
  "tika-abh08t:1854_7": "manodvārassa niruddhasseva dvārabhāvassa dassanato.",
  "tika-abh08t:1854_8": "Yadi siyā “paṭisandhicittassa uppādakkhaṇe uppannaṃ vatthuṃ nissāya dutiyabhavaṅgaṃ uppajjatī”tiādivacanato",
  "tika-abh08t:1854_9": "“ekacittakkhaṇātītameva nissayoti adhippeta”nti idampi ekacittakkhaṇātītaṃ nissayoti yujjatīti,",
  "tika-abh08t:1854_10": "evaṃ sati “tassa anantarapaccayabhūtena bhavaṅgena vā”ti vacanaṃ yujjeyya,",
  "tika-abh08t:1854_11": "tena hi “cittakkhaṇadvayātītampi nissayo”ti paṭiññātaṃ siyā,",
  "tika-abh08t:1854_12": "tasmā nāyaṃ therassa adhippāyoti dissati.",
  "tika-abh08t:1854_13": "“Ekacittakkhaṇātikkamo”ti ca anatītekacittakkhaṇassa dubbalatāya ekacittakkhaṇātikkamena tassa balavabhāvadīpanatthaṃ vuccati,",
  "tika-abh08t:1854_14": "na pana dviticatucittakkhaṇātītānaṃ nissayabhāvābhāvato.",
  "tika-abh08t:1854_15": "Evañca katvā vuttaṃ ācariyadhammapālattherena “sampaṭicchanādīni cutiāsannāni taduddhaṃ kammajarūpassa",
  "tika-abh08t:1854_16": "anuppattito ekasmiṃyeva hadayavatthusmiṃ vattantī”ti,",
  "tika-abh08t:1854_17": "tasmā taṃ therassa manorathamevāti na sārato paccetabbaṃ.",
  "tika-abh08t:1855_0": "Sahajātesu bahūsu pasādesu kiṃ eko nissayo hoti,",
  "tika-abh08t:1855_1": "udāhu sabbeyevāti?",
  "tika-abh08t:1855_2": "Nanu vuttaṃ “pubbe ekampi cakkhu viññāṇassa paccayo hotī”ti,",
  "tika-abh08t:1855_3": "katamaṃ pana tanti?",
  "tika-abh08t:1855_4": "Yaṃ tattha visadaṃ hutvā rūpābhighaṭṭanārahaṃ.",
  "tika-abh08t:1855_5": "Visuddhimaggasīhaḷasaṃvaṇṇanāyaṃ pana “sabbeyeva nissayā hontī”ti vatvā “yadi evaṃ ‘cakkhuñca paṭicca",
  "tika-abh08t:1855_6": "rūpe ca uppajjati cakkhuviññāṇa’nti ettha ‘rūpe cā’ti vacanaṃ viya ‘cakkhūnī’tipi bahuvacanaṃ kattabbanti",
  "tika-abh08t:1855_7": "anuyogaṃ katvā taṃvisodhanatthaṃ ‘sasambhāracakkhudvayanissitaṃ pasādadvayaṃ nissāya ekameva viññāṇaṃ",
  "tika-abh08t:1855_8": "uppajjatīti gaṇheyyu’nti imaṃ vippaṭipattiṃ nirākarontena bhagavatā bahuvacanamakatvā ‘rūpāyatanaṃ cakkhuviññāṇadhātuyā",
  "tika-abh08t:1855_9": "taṃsampayuttakānañca dhammānaṃ ārammaṇapaccayena paccayo’tiādīsu viya sāmaññavasena ekavacanaṃ kata”nti vuttaṃ.",
  "tika-abh08t:1855_10": "Ācariyadhammapālattherena pana tadeva sīhaḷasaṃvaṇṇanāvacanaṃ anicchantena “ekampi cakkhu viññāṇassa paccayo hoti,",
  "tika-abh08t:1855_11": "rūpaṃ pana anekameva paccayabhāvavisesato”ti vuttaṃ.",
  "tika-abh08t:1855_12": "Tathā ceva amhehipi heṭṭhā vibhāvitanti.",
  "tika-abh08t:1855_13": "Yesaṃ bhūtānamayaṃ pasādo,",
  "tika-abh08t:1855_14": "teyeva imassa āsannakāraṇanti vuttaṃ “daṭṭhu…pe…",
  "tika-abh08t:1855_15": "padaṭṭhāna”nti.",
  "tika-abh08t:1855_16": "Sotapasādādīnampi lakkhaṇādiniddese vuttanayānusārena attho yojetabbo.",
  "tika-abh08t:1856_0": "658.",
  "tika-abh08t:1856_1": "Kecīti mahāsaṅghiyesu ekacce.",
  "tika-abh08t:1856_2": "Cakkhādīsu tejādiadhikatā nāma tannissayabhūtānaṃ tadadhikatāyāti dassento “tejādhikāna”ntiādimāha.",
  "tika-abh08t:1856_3": "Tattha tejādhikānanti pamāṇavasena catunnaṃ dhātūnaṃ samānabhāvepi kiccavasena tejodhātuadhikānaṃ.",
  "tika-abh08t:1856_4": "Evaṃ sesesupi.",
  "tika-abh08t:1856_5": "Ākāsa …pe…",
  "tika-abh08t:1856_6": "sesakāti ākāsādhikānaṃ bhūtānaṃ pasādo sotaṃ,",
  "tika-abh08t:1856_7": "vāyuadhikānaṃ ghānaṃ,",
  "tika-abh08t:1856_8": "toyādhikānaṃ jivhā,",
  "tika-abh08t:1856_9": "phoṭṭhabbasaṅkhātapathavādhikānaṃ kāyoti attho.",
  "tika-abh08t:1857_0": "659.",
  "tika-abh08t:1857_1": "Evaṃ pana vadantānaṃ kiṃ uttaranti āha “te panā”tiādi.",
  "tika-abh08t:1857_2": "Suttaṃ āharathāti na tumhākaṃ vacanamatteneva ayamattho sakkā saddhātuṃ,",
  "tika-abh08t:1857_3": "tassa pana paridīpakaṃ suttamāharatha.",
  "tika-abh08t:1857_4": "Sutte hi āhaṭe tassa neyyatthataṃ nītatthataṃ vicāretvā yadi tassa vasena ayamattho paññāyetha,",
  "tika-abh08t:1857_5": "gaṇheyyāma nanti adhippāyo.",
  "tika-abh08t:1857_6": "Suttameva…pe…",
  "tika-abh08t:1857_7": "kiñcipīti ito cito ca suttaṃ gavesamānāpi addhā ekantena kiñcipi ekagāthāpadamattampi tadatthaparidīpakaṃ",
  "tika-abh08t:1857_8": "suttaṃ na dakkhissanteva tepiṭake buddhavacane tādisasseva suttantassa abhāvato.",
  "tika-abh08t:1858_0": "660.",
  "tika-abh08t:1858_1": "Kiñcāpi suttantavasena ayamattho na dissati,",
  "tika-abh08t:1858_2": "yuttito pana dissatīti ce,",
  "tika-abh08t:1858_3": "tampi natthīti dassento āha “visese satī”tiādi.",
  "tika-abh08t:1858_4": "Bhūtānañhi visese sati pasādo kathaṃ bhave,",
  "tika-abh08t:1858_5": "neva bhaveyya,",
  "tika-abh08t:1858_6": "na ca bhaveyya,",
  "tika-abh08t:1858_7": "kiṃ kāraṇanti āha “samānānañhi bhūtānaṃ,",
  "tika-abh08t:1858_8": "pasādo paridīpito”ti.",
  "tika-abh08t:1858_9": "Yasmā samānānameva bhūtānaṃ pasādo porāṇehi paridīpito,",
  "tika-abh08t:1858_10": "na visamānānaṃ.",
  "tika-abh08t:1858_11": "Pathavīdhātuadhikakalāpassa hi kakkhaḷattā,",
  "tika-abh08t:1858_12": "āpodhātuadhikakalāpassa vissandanato,",
  "tika-abh08t:1858_13": "tejodhātuadhikakalāpassa pariggayhamānattā,",
  "tika-abh08t:1858_14": "vāyodhātuadhikakalāpassa ca vissaraṇato na tesu pasādo patiṭṭhātuṃ sakkoti,",
  "tika-abh08t:1858_15": "tasmā tesaṃ kiccato samānānaṃyeva pasādo uppajjeyya,",
  "tika-abh08t:1858_16": "na visamānānanti.",
  "tika-abh08t:1859_0": "661- 2.",
  "tika-abh08t:1859_1": "Yadi evaṃ kathaṃ pasādānaṃ visesatāti āha “tasmā”tiādi.",
  "tika-abh08t:1859_2": "Yasmā vuttappakārena pasādavatthukānaṃ bhūtānaṃ visesena na bhavitabbaṃ,",
  "tika-abh08t:1859_3": "tasmā etesaṃ pasādanissayabhūtānaṃ idamūnaṃ,",
  "tika-abh08t:1859_4": "idamadhikanti etaṃ visesaparikappanaṃ sabbaso sabbākārena pahāya ñeyyā kammavisesena pasādānaṃ visesatā.",
  "tika-abh08t:1859_5": "Yathā avisesepi bhūtānaṃ rūpānaṃ rasādayo aññamaññavisadisā honti,",
  "tika-abh08t:1859_6": "evaṃ cakkhādayopi bhūtavisesābhāvepi aññamaññavisadisā honti.",
  "tika-abh08t:1859_7": "So panāyaṃ visiṭṭhabhāvo kammavisesena viññātabbo.",
  "tika-abh08t:1859_8": "Ekampi hi kammaṃ pañcāyatanikattabhāvapatthanānipphannaṃ cakkhādivisesahetutāya aññamaññassa asādhāraṇavisiṭṭhaṃ sāmatthiyavisesato.",
  "tika-abh08t:1859_9": "Na hi yena visesena cakkhussa paccayo,",
  "tika-abh08t:1859_10": "teneva sotassa hoti indriyantarabhāvappattito.",
  "tika-abh08t:1859_11": "“Paṭisandhikkhaṇe mahaggatā cetanā kaṭattārūpānaṃ kammapaccayena paccayo”ti vacanato paṭisandhikkhaṇe",
  "tika-abh08t:1859_12": "vijjamānānaṃ sabbesaṃyeva kaṭattārūpānaṃ ekā cetanā kammapaccayo hotīti viññāyati.",
  "tika-abh08t:1859_13": "Nānācetanāya hi tadā indriyuppattiyaṃ sati parittena ca mahaggatena ca kammena kaṭattārūpaṃ āpajjeyya,",
  "tika-abh08t:1859_14": "na cekā paṭisandhi anekakammanibbattā hotīti siddhamekena kammena anekindriyuppatti hotīti.",
  "tika-abh08t:1859_15": "“Na hi bhūtavisesena,",
  "tika-abh08t:1859_16": "hoti tesaṃ visesatā”ti idaṃ nigamanavasena vuttaṃ.",
  "tika-abh08t:1860_0": "663.",
  "tika-abh08t:1860_1": "Evaṃ kammavisesato visiṭṭhesu ca etesu ārammaṇaggahaṇepi ayaṃ visesoti dassetuṃ “evametesū”tiādi vuttaṃ.",
  "tika-abh08t:1860_2": "Appattagāhakanti asampattaggāhakaṃ attano nissayena saha anallīyananissaye eva rūpādivisaye viññāṇuppattihetubhāvato.",
  "tika-abh08t:1860_3": "Keci pana tampi “sampattaggāhakamevā”ti vadanti,",
  "tika-abh08t:1860_4": "taṃ na sundaraṃ sāntare adhike ca visaye viññāṇuppattihetubhāvato.",
  "tika-abh08t:1860_5": "Yadi hi cakkhusotāni sampattavisayameva gaṇhanti,",
  "tika-abh08t:1860_6": "cakkhupasādato vicchinnadese ṭhitesu tārakādīsu nissayavasena ca pamāṇato adhikesu candamaṇḍalādīsu rūpāyatanesu",
  "tika-abh08t:1860_7": "sotapasādato ca vicchinnadesasambhūtesu udaracammasandhicammādiantaritesu kucchisaddasandhisaddādīsu",
  "tika-abh08t:1860_8": "puthulesu ca samuddasaddādīsu saddāyatanesu viññāṇuppatti na siyā sampattaggāhakānaṃ kāyindriyādīnaṃ",
  "tika-abh08t:1860_9": "tathā adassanato.",
  "tika-abh08t:1861_0": "Ettha ca vadeyya –",
  "tika-abh08t:1861_1": "adhiṭṭhānato bahindriyassa pavatti hotīti sampattavisayameva yattakaṃ visayaṃ,",
  "tika-abh08t:1861_2": "tattakaṃ visayaṃ gahaṇākāraṃ pharitvā gaṇhāti,",
  "tika-abh08t:1861_3": "tasmā asiddhametaṃ “sāntare adhike ca visaye viññāṇuppattihetubhāvato”ti? Taṃ na,",
  "tika-abh08t:1861_4": "adhiṭṭhānato bahi indriyuppattiyā eva abhāvā.",
  "tika-abh08t:1861_5": "Adhiṭṭhānadese eva hi indriyaṃ pavattati tattha kiccādippayogadassanato.",
  "tika-abh08t:1861_6": "Sati ca etassa bahi pavattiyaṃ adhiṭṭhāne pihitepi visayaggahaṇaṃ siyā,",
  "tika-abh08t:1861_7": "tasmā adhiṭṭhānadese ṭhitānaṃyeva cakkhusotānaṃ asampattavisayasseva gahaṇato nāsiddhametaṃ “sāntare adhike ca viññāṇuppattihetubhāvato”ti.",
  "tika-abh08t:1861_8": "Tenāhu porāṇā –",
  "tika-abh08t:1862_0": "“Sabbagocarayogepi, diṭṭhaṃ rūparavesu yaṃ;",
  "tika-abh08t:1863_0": "Vicchinnaputhuviññāṇaṃ, sampattaggāhabādhaka”nti.",
  "tika-abh08t:1864_0": "Tassattho –",
  "tika-abh08t:1864_1": "sabbesaṃ cakkhādīnaṃ gocarena rūpādinā yoge ekakāriyasādhakattā sambandhe ghaṭṭane vā samāne sati rūparavesu",
  "tika-abh08t:1864_2": "rūpasaddāyatanesu visayabhūtesu cakkhādito dūrabhāvena ceva kenaci anantaritabhāvena ca vicchinnesu pamāṇato",
  "tika-abh08t:1864_3": "puthulesu ca visayesu uppajjamānaṃ yaṃ viññāṇaṃ,",
  "tika-abh08t:1864_4": "taṃ cakkhusotānaṃ sampattaggāhassa sampattaggahaṇassa bādhakanti.",
  "tika-abh08t:1865_0": "Apica yadi cakkhu sampattaggāhakaṃ siyā,",
  "tika-abh08t:1865_1": "attano maṇḍale ṭhitaṃ vaṇṇampi passeyya.",
  "tika-abh08t:1865_2": "Tathā akkhipuṭe añjanaṃ pakhumamūle akkhivaṇṇaṃ pakhumamūle ghaṭṭiyamānaṃ añjanasalākampi passeyya,",
  "tika-abh08t:1865_3": "na ca panetaṃ dissati,",
  "tika-abh08t:1865_4": "tasmā tannissaye dese ṭhitameva visayaṃ gaṇhāti.",
  "tika-abh08t:1865_5": "Sotāyatanampi yadi sampattaggāhakaṃ abhavissa,",
  "tika-abh08t:1865_6": "cittasamuṭṭhānaṃ saddāyatanaṃ sotaviññāṇassa kadācipi ārammaṇapaccayo na siyā.",
  "tika-abh08t:1865_7": "Na hi bahiddhā cittasamuṭṭhānānaṃ uppatti atthi.",
  "tika-abh08t:1865_8": "Paṭṭhāne ca “saddāyatanaṃ sotaviññāṇadhātuyā ārammaṇapaccayena paccayo”ti aviseseneva saddassa sotaviññāṇārammaṇabhāvo vutto.",
  "tika-abh08t:1865_9": "Kiñca yadi sotaṃ sampattaggāhakaṃ siyā,",
  "tika-abh08t:1865_10": "attano visayapadeseyeva gahetabbato gandhassa viya saddassāpi disādesavavatthānaṃ na siyā.",
  "tika-abh08t:1865_11": "Evañca saddānusārena kaṇḍaṃ pātentassa saddavedhino attano kaṇṇabileyeva sarapātanaṃ siyā,",
  "tika-abh08t:1865_12": "tasmā yattha uppanno saddo,",
  "tika-abh08t:1865_13": "tattheva ṭhito sotapathe āpāthamāgacchati.",
  "tika-abh08t:1866_0": "Yadi evaṃ kathaṃ dūre ṭhitehi rajakādisaddā cirena suyyanti.",
  "tika-abh08t:1866_1": "Asampattaggāhakatte hi dūrāsannadesavattīnaṃ samakameva savanena bhavitabbanti?",
  "tika-abh08t:1866_2": "Nayidamevaṃ dūrāsannānaṃ yathāpākaṭe sadde gahaṇavisesato.",
  "tika-abh08t:1866_3": "Yathā hi dūrāsannānaṃ vacanasadde yathāpākaṭeva gahaṇavisesato akkharavisesanaṃ gahaṇaṃ,",
  "tika-abh08t:1866_4": "aggahaṇañca hoti,",
  "tika-abh08t:1866_5": "evaṃ rajakādisaddepi āsannassa ādito pabhuti yāva avasānā kamena pākaṭībhūte,",
  "tika-abh08t:1866_6": "dūrassa ca avasāne,",
  "tika-abh08t:1866_7": "majjhe vā piṇḍavasena pavattipākaṭībhūte yathāpākaṭaṃ nicchayaggāhakānaṃ sotaviññāṇavīthiyā parato pavattānaṃ",
  "tika-abh08t:1866_8": "manodvārikajavanānaṃ gahaṇavisesato lahukaṃ suto,",
  "tika-abh08t:1866_9": "cirena sutoti abhimāno hoti.",
  "tika-abh08t:1866_10": "Sotaviññāṇappavatti pana ubhayattha samānā saddassa uppannadese ṭhitassa attano vijjamānakkhaṇeyeva sotāpāthagamanato.",
  "tika-abh08t:1866_11": "Yadi saddassa bhūtaparamparāya samantato pavatti natthi,",
  "tika-abh08t:1866_12": "kathaṃ paṭighosuppattīti?",
  "tika-abh08t:1866_13": "Dūre ṭhitopi saddo aññattha paṭighosuppattiyā,",
  "tika-abh08t:1866_14": "bhājanādicalanassa ca paccayo hoti ayokanto viya ayocalanassāti daṭṭhabbaṃ.",
  "tika-abh08t:1867_0": "Sesaṃ…pe…",
  "tika-abh08t:1867_1": "gāhakanti yaṃ pana avasesaṃ ghānajivhākāyasaṅkhātaṃ pasādattayaṃ,",
  "tika-abh08t:1867_2": "taṃ sampattaggāhakaṃ hoti nissayavasena ceva sayañca attano nissaye allīneyeva visaye viññāṇuppattihetubhāvato.",
  "tika-abh08t:1867_3": "Gandharasānaṃ nissayesu ghānajivhānissayehi saha allīnāyeva gandharasā viññāyanti.",
  "tika-abh08t:1867_4": "Phoṭṭhabbañca bhūtattayarūpaṃ kāyanissayena allīnameva viññāyatīti.",
  "tika-abh08t:1868_0": "Vaṇṇavikāramāpajjamānanti dosādīhi kāraṇehi amanāpavaṇṇassa uppattivasena vaṇṇavikāraṃ āpajjamānaṃ.",
  "tika-abh08t:1868_1": "Hadayaṅgatabhāvanti cittagataṃ ajjhāsayaṃ.",
  "tika-abh08t:1868_2": "Pakāsetīti rūpamiva pakāsaṃ karoti,",
  "tika-abh08t:1868_3": "saviggahamiva dassetīti attho.",
  "tika-abh08t:1868_4": "Anekatthattā hi dhātūnaṃ pakāsanattho eva rūpa-",
  "tika-abh08t:1868_5": "saddo daṭṭhabbo.",
  "tika-abh08t:1868_6": "Taṃ pana rūpanti sambandho.",
  "tika-abh08t:1868_7": "Cakkhumhi,",
  "tika-abh08t:1868_8": "cakkhussa vā paṭihananaṃ lakkhaṇametassāti cakkhupaṭihananalakkhaṇaṃ.",
  "tika-abh08t:1868_9": "Evaṃ sotapaṭihananalakkhaṇantiādīsupi.",
  "tika-abh08t:1868_10": "Paṭihananañcettha visayavisayīnaṃ aññamaññābhimukhabhāvo yogyadesāvaṭṭhānaṃ paṭighāto viyāti katvā.",
  "tika-abh08t:1868_11": "Yathā paṭighāte sati dubbalassa calanaṃ hoti,",
  "tika-abh08t:1868_12": "evaṃ visayābhimukhabhāve sati visayino taṃsambandhassa ca vatthurūpassa,",
  "tika-abh08t:1868_13": "tannissitassa ca bhavaṅgassa calanaṃ hoti.",
  "tika-abh08t:1868_14": "So rūpassa cakkhumhi,",
  "tika-abh08t:1868_15": "cakkhussa vā rūpe hoti.",
  "tika-abh08t:1868_16": "Tenāha “yamhi cakkhumhi anidassanamhi sappaṭighamhi rūpaṃ sanidassanaṃ sappaṭighaṃ paṭihaññi vā,",
  "tika-abh08t:1868_17": "yaṃ cakkhu anidassanaṃ sappaṭighaṃ rūpamhi sanidassanamhi sappaṭighamhi paṭihaññi vā”ti ca ādi.",
  "tika-abh08t:1868_18": "Visayabhāvo ārammaṇapaccayatā.",
  "tika-abh08t:1868_19": "Gocarabhāvapaccupaṭṭhānanti ettha anaññathābhāvo visayatā,",
  "tika-abh08t:1868_20": "tabbahulatā gocarabhāvoti ayaṃ visayagocarānaṃ viseso.",
  "tika-abh08t:1868_21": "Saddāyatīti udāharīyati,",
  "tika-abh08t:1868_22": "sakehi vā paccayehi sotaviññeyyabhāvaṃ upanīyatīti attho.",
  "tika-abh08t:1868_23": "Attānaṃ gandhayatīti sugandhaṃ,",
  "tika-abh08t:1868_24": "duggandhanti vā attānaṃ pakāseti.",
  "tika-abh08t:1868_25": "Tenāha “sūcayatī”ti.",
  "tika-abh08t:1869_0": "664.",
  "tika-abh08t:1869_1": "Itthiyā eva indriyaṃ itthindriyaṃ.",
  "tika-abh08t:1869_2": "Yathā cakkhādīni indriyāni purisassapi honti,",
  "tika-abh08t:1869_3": "nayidaṃ tathā.",
  "tika-abh08t:1869_4": "Idaṃ pana niyamena itthiyā eva hoti,",
  "tika-abh08t:1869_5": "tasmā “itthindriya”nti vuccati.",
  "tika-abh08t:1869_6": "Evaṃ purisindriyepi.",
  "tika-abh08t:1869_7": "Itthiyā bhāvo,",
  "tika-abh08t:1869_8": "itthīti bhavati etena cittaṃ,",
  "tika-abh08t:1869_9": "abhidhānaṃ vāti itthibhāvo.",
  "tika-abh08t:1869_10": "Paṭisandhisamuṭṭhitoti paṭisandhiyaṃyeva samuṭṭhito,",
  "tika-abh08t:1869_11": "paṭisandhicittena saha ekakkhaṇe samuṭṭhito.",
  "tika-abh08t:1869_12": "Etena ṭhapetvā liṅgaparivattanaṃ cakkhundriyādīni viya imassa apātubhāvamāha.",
  "tika-abh08t:1869_13": "Yañcetaṃ itthiliṅgādīti yaṃ panetaṃ indriyaphalabhūtaṃ itthiliṅgādi. Ādi-",
  "tika-abh08t:1869_14": "ggahaṇena itthinimittaitthikuttaitthākappānaṃ saṅgaho.",
  "tika-abh08t:1869_15": "Tattha visadaavisadahatthapādāditā saṇṭhānaṃ itthiliṅgaṃ.",
  "tika-abh08t:1869_16": "Itthīnañhi hatthapādagīvāuraādisaṇṭhānaṃ na purisānaṃ viya hoti.",
  "tika-abh08t:1869_17": "Tathā hi tāsaṃ heṭṭhimakāyo visado,",
  "tika-abh08t:1869_18": "uparimakāyo avisado,",
  "tika-abh08t:1869_19": "hatthapādā khuddakā,",
  "tika-abh08t:1869_20": "mukhaṃ khuddakaṃ,",
  "tika-abh08t:1869_21": "thanamaṃsā avisadā,",
  "tika-abh08t:1869_22": "tā nimmassudāṭhikā.",
  "tika-abh08t:1869_23": "Kesabandhavatthaggahaṇañca itthinimittaṃ.",
  "tika-abh08t:1869_24": "Daharakālepi suppakamusalakādīhi kīḷā makacivākena suttakantananti ca evamādi itthikuttaṃ,",
  "tika-abh08t:1869_25": "itthikiriyāti attho.",
  "tika-abh08t:1869_26": "Avisadaṭṭhānagamanādiākāro itthākappo.",
  "tika-abh08t:1869_27": "Purisampi hi avisadaṃ disvā mātugāmo viya tiṭṭhati nipajjati nisīdati khādati bhuñjatīti vadanti.",
  "tika-abh08t:1869_28": "Idaṃ pana itthiliṅgādiparidīpanaṃ akusalanti vatvā aññathāpi vaṇṇenti ācariyā. Kathaṃ?",
  "tika-abh08t:1869_29": "Yonipadeso itthiliṅgaṃ,",
  "tika-abh08t:1869_30": "sarādhippāyā itthinimittaṃ,",
  "tika-abh08t:1869_31": "avisadaṭṭhānagamanādayo itthikuttaṃ,",
  "tika-abh08t:1869_32": "itthisaṇṭhānaṃ itthākappoti.",
  "tika-abh08t:1869_33": "Ettha ca adhippāyo nāma purisasmiṃ methunataṇhā.",
  "tika-abh08t:1869_34": "Sā hi tāsaṃ niccaṃ balavatarā pavattati,",
  "tika-abh08t:1869_35": "ato sāpi itthīti sañjānanassa nimittatāya “itthinimitta”nti vuccati.",
  "tika-abh08t:1869_36": "Kiñcāpi itthīti saññāṇassa nimittatāya kuttākappānampi nimitteyeva antogadhatā,",
  "tika-abh08t:1869_37": "tathāpi tesaṃ visuṃ gahaṇato sarādhippāyā eva nimittabhāvena adhippetā.",
  "tika-abh08t:1870_0": "665.",
  "tika-abh08t:1870_1": "Kiṃ panetaṃ itthiliṅgādi itthindriyaṃ viya paṭisandhisamuṭṭhitaṃ hotīti āha “itthindriyaṃ paṭiccevā”tiādi.",
  "tika-abh08t:1870_2": "Kiñcāpi hi itthiliṅgādīni yathāsakaṃ kammādinā paccayena samuṭṭhahanti,",
  "tika-abh08t:1870_3": "yebhuyyena pana itthindriyasahiteyeva santāne taṃtadākārā hutvā sambhavanti,",
  "tika-abh08t:1870_4": "itarattha ca na bhavantīti tesaṃ tabbhāvabhāvitaṃ upādāya “itthindriyaṃ paṭicceva jāyantī”ti vuttāni.",
  "tika-abh08t:1870_5": "Evañca katvā vakkhati “itthi…pe…",
  "tika-abh08t:1870_6": "kāraṇabhāvapaccupaṭṭhāna”nti.",
  "tika-abh08t:1870_7": "Īdiseneva kāraṇabhāvasaṅkhātena adhipatibhāvena tassa indriyatā vuttā indriyasahite santāne itthiliṅgādiākārarūpapaccayānaṃ aññathā anuppādanato,",
  "tika-abh08t:1870_8": "na pana indriyādipaccayasambhavato.",
  "tika-abh08t:1870_9": "Tathā hetaṃ jīvitindriyaṃ viya ekakalāpagatānaṃ āhāro viya kalāpantararūpānaṃ upatthambhakamanupālakaṃ vā na hoti.",
  "tika-abh08t:1870_10": "Evañca katvā jīvitindriyaāhārānaṃ viya imassa indriyapaccayatā,",
  "tika-abh08t:1870_11": "atthiavigatapaccayatā ca pāḷiyaṃ na vuttā.",
  "tika-abh08t:1870_12": "Yasmā paccayantarādhīnāni itthiliṅgādīni,",
  "tika-abh08t:1870_13": "tasmā yatthassa ādhipaccaṃ,",
  "tika-abh08t:1870_14": "taṃsadisesu matacittakatarūpesupi taṃsaṇṭhānatā dissati.",
  "tika-abh08t:1870_15": "Yasmā panete itthindriyaṃ paṭicca jāyantāpi gabbhaseyyakānaṃ paṭisandhiyaṃ na samuṭṭhahanti,",
  "tika-abh08t:1870_16": "pavatteyeva samuṭṭhahanti,",
  "tika-abh08t:1870_17": "tasmā āha “pavatte…pe…",
  "tika-abh08t:1870_18": "paṭisandhiya”nti.",
  "tika-abh08t:1871_0": "666- 7.",
  "tika-abh08t:1871_1": "Saṃsedajaopapātikānaṃ pana kiñci itthindriyena saha paṭisandhiyameva nibbattati.",
  "tika-abh08t:1871_2": "Na cāti ca-",
  "tika-abh08t:1871_3": "kāro vacanīyantarasamuccaye.",
  "tika-abh08t:1871_4": "“Kiñcā”ti imassa atthe daṭṭhabbo.",
  "tika-abh08t:1871_5": "Yasmā liṅgādiākāresu rūpesu rūpāyatanaṃ cakkhuviññeyyaṃ,",
  "tika-abh08t:1871_6": "tasmā āha “itthiliṅgādayo cakkhuviññeyyā hontī”ti.",
  "tika-abh08t:1871_7": "Yasmā pana tato aññāni yathāyogaṃ sotaviññeyyāni ceva manoviññeyyāni ca,",
  "tika-abh08t:1871_8": "tasmā vuttaṃ “na vā”ti.",
  "tika-abh08t:1871_9": "Yathāvutto papañco purisindriyepi yathāsambhavaṃ yojetabboti atidesaṃ karonto āha “esevā”tiādi.",
  "tika-abh08t:1871_10": "Sesepīti ettakeyeva vutte ito sesesu sabbesupīti kadāci koci cinteyyāti āha “purisindriye”ti.",
  "tika-abh08t:1871_11": "Paṭhamakappānanti paṭhamakappikanarānaṃ.",
  "tika-abh08t:1871_12": "Tesañhi ābhassaralokato cavitvā idhūpapannānaṃ dīghassa kālassa accayena oḷārikaṃ āhāraṃ āharataṃ muttakarīsesu",
  "tika-abh08t:1871_13": "sañjātesu tesaṃ nikkhamanatthāya vaṇamukhāni bhijjanti,",
  "tika-abh08t:1871_14": "purisassa purisabhāvo,",
  "tika-abh08t:1871_15": "itthiyā ca itthibhāvo pāturahosi.",
  "tika-abh08t:1871_16": "Tathā hi purimattabhāvesu pavattaupacārajhānānubhāvena yāva sattasantāne kāmarāgavikkhambhanavego na paṭipassambhati,",
  "tika-abh08t:1871_17": "na tāva balavakāmarāgūpanissayāni itthipurisindriyāni pāturahesuṃ.",
  "tika-abh08t:1871_18": "Yadā panassa vicchinnatāya balavakāmarāgo laddhāvasaro ahosi,",
  "tika-abh08t:1871_19": "tadā tadūpanissayāni tāni sattānaṃ santāne sañjāyanti.",
  "tika-abh08t:1872_0": "668.",
  "tika-abh08t:1872_1": "Paratoti paṭhamakappato aparabhāge.",
  "tika-abh08t:1872_2": "Pavatte…pe…",
  "tika-abh08t:1872_3": "parivattatīti yathā taṃ soreyyakaseṭṭhiputtassa viyāti adhippāyo. Api-",
  "tika-abh08t:1872_4": "saddena paṭhamapārājikāyaṃ vinītavatthupāḷiyaṃ āgatabhikkhussa,",
  "tika-abh08t:1872_5": "bhikkhuniyā viya ca paṭisandhiyaṃ samuṭṭhitassapi pavatte parivattanaṃ dīpeti. Yathāha –",
  "tika-abh08t:1873_0": "“Tena kho pana samayena aññatarassa bhikkhuno itthiliṅgaṃ pātubhūtaṃ hoti.",
  "tika-abh08t:1873_1": "Tena kho pana samayena aññatarissā bhikkhuniyā purisaliṅgaṃ pātubhūtaṃ hotī”ti.",
  "tika-abh08t:1874_0": "Yassa pana paṭisandhiyaṃ dvīsu ekampi na samuṭṭhitaṃ,",
  "tika-abh08t:1874_1": "so abhāvako nāma,",
  "tika-abh08t:1874_2": "tassa pavattiyampi indriyuppatti na hotīti daṭṭhabbaṃ.",
  "tika-abh08t:1875_0": "669.",
  "tika-abh08t:1875_1": "Kiṃ panetassa ubhayassapi nibbattiyā,",
  "tika-abh08t:1875_2": "vināsanassa ca kāraṇaṃ,",
  "tika-abh08t:1875_3": "yato idaṃ samuṭṭhāti,",
  "tika-abh08t:1875_4": "parivattatīti ca vuccatīti imaṃ anuyogaṃ manasi katvā āha “mahatā pāpakammenā”tiādi.",
  "tika-abh08t:1875_5": "Tattha mahatāti paradārikakammādinā mahābalena.",
  "tika-abh08t:1875_6": "Pāpakammena upanissayabhūtena.",
  "tika-abh08t:1875_7": "Mahatā kusalenevāti idaṃ sugatiṃ sandhāya vuttaṃ.",
  "tika-abh08t:1875_8": "Duggatiyaṃ pana ubhayampi akusalakammeneva jāyati.",
  "tika-abh08t:1876_0": "670.",
  "tika-abh08t:1876_1": "Indriye vinaṭṭhe ekanteneva liṅgampi vinassatevāti āha “itthiliṅgaṃ vinassatī”ti.",
  "tika-abh08t:1876_2": "Ayaṃ panettha adhippāyo daṭṭhabbo –",
  "tika-abh08t:1876_3": "imesu dvīsu purisindriyaṃ uttamaṃ,",
  "tika-abh08t:1876_4": "itthindriyaṃ hīnaṃ,",
  "tika-abh08t:1876_5": "purisindriyassa antaradhānaṃ mahantena akusalena kammena hoti,",
  "tika-abh08t:1876_6": "samuṭṭhānaṃ mahantena kusalakammena,",
  "tika-abh08t:1876_7": "itthindriyassa antaradhānaṃ dubbalākusalena,",
  "tika-abh08t:1876_8": "samuṭṭhānampi dubbalakusalena,",
  "tika-abh08t:1876_9": "duggatiyaṃ pana ubhayassāpi antaradhānaṃ,",
  "tika-abh08t:1876_10": "samuṭṭhānañca akusaleneva hotīti.",
  "tika-abh08t:1876_11": "Yadi sugatiyaṃ itthindriyampi kusaleneva nibbattati,",
  "tika-abh08t:1876_12": "kathañcarahi “paradārikakammaṃ katvā niraye paccitvā teneva pāpakammena pañcasatakkhattuṃ manussaloke itthī hutvā nibbattatī”tiādivacananti?",
  "tika-abh08t:1876_13": "Nāyaṃ virodho nissandaphalavasena vuttattā.",
  "tika-abh08t:1876_14": "Tathā hi paṭisandhiyaṃ tāva purisindriyanibbattanārahampi kammaṃ kadāci paradārikādinā balavapāpakammena paṭibāhitasāmatthiyaṃ assa,",
  "tika-abh08t:1876_15": "tadā attano purisindriyanibbattane asamatthatāya itthindriyameva nibbatteti.",
  "tika-abh08t:1876_16": "Pavattiyaṃ pana attano balavabhāvena itthindriyūpanissayaṃ paradārikamakusalakammaṃ paṭibāhitvā paṭisandhito",
  "tika-abh08t:1876_17": "paṭṭhāya purisindriyaṃ samuṭṭhāpentaṃ kadāci laddhasāmaggitāsañjātabalavisesena paradārikādinā kammena",
  "tika-abh08t:1876_18": "paṭibāhitasāmatthiyaṃ bhaveyya,",
  "tika-abh08t:1876_19": "tadā attano dubbalatāya purisindriyaṃ na nibbatteti,",
  "tika-abh08t:1876_20": "itthindriyameva nibbatteti.",
  "tika-abh08t:1876_21": "Evaṃ paradārikādikammūpanissayena itthindriyassa nibbattanato taṃ tena nibbattitaṃ katvā vuccati.",
  "tika-abh08t:1877_0": "671- 2.",
  "tika-abh08t:1877_1": "Yadā pana taṃ kammaṃ puna sāmaggipaṭilābhato,",
  "tika-abh08t:1877_2": "parikkhīṇapāpakammatāya vā balavappattaṃ abhavissa,",
  "tika-abh08t:1877_3": "tadā dinnavedhaṃ viya rukkhaṃ tadapagame attano balānurūpaṃ purisindriyaṃ nibbatteti,",
  "tika-abh08t:1877_4": "itthindriyaṃ pana attano kāraṇābhāvato nuppajjati.",
  "tika-abh08t:1877_5": "Ubhayassa pana nibbattiyampi visadisindriyanibbattanato pure sattarasamacittassa ṭhitikālamupādāya taṃtaṃsamuṭṭhāpakakammaṃ",
  "tika-abh08t:1877_6": "taṃ taṃ indriyaṃ na janeti.",
  "tika-abh08t:1877_7": "Sattarasamacittena saha uppannaṃ visadisindriyuppattito purimacittena saha nirujjhati.",
  "tika-abh08t:1877_8": "Yadi hi sattarasamacittuppādato parampi uppajjeyya,",
  "tika-abh08t:1877_9": "itaraṃ nuppajjati ekasmiṃ santāne dvinnaṃ sahuppattiyā anicchitattā.",
  "tika-abh08t:1877_10": "Teneva hi “yassa vā pana purisindriyaṃ uppajjati,",
  "tika-abh08t:1877_11": "tassa itthindriyaṃ uppajjatī”ti imasmiṃ pañhe “no”ti paṭikkhepo katoti.",
  "tika-abh08t:1877_12": "Evañca katvā vakkhati “ubhatobyañjanassāpī”tiādi.",
  "tika-abh08t:1877_13": "Ekasmiñca niruddhe tappaṭibaddhāni liṅgādīni katipayadivasehi nirujjhanti,",
  "tika-abh08t:1877_14": "tesu niruddhesu itarāni anukkamena jāyantīti ācariyā.",
  "tika-abh08t:1877_15": "Itthinimittuppādakakammato,",
  "tika-abh08t:1877_16": "purisanimittuppādakakammato vāti ubhato duvidhaṃ byañjanamassāti ubhatobyañjano.",
  "tika-abh08t:1877_17": "Tassāpīti yassa duvidhaṃ byañjanamatthi,",
  "tika-abh08t:1877_18": "tassāpi ekameva indriyaṃ siyā,",
  "tika-abh08t:1877_19": "kiṃ pana itarassāti dasseti.",
  "tika-abh08t:1878_0": "Nanu ca duvidhe byañjane sati indriyadvayenāpi bhavitabbaṃ,",
  "tika-abh08t:1878_1": "byañjanañhi taṃ taṃ indriyaṃ paṭicca jāyatīti?",
  "tika-abh08t:1878_2": "Saccaṃ jāyati,",
  "tika-abh08t:1878_3": "etthāpi itthiubhatobyañjanassa itthindriyaṃ paṭicca itthinimittameva yāvajīvaṃ pavattati,",
  "tika-abh08t:1878_4": "purisaubhatobyañjanassa purisindriyaṃ paṭicca purisanimittameva,",
  "tika-abh08t:1878_5": "itaraṃ pana na tassa itthindriyapurisindriyahetuto jāyati.",
  "tika-abh08t:1878_6": "Taṃ pana yena kāraṇena hoti,",
  "tika-abh08t:1878_7": "taṃ dassetuṃ “evaṃ sante”ti anuyogaṃ katvā “na cābhāvo”tiādinā sodhanaṃ tu vuttaṃ.",
  "tika-abh08t:1878_8": "Evaṃ santeti ekasmiṃyeva indriye sati.",
  "tika-abh08t:1878_9": "Abhāvo cāti yaṃ paṭicca jāyati,",
  "tika-abh08t:1878_10": "tassa abhāvato purisaubhatobyañjanassa itthibyañjanābhāvo,",
  "tika-abh08t:1878_11": "itthiubhatobyañjanassa purisabyañjanābhāvoti attho.",
  "tika-abh08t:1878_12": "Na cābhāvo siyāti neva dutiyabyañjanassa abhāvo siyā.",
  "tika-abh08t:1878_13": "Na taṃ byañjanakāraṇanti taṃ indriyaṃ dutiyabyañjanakāraṇaṃ na hoti. Kasmā?",
  "tika-abh08t:1878_14": "Sadā abhāvato.",
  "tika-abh08t:1878_15": "Itthiubhatobyañjanassa hi yadā itthiyā rāgacittaṃ uppajjati,",
  "tika-abh08t:1878_16": "tadā purisabyañjanaṃ pākaṭaṃ hoti,",
  "tika-abh08t:1878_17": "itthibyañjanaṃ paṭicchannaṃ guḷhaṃ hoti,",
  "tika-abh08t:1878_18": "tathā itarassa itaraṃ.",
  "tika-abh08t:1878_19": "Yadi ca tesaṃ indriyaṃ dutiyabyañjanakāraṇaṃ bhaveyya,",
  "tika-abh08t:1878_20": "sadāpi byañjanadvayaṃ tiṭṭheyya,",
  "tika-abh08t:1878_21": "na pana tiṭṭhati,",
  "tika-abh08t:1878_22": "tasmā veditabbametaṃ “na tassa taṃ byañjanakāraṇa”nti.",
  "tika-abh08t:1878_23": "Kiñcarahi kāraṇanti ce?",
  "tika-abh08t:1878_24": "Āha “tassā…pe…",
  "tika-abh08t:1878_25": "kāraṇa”nti.",
  "tika-abh08t:1878_26": "Tattha kammasahāyanti purimabhavasiddhassa indriyanibbattakakammassa sahāyaṃ.",
  "tika-abh08t:1878_27": "Rāgacittanti itthiyā purisasmiṃ,",
  "tika-abh08t:1878_28": "purisassa itthiyaṃ vā uppannaṃ methunarāgacittaṃ.",
  "tika-abh08t:1878_29": "Tasmiñhi uppanne taṃ pākaṭaṃ hoti,",
  "tika-abh08t:1878_30": "tasmiṃ paṭippassaddhe paṭicchannaṃ hoti.",
  "tika-abh08t:1878_31": "Yasmā panimassa ekameva indriyaṃ hoti,",
  "tika-abh08t:1878_32": "tasmā itthiubhatobyañjanako sayampi paraṃ uddissa gabbhaṃ gaṇhāti,",
  "tika-abh08t:1878_33": "attānaṃ uddissa parampi gaṇhāpeti.",
  "tika-abh08t:1878_34": "So hi itthindriyavantatāya sayaṃ gaṇhāti,",
  "tika-abh08t:1878_35": "paresu upakkamakaraṇato paraṃ gaṇhāpeti.",
  "tika-abh08t:1878_36": "Purisaubhatobyañjanako paresu upakkamakaraṇato paraṃ gabbhaṃ gaṇhāpeti,",
  "tika-abh08t:1878_37": "sayaṃ pana purisindriyavantatāya gabbhaṃ na gaṇhāti.",
  "tika-abh08t:1879_0": "Yasmā itthindriye sati itthiliṅgādayo honti,",
  "tika-abh08t:1879_1": "tesu ca santesu itthīti pakāso hoti,",
  "tika-abh08t:1879_2": "tasmā taṃ tassa pakāsanakāraṇanti āha “itthīti pakāsanarasa”nti.",
  "tika-abh08t:1879_3": "Duvidhampi panetaṃ indriyaṃ kāyapasādo viya sakalasarīrabyāpakameva,",
  "tika-abh08t:1879_4": "na cassa kāyapasādena saṅkaro lakkhaṇabhedato,",
  "tika-abh08t:1879_5": "nissayabhedato ca.",
  "tika-abh08t:1880_0": "673.",
  "tika-abh08t:1880_1": "Sahajarūpaparipālanalakkhaṇanti yathā attanā sahajātarūpāni tīsu khaṇesu pavattanti,",
  "tika-abh08t:1880_2": "evaṃ anupālanalakkhaṇaṃ.",
  "tika-abh08t:1880_3": "Jīvitindriyassa ekantakammajattā sahajaggahaṇeneva anupāletabbānampi kammajabhāvova siddhoti kammajaggahaṇaṃ na kataṃ.",
  "tika-abh08t:1880_4": "Yathāsakaṃ khaṇattayamattaṭṭhāyīnampi kammajarūpānaṃ pavattihetubhāveneva taṃ anupālakaṃ.",
  "tika-abh08t:1880_5": "Tenāha “tesaṃ pavattanarasa”nti.",
  "tika-abh08t:1880_6": "Pavattanañcettha vuttanayena tesaṃ yāpanaṃ ṭhapanaṃ ṭhitihetukatā.",
  "tika-abh08t:1880_7": "Na hi kammajānaṃ kammameva ṭhitihetu bhavituṃ sakkoti āhārajādīnaṃ āhārādi viya.",
  "tika-abh08t:1880_8": "Kiṃ kāraṇaṃ?",
  "tika-abh08t:1880_9": "Taṅkhaṇābhāvato.",
  "tika-abh08t:1880_10": "Kammañhi niruddhaṃ rūpassa paccayo hoti,",
  "tika-abh08t:1880_11": "tato taṃsamuṭṭhānarūpāni matapitikā viya puttā cūḷapituādinissayena aññanissayeneva pavattanti,",
  "tika-abh08t:1880_12": "aññañca tesaṃ yāpanasamatthaṃ natthi aññatra jīvitindriyenāti tadeva tesaṃ pavattanarasaṃ.",
  "tika-abh08t:1880_13": "Āhārajādayo pana dharamānakapitikā viya puttā aññanirapekkhā sakasakapaccayavaseneva pavattanti.",
  "tika-abh08t:1880_14": "Āhārādayo hi attano atthikkhaṇeyeva rūpāni samuṭṭhāpetvā tesaṃ ṭhitipavattiyāva tiṭṭhanti,",
  "tika-abh08t:1880_15": "tato taṃsamuṭṭhānāni jīvitindriyanirapekkhāni.",
  "tika-abh08t:1880_16": "Sesānipi taṃtaṃpaccayavaseneva tiṭṭhantīti na aññaṃ ṭhapanakāraṇaṃ paccāsīsanti.",
  "tika-abh08t:1880_17": "Kammasamuṭṭhānampi cetaṃ uppādato paṭṭhāyeva anupālakaṃ.",
  "tika-abh08t:1880_18": "Yāpetabbāni pavattetabbāni sahajātabhūtāni padaṭṭhānametassāti yāpetabbabhūtapadaṭṭhānaṃ.",
  "tika-abh08t:1881_0": "674.",
  "tika-abh08t:1881_1": "Manoviññāṇadhātūti ṭhapetvā arūpāvacaravipākamanoviññāṇadhātuṃ avasesā manoviññāṇadhātu.",
  "tika-abh08t:1881_2": "Tenāha “pañcavokāre”ti.",
  "tika-abh08t:1881_3": "Pañcavokāre manodhātu,",
  "tika-abh08t:1881_4": "manoviññāṇadhātuyo ca yaṃ rūpaṃ nissāya pavattanti,",
  "tika-abh08t:1881_5": "taṃ “vatthū”ti pavuccatīti sambandho.",
  "tika-abh08t:1881_6": "Pañcavokāreti ca visesanaṃ manoviññāṇadhātuvasena kataṃ,",
  "tika-abh08t:1881_7": "manodhātu pana catuvokārabhave nattheva.",
  "tika-abh08t:1881_8": "Pāḷiyaṃ anāgatassāpi hadayavatthuno āgamato,",
  "tika-abh08t:1881_9": "yuttito ca atthibhāvo viññātabbo.",
  "tika-abh08t:1881_10": "Tattha āgamo tāva –",
  "tika-abh08t:1882_0": "“Yaṃ rūpaṃ nissāya manodhātu ca manoviññāṇadhātu ca pavattanti,",
  "tika-abh08t:1882_1": "taṃ rūpaṃ manodhātuyā ca manoviññāṇadhātuyā ca taṃsampayuttakānañca dhammānaṃ nissayapaccayena paccayo”ti –",
  "tika-abh08t:1883_0": "Evamādi paṭṭhānavacanaṃ.",
  "tika-abh08t:1883_1": "Yutti pana evaṃ veditabbā –",
  "tika-abh08t:1883_2": "nipphannaupādāyarūpanissayaṃ dhātudvayaṃ pañcavokārabhave rūpapaṭibaddhavuttittā.",
  "tika-abh08t:1883_3": "Yaṃ yañhi rūpapaṭibaddhavutti,",
  "tika-abh08t:1883_4": "taṃ taṃ nipphannaupādāyarūpanissayaṃ dissati yathā cakkhuviññāṇadhātu.",
  "tika-abh08t:1883_5": "Tattha na tāva rūpāyatanādīnaṃ,",
  "tika-abh08t:1883_6": "ojāya ca tannissayatā yujjati indriyapaṭibaddhato bahipi tesaṃ pavattidassanato,",
  "tika-abh08t:1883_7": "nāpi itthindriyapurisindriyānaṃ tadubhayavirahite abhāvakasantānepi dhātudvayadassanato.",
  "tika-abh08t:1883_8": "Jīvitindriyassāpi sahajaparipālanalakkhaṇakiccantaraṃ vijjatīti na tannissayatā yujjati.",
  "tika-abh08t:1883_9": "Tañhi kiccantare pasutaṃ na imāsaṃ nissayo bhavituṃ sakkoti,",
  "tika-abh08t:1883_10": "tasmā pārisesato tesaṃ nissayo hadayavatthu nāma atthīti viññātabbaṃ.",
  "tika-abh08t:1883_11": "Hotu tāva dhātudvayanissayo vatthu,",
  "tika-abh08t:1883_12": "upādāyarūpañca,",
  "tika-abh08t:1883_13": "taṃ panetaṃ kammasamuṭṭhānaṃ paṭiniyatakiccaṃ hadayappadese ṭhitamekanti daṭṭhabbaṃ.",
  "tika-abh08t:1883_14": "Kathametaṃ viññāyatīti? Vuccate –",
  "tika-abh08t:1883_15": "vatthurūpabhāvato kammasamuṭṭhānaṃ cakkhu viya.",
  "tika-abh08t:1883_16": "Yañhi viññāṇassa vatthubhūtaṃ rūpaṃ,",
  "tika-abh08t:1883_17": "taṃ kammasamuṭṭhānaṃ yathā cakkhupasādo,",
  "tika-abh08t:1883_18": "tato eva paṭiniyatakiccaṃ aṭṭhiṃ katvā manasi katvā sabbaṃ cetasā samannāharitvā kiñci cintentassa hadayappadesassa",
  "tika-abh08t:1883_19": "khijjanato tatthedaṃ tiṭṭhatīti viññāyati.",
  "tika-abh08t:1883_20": "Yathāhu ācariyā –",
  "tika-abh08t:1884_0": "“Kammajaṃ vatthubhāvā taṃ, cakkhuṃva niyatakriyaṃ;",
  "tika-abh08t:1885_0": "Cintāya ca urokhedā, tatra tiṭṭhanti vijāniya”nti.",
  "tika-abh08t:1886_0": "Yadi manodhātumanoviññāṇadhātūnaṃ nissayabhūtaṃ hadayavatthu nāma atthi,",
  "tika-abh08t:1886_1": "kasmā panetaṃ rūpakaṇḍe na vuttaṃ.",
  "tika-abh08t:1886_2": "Na hi labbhamānassa avacane kāraṇaṃ atthīti?",
  "tika-abh08t:1886_3": "No natthi kāraṇantarasambhavato.",
  "tika-abh08t:1886_4": "Kiṃ pana taṃ kāraṇaṃ?",
  "tika-abh08t:1886_5": "Desanābhedo.",
  "tika-abh08t:1886_6": "Yathā hi cakkhuviññāṇādīni ekantato cakkhādinissayāni,",
  "tika-abh08t:1886_7": "na evaṃ manoviññāṇaṃ ekantena hadayavatthunissitaṃ pañcavokārabhaveyeva tannissayattā,",
  "tika-abh08t:1886_8": "ekantena nissitavaseneva ca vatthudesanā pavattā.",
  "tika-abh08t:1886_9": "“Atthi rūpaṃ cakkhuviññāṇassa vatthu,",
  "tika-abh08t:1886_10": "atthi rūpaṃ cakkhuviññāṇassa na vatthū”tiādinā cakkhuviññāṇādīhi nissitehi visesitattā.",
  "tika-abh08t:1886_11": "Yampi ekantena hadayavatthunissayaṃ tassa vasena “atthi rūpaṃ manoviññāṇassa vatthū”tiādinā dukādīsu",
  "tika-abh08t:1886_12": "vuccamānesu na tadanuguṇā ārammaṇadukādayo sambhavanti.",
  "tika-abh08t:1886_13": "Na hi “atthi rūpaṃ manoviññāṇassa ārammaṇaṃ,",
  "tika-abh08t:1886_14": "atthi rūpaṃ na manoviññāṇassa ārammaṇa”nti sakkā vattunti vatthārammaṇadukā bhinnagatikā siyuṃ,",
  "tika-abh08t:1886_15": "na ekarasā desanā bhaveyya,",
  "tika-abh08t:1886_16": "ekarasañca desanaṃ desetuṃ tattha bhagavato ajjhāsayo,",
  "tika-abh08t:1886_17": "tasmā tattha hadayavatthu na vuttaṃ,",
  "tika-abh08t:1886_18": "na alabbhamānattā.",
  "tika-abh08t:1886_19": "Esā hi bhagavato pakati,",
  "tika-abh08t:1886_20": "yaṃ ekaraseneva desanaṃ desetuṃ labbhamānassāpi kassaci aggahaṇaṃ.",
  "tika-abh08t:1886_21": "Tathā hi nikkhepakaṇḍepi cittuppādavibhāgena avuccamānattā avitakkāvicārapadavisajjane vitakko vicāro",
  "tika-abh08t:1886_22": "cāti vattuṃ na sakkāti avitakkavicāramattapadavisajjane labbhamānopi vitakko na uddhaṭo,",
  "tika-abh08t:1886_23": "aññathā “vitakko cā”ti vattabbaṃ siyāti.",
  "tika-abh08t:1886_24": "Nissayabhāvato upari āropetvā vahantaṃ viya paccupaṭṭhātīti ubbāhanapaccupaṭṭhānaṃ.",
  "tika-abh08t:1887_0": "675.",
  "tika-abh08t:1887_1": "Catūsu āhāresu idha rūpādhikārato kabaḷīkāro āhāro gahetabboti āha “āhāratāti kabaḷīkāro āhāro”ti.",
  "tika-abh08t:1887_2": "Tattha kabaḷaṃ karīyatīti kabaḷīkāro.",
  "tika-abh08t:1887_3": "Āharīyatīti āhāro,",
  "tika-abh08t:1887_4": "kabaḷaṃ katvā ajjhoharīyatīti attho.",
  "tika-abh08t:1887_5": "Idañca savatthukaṃ katvā āhāraṃ dassetuṃ vuttaṃ.",
  "tika-abh08t:1887_6": "Kabaḷīkārāhārassa pana ojā idha āhāro nāma.",
  "tika-abh08t:1887_7": "Tenāha “yāya ojāyā”tiādi.",
  "tika-abh08t:1887_8": "So ca rūpāharaṇasabhāvo upatthambhanabalakaro aṅgamaṅgānusārīrasāharaṇabhūto bhūtanissito eko viseso.",
  "tika-abh08t:1887_9": "Bāhirāhārapaccayaṃ paṭilabhitvā eva ajjhattikāhāro rūpaṃ uppādetīti ayaṃ ajjhattikāhārassa upanissayabhāvenāpi",
  "tika-abh08t:1887_10": "rūpaṃ āharatīti āha “ojaṭṭhamakaṃ rūpaṃ āharatī”ti.",
  "tika-abh08t:1887_11": "Ojā aṭṭhamī yassa taṃ ojaṭṭhamakaṃ.",
  "tika-abh08t:1887_12": "Yāya ojāyāti attano udayānantaraṃ rūpajananato ojāsaṅkhātāya odanakummāsādivatthugatāya yāya pharaṇaojāya.",
  "tika-abh08t:1887_13": "Yattha yatthāti yamhi yamhi janapade,",
  "tika-abh08t:1887_14": "nagarādīsu ca.",
  "tika-abh08t:1887_15": "“Kabaḷīkāro āhāro”ti pavuccati tabbatthukattāti adhippāyo.",
  "tika-abh08t:1888_0": "676.",
  "tika-abh08t:1888_1": "Kiṃ pana vatthuno kiccaṃ,",
  "tika-abh08t:1888_2": "kiṃ ojāyāti ce?",
  "tika-abh08t:1888_3": "Parissayaharaṇaṃ vatthussa kiccaṃ,",
  "tika-abh08t:1888_4": "pālanaṃ ojāyāti dassento āha “annapānādika”ntiādi.",
  "tika-abh08t:1888_5": "Aggiṃ harati kammajanti kammajatejaṃ gaṇhāti.",
  "tika-abh08t:1888_6": "Antokucchiyañhi odanādivatthusmiṃ asati kammajatejo uṭṭhahitvā udarapaṭalasaṅkhātamupādinnarūpaṃ gaṇhāti,",
  "tika-abh08t:1888_7": "“chātomhi,",
  "tika-abh08t:1888_8": "āhāraṃ me dethā”ti vadāpeti,",
  "tika-abh08t:1888_9": "bhuttakāle udarapaṭalaṃ muñcitvā anupādinnakavatthuṃ gaṇhāti,",
  "tika-abh08t:1888_10": "atha satto ekaggo hoti.",
  "tika-abh08t:1888_11": "Yathā hi chāyārakkhaso chāyāpaviṭṭhaṃ disvā gahetvā devasaṅkhalikāya bandhitvā attano bhavane modanto chātakāle āgantvā sīse daṃsati,",
  "tika-abh08t:1888_12": "so daṭṭhattā viravati,",
  "tika-abh08t:1888_13": "taṃ viravaṃ sutvā sace aññepi manussā āgacchanti,",
  "tika-abh08t:1888_14": "so āgatāgate gahetvā khāditvā sakabhavane modati,",
  "tika-abh08t:1888_15": "evaṃ yaṃ yaṃ annapānādikaṃ vatthu,",
  "tika-abh08t:1888_16": "taṃ taṃ kammajatejo gahetvā jīrāpetvā puna udarapaṭalaṃ gaṇhāti,",
  "tika-abh08t:1888_17": "tasmā annapānādikaṃ vatthu attano udarapaṭalaṃ paviṭṭhakāle upādinnakāyaṃ gahetvā ṭhitaṃ tato mocetvā",
  "tika-abh08t:1888_18": "attānaṃ gaṇhāpanavasena taṃ attano santikaṃ harati.",
  "tika-abh08t:1888_19": "Kevalanti ojāviyuttaṃ vatthu jīvitaṃ kammajabhūtaṃ taṃ pāletuṃ na sakkoti.",
  "tika-abh08t:1889_0": "677. Ojā…pe…",
  "tika-abh08t:1889_1": "pācakanti ojā jīvitaṃ pāletuṃ sakkoti,",
  "tika-abh08t:1889_2": "kammajaṃ tejaṃ harituṃ na sakkoti āmāsayassa apuṇṇatoti adhippāyo.",
  "tika-abh08t:1889_3": "Upatthambhanapaccupaṭṭhānoti ojaṭṭhamakarūpaharaṇavaseneva imassa kāyassa upatthambhanavasena paccupaṭṭhāti.",
  "tika-abh08t:1889_4": "Kāyenāti rūpakāyena.",
  "tika-abh08t:1889_5": "Attano bhāvanti attano adhippāyaṃ.",
  "tika-abh08t:1889_6": "Viññāpentānanti paresaṃ saññāpentānaṃ.",
  "tika-abh08t:1889_7": "Kāyaggahaṇānusārenāti phandamānakāyagatavaṇṇassa gahaṇabhūtānaṃ cakkhudvārikajavanānantarappavattānaṃ",
  "tika-abh08t:1889_8": "nicchayaggahaṇasaṅkhātānaṃ manodvārikajavanānaṃ anussaraṇena tesaṃ anantaranti attho.",
  "tika-abh08t:1889_9": "Pañcadvāre hi rūpādiārammaṇe āpāthagate yathāpaccayaṃ kusalākusalajavane uppajjitvā bhavaṅgaṃ otiṇṇe",
  "tika-abh08t:1889_10": "manodvārikajavanaṃ tadevārammaṇaṃ katvā bhavaṅgaṃ otarati,",
  "tika-abh08t:1889_11": "puna tasmiṃyeva dvāre visayaṃ vavatthāpetvā javanaṃ bhavaṅgaṃ otarati,",
  "tika-abh08t:1889_12": "tasmā cakkhudvārikajavanānantarappavattānaṃ dvinnaṃ javanavārānamanantaraṃ tatiyavāre pavattāya manodvārajavanavīthiyā",
  "tika-abh08t:1889_13": "eva gahitāya etāya karaṇabhūtāya catutthavāre manodvāre javaneneva bhāvo viññāyati.",
  "tika-abh08t:1889_14": "Etena viññatti-",
  "tika-abh08t:1889_15": "saddassa karaṇasādhanatā vuttā.",
  "tika-abh08t:1889_16": "Sayaṃ vātiādinā pana kammasādhanattamāha.",
  "tika-abh08t:1890_0": "Evaṃ viññatti-",
  "tika-abh08t:1890_1": "saddassa kārakadvaye sambhavaṃ dassetvā idāni kāya-",
  "tika-abh08t:1890_2": "saddena saha kammadhārayasamāsaṃ dassetuṃ,",
  "tika-abh08t:1890_3": "“kāyo”ti vohārassa viññattiyampi ca pavattiṃ dassento “kāyena saṃvaro”tiādisuttamāha.",
  "tika-abh08t:1890_4": "Kāyavipphandanena adhippāyaviññāpanahetuttāti vipphandamānakāyena karaṇabhūtena adhippāyaviññāpanahetubhāvato",
  "tika-abh08t:1890_5": "kāyena viññattītipi kāyaviññattīti sambandho.",
  "tika-abh08t:1890_6": "Ayaṃ panettha attho –",
  "tika-abh08t:1890_7": "viññattiyā kāyavipphandanassa hetubhāvato taṃhetukaṃ kāyavipphandanasaṅkhātaṃ kāyaṃ gahetvā adhippāyajānanato",
  "tika-abh08t:1890_8": "viññatti adhippāyaviññāpanassa kāraṇabhāvena gayhatīti kāyena adhippāyaṃ viññāpetīti.",
  "tika-abh08t:1890_9": "Tathā kāyavipphandanaṃ gahetvā tassa kāraṇamettha atthīti viññattiyā gayhamānattā sayañca kāyena viññāyati,",
  "tika-abh08t:1890_10": "tasmā kāyena viññattītipi kāyaviññattīti.",
  "tika-abh08t:1891_0": "678.",
  "tika-abh08t:1891_1": "Cittajāniladhātuyāti abhikkamādipavattakacittasamuṭṭhānavāyodhātuyā.",
  "tika-abh08t:1891_2": "Ākāravikāratāti ākārabhūto vikāro.",
  "tika-abh08t:1891_3": "Kassa pana sā ākāravikāratāti?",
  "tika-abh08t:1891_4": "Sāmatthiyato vāyodhātuadhikānaṃ cittajamahābhūtānaṃ.",
  "tika-abh08t:1891_5": "Kiṃ taṃ sāmatthiyaṃ?",
  "tika-abh08t:1891_6": "Calanahetutā,",
  "tika-abh08t:1891_7": "cittajatā,",
  "tika-abh08t:1891_8": "upādāyarūpatā ca.",
  "tika-abh08t:1891_9": "Atha vā cittajāniladhātuyā ekā ākāravikāratāti sambandho.",
  "tika-abh08t:1891_10": "Na kevalañhi sāmivacanaṃ calanasambandhāpekkhāya eva,",
  "tika-abh08t:1891_11": "atha kho ākāravikārasambandhāpekkhāyapīti.",
  "tika-abh08t:1892_0": "Yadi evaṃ,",
  "tika-abh08t:1892_1": "kathaṃ viññattiyā upādāyarūpattaṃ.",
  "tika-abh08t:1892_2": "“Cittajāniladhātuyā”ti hi vacanena vāyodhātuyāva ākāravikāratā viññatti āpajjati,",
  "tika-abh08t:1892_3": "na ca ekabhūtanissitaṃ upādāyarūpaṃ nāma atthi “catunnaṃ mahābhūtānaṃ upādāyarūpa”nti vacanatoti?",
  "tika-abh08t:1892_4": "Nāyaṃ doso,",
  "tika-abh08t:1892_5": "catunnaṃ vikāratā catūsu ekassapi hoti catusādhāraṇadhanaṃ viya.",
  "tika-abh08t:1892_6": "Aniladhātuadhikakalāpo vā idha “aniladhātū”ti vuccati,",
  "tika-abh08t:1892_7": "tadadhike taṃvohārato yathā sambhāradhātuyā adhikabhāvena pathavīvohāro,",
  "tika-abh08t:1892_8": "tasmā vāyodhātuadhikānaṃ cittajamahābhūtānaṃ ekā ākāravikāratā kāyaviññattīti na koci virodho.",
  "tika-abh08t:1892_9": "Adhikatā cassā sāmatthiyato daṭṭhabbā,",
  "tika-abh08t:1892_10": "na pamāṇato.",
  "tika-abh08t:1892_11": "Itarathā hi tesaṃ avinibbhogavuttitā na yujjeyya.",
  "tika-abh08t:1892_12": "Adhikatā hi attano adhikavasena itarehi vinibbhogappavattito hoti.",
  "tika-abh08t:1892_13": "Sāmatthiyādhikañca kāraṇānukāritāya.",
  "tika-abh08t:1892_14": "Kāraṇañhi abhikkamādipavattakaṃ cittaṃ,",
  "tika-abh08t:1892_15": "taṃ calanādhippāyasabhāvaṃ tato samuṭṭhite kalāpe anukaronte vāyodhātuyā eva adhikattaṃ yuttanti.",
  "tika-abh08t:1892_16": "Keci pana “vāyodhātuyā eva ākāravikāratā”ti gaṇhanti,",
  "tika-abh08t:1892_17": "tesaṃ matena upādārūpattaṃ durūpapannaṃ.",
  "tika-abh08t:1892_18": "Na hi ekassa vikāro catunnaṃ upādārūpanti sakkā vattuṃ.",
  "tika-abh08t:1893_0": "Kīdisī panāyaṃ vikāratāti āha “sahajātassa rūpassa calane hetū”ti.",
  "tika-abh08t:1893_1": "Tattha sahajātassāti attanā sahajātassa.",
  "tika-abh08t:1893_2": "Yasmā utucittāhārajānaṃ calanaṃ cittajarūpasambandheneva hoti,",
  "tika-abh08t:1893_3": "nadīsotacalanena tattha pakkhittasukkhagomayapiṇḍādīnaṃ viya.",
  "tika-abh08t:1893_4": "Viññattivasena pana cittajānameva calanaṃ,",
  "tika-abh08t:1893_5": "tasmā vuttaṃ “sahajātassā”ti.",
  "tika-abh08t:1893_6": "Rūpassāti rūpakāyassa.",
  "tika-abh08t:1893_7": "Calaneti santhambhanasandhāraṇacalanasaṅkhāte calitabhāve.",
  "tika-abh08t:1893_8": "Santhambhanādikampi hi calanābhimukhatāya calananti yujjati.",
  "tika-abh08t:1893_9": "Hetūti hetubhūtā sahakārīkāraṇabhūtā.",
  "tika-abh08t:1893_10": "Ettāvatā ca kiṃ vuttaṃ hoti?",
  "tika-abh08t:1893_11": "Kāyaviññatti nāma neva phandamānarūpakāyo,",
  "tika-abh08t:1893_12": "na ca phandamānā vāyodhātu,",
  "tika-abh08t:1893_13": "atha kho mahantaṃ pāsāṇaṃ ukkhipantassa sabbathāmena gahaṇakāle sarīrassa ussāhanavikāro viya rūpakāyassa",
  "tika-abh08t:1893_14": "paripphandanapaccayabhāvena labbhamāno eko ākāravikāro kāyaviññatti nāmāti vuttaṃ hoti.",
  "tika-abh08t:1894_0": "Nanu ca phandamānavaṇṇādivinimutto koci vikāro atthi,",
  "tika-abh08t:1894_1": "tassa vaṇṇaggahaṇānantaraṃ gahaṇaṃ hotīti kathametaṃ viññāyatīti?",
  "tika-abh08t:1894_2": "Adhippāyaggahaṇato.",
  "tika-abh08t:1894_3": "Na hi viññattivikārarahitesu rukkhacalanādīsu adhippāyaggahaṇaṃ diṭṭhaṃ,",
  "tika-abh08t:1894_4": "hatthacalanādīsu pana diṭṭhaṃ,",
  "tika-abh08t:1894_5": "tasmā phandamānavaṇṇādivinimutto koci vikāro atthi adhippāyassa viññāpakoti sampaṭicchitabbametaṃ ekantena.",
  "tika-abh08t:1894_6": "Ñāpako ca hetu sayaṃ gahitoyeva attano ñāpetabbamatthaṃ ñāpeti,",
  "tika-abh08t:1894_7": "na vijjamānamattenāti.",
  "tika-abh08t:1894_8": "Ñāpetabbavaṇṇaggahaṇānantaraṃ vikāraggahaṇampi anumānato siddhaṃ.",
  "tika-abh08t:1894_9": "Tathā hi vadanti –",
  "tika-abh08t:1895_0": "“Visayattamanāpannā,",
  "tika-abh08t:1896_0": "Saddā nevatthabodhakā;",
  "tika-abh08t:1897_0": "Na sattāmattato atthe,",
  "tika-abh08t:1898_0": "Te aññātā pakāsakā”ti.",
  "tika-abh08t:1899_0": "Yadi vikāraggahaṇameva kāraṇamadhippāyaggahaṇassa,",
  "tika-abh08t:1899_1": "kasmā aggahitasaṅketānaṃ adhippāyaggahaṇaṃ na hotīti?",
  "tika-abh08t:1899_2": "Na kevalaṃ vikāraggahaṇameva adhippāyassa gahaṇassa kāraṇaṃ,",
  "tika-abh08t:1899_3": "atha kho purimasiddhasambandhaggahaṇañca imassa upanissayoti daṭṭhabbaṃ.",
  "tika-abh08t:1899_4": "Yathā hi araññe udakatitthe ussāpetvā ṭhapitagosīsādīni udakanimittāni disvā tadanantarappavattāya aviññāyamānantarāya",
  "tika-abh08t:1899_5": "manodvārajavanavīthiyā gosīsādīnaṃ udakasahacārīpakārasaññāṇākāraṃ gahetvā “udakamettha atthī”ti jānanaṃ,",
  "tika-abh08t:1899_6": "evaṃ phandamānavaṇṇaṃ gahetvā tadanantappavattāya aviññāyamānantarāya manodvāravīthiyā purimaggahitasambandhūpanissayasahitāya",
  "tika-abh08t:1899_7": "sādhippāyavikāraggahaṇaṃ hotīti.",
  "tika-abh08t:1900_0": "681- 2.",
  "tika-abh08t:1900_1": "Sahajarūpacalanassa viññattivikārasahitāya vāyodhātuyā hetubhāvo yutto,",
  "tika-abh08t:1900_2": "kiṃ sabbā eva vāyodhātu sahajarūpaṃ cāletīti imaṃ codanaṃ sodhetuṃ “labhitvā panupatthambha”ntiādi vuttaṃ.",
  "tika-abh08t:1900_3": "Upatthambhetīti upatthambhaṃ,",
  "tika-abh08t:1900_4": "upatthambhakapaccayanti attho.",
  "tika-abh08t:1900_5": "Ekāvajjanavīthiyanti manodvārikajavanavīthiṃ sandhāyāha pañcadvārikavīthiyā viññattisamuṭṭhāpakattābhāvato.",
  "tika-abh08t:1900_6": "Heṭṭhāhi chahi ca cittehīti sattasu javanesu heṭṭhimehi chahi javanehi samuṭṭhitaṃ vāyodhātuṃ upatthambhaṃ labhitvāti sambandho.",
  "tika-abh08t:1900_7": "Keci pana potthakesu “vāyodhātusamuṭṭhita”nti pāṭhaṃ disvā upatthambhanti bhāvasādhanavasena gahetvā",
  "tika-abh08t:1900_8": "heṭṭhā chahi cittehi uppannavāyodhātusamuṭṭhitaṃ upatthambhaṃ labhitvāti yojenti.",
  "tika-abh08t:1900_9": "Viññattisahitattanāti sayaṃ viññattisahitā attanā sahajātaṃ cittajarūpaṃ desantaruppattihetubhāvena calayati,",
  "tika-abh08t:1900_10": "na itarāti attho.",
  "tika-abh08t:1901_0": "Ayaṃ panetthādhippāyo –",
  "tika-abh08t:1901_1": "yathā nāma sattahi yugehi ākaḍḍhitabbasakaṭe sattamayugayuttā eva goṇā heṭṭhā chasu yugesu yuttagoṇehi laddhupatthambhā sakaṭaṃ cālenti,",
  "tika-abh08t:1901_2": "paṭhamayugādiyuttā pana santhambhanasandhāraṇamattameva sādhentā tesaṃ upatthambhakā honti,",
  "tika-abh08t:1901_3": "evamevaṃ sattamajavanasamuṭṭhitā vāyodhātu heṭṭhā chahi javanehi samuṭṭhitavāyodhātuto laddhupatthambhā cittajarūpaṃ cāleti.",
  "tika-abh08t:1901_4": "Paṭhamajavanādisamuṭṭhitā pana santhambhanasandhāraṇamattaṃ sādhentā tassa upatthambhakā honti,",
  "tika-abh08t:1901_5": "desantaruppattiyeva cettha calanaṃ uppannadesato kesaggamattampi dhammānaṃ calanābhāvato,",
  "tika-abh08t:1901_6": "itarathā dhammānaṃ abyāpāratā,",
  "tika-abh08t:1901_7": "khaṇikatā ca na siyā.",
  "tika-abh08t:1901_8": "Kathaṃ panassa sahajarūpānaṃ desantaruppattiyā hetubhāvoti?",
  "tika-abh08t:1901_9": "Yathā attanā sahajarūpāni heṭṭhimajavanādisamuṭṭhitarūpehi patiṭṭhitaṭṭhānato aññattha uppajjanti,",
  "tika-abh08t:1901_10": "evaṃ tehi saha tattha uppattiyevassa desantaruppattihetubhāvoti daṭṭhabbaṃ.",
  "tika-abh08t:1902_0": "Atha phandamānavaṇṇaggahaṇānantaraṃ viññattiggahaṇassa vuttattā viññattisahitāti sattamajavanasamuṭṭhitāya",
  "tika-abh08t:1902_1": "eva ca visesitattā calanākārasahitāyeva vāyodhātu vikārasahitāti?",
  "tika-abh08t:1902_2": "Nayidamevaṃ desantaruppattihetubhāvena calayitumasakkontiyopi santhambhanasandhāraṇamattakaraṇena paṭhamajavanādisamuṭṭhānavāyodhātuyopi",
  "tika-abh08t:1902_3": "viññattivikārasahitā eva.",
  "tika-abh08t:1902_4": "Yena disābhāgena gantvā abhikkamādīni pavattetukāmo tadabhimukhabhāvavikārasambhavato.",
  "tika-abh08t:1902_5": "Adhippāyasahabhāvinañhi vikāraṃ viññattimācikkhanti.",
  "tika-abh08t:1902_6": "Teneva hi bhagavatā “katamaṃ taṃ rūpaṃ kāyaviññatti?",
  "tika-abh08t:1902_7": "Yā kusalacittassa vā…pe…",
  "tika-abh08t:1902_8": "abyākatacittassa vā abhikkamantassa vā…pe…",
  "tika-abh08t:1902_9": "pasārentassa vā kāyassa thambhanā santhambhanā santhambhitattaṃ viññatti viññāpanā viññāpitattaṃ.",
  "tika-abh08t:1902_10": "Idaṃ taṃ rūpaṃ kāyaviññattī”ti santhambhanasandhāraṇānampi paccayabhāvākāro kāyaviññattīti vutto.",
  "tika-abh08t:1902_11": "Evañca katvā manodvārāvajjanassāpi viññattisamuṭṭhāpakatāvacanaṃ suṭṭhu upapannaṃ hoti.",
  "tika-abh08t:1903_0": "683- 4.",
  "tika-abh08t:1903_1": "Cittajātāya pathavīdhātuyā upādinnakaghaṭṭane paccayo yo ākāravikāro,",
  "tika-abh08t:1903_2": "ayaṃ vacīviññatti viññeyyāti sambandho.",
  "tika-abh08t:1903_3": "Tattha cittajātāyāti vacībhedappavattakacittasamuṭṭhānāya.",
  "tika-abh08t:1903_4": "Upādinnakaghaṭṭaneti upādinnakakalāpasaṅkhātassa akkharuppattiṭṭhānassa ghaṭṭanasaññite kicce ghaṭṭanassāti attho.",
  "tika-abh08t:1903_5": "Paccayoti tassa sahakārīkāraṇabhūto.",
  "tika-abh08t:1903_6": "Eko ākāravikāroti ghaṭṭiyamānaupādinnarūpato,",
  "tika-abh08t:1903_7": "ghaṭṭanti yā pathavīdhātuto ca vinivaṭṭo pathavīdhātuyā upādinnaghaṭṭanapaccayasabhāvarūpo eko ākāravikāravisesoti attho.",
  "tika-abh08t:1903_8": "Pathavidhātuyāti sāmivacanaṃ “ubhayasambandhāpekkha”ntiādi kāyaviññattiyaṃ vuttanayena veditabbaṃ.",
  "tika-abh08t:1903_9": "Ayaṃ pana viseso –",
  "tika-abh08t:1903_10": "yathā tattha phandamānavaṇṇaggahaṇānantaraṃ gayhati,",
  "tika-abh08t:1903_11": "evamidha suyyamānasaddasavanānantaranti daṭṭhabbaṃ.",
  "tika-abh08t:1903_12": "Idañca santhambhanādīnaṃ abhāvena ghaṭṭanena saddhiṃyeva saddassa uppajjanato “labhitvā panupatthambha”ntiādinayo na labbhati.",
  "tika-abh08t:1903_13": "Ghaṭṭanañhi paṭhamajavanādīsupi labbhateva.",
  "tika-abh08t:1903_14": "Tenāha “saddavasā”ti.",
  "tika-abh08t:1903_15": "Atha ghaṭṭanacalanānaṃ ko visesoti?",
  "tika-abh08t:1903_16": "Ghaṭṭanaṃ paccayavisesena bhūtakalāpānaṃ aññamaññaṃ āsannataruppādatā,",
  "tika-abh08t:1903_17": "calanaṃ ekassāpi desantaruppādanaparamparatāti ayametesaṃ viseso.",
  "tika-abh08t:1903_18": "Gosīsādiupamāpettha yathāsambhavaṃ yojetabbā.",
  "tika-abh08t:1903_19": "Sāvāti sā eva sahasaddā viññatti.",
  "tika-abh08t:1903_20": "Sakyakulindunāti suparisuddhagaganatalassa sakkarājakulassa avabhāsakaṭṭhena tassa nisākarabhūtena.",
  "tika-abh08t:1903_21": "Atha vā indati paramissariyaṃ karotīti indu. Indu-",
  "tika-abh08t:1903_22": "saddassa uttamavācakattā sakkakuluttamenāti attho.",
  "tika-abh08t:1904_0": "685.",
  "tika-abh08t:1904_1": "Atha viññatti tāva sahasaddāva,",
  "tika-abh08t:1904_2": "saddo pana cittajo aviññattiko atthīti ce?",
  "tika-abh08t:1904_3": "Natthīti dassento āha “saddo na cittajo”tiādi.",
  "tika-abh08t:1904_4": "Viññattighaṭṭananti viññattipaccayaṃ pathavīdhātuyā ghaṭṭanaṃ.",
  "tika-abh08t:1904_5": "Dhātusaṅghaṭṭanenevātiādinā vuttamevatthaṃ samattheti.",
  "tika-abh08t:1904_6": "Yasmā dhātusaṅghaṭṭaneneva saddo jāyati,",
  "tika-abh08t:1904_7": "na tena vinā,",
  "tika-abh08t:1904_8": "tasmāti attho.",
  "tika-abh08t:1904_9": "Anena ca ye vadanti “vitakkavipphārasaddo na sotaviññeyyoti mahāaṭṭhakathāyaṃ vuttattā cittasamuṭṭhāno",
  "tika-abh08t:1904_10": "vitakkavipphārasaddo viññattiyā vināpi uppajjati.",
  "tika-abh08t:1904_11": "‘Yā tāya vācāya viññatti viññāpanā’ti hi vacanato asotaviññeyyena saddena saha viññatti na uppajjati,",
  "tika-abh08t:1904_12": "tatova cittajopi saddanavako atthī”ti,",
  "tika-abh08t:1904_13": "tesaṃ vādaṃ paṭikkhipati.",
  "tika-abh08t:1904_14": "Mahāaṭṭhakathāvādopi hi saddova hoti,",
  "tika-abh08t:1904_15": "na sotaviññeyyoti viruddhametanti maññamānehi saṅgahakārehi paṭikkhittova.",
  "tika-abh08t:1904_16": "Ānandācariyo pana mahāaṭṭhakathāvādaṃ appaṭikkhipitvāva tattha adhippāyaṃ vaṇṇeti. Kathaṃ?",
  "tika-abh08t:1904_17": "“Jivhātālucalanādikaravitakkasamuṭṭhitaṃ viññattisahajameva sukhumasaddaṃ dibbasotena sutvā ādisatī”ti sutte,",
  "tika-abh08t:1904_18": "paṭṭhāne ca oḷārikaṃ saddaṃ sandhāya sotaviññāṇassa ārammaṇapaccayabhāvo vuttoti iminā adhippāyena vitakkavipphārasaddassa asotaviññeyyatā vuttāti.",
  "tika-abh08t:1905_0": "686- 7.",
  "tika-abh08t:1905_1": "Viññāpanatoti vacīghosena adhippāyaviññāpanahetuttā.",
  "tika-abh08t:1905_2": "Sayaṃ viññeyyatoti gahaṇānusārena vacīghosena vā hetunā sayaṃ viññeyyattā.",
  "tika-abh08t:1905_3": "Tassāti viññattisaddassa.",
  "tika-abh08t:1905_4": "Sambhavo kārakadvayeti viññāpayatīti viññatti,",
  "tika-abh08t:1905_5": "viññāyatīti viññattīti evaṃ hetumhi,",
  "tika-abh08t:1905_6": "kammani vā tassa sambhavo nibbatti hotīti attho.",
  "tika-abh08t:1905_7": "Kiṃ panetaṃ viññattidvayaṃ cittasamuṭṭhānaṃ,",
  "tika-abh08t:1905_8": "udāhu kammādisamuṭṭhānanti āha “na viññattidvaya”ntiādi.",
  "tika-abh08t:1905_9": "Aṭṭha rūpāni viyāti sakasakakalāpagataaṭṭharūpāni viya,",
  "tika-abh08t:1905_10": "viññattidvayassa ekato vuccamānattā kāyaviññattisahajakalāpe saddo na labbhatīti vacīviññattikalāpe labbhamānampi taṃ hitvā “aṭṭha”icceva vuttaṃ.",
  "tika-abh08t:1906_0": "Yathāvuttavikāraggahaṇamukhena “ayaṃ idaṃ nāma kātukāmo”ti taṃsamaṅgino adhippāyo viññāyatīti āha “adhippāyappakāsanarasā”ti.",
  "tika-abh08t:1906_1": "Kāyavipphandanahetubhūtāya vāyodhātuyā vikārattā tassā kāyavipphandanassa hetubhāvākārena paccupaṭṭhānanti vuttaṃ “kāya…pe…",
  "tika-abh08t:1906_2": "paccupaṭṭhānā”ti.",
  "tika-abh08t:1906_3": "Vāyodhātuyā kiccādhikatāya āha “cittasamuṭṭhānavāyodhātupadaṭṭhānā”ti.",
  "tika-abh08t:1906_4": "Vacīghosassa hetubhāvapaccupaṭṭhānāti vuttanayeneva vacīghosasaṅkhātassa cittajasaddassa hetubhāvapaccupaṭṭhānā.",
  "tika-abh08t:1907_0": "Keci panettha “ghaṭṭane paccayoti vuttattā ghaṭṭanānantaraṃ saddassa uppatti hotīti gahetvā cittasamuṭṭhānapathavīdhātu",
  "tika-abh08t:1907_1": "upādinnaghaṭṭanamattaṃ karoti,",
  "tika-abh08t:1907_2": "ghaṭṭitakkhaṇe utusamuṭṭhānova saddo uppajjati,",
  "tika-abh08t:1907_3": "so pana cittapaccayattā pariyāyena cittasamuṭṭhānoti vuccatī”ti vadanti.",
  "tika-abh08t:1907_4": "Tesaṃ matena cittajasaddoyeva na labbhati,",
  "tika-abh08t:1907_5": "tasmā evaṃ aggahetvā udakatāpanakāle antoudakeyeva uppajjanakasaddo viya upādinne ghaṭṭetvā uppajjamānacittasamuṭṭhānapathavīdhātuyā",
  "tika-abh08t:1907_6": "uppattisamakālameva tasmiṃ kalāpe navamaṃ hutvā antoyeva bhūtikasaddo uppajjatīti gahetabbaṃ,",
  "tika-abh08t:1907_7": "tasmā cittasamuṭṭhānasaddopi vacīviññattivaseneva uppajjati,",
  "tika-abh08t:1907_8": "accharāpaharaṇādisaddo pana vacīviññattiyā abhāvato cittapaccayautusamuṭṭhānoyevāti.",
  "tika-abh08t:1908_0": "688.",
  "tika-abh08t:1908_1": "Viggahābhāvato na kassati,",
  "tika-abh08t:1908_2": "kasituṃ chindituṃ na sakkotīti akāso,",
  "tika-abh08t:1908_3": "soyeva ākāsoti āha “na kassatīti ākāso”ti,",
  "tika-abh08t:1908_4": "ko panesoti āha “rūpānaṃ vivaro”ti,",
  "tika-abh08t:1908_5": "kaṇṇacchiddādirūpānaṃ antaranti attho.",
  "tika-abh08t:1908_6": "Anena ajaṭākāsamāha. Yo…pe…",
  "tika-abh08t:1908_7": "paricchedoti pana iminā idhādhippetamākāsaṃ,",
  "tika-abh08t:1908_8": "so pana ruḷhīvasena ākāsoti pavuccati.",
  "tika-abh08t:1909_0": "Rūpāni paricchindati,",
  "tika-abh08t:1909_1": "sayaṃ vā tehi paricchijjati,",
  "tika-abh08t:1909_2": "tesaṃ vā paricchedamattanti rūpaparicchedo,",
  "tika-abh08t:1909_3": "taṃ lakkhaṇametassāti rūpaparicchedalakkhaṇo.",
  "tika-abh08t:1909_4": "Ayañhi taṃ taṃ rūpakalāpaṃ paricchindanto viya hoti.",
  "tika-abh08t:1909_5": "Tenāha “rūpapariyantappakāsanaraso”ti.",
  "tika-abh08t:1909_6": "“Ayaṃ rūpānaṃ heṭṭhimo pariyanto,",
  "tika-abh08t:1909_7": "ayaṃ uparimo”ti evaṃ vibhāvanakiccoti attho.",
  "tika-abh08t:1909_8": "Atthato pana yasmā rūpānaṃ paricchedamattaṃ hutvā gayhati,",
  "tika-abh08t:1909_9": "tasmā vuttaṃ “rūpamariyādapaccupaṭṭhāno”ti. Etthāha –",
  "tika-abh08t:1909_10": "kiṃ panesa rūpe paricchindanto catusamuṭṭhānakalāpato paricchindati,",
  "tika-abh08t:1909_11": "atha ekasamuṭṭhānabahukalāpato,",
  "tika-abh08t:1909_12": "udāhu ekekasamuṭṭhānaekekakalāpato,",
  "tika-abh08t:1909_13": "ekekarūpato vāti?",
  "tika-abh08t:1909_14": "Ekekasamuṭṭhānaekekakalāpatoti daṭṭhabbaṃ.",
  "tika-abh08t:1910_0": "Yadi hi catusamuṭṭhānakalāpato,",
  "tika-abh08t:1910_1": "ekasamuṭṭhānabahukalāpato vā paricchindati,",
  "tika-abh08t:1910_2": "evaṃ sati samphuṭṭhabhāvapaccupaṭṭhāno vā paricchindeyya,",
  "tika-abh08t:1910_3": "ekakalāpagatarūpānaṃ viya nānākalāpagatarūpānampi avinibbhogavuttitā vā āpajjeyya.",
  "tika-abh08t:1910_4": "Atha vā ekekarūpato paricchindati,",
  "tika-abh08t:1910_5": "evaṃ sati ekekakalāpagatarūpānampi nānākalāpagatarūpānaṃ viya aññamaññavinibbhogavuttitāpasaṅgo siyā,",
  "tika-abh08t:1910_6": "ubhayampi panetaṃ aniṭṭhaṃ,",
  "tika-abh08t:1910_7": "tasmā ekekasamuṭṭhānaekekakalāpato paricchindatīti daṭṭhabbaṃ.",
  "tika-abh08t:1911_0": "Asamphuṭṭhabhāvachiddavivarabhāvapaccupaṭṭhāno vāti asamphuṭṭhabhāvapaccupaṭṭhāno vā chiddavivarabhāvapaccupaṭṭhāno vāti vuttaṃ hoti.",
  "tika-abh08t:1911_1": "Tattha yasmiṃ kalāpe bhūtānaṃ paricchedo,",
  "tika-abh08t:1911_2": "teheva asamphuṭṭhabhāvena paccupaṭṭhānato asamphuṭṭhabhāvapaccupaṭṭhāno.",
  "tika-abh08t:1911_3": "Kiñcāpi hi kalāpantarabhūtā kalāpantarabhūtehi samphuṭṭhāva ekaghanapiṇḍabhāvena pavattattā,",
  "tika-abh08t:1911_4": "tathāpi dhammato aññamaññaṃ vivittattā asaṃkiṇṇā eva.",
  "tika-abh08t:1911_5": "Tesaṃ yā vivittatā aññamaññaṃ asaṃkiṇṇatā,",
  "tika-abh08t:1911_6": "ayaṃ paricchedo.",
  "tika-abh08t:1911_7": "Bhūtantarehi viya tehi so asamphuṭṭhova,",
  "tika-abh08t:1911_8": "itarathā paricchinnatā na siyā tesaṃ bhūtānaṃ byāpibhāvāpattito.",
  "tika-abh08t:1911_9": "Abyāpibhāvo hi asamphuṭṭhatā.",
  "tika-abh08t:1911_10": "Tenāha bhagavā imassa niddese “asamphuṭṭhaṃ catūhi mahābhūtehī”ti.",
  "tika-abh08t:1912_0": "Atha vā kalāpantarabhūtānaṃ aññamaññaṃ asaṃkiṇṇabhāvena paccupaṭṭhānato asamphuṭṭhatāpaccupaṭṭhānabhāvo vutto,",
  "tika-abh08t:1912_1": "kaṇṇacchiddamukhavivarādivasena chiddavivarabhāvassa paccupaṭṭhānato chiddavivarabhāvapaccupaṭṭhānatā vuttā.",
  "tika-abh08t:1912_2": "Rūpaparicchede hi sati chiddavivarabhāvo hoti.",
  "tika-abh08t:1912_3": "Yesaṃ rūpānaṃ paricchedo,",
  "tika-abh08t:1912_4": "tattheva tesaṃ paricchedabhāvena labbhatīti vuttaṃ “paricchinnarūpapadaṭṭhāno”ti.",
  "tika-abh08t:1913_0": "689- 91.",
  "tika-abh08t:1913_1": "Rūpassalahutādittayaniddeseti rūpassalahutā rūpassamudutā rūpassakammaññatāti imassa rūpalahutādittayassa niddese sampatte idaṃ vuccatīti adhippāyo.",
  "tika-abh08t:1913_2": "Heṭṭhā vuttanayenevāti arūpassa lahutādīsu “kāyalahubhāvo kāyalahutā”tiādinā vuttanayānusāreneva “rūpassa",
  "tika-abh08t:1913_3": "lahubhāvo lahutā”tiādinā rūpasambandhībhāvena rūpavikārāpi viññātabbā.",
  "tika-abh08t:1913_4": "Rūpassa lahubhāvo lahutā,",
  "tika-abh08t:1913_5": "sā rūpassa garubhāvavūpasamalakkhaṇā,",
  "tika-abh08t:1913_6": "garubhāvanimmaddanarasā,",
  "tika-abh08t:1913_7": "adandhatāpaccupaṭṭhānā,",
  "tika-abh08t:1913_8": "lahurūpapadaṭṭhānā.",
  "tika-abh08t:1913_9": "Rūpassa mudubhāvo mudutā,",
  "tika-abh08t:1913_10": "sā rūpassa thaddhabhāvavūpasamalakkhaṇā,",
  "tika-abh08t:1913_11": "thaddhabhāvanimmaddanarasā,",
  "tika-abh08t:1913_12": "sabbakiriyāsu avirodhitāpaccupaṭṭhānā,",
  "tika-abh08t:1913_13": "mudurūpapadaṭṭhānā.",
  "tika-abh08t:1913_14": "Rūpassa kammaññabhāvo kammaññatā,",
  "tika-abh08t:1913_15": "sā rūpassa akammaññabhāvavūpasamalakkhaṇā,",
  "tika-abh08t:1913_16": "akammaññabhāvanimmaddanarasā,",
  "tika-abh08t:1913_17": "sarīrakiriyāsu anukūlabhāvapaccupaṭṭhānā,",
  "tika-abh08t:1913_18": "kammaññarūpapadaṭṭhānāti.",
  "tika-abh08t:1913_19": "Attho panettha tattha tattha amhehi vuttānusārena veditabbo.",
  "tika-abh08t:1913_20": "Imā pana tisso rūpānaṃ vikārabhāvato “rūpavikārā”ti vuccantīti dassetuṃ “tisso…pe…",
  "tika-abh08t:1913_21": "vibhāvinā”ti vuttaṃ.",
  "tika-abh08t:1914_0": "Yathākkamaṃ panetā rūpassa dandhattakaradhātukkhobhapaṭipakkhapaccayasamuṭṭhānā,",
  "tika-abh08t:1914_1": "thaddhattakaradhātukkhobhapaṭipakkhapaccayasamuṭṭhānā,",
  "tika-abh08t:1914_2": "rūpānaṃ sarīrakiriyāsu ananukūlabhāvakaradhātukkhobhapaṭipakkhapaccayasamuṭṭhānāti veditabbaṃ.",
  "tika-abh08t:1914_3": "Tattha dhātukkhobhoti vātapittasemhapakopo,",
  "tika-abh08t:1914_4": "rasādidhātūnaṃ vā vikārāvatthā,",
  "tika-abh08t:1914_5": "dvidhā vuttāpi atthato pathavīdhātuādīnaṃyeva vikāroti daṭṭhabbaṃ.",
  "tika-abh08t:1914_6": "Paṭipakkhapaccayā sappāyautuāhārāvikkhittacittatā,",
  "tika-abh08t:1914_7": "sā ca taṃtaṃvikārassa visesapaccayabhāvato vuttā,",
  "tika-abh08t:1914_8": "avisesena pana sabbesaṃ paccayā,",
  "tika-abh08t:1914_9": "tathā hi te kadācipi aññamaññaṃ na vijahanti.",
  "tika-abh08t:1914_10": "Tathā avijahantānaṃ pana dubbijānīyaṃ nānattanti taṃpakāsanatthaṃ “etāsa”ntiādi vuttaṃ.",
  "tika-abh08t:1914_11": "Kamatova nidassananti sambandho.",
  "tika-abh08t:1914_12": "Lahutāya hi arogī nidassanaṃ,",
  "tika-abh08t:1914_13": "mudutāya madditacammaṃ,",
  "tika-abh08t:1914_14": "kammaññatāya sudhantasuvaṇṇaṃ.",
  "tika-abh08t:1915_0": "Nanu cettha arogino tāva nidassanaṃ yuttaṃ tassa indriyabaddhasantānattā,",
  "tika-abh08t:1915_1": "suparimadditacammasudhantasuvaṇṇānaṃ pana kathaṃ.",
  "tika-abh08t:1915_2": "Na hi anindriyabaddharūpasantāne lahutādīni sambhavanti tathā dhātukkhobhapaṭipakkhapaccayābhāvato? Saccaṃ,",
  "tika-abh08t:1915_3": "mudukammaññasadisarūpanidassanamattametaṃ,",
  "tika-abh08t:1915_4": "na pana tattha idhādhippetamudutākammaññatāsabhāvato.",
  "tika-abh08t:1915_5": "Yadi evaṃ,",
  "tika-abh08t:1915_6": "kathaṃ tūlapicuādīsu lahubhāvādikanti?",
  "tika-abh08t:1915_7": "Na tattha paramatthato lahubhāvādikaṃ atthi,",
  "tika-abh08t:1915_8": "garubhāvādihetūnaṃ pana abhāvato tattha lahubhāvādivohāro.",
  "tika-abh08t:1916_0": "Kammaṃ kātuṃ na sakkoti ekantena tāsaṃ paccuppannapaccayāpekkhattā,",
  "tika-abh08t:1916_1": "itarathā sabbadābhāvinīhi lahutādīhi bhavitabbaṃ siyāti.",
  "tika-abh08t:1916_2": "Adandhatālakkhaṇāti agarubhāvalakkhaṇā.",
  "tika-abh08t:1916_3": "Garubhāvassa vinodanaṃ khipanaṃ apanayanaṃ kiccametissāti garubhāvavinodanarasā.",
  "tika-abh08t:1916_4": "Kiñcāpi hi ayaṃ rūpānaṃ garubhāvaṃ vinodetuṃ na sakkoti,",
  "tika-abh08t:1916_5": "garurūpapaṭipakkhānaṃ pana adandharūpānaṃ vikārattā “jāti naṃ uppādetī”tiādīsu viya pariyāyena garubhāvaṃ vinodeti nāma.",
  "tika-abh08t:1916_6": "Tassañhi vijjamānāyaṃ uppannarūpānaṃ agarubhāvoyevāti.",
  "tika-abh08t:1916_7": "Esa nayo mudutākammaññatāsu.",
  "tika-abh08t:1916_8": "Cetasikalahutādayo pana attano attano paccanīkānaṃ taṃtaṃakusaladhammānaṃ viddhaṃsakabhāvena pavattantīti",
  "tika-abh08t:1916_9": "vikāramattabhāvato nippariyāyeneva tāsaṃ taṃkiccatā labbhatīti daṭṭhabbaṃ.",
  "tika-abh08t:1916_10": "Lahuparivattitapaccupaṭṭhānāti adandhassa arogīpurisassa aparāparaṃ saṅkanti parivattanaṃ viya adandhaparivattanaṃ hutvā paccupaṭṭhānāti attho.",
  "tika-abh08t:1916_11": "Yassa rūpassa lahutā,",
  "tika-abh08t:1916_12": "tattheva vikārabhāvena upalabbhanato lahurūpapadaṭṭhānā.",
  "tika-abh08t:1916_13": "Evamitarāsupi.",
  "tika-abh08t:1916_14": "Athaddhatāti akathinatā.",
  "tika-abh08t:1916_15": "Attano mudubhāveneva sabbakiriyāsu aviruddhā hutvā paccupaṭṭhātīti avirodhitāpaccupaṭṭhānā.",
  "tika-abh08t:1916_16": "Mudu hi katthaci na virujjhati.",
  "tika-abh08t:1916_17": "Tīsupi ṭhānesu paṭipakkhatthe a- kāro.",
  "tika-abh08t:1916_18": "Dandhatādihetūnaṃ paṭipakkhasamuṭṭhānattā lahutādīnanti keci.",
  "tika-abh08t:1916_19": "Apare pana sattāpaṭisedheti vadanti.",
  "tika-abh08t:1916_20": "Sarīrena kattabbakiriyānaṃ anukūlatāsaṅkhāto kammaññabhāvo lakkhaṇametissāti sarīrakiriyānukūlakammaññabhāvalakkhaṇā.",
  "tika-abh08t:1916_21": "Akammaññaṃ dubbalaṃ nāma hotīti kammaññatā adubbalabhāvapaccupaṭṭhānā vuttā.",
  "tika-abh08t:1917_0": "692.",
  "tika-abh08t:1917_1": "Rūpānamācayo yotiādīsu yo nipphannarūpānaṃ ādito cayo,",
  "tika-abh08t:1917_2": "yathāpaccayaṃ tato tato āgatassa viya cayoti vā ācayasaṅkhāto rūpānaṃ paṭhamuppādo vaḍḍhi ca,",
  "tika-abh08t:1917_3": "so upacayoti uddese vutto “upaññattaṃ upasitta”ntiādīsu viya upa-",
  "tika-abh08t:1917_4": "saddassa paṭhamūpariatthadassanato.",
  "tika-abh08t:1917_5": "Yā pana tesaṃyeva rūpānaṃ anuppabandhatā anuppabandhavasena pavatti,",
  "tika-abh08t:1917_6": "sā santatīti pavuccati.",
  "tika-abh08t:1917_7": "Paṭisandhikkhaṇe hi rūpuppattiādicayabhāvato ācayo nāma,",
  "tika-abh08t:1917_8": "tato paraṃ yāva sattarasamacittuppādā vaḍḍhibhāvato upacayo nāma.",
  "tika-abh08t:1917_9": "Tadā hi rūpassa kammacittautūhi cayoyeva, na hāni.",
  "tika-abh08t:1917_10": "Atha vā yāva āhārasamuṭṭhāna rūpuppādo,",
  "tika-abh08t:1917_11": "cakkhādiuppādo vā,",
  "tika-abh08t:1917_12": "tāva upacayo nāma,",
  "tika-abh08t:1917_13": "tato paraṃ pana cutipariyosānaṃ santati nāma.",
  "tika-abh08t:1917_14": "Evañca katvā –",
  "tika-abh08t:1918_0": "“Yo āyatanānaṃ ācayo, so rūpassa upacayo. Yo rūpassa upacayo, sā rūpassa santatī”ti –",
  "tika-abh08t:1919_0": "Evaṃ upacayasantatīnaṃ atthato nānattābhāvadīpanatthaṃ vuttāya pāḷiyā aṭṭhakathāyaṃ –",
  "tika-abh08t:1920_0": "“Ācayo nāma nibbatti,",
  "tika-abh08t:1920_1": "upacayo nāma vaḍḍhi,",
  "tika-abh08t:1920_2": "santati nāma pavattī”ti vatvā “nadītīre khatakūpasmiñhi udakuggamanakālo viya ācayo nibbatti,",
  "tika-abh08t:1920_3": "paripuṇṇakālo viya upacayo vaḍḍhi,",
  "tika-abh08t:1920_4": "ajjhottharitvā gamanakālo viya santati pavattī”ti –",
  "tika-abh08t:1921_0": "Upamā vuttā.",
  "tika-abh08t:1921_1": "“Rūpānamācayo”ti cettha bahuvacananiddesena uppādo nāma uppajjamānānaṃ vikāro.",
  "tika-abh08t:1921_2": "Vikāratte ca sati attano vikāravantadhammabhedabhinnattā ekakkhaṇepi uppajjamānānaṃ bahūnampi rūpānaṃ visuṃ visuṃyeva uppādavikārabhāvo,",
  "tika-abh08t:1921_3": "na piṇḍassevāti dīpitaṃ hoti.",
  "tika-abh08t:1921_4": "Na kevalañca rūpānameva uppatti īdisī,",
  "tika-abh08t:1921_5": "atha kho arūpadhammānampi uppādo rūpārūpadhammānaṃ jaratā, aniccatā,",
  "tika-abh08t:1921_6": "rūpassa lahumudukammaññatā cāti daṭṭhabbaṃ.",
  "tika-abh08t:1922_0": "693.",
  "tika-abh08t:1922_1": "Jātirūpanti dīpitaṃ aṭṭhakathāsu ubhayassapi rūpuppādasabhāvattāti adhippāyo.",
  "tika-abh08t:1922_2": "Yadi evaṃ,",
  "tika-abh08t:1922_3": "kasmā vibhajja vuttaṃ?",
  "tika-abh08t:1922_4": "Bhagavatā tatheva desitattā.",
  "tika-abh08t:1922_5": "Bhagavatāpi kasmā tathā desitanti āha “vuttamākāranānattā”tiādi.",
  "tika-abh08t:1922_6": "Ākāranānattaṃ heṭṭhā vibhāvitameva.",
  "tika-abh08t:1922_7": "Akkharassa paṭhamuppatti upacayo,",
  "tika-abh08t:1922_8": "punappunaṃ uppatti santati.",
  "tika-abh08t:1922_9": "Evaṃ tisamuṭṭhānarūpānampi daṭṭhabbanti evaṃ tesaṃ ākāranānattaṃ vaṇṇenti.",
  "tika-abh08t:1922_10": "Veneyyānaṃ vasena vāti tadā kira sotūnaṃ evaṃ cittaṃ uppannaṃ,",
  "tika-abh08t:1922_11": "ayaṃ jāti sabbesaṃ dhammānaṃ pabhavo,",
  "tika-abh08t:1922_12": "sayaṃ pana na kutoci jāyati,",
  "tika-abh08t:1922_13": "yathā taṃ “pakativādīnaṃ pakatī”ti.",
  "tika-abh08t:1922_14": "Tesaṃ micchāgāhaṃ vidhamento “jāti nāma na aññā,",
  "tika-abh08t:1922_15": "upacayasantativasena ṭhitā rūpuppattiyeva pana tathā vuccati,",
  "tika-abh08t:1922_16": "sā ca yassa uppādo,",
  "tika-abh08t:1922_17": "tassa paccayeheva jātapariyāyaṃ labbhatī”ti dassanatthaṃ upacayo santatīti dvidhā bhinditvā desetīti ācariyā.",
  "tika-abh08t:1923_0": "Pubbantato pubbakoṭṭhāsato,",
  "tika-abh08t:1923_1": "anāgatabhāvatoti attho.",
  "tika-abh08t:1923_2": "Uppajjamāne rūpadhamme uppādo anāgatakkhaṇato ummujjāpento viya hotīti vuttaṃ “ummujjāpanaraso”ti.",
  "tika-abh08t:1923_3": "“Ime rūpadhammā sampaṭicchatha ne”ti niyyātento viya gayhatīti vuttaṃ “niyyātanapaccupaṭṭhāno”ti.",
  "tika-abh08t:1923_4": "Paripuṇṇabhāvapaccupaṭṭhānatā upari cayo upacayoti imassa atthassa vasena veditabbā.",
  "tika-abh08t:1923_5": "Yathā uppādakkhaṇappattaṃ uppannaṃ nāma hoti ādikamme tappaccayavasena,",
  "tika-abh08t:1923_6": "evaṃ uppādakkhaṇagataṃ upacitaṃ nāma hotīti vuttaṃ “upacitarūpapadaṭṭhāno”ti.",
  "tika-abh08t:1924_0": "Pavattilakkhaṇāti anuppabandhato uppattivasena pavattamānarūpānaṃ pavattananti lakkhitabbā.",
  "tika-abh08t:1924_1": "Anuppabandhanarasāti pubbāparavasena anuppabandhanakiccā.",
  "tika-abh08t:1924_2": "Asati hi uppāde pubbāparavasena anuppabandho na siyā.",
  "tika-abh08t:1924_3": "Anuppabandharasattāyeva anupacchedavasena gahetabbato āha “anupacchedapaccupaṭṭhānā”ti.",
  "tika-abh08t:1924_4": "Pubbāparavasena ghaṭitarūpesu upalabbhanato vuttaṃ “anuppabandharūpapadaṭṭhānā”ti.",
  "tika-abh08t:1925_0": "694. Jīraṇanti jiṇṇabhāvo, abhinavabhāvahānīti attho.",
  "tika-abh08t:1926_0": "Pākaṭā rūpadhammesu khaṇḍiccādibhāvena dantādīsu vikāradassanato,",
  "tika-abh08t:1926_1": "itarā tadabhāvato apākaṭā.",
  "tika-abh08t:1926_2": "Kāmaṃ rūpadhammānampi khaṇikajarā paṭicchannā eva,",
  "tika-abh08t:1926_3": "yā “avīcijarā”ti vā vuccati.",
  "tika-abh08t:1926_4": "Arūpadhammānaṃ pana jarāya suṭṭhu paṭicchannabhāvadassanatthaṃ “pākaṭā rūpadhammesū”ti avisesena vuttaṃ.",
  "tika-abh08t:1926_5": "Khaṇḍiccādivikāro pana khaṇikajarāya natthi.",
  "tika-abh08t:1926_6": "Rūpaparipāko rūpadhammānaṃ jiṇṇatā,",
  "tika-abh08t:1926_7": "jaraṃ pattassa bhaṅgo avassaṃbhāvīti vuttaṃ “upanayanarasā”ti,",
  "tika-abh08t:1926_8": "bhaṅgūpanayanakiccāti attho.",
  "tika-abh08t:1926_9": "Sabhāvānapagamepītikakkhaḷattādisabhāvānapagamepi,",
  "tika-abh08t:1926_10": "ṭhitikkhaṇe hi jarā nāma,",
  "tika-abh08t:1926_11": "na ca tadā dhammasabhāvaṃ vijahati.",
  "tika-abh08t:1926_12": "Navabhāvo uppādāvatthā,",
  "tika-abh08t:1926_13": "tassā apagamabhāvena gayhatīti āha “navabhāvāpagamapaccupaṭṭhānā”ti.",
  "tika-abh08t:1926_14": "Vīhipurāṇabhāvo viyāti vīhibhāvānapagamepi abhinavabhāvāpagamanakaro vīhipurāṇabhāvo viya.",
  "tika-abh08t:1926_15": "Vīhipurāṇabhāvo sabbāvatthāni apaneti,",
  "tika-abh08t:1926_16": "ayaṃ pana kevalaṃ uppādāvatthameva apaneti.",
  "tika-abh08t:1926_17": "Parito sabbato bhijjananti lakkhitabbāti paribhedalakkhaṇā.",
  "tika-abh08t:1926_18": "Niccaṃ nāma dhuvaṃ,",
  "tika-abh08t:1926_19": "rūpaṃ pana khaṇabhaṅgitāya na niccanti aniccaṃ,",
  "tika-abh08t:1926_20": "tassa bhāvo aniccatā.",
  "tika-abh08t:1926_21": "Sā pana ṭhitippattarūpaṃ ṭhitiyameva vināsanabhāvena saṃsīdentī viya hotīti saṃsīdanarasā.",
  "tika-abh08t:1926_22": "Yasmā ca sā bhaṅgabhāvato khayavayākāreneva gayhati,",
  "tika-abh08t:1926_23": "tasmā vuttaṃ “khayavayabhāvapaccupaṭṭhānā”ti.",
  "tika-abh08t:1926_24": "Anukkamena vināso khayo nāma,",
  "tika-abh08t:1926_25": "dīpavaṭṭikāya saha telassa viya saha nirodho vayoti vadanti.",
  "tika-abh08t:1927_0": "696- 7.",
  "tika-abh08t:1927_1": "Samodhānatoti rāsito.",
  "tika-abh08t:1927_2": "Kecīti abhayagirivāsino.",
  "tika-abh08t:1927_3": "Middharūpassa vadanasīlā,",
  "tika-abh08t:1927_4": "middhavādo vā etesanti middhavādino.",
  "tika-abh08t:1927_5": "Middharūpaṃ nāmāti utucittāhāravasena tisamuṭṭhānaṃ middhaṃ nāma rūpaṃ.",
  "tika-abh08t:1927_6": "Te paṭikkhipitabbāti sambandho.",
  "tika-abh08t:1927_7": "Kathaṃ paṭikkhipitabbāti āha “munīsī”tiādi.",
  "tika-abh08t:1927_8": "Natthi nīvaraṇāti sotāpattimaggena vicikicchānīvaraṇassa,",
  "tika-abh08t:1927_9": "anāgāmimaggena kāmacchandabyāpādakukkuccanīvaraṇānaṃ,",
  "tika-abh08t:1927_10": "arahattamaggena thinamiddhanīvaraṇānañca pahīnattā.",
  "tika-abh08t:1927_11": "Ayañhettha adhippāyo –",
  "tika-abh08t:1927_12": "yadi middhaṃ rūpaṃ siyā,",
  "tika-abh08t:1927_13": "appahātabbaṃ bhaveyya.",
  "tika-abh08t:1927_14": "Rūpakkhandho abhiññeyyo pariññeyyo na pahātabbo na bhāvetabbo na sacchikātabbo.",
  "tika-abh08t:1927_15": "“Katame dhammā nevadassanenanabhāvanāyapahātabbā.",
  "tika-abh08t:1927_16": "Catūsu bhūmīsu kusalaṃ,",
  "tika-abh08t:1927_17": "catūsu bhūmīsu vipāko,",
  "tika-abh08t:1927_18": "tīsu bhūmīsu kiriyābyākataṃ,",
  "tika-abh08t:1927_19": "rūpañca nibbānañca,",
  "tika-abh08t:1927_20": "ime dhammā nevadassanenanabhāvanāyapahātabbā”ti vacanena rūpadhammānaṃ pahānābhāvato.",
  "tika-abh08t:1927_21": "Evañca sati tassa nīvaraṇabhāvo virujjheyya nīvaraṇānaṃ pahātabbattā.",
  "tika-abh08t:1927_22": "Na hi nīvaraṇānaṃ appahātabbatte –",
  "tika-abh08t:1928_0": "“Yā me kaṅkhā pure āsi, taṃ me akkhāsi cakkhumā;",
  "tika-abh08t:1929_0": "Addhā munīsi sambuddho, natthi nīvaraṇā tavā”ti. –",
  "tika-abh08t:1930_0": "Nīvaraṇappahānena bhagavato thomanaṃ yujjeyya.",
  "tika-abh08t:1930_1": "Yadi siyā, “rūpaṃ,",
  "tika-abh08t:1930_2": "bhikkhave,",
  "tika-abh08t:1930_3": "na tumhākaṃ,",
  "tika-abh08t:1930_4": "taṃ pajahathātiādivacanato rūpassa pahātabbatāpi paññāyatīti? Taṃ na,",
  "tika-abh08t:1930_5": "tabbisayachandarāgappahānassa tattha adhippetattā.",
  "tika-abh08t:1930_6": "Tenāha bhagavā “yo,",
  "tika-abh08t:1930_7": "bhikkhave,",
  "tika-abh08t:1930_8": "rūpe chandarāgavinayo,",
  "tika-abh08t:1930_9": "taṃ tattha pahāna”nti.",
  "tika-abh08t:1930_10": "Na ca panetaṃ na sakkā vattuṃ etthāpi “tabbisayachandarāgappahānavaseneva vutta”nti sādhakavacanabhāvato,",
  "tika-abh08t:1930_11": "kāmacchandādīnaṃ tattha pahānassa anadhippetattā ca,",
  "tika-abh08t:1930_12": "tasmā “natthi nīvaraṇā tavā”tiādivacanehi virujjhanato na middhaṃ rūpanti.",
  "tika-abh08t:1931_0": "Yadi pana paro daḷhamūḷhaggāhitāya taṃvisayachandarāgappahānavaseneva nīvaraṇappahānaṃ adhippetanti sakavādaṃ oḍḍeyya,",
  "tika-abh08t:1931_1": "tassa tannisedhanatthaṃ puna thinamiddhanīvaraṇassa avijjānīvaraṇena saha sampayogavacanañca āharanto āha “thinamiddhanīvaraṇa”ntiādi.",
  "tika-abh08t:1931_2": "Thinamiddhanīvaraṇañceva avijjānīvaraṇañca nīvaraṇena sampayuttanti sambandho.",
  "tika-abh08t:1931_3": "Idaṃ vuttaṃ hoti –",
  "tika-abh08t:1931_4": "“catūhi sampayogo”ti vacanato arūpadhammānameva aññamaññassa sampayogo labbhati,",
  "tika-abh08t:1931_5": "na rūpadhammānaṃ aññamaññaṃ arūpena vā,",
  "tika-abh08t:1931_6": "tasmā yadi middhaṃ rūpaṃ siyā,",
  "tika-abh08t:1931_7": "na taṃ sampayogavacanamarahatīti.",
  "tika-abh08t:1931_8": "Atha siyā –",
  "tika-abh08t:1931_9": "yathālābhavacanamettha sakkā viññātuṃ,",
  "tika-abh08t:1931_10": "“sakkharakathalampi macchagumbampi carantampi tiṭṭhantampī”tiādīsu viya.",
  "tika-abh08t:1931_11": "Yathā hi “sakkharakathalikaṃ macchagumbampi carantampi tiṭṭhantampī”tiādīsu sakkharakathalikassa caraṇāyogato macchagumbāpekkhāya caraṇaṃ,",
  "tika-abh08t:1931_12": "ubhayāpekkhāya ṭhānanti evaṃ yathālābho yojīyati,",
  "tika-abh08t:1931_13": "evamidhāpi thināpekkhāya sampayogavacanaṃ,",
  "tika-abh08t:1931_14": "ubhayāpekkhāya nīvaraṇavacananti? Tampi na,",
  "tika-abh08t:1931_15": "rūpabhāvasseva asiddhattā.",
  "tika-abh08t:1931_16": "Siddhe hi rūpabhāve asambhavato yathālābhayojanā yujjeyyāti.",
  "tika-abh08t:1931_17": "Ettakeneva middhassa arūpabhāve siddhepi yathā dvikkhattuṃ bandhaṃ subandhaṃ hoti,",
  "tika-abh08t:1931_18": "evamanekasuttasādhitaṃ appadhaṃsiyaṃ hotīti paṭṭhānappakaraṇe “nīvaraṇaṃ dhammaṃ paṭicca…pe…",
  "tika-abh08t:1931_19": "paccayā”ti imassa vibhaṅge “arūpe…pe…",
  "tika-abh08t:1931_20": "uppajjatī”ti vuttaṃ arūpabhavuppattimpi āharanto āha “mahāpakaraṇapaṭṭhāne”tiādi.",
  "tika-abh08t:1931_21": "Jhānanikantiādīnampi dhammato lobhādibhāvato kāmacchandanīvaraṇādīhi abhinnattā vuttaṃ “kāmacchandanīvaraṇa”ntiādi.",
  "tika-abh08t:1932_0": "Ettha siyā – “pañcime,",
  "tika-abh08t:1932_1": "bhikkhave,",
  "tika-abh08t:1932_2": "āvaraṇā nīvaraṇā”tiādīsu thinamiddhassa nīvaraṇabhāvena ekato āgatattā idhāpi “thinamiddhanīvaraṇa”nti ekato vuttaṃ,",
  "tika-abh08t:1932_3": "thinameva ca pana arūpabhave uppajjati thinamiddhanti?",
  "tika-abh08t:1932_4": "Tayidamasāraṃ,",
  "tika-abh08t:1932_5": "kukkuccassa na gahitattā.",
  "tika-abh08t:1932_6": "Yadi hi ekato gahitamatteneva idhāpi ekato gahaṇaṃ siyā,",
  "tika-abh08t:1932_7": "kukkuccassapi tattha ekato vuttassa idha gahaṇaṃ sambhaveyya,",
  "tika-abh08t:1932_8": "na ca panevaṃ atthi uddhaccanīvaraṇantveva vuttattā,",
  "tika-abh08t:1932_9": "tasmā na tassa arūpabhavuppattiṃ sakkā paṭibāhitunti. Ādi-",
  "tika-abh08t:1932_10": "saddena “kevalo hāyaṃ,",
  "tika-abh08t:1932_11": "bhikkhave,",
  "tika-abh08t:1932_12": "akusalarāsi,",
  "tika-abh08t:1932_13": "yadidaṃ pañca nīvaraṇā,",
  "tika-abh08t:1932_14": "ime pañca nīvaraṇe pahāya,",
  "tika-abh08t:1932_15": "vigatathinamiddhoti tassa thinamiddhassa cattattā vantattā muttattā pahīnattā paṭinissaṭṭhattā,",
  "tika-abh08t:1932_16": "tena vuccati vigatathinamiddhoti,",
  "tika-abh08t:1932_17": "idaṃ cittaṃ imamhā thinamiddhamhā sodheti visodheti parisodheti moceti vimoceti parimoceti vā”ti evamādiṃ pāḷiṃ saṅgaṇhāti.",
  "tika-abh08t:1933_0": "Yadipi siyā duvidhaṃ middhaṃ rūpaṃ, arūpañca.",
  "tika-abh08t:1933_1": "Tattha yaṃ arūpaṃ,",
  "tika-abh08t:1933_2": "taṃ nīvaraṇesu desitaṃ,",
  "tika-abh08t:1933_3": "na rūpanti? Tampi na,",
  "tika-abh08t:1933_4": "visesavacanābhāvato.",
  "tika-abh08t:1933_5": "Na hi visesetvā middhaṃ nīvaraṇesu desitaṃ “yadapi,",
  "tika-abh08t:1933_6": "bhikkhave, thinaṃ,",
  "tika-abh08t:1933_7": "tadapi nīvaraṇaṃ,",
  "tika-abh08t:1933_8": "yadapi middhaṃ,",
  "tika-abh08t:1933_9": "tadapi nīvaraṇaṃ,",
  "tika-abh08t:1933_10": "thinamiddhaṃ nīvaraṇanti iti hidaṃ uddesaṃ āgacchatī”ti avisesena vuttattā,",
  "tika-abh08t:1933_11": "tasmā middhassa duvidhataṃ parikappetvāpi na sakkā nīvaraṇabhāvaṃ nivattetuṃ.",
  "tika-abh08t:1933_12": "Sakkā hi vattuṃ yaṃ taṃ arūpato aññaṃ middhaṃ parikappitaṃ,",
  "tika-abh08t:1933_13": "tampi nīvaraṇaṃ middhasabhāvattā itaraṃ nīvaraṇaṃ viyāti.",
  "tika-abh08t:1933_14": "Yadi middhassa rūpabhāvaṃ na sampaṭicchatha,",
  "tika-abh08t:1933_15": "kathaṃ bhagavato niddā hoti,",
  "tika-abh08t:1933_16": "nanu middhassa “niddā pacalāyikā”tiādinā vibhaṅge vuttattā niddābhāvo siddhoti?",
  "tika-abh08t:1933_17": "Nayidamevaṃ,",
  "tika-abh08t:1933_18": "itthiliṅgādīsu viya niddāhetuno middhassa niddābhāvena vibhattattā.",
  "tika-abh08t:1933_19": "Evampi niddāhetuno middhassa abhāvato kathaṃ bhagavato niddāti ce?",
  "tika-abh08t:1933_20": "Sā bhagavato natthīti na sakkā vattuṃ “abhijānāmi kho panāhaṃ aggivessana…pe…",
  "tika-abh08t:1933_21": "divā supitā”tiādivacanato na niddā bhagavato middhena,",
  "tika-abh08t:1933_22": "atha kho sarīragelaññena,",
  "tika-abh08t:1933_23": "tañca bhagavato natthīti na sakkā vattuṃ “piṭṭhi me āgilāyati,",
  "tika-abh08t:1933_24": "tamahaṃ āyamissāmī”ti vacanato.",
  "tika-abh08t:1933_25": "Na cettha evamavadhāraṇaṃ daṭṭhabbaṃ “middhameva niddāhetū”ti,",
  "tika-abh08t:1933_26": "tasmā aññopi atthi niddāhetu.",
  "tika-abh08t:1933_27": "Ko pana soti?",
  "tika-abh08t:1933_28": "Sarīragelaññaṃ,",
  "tika-abh08t:1933_29": "tasmā na bhagavato niddā middhahetukāti daṭṭhabbaṃ.",
  "tika-abh08t:1934_0": "698.",
  "tika-abh08t:1934_1": "Visuṃ visuṃ abhāvaṃ dassetvāti vāyodhātuādito visuṃ visuṃ natthibhāvaṃ dassetvā.",
  "tika-abh08t:1934_2": "Kathaṃ pana so dassitabboti āha “vāyodhātuyā”tiādi.",
  "tika-abh08t:1934_3": "Tattha kāyabalaṃ nāma atthato vāyodhātuyā pavattiākāraviseso tassā vipphārabhāvato.",
  "tika-abh08t:1934_4": "Yato bālānaṃ balanti vadantīti vuttaṃ “vāyodhātuyā gahitāya balarūpaṃ gahitamevā”ti.",
  "tika-abh08t:1934_5": "Sambhavo kāmadhātuyaṃ ekaccasattānaṃ indriyaparipākapaccayo āpodhātuyā pavattiākāravisesoti āha “āpodhātuyā sambhavarūpa”nti.",
  "tika-abh08t:1934_6": "Gahitāya gahitamevāti sambandho.",
  "tika-abh08t:1934_7": "Upacayasantativinimutto rūpuppādo natthi,",
  "tika-abh08t:1934_8": "uppādāvatthāya ca aññā jāti nāma natthevāti vuttaṃ “upacayasantatīhi jātirūpa”nti.",
  "tika-abh08t:1934_9": "Kammasamuṭṭhānassapi rogassa visabhāgapaccayasamuppanno dhātukkhobho āsannakāraṇaṃ,",
  "tika-abh08t:1934_10": "pageva itarassa.",
  "tika-abh08t:1934_11": "So atthato rūpadhammānaṃ pākāvatthā ṭhitibhaṅgakkhaṇesu eva siyāti vuttaṃ “jaratāaniccatādīhi rogarūpaṃ gahita”nti.",
  "tika-abh08t:1935_0": "699- 704.",
  "tika-abh08t:1935_1": "Rūpāni samuṭṭhahanti jāyanti etehīti rūpasamuṭṭhānāni.",
  "tika-abh08t:1935_2": "Kāni pana tānīti āha “utucittāhārakammānī”ti.",
  "tika-abh08t:1936_0": "Āhāro rūpahetuyoti ettha iti-",
  "tika-abh08t:1936_1": "saddo pakkhipitabbo, kammaṃ,",
  "tika-abh08t:1936_2": "utu ca cittañca āhāroti ime rūpahetuyoti.",
  "tika-abh08t:1936_3": "Rūpahetuyoti ca rūpassa janakapaccayāti attho.",
  "tika-abh08t:1936_4": "Tenāha “etehevā”tiādi.",
  "tika-abh08t:1936_5": "Ekamekaṃyeva samuṭṭhānaṃ etesanti ekasamuṭṭhānā.",
  "tika-abh08t:1936_6": "Nanu ekato eva paccayato paccayuppannassa uppatti natthīti?",
  "tika-abh08t:1936_7": "Saccaṃ natthi,",
  "tika-abh08t:1936_8": "rūpajanakapaccayesu ekatoti ayamettha abhisandhi.",
  "tika-abh08t:1936_9": "Aṭṭhindriyānīti cakkhādīni pañca,",
  "tika-abh08t:1936_10": "itthipurisindriyadvayaṃ,",
  "tika-abh08t:1936_11": "jīvitañcāti aṭṭhindriyāni.",
  "tika-abh08t:1936_12": "Kāyavacīviññattivasena viññattidvayaṃ.",
  "tika-abh08t:1937_0": "Dvīhīti koci cittena,",
  "tika-abh08t:1937_1": "koci utunā cāti evaṃ dvīhi.",
  "tika-abh08t:1937_2": "Na hi ekasseva dve ekakkhaṇe paccayā honti.",
  "tika-abh08t:1937_3": "Evaṃ sesesupi.",
  "tika-abh08t:1937_4": "Utuāhāra…pe…",
  "tika-abh08t:1937_5": "katanti ekekaṃ utunā, āhārena,",
  "tika-abh08t:1937_6": "cittena cāti tīhi kataṃ.",
  "tika-abh08t:1937_7": "Catasso cāpi dhātuyoti cattāri mahābhūtāni.",
  "tika-abh08t:1937_8": "Tāni hi nissattanijjīvaṭṭhena dhātūti vuccanti.",
  "tika-abh08t:1937_9": "Kammādīhi catūhi bhavantīti catubbhavā.",
  "tika-abh08t:1937_10": "Dveti jaratā aniccatā.",
  "tika-abh08t:1938_0": "705- 6.",
  "tika-abh08t:1938_1": "Idāni missakasamuṭṭhānānipi gahetvā taṃtaṃpaccayajātānaṃ gaṇanaparicchedaṃ dassetuṃ “kammenā”tiādi vuttaṃ.",
  "tika-abh08t:1938_2": "Tattha aṭṭhindriyāni vatthu suddhaṭṭhakaṃ santatyūpacayākāsāti vīsati kammajā.",
  "tika-abh08t:1938_3": "Viññattidvayaṃ saddo lahutādittayaṃ suddhaṭṭhakādayo ekādasāti sattarasa cetasā jāyare,",
  "tika-abh08t:1938_4": "cittajāti attho.",
  "tika-abh08t:1938_5": "Saddo lahutādittayaṃ suddhaṭṭhakādayo ekādasāti dasapañceva pannarasa utunā jāyare.",
  "tika-abh08t:1938_6": "Lahutādittayaṃ suddhaṭṭhakādayo ekādasāti cuddasa āhārato.",
  "tika-abh08t:1938_7": "Jaratāaniccatāhi te aṭṭhasaṭṭhi ca hontevāti sambandho.",
  "tika-abh08t:1939_0": "707- 8.",
  "tika-abh08t:1939_1": "“Jaratā…pe…",
  "tika-abh08t:1939_2": "samuṭṭhitā”ti vatvā puna tattha kāraṇaṃ dassetuṃ “jātassā”tiādi vuttaṃ.",
  "tika-abh08t:1939_3": "Tattha jātassa pākabhedattāti jaratāya jātadhammassa pākattā,",
  "tika-abh08t:1939_4": "aniccatāya ca bhedattāti attho.",
  "tika-abh08t:1939_5": "Idaṃ vuttaṃ hoti –",
  "tika-abh08t:1939_6": "jaratāaniccatā nāma uppannadhammassa honti,",
  "tika-abh08t:1939_7": "no uppajjamānassa.",
  "tika-abh08t:1939_8": "Yadi hi uppajjamānassa siyuṃ,",
  "tika-abh08t:1939_9": "tadā tāsampi jāyamānattapariyāyo yujjeyya.",
  "tika-abh08t:1939_10": "Uppannadhammassa pana jātito paraṃ imāsaṃ sambhavato na jāyantīti vattuṃ vaṭṭatīti.",
  "tika-abh08t:1939_11": "Yadi pana koci tesampi jātabhāve ko virodhoti paṭipajjeyya,",
  "tika-abh08t:1939_12": "tassa taṃ duggāhaṃ vidhamento āha “jāyeyyu”ntiādi.",
  "tika-abh08t:1939_13": "Hontu nāma tesampi pākabhedā,",
  "tika-abh08t:1939_14": "tadāpi ko virodhoti āha “na hī”tiādi.",
  "tika-abh08t:1939_15": "Pāko na paripaccatīti sambandho,",
  "tika-abh08t:1939_16": "etena na bhijjatīti dīpitaṃ hoti.",
  "tika-abh08t:1939_17": "Pakkassa hi bhaṅgo niyato.",
  "tika-abh08t:1939_18": "Bhedo vā na ca bhijjatīti etthāpi pākabhāvopi vuttova.",
  "tika-abh08t:1939_19": "Na hi apakkaṃ bhijjatīti,",
  "tika-abh08t:1939_20": "aññathā uppādabhaṅgānaṃ anaññattappasaṅgato.",
  "tika-abh08t:1939_21": "Natthi tanti pākabhedānaṃ paccanaṃ bhijjanaṃ natthīti vuttamevatthaṃ saṅkhipitvā āha.",
  "tika-abh08t:1940_0": "Ettāvatā ca kiṃ vuttaṃ hoti?",
  "tika-abh08t:1940_1": "Yadi jaratāaniccatā kenaci paccayena jāyeyyuṃ,",
  "tika-abh08t:1940_2": "tadā uppannassa nāma jarāya,",
  "tika-abh08t:1940_3": "bhaṅgena ca bhavitabbanti tesaṃ jaratāaniccatāpi siyuṃ,",
  "tika-abh08t:1940_4": "na ca panetā upalabbhanti. Kasmā?",
  "tika-abh08t:1940_5": "Yasmā na jaratā aññajarāya jīrati,",
  "tika-abh08t:1940_6": "bhijjati vā,",
  "tika-abh08t:1940_7": "na ca bhaṅgo aññena bhaṅgena bhijjati,",
  "tika-abh08t:1940_8": "jīrati vā,",
  "tika-abh08t:1940_9": "itarathā sāpi jarā aparāya jarāya,",
  "tika-abh08t:1940_10": "bhaṅgena ca jīrati, bhijjati,",
  "tika-abh08t:1940_11": "so ca bhaṅgo aññāya jarāya,",
  "tika-abh08t:1940_12": "aññena bhaṅgena jīrati,",
  "tika-abh08t:1940_13": "bhijjatīti anavaṭṭhānappasaṅgatoti vuttaṃ hoti.",
  "tika-abh08t:1941_0": "709- 10.",
  "tika-abh08t:1941_1": "“Jātassā”tiādi nigamanaṃ.",
  "tika-abh08t:1941_2": "Atha vā uttari vattabbacodanāya phalaṭhapanaṃ.",
  "tika-abh08t:1941_3": "“Siyā katthacī”tiādi paramatāsaṅkanaṃ.",
  "tika-abh08t:1941_4": "Etthāti etasmiṃ “jaratāaniccatādvayaṃ na paccati,",
  "tika-abh08t:1941_5": "na bhijjati vā”ti adhikāre.",
  "tika-abh08t:1941_6": "Rūpassūpacayotīti iti-",
  "tika-abh08t:1941_7": "saddo ādiattho,",
  "tika-abh08t:1941_8": "tena “rūpassa upacayo santatī”ti vacanenāti attho.",
  "tika-abh08t:1941_9": "Evaṃ pākopi paccatu,",
  "tika-abh08t:1941_10": "bhedopi paribhijjatūti sambandho.",
  "tika-abh08t:1941_11": "Ayaṃ panettha adhippāyo –",
  "tika-abh08t:1941_12": "yathā kammādīhi uppajjanakarūpaniddese “katamaṃ taṃ rūpaṃ upādinnaṃ?",
  "tika-abh08t:1941_13": "Cakkhāyatanaṃ…pe…",
  "tika-abh08t:1941_14": "kāyāyatanaṃ itthindriyaṃ purisindriyaṃ jīvitindriyaṃ,",
  "tika-abh08t:1941_15": "yaṃ vā panaññampi atthi rūpaṃ kammassa katattā rūpāyatanaṃ…pe…",
  "tika-abh08t:1941_16": "phoṭṭhabbāyatanaṃ ākāsadhātu rūpassa upacayo rūpassa santati kabaḷīkāro āhāro”tiādinā upacayasantatīnaṃ",
  "tika-abh08t:1941_17": "niddiṭṭhattā jāti jāyatīti dīpitaṃ hoti tassā aparajātiyā abhāvepi.",
  "tika-abh08t:1941_18": "Evaṃ jarābhaṅgānaṃ aparajarābhaṅgābhāvepi jīraṇaṃ,",
  "tika-abh08t:1941_19": "bhijjanañca sampaṭicchitabbaṃ,",
  "tika-abh08t:1941_20": "itarathā jātiyāpi bhedanā tadavatthāyevāti.",
  "tika-abh08t:1942_0": "711.",
  "tika-abh08t:1942_1": "“Na cevā”tiādi yathāsaṅkitaparamatassa paṭikkhipanaṃ.",
  "tika-abh08t:1942_2": "Yadi jāyatīti na viññātabbaṃ,",
  "tika-abh08t:1942_3": "evañca sati niddese kasmā vuttanti āha “jāyamānassā”tiādi.",
  "tika-abh08t:1942_4": "Idaṃ vuttaṃ hoti –",
  "tika-abh08t:1942_5": "asatipi jātiyā jāyamānatte jāyamānānaṃ dhammānaṃ abhinibbattibhāvato tassā tappaccayabhāvavohāro anumatoti tattha vuttā,",
  "tika-abh08t:1942_6": "na pana paramatthato jāyamānattā.",
  "tika-abh08t:1942_7": "Jāyamānassa hi abhinibbattimattaṃ jāti,",
  "tika-abh08t:1942_8": "tasmā asiddhena asiddhasādhanametanti.",
  "tika-abh08t:1943_0": "712- 7.",
  "tika-abh08t:1943_1": "“Tatthā”tiādinā punapi paramatāsaṅkaṃ katvā paṭikkhipati.",
  "tika-abh08t:1943_2": "Tattha yesaṃ dhammānaṃ yā jāti,",
  "tika-abh08t:1943_3": "sā tappaccayattavohāraṃ,",
  "tika-abh08t:1943_4": "abhinibbattisammutiñca labhatevāti sambandho.",
  "tika-abh08t:1943_5": "Tathāti yathā labhateva, tathā. Yaṃtaṃ-",
  "tika-abh08t:1943_6": "saddā hi abyabhicāritasambandhā.",
  "tika-abh08t:1943_7": "Tesaṃ dhammānaṃ paccayā etissāti tappaccayā,",
  "tika-abh08t:1943_8": "tassā bhāvo tappaccayattaṃ,",
  "tika-abh08t:1943_9": "tappaccayattena pavatto vohāro tappaccayattavohāro,",
  "tika-abh08t:1943_10": "taṃ kammapaccayabhāvādivohāranti attho.",
  "tika-abh08t:1943_11": "Abhinibbattisammutinti abhinibbattati jāyatīti evaṃ abhinibbattivasena pavattasammutiṃ.",
  "tika-abh08t:1943_12": "Kammādisambhavanti kammādicatupaccayasamuṭṭhānaṃ.",
  "tika-abh08t:1943_13": "Janakānaṃ paccayānaṃ ānubhāvakkhaṇuppāde abhāvatoti sambandho.",
  "tika-abh08t:1943_14": "Ayaṃ panettha attho –",
  "tika-abh08t:1943_15": "ye te rūpānaṃ janakapaccayā,",
  "tika-abh08t:1943_16": "tesaṃ taduppādanaṃ pati anuparatabyāpārānaṃ yo so paccayūpalakkhaṇiyo kiccānubhāvakkhaṇo,",
  "tika-abh08t:1943_17": "tadā jāyamānānaṃ dhammānaṃ vikārabhāvena labbhamānataṃ sandhāya vineyyapuggalavasena jātiyā paccayato jātattaṃ anuññātaṃ tato pure,",
  "tika-abh08t:1943_18": "pacchā ca anupalabbhamānattā,",
  "tika-abh08t:1943_19": "evañca katvā vuttaṃ “jātiyā pana labbhatī”ti.",
  "tika-abh08t:1943_20": "Jarābhaṅgānaṃ pana paccayānubhāvakkhaṇato uttari ṭhitibhaṅgakkhaṇesu labbhamānattā na evaṃ anuññātuṃ sakkāti,",
  "tika-abh08t:1943_21": "jātiyā pana labbhati so vohāroti adhippāyo.",
  "tika-abh08t:1943_22": "Tappaccayattavohārantiādigāthādvayaṃ nigamanavasena vuttaṃ.",
  "tika-abh08t:1944_0": "718- 9.",
  "tika-abh08t:1944_1": "Atha kiṃ imāya gīvākaṇḍūyāya,",
  "tika-abh08t:1944_2": "nanu vuttaṃ bhagavatā suttante “jarāmaraṇaṃ,",
  "tika-abh08t:1944_3": "bhikkhave,",
  "tika-abh08t:1944_4": "aniccaṃ saṅkhataṃ paṭiccasamuppanna”nti,",
  "tika-abh08t:1944_5": "tasmā kathametaṃ vuccati,",
  "tika-abh08t:1944_6": "jaratā aniccatā ceva na kehici samuṭṭhitāti yo vadeyya,",
  "tika-abh08t:1944_7": "tassa vitakkaṃ dassetvā paṭikkhipituṃ “anicca”ntiādi vuttaṃ.",
  "tika-abh08t:1944_8": "Kasmā na vattabbanti āha “sā hi pariyāyadesanā”ti.",
  "tika-abh08t:1944_9": "Pariyāyadesanattameva vibhāvetuṃ “aniccāna”ntiādi vuttaṃ. Tathā-",
  "tika-abh08t:1944_10": "saddena “saṅkhatāna”nti saṅgaṇhāti.",
  "tika-abh08t:1945_0": "720- 3.",
  "tika-abh08t:1945_1": "Aniccaṃ saṅkhatañcāti ca-",
  "tika-abh08t:1945_2": "saddena “paṭiccasamuppanna”nti saṅgaṇhāti.",
  "tika-abh08t:1945_3": "Ayañhettha adhippāyo –",
  "tika-abh08t:1945_4": "aniccasaṅkhatadhammānaṃ jarāmaraṇattā tesu santesu hoti,",
  "tika-abh08t:1945_5": "asantesu na hoti.",
  "tika-abh08t:1945_6": "Na hi ajātaṃ paripaccati,",
  "tika-abh08t:1945_7": "bhijjati vā,",
  "tika-abh08t:1945_8": "tasmā taṃ jātipaccayataṃ sandhāya “jarāmaraṇaṃ saṅkhataṃ paṭiccasamuppannaṃ,",
  "tika-abh08t:1945_9": "tatoyeva ca anicca”nti pariyāyena sutte āgataṃ.",
  "tika-abh08t:1945_10": "Yathā viññattiādīnaṃ nippariyāyato cittasamuṭṭhānatābhāvepi cittajānaṃ vikārattā cittasamuṭṭhānabhāvoti.",
  "tika-abh08t:1945_11": "Viññattiyo viyāti ca nidassanamattaṃ daṭṭhabbaṃ lahutādīnampi cittajādibhāvassa pariyāyeneva icchitattā.",
  "tika-abh08t:1945_12": "Nippariyāyena aṭṭhāraseva nipphannarūpāni kammādisamuṭṭhānānīti.",
  "tika-abh08t:1945_13": "Tayanti jātijarābhaṅgasaṅkhātānaṃ lakkhaṇarūpattayaṃ.",
  "tika-abh08t:1946_0": "Khaṃpupphaṃvāti ākāsakusumaṃ viya.",
  "tika-abh08t:1946_1": "Yathā ākāsakusumaṃ sabbaso ajātattā natthi,",
  "tika-abh08t:1946_2": "evamidampi natthīti attho.",
  "tika-abh08t:1946_3": "Niccaṃ vāsaṅkhataṃ viyāti yathā asaṅkhataṃ nibbānaṃ kenaci asaṅkhatattā niccaṃ dhuvaṃ,",
  "tika-abh08t:1946_4": "evamidampi kenaci asaṅkhatattā niccaṃ sassataṃ vāti attho.",
  "tika-abh08t:1946_5": "Nobhayaṃ panidanti idaṃ pana ubhayampi khaṃpupphaṃ viya no natthi,",
  "tika-abh08t:1946_6": "na ca nibbānaṃ viya asaṅkhataṃ vāti attho.",
  "tika-abh08t:1946_7": "Nissayāyattavuttitoti jāyamānaparipaccamānabhijjamānānaṃ jātiādimattabhāvena jāyamānādinissayapaṭibaddhavuttittā.",
  "tika-abh08t:1946_8": "Tameva nissayāyattavuttitaṃ samatthetuṃ “bhāve pathaviyādīna”ntiādi vuttaṃ.",
  "tika-abh08t:1946_9": "Ayaṃ panettha saṅkhepattho –",
  "tika-abh08t:1946_10": "pathavīādīnaṃ nissayānaṃ bhāve jātiādittayaṃ paññāyati,",
  "tika-abh08t:1946_11": "tasmā no natthi,",
  "tika-abh08t:1946_12": "yasmā ca tesaṃ abhāve na paññāyati,",
  "tika-abh08t:1946_13": "tasmā na niccanti imameva ca abhinivesaṃ nisedhetuṃ bhagavatā jātiyā catujattaṃ,",
  "tika-abh08t:1946_14": "jarāmaraṇassa ca aniccādipariyāyo vuttoti daṭṭhabbaṃ.",
  "tika-abh08t:1947_0": "724- 5.",
  "tika-abh08t:1947_1": "Nipphannāni nāmāti “rūpassa paricchedo,",
  "tika-abh08t:1947_2": "rūpassa vikāro,",
  "tika-abh08t:1947_3": "rūpassa lakkhaṇa”ntiādinā paricchedādibhāvaṃ atikkamitvā attano kakkhaḷattādinā sabhāvena paricchijja gahetabbattā,",
  "tika-abh08t:1947_4": "apariyāyeneva kammādipaccayehi nipphannattā vā nipphannāni nāma.",
  "tika-abh08t:1947_5": "Tabbiparītato anipphannā.",
  "tika-abh08t:1948_0": "Sesakā anipphannāti sutvā paro aniṭṭhaṃ āpādento āha “yadi hontī”tiādi.",
  "tika-abh08t:1948_1": "“Tesamevā”tiādinā pana taṃ paṭikkhipati.",
  "tika-abh08t:1948_2": "Kāyavikāro kāyaviññatti nāma,",
  "tika-abh08t:1948_3": "vacīvikāro vacīviññatti nāma,",
  "tika-abh08t:1948_4": "chiddaṃ vivaraṃ ākāsadhātu nāma,",
  "tika-abh08t:1948_5": "lahubhāvo lahutā nāma,",
  "tika-abh08t:1948_6": "mudubhāvo mudutā nāma,",
  "tika-abh08t:1948_7": "kammaññabhāvo kammaññatā nāma,",
  "tika-abh08t:1948_8": "nibbatti upacayo nāma,",
  "tika-abh08t:1948_9": "pavatti santati nāma,",
  "tika-abh08t:1948_10": "jīraṇākāro jaratā nāma,",
  "tika-abh08t:1948_11": "hutvā abhāvākāro aniccatā nāmāti evaṃ tesaṃyeva aṭṭhārasannaṃ nipphannarūpānaṃ vikārabhūtattā nipphannā ceva saṅkhatā ca,",
  "tika-abh08t:1948_12": "tesaṃyeva ca rūpānaṃ vikārattā te asaṅkhatā nāma kathaṃ bhaveyyuṃ,",
  "tika-abh08t:1948_13": "nipphannā ceva saṅkhatāti sambandhaṃ katvā yadi anipphannarūpānaṃ nissayabhūtā nipphannarūpā saṅkhatā,",
  "tika-abh08t:1948_14": "tesaṃ pana vikārabhūtā kathaṃ asaṅkhatā nāma hontīti atthaṃ vaṇṇenti.",
  "tika-abh08t:1948_15": "Tesaṃ adhippāyena nipphannā cevāti va-",
  "tika-abh08t:1948_16": "kāro āgamasiddhoti daṭṭhabbaṃ.",
  "tika-abh08t:1949_0": "726- 7.",
  "tika-abh08t:1949_1": "Itthibhāvo…pe…",
  "tika-abh08t:1949_2": "vaṇṇitāti phalaṭhapanaṃ.",
  "tika-abh08t:1949_3": "“Evaṃ sante”tiādi codanā.",
  "tika-abh08t:1949_4": "“Aññaṃ panā”tiādi parihāro.",
  "tika-abh08t:1949_5": "Tattha cakkhukāyapasādānaṃ,",
  "tika-abh08t:1949_6": "ekattaṃ upapajjatīti cakkhupasāde kāyapasādabhāvassa,",
  "tika-abh08t:1949_7": "kāyapasāde cakkhupasādabhāvassa sabbhāvato purimassa phoṭṭhabbāvabhāsanaṃ,",
  "tika-abh08t:1949_8": "itarassa ca rūpāvabhāsanaṃ hotīti cakkhukāyapasādānaṃ ekībhāvo bhaveyyāti attho.",
  "tika-abh08t:1949_9": "Nidassanamattañcetaṃ.",
  "tika-abh08t:1949_10": "Sotakāyapasādādīnampi hi vuttanayena ekattaṃyevāti.",
  "tika-abh08t:1950_0": "728- 30.",
  "tika-abh08t:1950_1": "Aññaṃ pana aññasmiṃ na catthīti ṭhapetvā aññamaññāvinibbhogavasena pavattiṃ aññaṃ rūpaṃ aññasmiṃ rūpe",
  "tika-abh08t:1950_2": "paramatthato nevatthi bhinnanissayabhāvena kalāpantaragatattā.",
  "tika-abh08t:1950_3": "Cakkhupasādo hi daṭṭhukāmatānidānakammasamuṭṭhitabhūtanissito,",
  "tika-abh08t:1950_4": "kāyapasādo phusitukāmatānidānakammajabhūtanissito.",
  "tika-abh08t:1950_5": "Asaṅkaranti asaṃkiṇṇaṃ.",
  "tika-abh08t:1950_6": "Yadi evaṃ,",
  "tika-abh08t:1950_7": "na sabbattha kāyāyatanādikanti?",
  "tika-abh08t:1950_8": "Tampi natthi paramatthato.",
  "tika-abh08t:1950_9": "Vinibbhujitvā hi nesaṃ nānākaraṇaṃ paññāpetuṃ na sakkā,",
  "tika-abh08t:1950_10": "taṃ dassetuṃ “aññamaññāvinibbhogavasenā”tiādi vuttaṃ.",
  "tika-abh08t:1950_11": "Aññamaññā…pe…",
  "tika-abh08t:1950_12": "pavattitoti aññamaññaṃ santānato avinibbhujjanavasena avisaṃsaṭṭhavasena pavattanato.",
  "tika-abh08t:1950_13": "Avinibbhogarūpavasenāti pana attho na hoti.",
  "tika-abh08t:1950_14": "Na hi cakkhukāyapasādānaṃ ekakalāpagataavinibbhogarūpā ṭhānantaraṃ vattuṃ sakkāti.",
  "tika-abh08t:1950_15": "Yathā rūparasādīnaṃ vivecetuṃ asakkuṇeyyatāya aññamaññabyāpitā vuccati,",
  "tika-abh08t:1950_16": "na ca paramatthato rūpe raso atthi.",
  "tika-abh08t:1950_17": "Yadi siyā,",
  "tika-abh08t:1950_18": "rūpaggahaṇeneva rasaggahaṇaṃ gaccheyya.",
  "tika-abh08t:1950_19": "Evaṃ kāyāyatanādīnampi paramatthato na sabbattha atthitā,",
  "tika-abh08t:1950_20": "“idaṃ ettha,",
  "tika-abh08t:1950_21": "idaṃ etthā”ti ṭhānantaraṃ pana samayaññunā kenaci na sakkā vattunti.",
  "tika-abh08t:1950_22": "Atthi kāyapasādotīti itisaddo “tasmā”ti imassa atthe.",
  "tika-abh08t:1950_23": "Tenāha “tasmā”ti.",
  "tika-abh08t:1950_24": "Evamudīritanti sabbaṭṭhānikanti evamudīritaṃ.",
  "tika-abh08t:1951_0": "731- 2.",
  "tika-abh08t:1951_1": "Lakkhaṇādivasenāpīti yathāvuttalakkhaṇarasapaccupaṭṭhānapadaṭṭhānavasenāpi.",
  "tika-abh08t:1951_2": "Dhajānaṃ …pe…",
  "tika-abh08t:1951_3": "gatāti pañcavaṇṇānaṃ nīlādipañcavaṇṇasuttamayānaṃ ekamekassa vā ekekavaṇṇavasena dhajānaṃ chāyā tesaṃ upamataṃ upamābhāvaṃ gatā sampattāti attho.",
  "tika-abh08t:1951_4": "Keci pana “chāyā upamā etesanti chāyāupamā,",
  "tika-abh08t:1951_5": "chāyāupamānaṃ bhāvo chāyāupamatā,",
  "tika-abh08t:1951_6": "taṃ gatā ete dhammā”ti vadanti.",
  "tika-abh08t:1951_7": "Taṃ pana tehi “chāyāupamataṃ gatā”ti ettha bahubbīhivaseneva rassattanti maññamānehi vuttaṃ bhaveyya.",
  "tika-abh08t:1951_8": "Gāthābandhatthaṃ pana rassattanti daṭṭhabbaṃ.",
  "tika-abh08t:1951_9": "“Catutthadū”tiādīsu hi vibhattilopampi katvā dassento ācariyo na īdisesu ṭhānesu byañjane ādaraṃ janeti.",
  "tika-abh08t:1951_10": "Yaṃ pana “tesa”nti heṭṭhāpadaṃ,",
  "tika-abh08t:1951_11": "“dhammāna”nti uparipadaṃ vā sambandhituṃ anicchantehi vuccati tattha “nānattaṃ samupāgata”nti.",
  "tika-abh08t:1951_12": "Taṃ ettha akāmāpi sambandhitabbameva.",
  "tika-abh08t:1951_13": "Na hi nānattaṃ samupāgataṃ tesanti nāpekkhatīti.",
  "tika-abh08t:1951_14": "Athāpi tattha “nānattaṃ samupāgatā”ti pāṭhaṃ parikappeyyuṃ,",
  "tika-abh08t:1951_15": "hotu tāva potthakesu adissamānampi pāṭhaṃ parikappetvā tesaṃ tuṭṭhi.",
  "tika-abh08t:1951_16": "Ayaṃ panettha adhippāyo –",
  "tika-abh08t:1951_17": "yathā pañcavaṇṇānaṃ dhajānaṃ ekato katvā ussāpitānaṃ kiñcāpi chāyā ekābaddhā viya hoti,",
  "tika-abh08t:1951_18": "aññamaññaṃ pana asammissāva,",
  "tika-abh08t:1951_19": "evameva ime sabbaṭṭhānikarūpā kiñcāpi ekābaddhā viya honti,",
  "tika-abh08t:1951_20": "lakkhaṇato pana aññamaññaṃ bhinnasabhāvā asammissāyeva.",
  "tika-abh08t:1951_21": "Ekakalāpaṭṭhāpi hi lakkhaṇato bhinnasabhāvā,",
  "tika-abh08t:1951_22": "kiṃ pana nānākalāpaṭṭhāti.",
  "tika-abh08t:1952_0": "733.",
  "tika-abh08t:1952_1": "Attano paccayehi loke niyuttaṃ,",
  "tika-abh08t:1952_2": "viditanti vā lokikaṃ,",
  "tika-abh08t:1952_3": "tassa bhāvo lokikattaṃ.",
  "tika-abh08t:1952_4": "Hinoti patiṭṭhahati sampayuttadhammarāsi etenāti hetu,",
  "tika-abh08t:1952_5": "mūlaṭṭhena upakārako lobhādiko ca alobhādiko ca,",
  "tika-abh08t:1952_6": "tādiso hetu na hotīti nahetu.",
  "tika-abh08t:1952_7": "Attano paccayehi saṅkhataṃ abhisaṅkhatanti saṅkhataṃ.",
  "tika-abh08t:1952_8": "Ābhavaggā,",
  "tika-abh08t:1952_9": "āgotrabhu vā savantīti āsavā,",
  "tika-abh08t:1952_10": "saha āsavehīti sāsavaṃ,",
  "tika-abh08t:1952_11": "āsavehi ālambitabbanti attho.",
  "tika-abh08t:1952_12": "Paccayāyattavuttitoti attano attano paccayādhīnappavattitāya sappaccayattāti vuttaṃ hoti.",
  "tika-abh08t:1952_13": "Nidassanamattametaṃ.",
  "tika-abh08t:1952_14": "Kāmāvacarattā ahetukattā hetuvippayuttattā saṃyojaniyattā ganthaniyattā upādāniyattā oghaniyattā yoganiyattā",
  "tika-abh08t:1952_15": "nīvaraṇiyattā saṃkilesikattā parāmaṭṭhattā acetasikattā cittavippayuttattā na rūpāvacarattā na arūpāvacarattā",
  "tika-abh08t:1952_16": "na apariyāpannattā aniyyānikattā aniccattāti evamādināpi kāraṇena ekavidhamevāti.",
  "tika-abh08t:1953_0": "734- 8.",
  "tika-abh08t:1953_1": "Evaṃ ekavidhanayaṃ dassetvā idāni ādi-",
  "tika-abh08t:1953_2": "saddena saṅgahitaduvidhatādinayaṃ dassetuṃ “ajjhattikabahiddhā”tiādinā ajjhattikadukādayo āraddhā.",
  "tika-abh08t:1953_3": "Tattha ajjhattikaduke tāva āhito ahaṃ māno etthāti attā,",
  "tika-abh08t:1953_4": "attabhāvo,",
  "tika-abh08t:1953_5": "taṃ attānaṃ adhikicca uddissa pavattattā ajjhattā,",
  "tika-abh08t:1953_6": "indriyabaddhadhammā,",
  "tika-abh08t:1953_7": "tesu bhavāni,",
  "tika-abh08t:1953_8": "attani vā bhavāni ajjhattikāni.",
  "tika-abh08t:1953_9": "Kāmaṃ aññepi ajjhattasambhūtā atthi,",
  "tika-abh08t:1953_10": "ruḷhīvasena pana cakkhādīneva “ajjhattikānī”ti vuccanti.",
  "tika-abh08t:1953_11": "Atha vā “yadi mayaṃ na homa,",
  "tika-abh08t:1953_12": "tvaṃ kaṭṭhakaliṅgarūpamo bhavissasī”ti vadantā viya attabhāvassa sātisayaṃ upakārakānīti tāneva visesato ajjhattikanāmaṃ labhanti.",
  "tika-abh08t:1953_13": "Indriyānindriyāti ādhipaccaṭṭhena indriyāni,",
  "tika-abh08t:1953_14": "sesaṃ tadabhāvato anindriyaṃ.",
  "tika-abh08t:1953_15": "Tattha cakkhādīnaṃ pañcannaṃ cakkhuviññāṇādīsu adhipateyyaṃ tesaṃ paṭumandabhāvādianuvattanato,",
  "tika-abh08t:1953_16": "itthindriyapurisindriyadvayassa itthiliṅgādihetubhāve,",
  "tika-abh08t:1953_17": "jīvitindriyassa ca sahajarūpānupālaneti daṭṭhabbaṃ.",
  "tika-abh08t:1953_18": "Visayavisayībhāvato ghaṭṭanavasena gahetabbattā oḷārikaṃ,",
  "tika-abh08t:1953_19": "tabbiparītattā sukhumaṃ.",
  "tika-abh08t:1953_20": "Upādinnanti kammunā gahitaṃ.",
  "tika-abh08t:1953_21": "Kammanibbattañhi “mametaṃ phala”nti tena kammunā gahitaṃ viya hoti.",
  "tika-abh08t:1954_0": "Ekādasa…pe…",
  "tika-abh08t:1954_1": "sappaṭighanti cakkhuviññāṇāviññeyyattā sanidassanattābhāvato anidassanaṃ,",
  "tika-abh08t:1954_2": "aññamaññaṃ patanavasena pana paṭighasabbhāvato sappaṭighaṃ,",
  "tika-abh08t:1954_3": "ubhayapaṭikkhepena anidassanaappaṭighaṃ.",
  "tika-abh08t:1954_4": "Kammato jātanti ettha yaṃ ekantato kammasamuṭṭhānaṃ aṭṭhindriyāni,",
  "tika-abh08t:1954_5": "vatthu cāti navavidhaṃ rūpaṃ.",
  "tika-abh08t:1954_6": "Yañca ekādasavidhe catusamuṭṭhāne kammasamuṭṭhānaṃ ekādasavidhameva rūpanti evaṃ vīsatividhampi kammato uppajjanato kammajaṃ.",
  "tika-abh08t:1954_7": "Yañhi jātaṃ,",
  "tika-abh08t:1954_8": "yañca jāyati,",
  "tika-abh08t:1954_9": "yañca jāyissati,",
  "tika-abh08t:1954_10": "taṃ sabbampi “kammaja”nti vuccati yathā “duddha”nti.",
  "tika-abh08t:1954_11": "Kammato aññaṃ akammaṃ,",
  "tika-abh08t:1954_12": "akammato jātaṃ akammajaṃ.",
  "tika-abh08t:1954_13": "Aññatthe hi ayaṃ a- kāro.",
  "tika-abh08t:1954_14": "Tenāha “tadaññapaccayājāta”nti.",
  "tika-abh08t:1954_15": "Kammato aññapaccayato jātaṃ,",
  "tika-abh08t:1954_16": "utucittāhārajanti attho.",
  "tika-abh08t:1954_17": "Cittajattikādīni vuttānusārena yojetuṃ sakkāti na dassitāni.",
  "tika-abh08t:1955_0": "Diṭṭhacatukke daṭṭhabbanti diṭṭhaṃ.",
  "tika-abh08t:1955_1": "Yaṃ rūpāyatanaṃ adakkhi,",
  "tika-abh08t:1955_2": "yañca dakkhissati,",
  "tika-abh08t:1955_3": "yañca dakkhati,",
  "tika-abh08t:1955_4": "yañca passeyya,",
  "tika-abh08t:1955_5": "taṃ sabbaṃ diṭṭhaṃ nāma taṃsabhāvānativattanato yathā “iṭṭha”nti.",
  "tika-abh08t:1955_6": "Esa nayo sutādīsupi.",
  "tika-abh08t:1955_7": "Diṭṭhaṃ nāma rūpāyatanaṃ cakkhuviññāṇaviññeyyattā.",
  "tika-abh08t:1955_8": "Sutaṃ nāma saddāyatanaṃ sotaviññāṇaviññeyyattā.",
  "tika-abh08t:1955_9": "Mutaṃ nāma gandharasaphoṭṭhabbāyatanattayaṃ mutvā patvā gahetabbato,",
  "tika-abh08t:1955_10": "pasādena saha sambandhanato vā.",
  "tika-abh08t:1955_11": "Tathā hetaṃ sampattaggāhakavisayaṃ vuttaṃ.",
  "tika-abh08t:1955_12": "Viññātaṃ nāma avasesaṃ kevalaṃ manoviññāṇaviññeyyattā.",
  "tika-abh08t:1956_0": "Dvārañceva vatthu cāti attanissitānaṃ cakkhuviññāṇādīnaṃ,",
  "tika-abh08t:1956_1": "aññanissitānaṃ sampaṭicchanādīnañca pavattimukhabhāvato dvārañceva attanissitānaṃ ādhārabhāvato vatthu ca.",
  "tika-abh08t:1956_2": "Dvārameva hutvā na vatthūti kevalaṃ kammadvārabhāvato dvārameva,",
  "tika-abh08t:1956_3": "tannissitassa cittuppādassa abhāvato na vatthu.",
  "tika-abh08t:1956_4": "Vatthumeva hutvā na dvāranti manodhātumanoviññāṇadhātūnaṃ nissayabhāvato vatthumeva,",
  "tika-abh08t:1956_5": "cakkhādayo viya saparanissitānaṃ pavattidvārābhāvato na dvāraṃ.",
  "tika-abh08t:1956_6": "Sesaṃ ekavīsatividhaṃ rūpaṃ vuttavipariyāyato neva dvāraṃ na vatthu ca.",
  "tika-abh08t:1956_7": "Catutthacatukketi vatthucatukke.",
  "tika-abh08t:1956_8": "Tatiyapadanti “vatthumeva hutvā nevindriya”nti padaṃ.",
  "tika-abh08t:1957_0": "739-40. Puna pañcavidhanti sambandho. Catujanti pakāsitaṃ catūhiyeva samuṭṭhānato.",
  "tika-abh08t:1958_0": "Cakkhuviññāṇaviññeyyaṃ rūpāyatanaṃ tena gahetabbato,",
  "tika-abh08t:1958_1": "na pana cakkhuviññāṇeneva viññeyyato.",
  "tika-abh08t:1958_2": "Tathā hetaṃ āvajjanādīhi ceva manodvārikajavanehi ca viññāyatīti.",
  "tika-abh08t:1958_3": "Esa nayo sotaviññeyyādīsupi.",
  "tika-abh08t:1958_4": "Manoviññāṇaviññeyyaṃ pana kevalaṃ manoviññāṇeneva viññātabbaṃ.",
  "tika-abh08t:1958_5": "Na hi rūpādito aññattha cakkhuviññāṇādīni pavattanti.",
  "tika-abh08t:1959_0": "Chavatthuavatthubhedatoti channaṃ vatthūnaṃ,",
  "tika-abh08t:1959_1": "avatthussa ca bhedato.",
  "tika-abh08t:1959_2": "Manodhātuviññeyyaṃ rūpādipañcakaṃ.",
  "tika-abh08t:1960_0": "Manāyatanassa arūpattā, dhammāyatanassa ca ekadesato rūpattā āha “āyatanabhedato ekādasavidha”nti.",
  "tika-abh08t:1961_0": "743- 5.",
  "tika-abh08t:1961_1": "Arūpabhave rūpuppattiyā abhāvato,",
  "tika-abh08t:1961_2": "asaññībhavassa ca rūpabhavapariyāpannattā vuttaṃ “kāmarūpabhavadvaye”ti.",
  "tika-abh08t:1961_3": "Bhummavajjesūti bhummadevānaṃ vajjanaṃ yonivibhāgaṃ patvā tesaṃ manussasadisattā.",
  "tika-abh08t:1961_4": "Purimā tissoti aṇḍajajalābujasaṃsedajayoniyo.",
  "tika-abh08t:1961_5": "Tā hi yathāvuttappabhedesu na labbhanti,",
  "tika-abh08t:1961_6": "tāsañca paṭikkhepena pacchimā opapātikayoni anuññātāti atthato āpannameva hotīti.",
  "tika-abh08t:1961_7": "Tattha nirayeti ussadānampi gahaṇato avīcimahāniraye kīṭapāṇakānampi sarīraṃ pacchā vaḍḍhanakaṃ hutvāva nibbattati,",
  "tika-abh08t:1961_8": "nijjhāmataṇhikapetānaṃ niccāturatāya kāmassa abhāvato gabbhaggahaṇaṃ na hoti,",
  "tika-abh08t:1961_9": "tasmā aṇḍajajalābujayoniyo tattha na santi,",
  "tika-abh08t:1961_10": "ādittattā kucchiyaṃ gabbhaṃ na patiṭṭhātīti keci.",
  "tika-abh08t:1961_11": "Nibbattamānānañca pāpakammānubhāvena mahādukkhassa pattabbatāya mahanteneva sarīrena bhavitabbanti saṃsedajayonipi tesaṃ na hoti,",
  "tika-abh08t:1961_12": "aggijālāya santappamānasarīrattā tesaṃ nibbattakāle allaṭṭhāne pupphādīsu sambhavābhāvato saṃsedajatā natthevātipi vadanti.",
  "tika-abh08t:1961_13": "Tena tesaṃ opapātikāva yonīti āha “nijjhāmataṇhike”ti.",
  "tika-abh08t:1961_14": "Atha saṃsedajaopapātikayonīnaṃ ko visesoti?",
  "tika-abh08t:1961_15": "Saṃsedajo tāva khuddakasarīro hutvā padumagabbhādiṃ nissāya nibbatto kamena vaḍḍhati.",
  "tika-abh08t:1961_16": "Itaro pana yattha yattha nibbattati,",
  "tika-abh08t:1961_17": "tattha tattha paricchinnappamāṇasarīrova soḷasavassuddesiko viya paripuṇṇaṅgapaccaṅgo pāturahosi.",
  "tika-abh08t:1962_0": "Sese gatittayeti ṭhapetvā devagatiṃ,",
  "tika-abh08t:1962_1": "nirayagatiñca avasesamanussapetatiracchānasaññite gatittaye.",
  "tika-abh08t:1962_2": "Manussesu hi keci aṇḍajāpi honti kuntaputtadvebhātikattherā viya,",
  "tika-abh08t:1962_3": "keci saṃsedajāpi honti padumagabbhe nibbattapokkharasātibrāhmaṇādayo viya,",
  "tika-abh08t:1962_4": "keci opapātikāpi honti ambapāligaṇikādayo viya.",
  "tika-abh08t:1962_5": "Nijjhāmataṇhikāvasesapetā pana sabbacatuppadapakkhijātidīghajātiādayo sabbepi tiracchānā ca catuyonikāvāti.",
  "tika-abh08t:1963_0": "746- 7.",
  "tika-abh08t:1963_1": "Gabbhe mātukucchiyaṃ setīti gabbhaseyyako,",
  "tika-abh08t:1963_2": "soyeva rūpādīsu sattatāya gabbhaseyyakasatto.",
  "tika-abh08t:1963_3": "Tassa gabbhaseyyakasattassa.",
  "tika-abh08t:1963_4": "Tiṃsa rūpānīti kāyabhāvavatthudasakavasena samatiṃsa kammajarūpāniyeva.",
  "tika-abh08t:1963_5": "Tadā hi neva cittajarūpamatthi paṭisandhicittassa rūpasamuṭṭhāpakattābhāvato,",
  "tika-abh08t:1963_6": "nāpi utujaṃ purimuppannautuno abhāvā.",
  "tika-abh08t:1963_7": "Utu hi ṭhānappattaṃ rūpaṃ samuṭṭhāpeti,",
  "tika-abh08t:1963_8": "na ca āhārajaṃ tasmiṃ kāye ajjhohaṭassa abhāvato,",
  "tika-abh08t:1963_9": "tasmā kammasamuṭṭhānāniyeva tiṃsa rūpāni paṭisandhikkhaṇe nibbattanti,",
  "tika-abh08t:1963_10": "yānī “kalalarūpa”nti pavuccanti,",
  "tika-abh08t:1963_11": "paripiṇḍitāni ca tāni jātiuṇṇāya ekassa aṃsuno pasannatilatele pakkhipitvā uddhaṭassa paggharitvā agge",
  "tika-abh08t:1963_12": "ṭhitabindumattāni acchāni vippasannāni pasannatelabindusamānāni honti. Yathāhu –",
  "tika-abh08t:1964_0": "“Tilatelassa yathā bindu,",
  "tika-abh08t:1965_0": "Sappimaṇḍo anāvilo;",
  "tika-abh08t:1966_0": "Evaṃ vaṇṇapaṭibhāgaṃ,",
  "tika-abh08t:1967_0": "Kalalanti pavuccatī”ti. ;",
  "tika-abh08t:1968_0": "Sabhāvassevāti avadhāraṇena abhāvakassa bhāvadasakābhāvato tiṃsarūpānaṃ asambhavaṃ dīpeti.",
  "tika-abh08t:1968_1": "Tenāha “abhāva…pe…",
  "tika-abh08t:1968_2": "kāyavatthuvasena tū”ti.",
  "tika-abh08t:1968_3": "Abhāvagabbhaseyyānanti iminā abhāvaopapātikānaṃ na evanti dassetīti keci.",
  "tika-abh08t:1968_4": "Pubbe sabhāvakagabbhaseyyakassa pana vatvā tato nivattanatthaṃ “abhāvagabbhaseyyakasattāna”nti vuttanti daṭṭhabbaṃ.",
  "tika-abh08t:1968_5": "Pubbe gabbhaseyyaka-",
  "tika-abh08t:1968_6": "ggahaṇena aṇḍajānampi gahaṇe idha visuṃ vacanaṃ gobalībaddañāyavasenāti daṭṭhabbaṃ,",
  "tika-abh08t:1968_7": "na pana tesaṃ abhāvakabhāvanivattanatthanti.",
  "tika-abh08t:1968_8": "Itarathā hi vīsatirūpānaṃ vacanaṃ virujjhati.",
  "tika-abh08t:1968_9": "Abhāvakabhāvo panettha aṇḍajānaṃ pakaraṇato daṭṭhabbo.",
  "tika-abh08t:1968_10": "Na hi gabbhaseyyaka-",
  "tika-abh08t:1968_11": "saddena samāsabhūtaṃ abhāva-",
  "tika-abh08t:1968_12": "saddaṃ idha ānetuṃ sakkāti.",
  "tika-abh08t:1969_0": "748.",
  "tika-abh08t:1969_1": "Gahitāgahaṇenettha,",
  "tika-abh08t:1969_2": "ekādasa bhavanti teti ekasmiṃ kalāpe gahitarūpānaṃ aparakalāpe aggahaṇavasena suddhaṭṭhakaṃ, jīvitaṃ,",
  "tika-abh08t:1969_3": "kāyapasādo,",
  "tika-abh08t:1969_4": "vatthurūpanti abhāvakassa paṭisandhikkhaṇe ekādasa rūpāni bhavanti,",
  "tika-abh08t:1969_5": "sabhāvakassa pana dvīsu bhāvesu ekena saha dvādasa rūpāni honti.",
  "tika-abh08t:1969_6": "Eseva ca nayoti vuttesu,",
  "tika-abh08t:1969_7": "vakkhamānesu ca paṭisandhikkhaṇikakalāpesu aggahitaggahaṇena rūpaggahaṇe nayo eseva ñeyyo.",
  "tika-abh08t:1970_0": "749.",
  "tika-abh08t:1970_1": "Nanu ca “sabbesu dasakesū”ti vuttaṃ,",
  "tika-abh08t:1970_2": "kathaṃ pana te dasakā jānitabbāti āha “jīvitenā”tiādi.",
  "tika-abh08t:1970_3": "Suddhakamaṭṭhakanti cattāri mahābhūtāni,",
  "tika-abh08t:1970_4": "tannissitā ca vaṇṇagandharasaojāti idaṃ jīvitādinā asammissaṃ suddhaṭṭhakaṃ.",
  "tika-abh08t:1970_5": "Imāniyeva hi aṭṭha katthaci avinibbhogavasenapi pavattito avinibbhogarūpāni avakaṃsato eko kalāpoti ca vuccati.",
  "tika-abh08t:1970_6": "Ācariyajotipālattherena pana “nipphannānipphannavasena dasa rūpāni avinibbhogavuttikāni eko kalāpo”ti vatvā puna taṃsamatthanatthaṃ idaṃ vuttaṃ –",
  "tika-abh08t:1971_0": "“Avinibbhogavuttīni, catujānekalakkhaṇā;",
  "tika-abh08t:1972_0": "Nipphannānaṭṭha vā tesu, hitvāna kāyalakkhaṇe”ti.",
  "tika-abh08t:1973_0": "750.",
  "tika-abh08t:1973_1": "Kāyadasakanti kāyo dasamo etthāti kāyadasakaṃ,",
  "tika-abh08t:1973_2": "asādhāraṇena vā kāyena lakkhitaṃ dasakaṃ kāyadasakaṃ.",
  "tika-abh08t:1973_3": "Esa nayo cakkhudasakādīsu.",
  "tika-abh08t:1973_4": "Pariyāpuṭaṃ ñātaṃ,",
  "tika-abh08t:1973_5": "kathitanti vā attho.",
  "tika-abh08t:1974_0": "752- 3.",
  "tika-abh08t:1974_1": "Kāmāvacaradevesu sabbakālaṃ paṭisandhipavattīsu sattatiyā rūpānaṃ labbhanato vuttaṃ “niccaṃ rūpāni sattatī”ti.",
  "tika-abh08t:1974_2": "Na hi te kadācipi vikalindriyā,",
  "tika-abh08t:1974_3": "abhāvakā vā honti.",
  "tika-abh08t:1974_4": "“Manussesu opapātikasattāna”nti avisesena vuttepi ādikappikānaṃ bhāvadasakassa paṭisandhikkhaṇe abhāvato tesaṃ saṭṭhi rūpānīti veditabbaṃ.",
  "tika-abh08t:1974_5": "Jīvitanavakampi opapātikānaṃ,",
  "tika-abh08t:1974_6": "saṃsedajānañca kāmāvacarasattānaṃ pavatteyeva hoti tassa pācakagginā sahavuttittā,",
  "tika-abh08t:1974_7": "tassa ca ajjhohaṭāhārasannissayena sambhavato.",
  "tika-abh08t:1974_8": "Saṃsedajānampi paripuṇṇaṅgapaccaṅgānaṃ nibbattanato opapātikehi viseso natthīti tesaṃ visuṃ aggahaṇaṃ.",
  "tika-abh08t:1974_9": "Vibhaṅgepi hi –",
  "tika-abh08t:1975_0": "“Kāmadhātuyā upapattikkhaṇe kassaci ekādasāyatanāni pātubhavanti,",
  "tika-abh08t:1975_1": "kassaci dasāyatanāni,",
  "tika-abh08t:1975_2": "kassaci aparāni dasāyatanāni,",
  "tika-abh08t:1975_3": "kassaci navāyatanāni,",
  "tika-abh08t:1975_4": "kassaci sattāyatanāni pātubhavantī”ti –",
  "tika-abh08t:1976_0": "Imassa niddese “opapātikasattāna”ntiādinā opapātika-",
  "tika-abh08t:1976_1": "ggahaṇameva kataṃ,",
  "tika-abh08t:1976_2": "na saṃsedaja- ggahaṇaṃ.",
  "tika-abh08t:1976_3": "Tañca paripuṇṇāyatanānaṃ saṃsedajānaṃ opapātikesu saṅgaṇhanato.",
  "tika-abh08t:1976_4": "Tathā hi vuttaṃ aṭṭhakathāyaṃ “saṃsedajayonikā paripuṇṇāyatanabhāvena opapātikasaṅgahaṃ katvā vuttā”ti.",
  "tika-abh08t:1976_5": "Padhānāya vā yoniyā sabbaparipuṇṇāyatanayoniṃ dassetuṃ “opapātikasattāna”nti vuttaṃ.",
  "tika-abh08t:1977_0": "754- 5.",
  "tika-abh08t:1977_1": "Cakkhusotavatthuvasāti cakkhudasakasotadasakavatthudasakavasā.",
  "tika-abh08t:1977_2": "Ānandācariyo panettha “rūpadhātuyaṃ paṭisandhiviññāṇena saha cakkhusotavatthusattakānaṃ jīvitachakkassāti",
  "tika-abh08t:1977_3": "catunnaṃ kalāpānaṃ vasena sattavīsati rūpāni uppajjanti,",
  "tika-abh08t:1977_4": "tattha gandharasāhārānaṃ paṭikkhittattā”ti vatvā puna taṃ samatthento “pāḷiyañhi ‘rūpadhātuyā upapattikkhaṇe",
  "tika-abh08t:1977_5": "ṭhapetvā asaññasattānaṃ devānaṃ pañcāyatanāni pātubhavanti,",
  "tika-abh08t:1977_6": "pañca dhātuyo pātubhavantī’ti vuttaṃ.",
  "tika-abh08t:1977_7": "Tathā ‘rūpadhātuyā cha āyatanāni nava dhātuyo’ti sabbasaṅgāhakavasena tattha vijjamānāyatanadhātuyo dassetuṃ vuttaṃ.",
  "tika-abh08t:1977_8": "Kathāvatthumhi ca ghānāyatanādīnaṃ viya gandhāyatanādīnañca tattha bhāvo paṭikkhitto ‘atthi tattha ghānāyatananti? Āmantā.",
  "tika-abh08t:1977_9": "Atthi tattha gandhāyatananti?",
  "tika-abh08t:1977_10": "Na hevaṃ vattabbe’tiādinā.",
  "tika-abh08t:1977_11": "Na ca aphoṭṭhabbāyatanānaṃ pathavīdhātuādīnaṃ viya agandharasāyatanānaṃ gandharasānaṃ tattha bhāvo sakkā",
  "tika-abh08t:1977_12": "vattuṃ phusituṃ sakkuṇeyyatāvinimuttassa pathavīādisabhāvassa viya gandharasāyatanabhāvavinimuttassa",
  "tika-abh08t:1977_13": "gandharasabhāvassa abhāvā.",
  "tika-abh08t:1977_14": "Yadi ca ghānasamphassādīnaṃ kāraṇabhāvo natthīti tāni āyatanānīti na vucceyyuṃ,",
  "tika-abh08t:1977_15": "dhātusaddo pana nissattanijjīvavibhāvakoti gandhadhāturasadhātūti avacane kāraṇaṃ natthi.",
  "tika-abh08t:1977_16": "Dhammasabhāvo ca nesaṃ ekantena icchitabbo sabhāvadhāraṇādilakkhaṇato aññassa abhāvā.",
  "tika-abh08t:1977_17": "Dhammānañca āyatanabhāvo ekantato yamake vutto ‘dhammo āyatananti?",
  "tika-abh08t:1977_18": "Āmantā’ti,",
  "tika-abh08t:1977_19": "tasmā tesaṃ gandharasāyatanabhāvābhāvepi koci āyatanabhāvo vattabbo.",
  "tika-abh08t:1977_20": "Yadi ca phoṭṭhabbabhāvato añño pathavīādibhāvo viya gandharasabhāvato añño tesaṃ koci sabhāvo siyā,",
  "tika-abh08t:1977_21": "tesaṃ dhammāyatanasaṅgaho.",
  "tika-abh08t:1977_22": "Gandharasabhāve,",
  "tika-abh08t:1977_23": "pana āyatanabhāve ca sati gandho ca so āyatanañca gandhāyatanaṃ,",
  "tika-abh08t:1977_24": "raso ca so āyatanañca rasāyatananti idamāpannamevāti gandharasāyatanabhāvo ca na sakkā nivāretuṃ,",
  "tika-abh08t:1977_25": "‘tayo āhārā’ti vacanato kabaḷīkārāhārassa tattha abhāvo viññāyati,",
  "tika-abh08t:1977_26": "tasmā yathā pāḷiyā avirodho hoti,",
  "tika-abh08t:1977_27": "tathā gandharasojā hitvā rūpagaṇanā kātabbā.",
  "tika-abh08t:1977_28": "Evañhi dhammatā na vilomatā hotī”ti vadati.",
  "tika-abh08t:1978_0": "Ācariyajotipāladhammapālattherā pana taṃ paṭikkhipanti.",
  "tika-abh08t:1978_1": "Tathā ca vuttaṃ tehi “rūpāvacarasattānaṃ ghānajivhāyatanābhāvato vijjamānāpi gandharasā āyatanakiccaṃ na karontī”ti,",
  "tika-abh08t:1978_2": "te anāmasitvā pāḷiyaṃ “pañcāyatanāni pātubhavantī”ti “cha āyatanānī”ti ca ādi vuttaṃ.",
  "tika-abh08t:1978_3": "“Tayo āhārā”ti ca ajjhoharitabbassa āhārassa abhāvena ojaṭṭhamakarūpasamuṭṭhāpanasaṅkhātassa āhārakiccassa akaraṇato,",
  "tika-abh08t:1978_4": "na sabbena sabbaṃ gandharasānaṃ,",
  "tika-abh08t:1978_5": "ojāya ca abhāvato.",
  "tika-abh08t:1978_6": "Iti visayino kiccassa abhāvena visayo kiccabhāvadhammo na vutto.",
  "tika-abh08t:1978_7": "Yasmiñhi bhave visayī natthi,",
  "tika-abh08t:1978_8": "tasmiṃ taṃhetuko nippariyāyena visayassa āyatanabhāvo natthīti vijjamānassāpi avacanaṃ,",
  "tika-abh08t:1978_9": "yathā tattheva rūpabhave pathavītejovāyodhātūnaṃ phoṭṭhabbāyatanabhāvena.",
  "tika-abh08t:1978_10": "Yassa pana yattha vacanaṃ,",
  "tika-abh08t:1978_11": "tassa tattha visayīsabbhāvahetuko nippariyāyena āyatanabhāvo vutto,",
  "tika-abh08t:1978_12": "yathā tattheva rūpāyatanassa.",
  "tika-abh08t:1978_13": "Yadi visayīsabbhāvahetuko visayassa nippariyāyena āyatanabhāvo,",
  "tika-abh08t:1978_14": "kathamasaññasattānaṃ dve āyatanāni pātubhavanti.",
  "tika-abh08t:1978_15": "Asaññasattānañhi cakkhāyatanaṃ natthi.",
  "tika-abh08t:1978_16": "Atha tadabhāvena rūpāyatanaṃ aññesaṃ avisayoti?",
  "tika-abh08t:1978_17": "Nāyaṃ virodho.",
  "tika-abh08t:1978_18": "Yena adhippāyena rūpadhātuyaṃ saññīnaṃ gandhāyatanādīnaṃ avacanaṃ,",
  "tika-abh08t:1978_19": "tena na rūpāyatanassāpi avacananti asaññīnaṃ ekaṃ āyatanaṃ na vattabbaṃ.",
  "tika-abh08t:1978_20": "Yathāsakañhi indriyagocarabhāvāpekkhāya yesaṃ nippariyāyena āyatanabhāvo atthi,",
  "tika-abh08t:1978_21": "tesu niddisiyamānesu tadabhāvato rūpadhātuyaṃ saññīnaṃ gandhādike visuṃ āyatanabhāvena avatvā dhammasabhāvānativattanato,",
  "tika-abh08t:1978_22": "manoviññāṇassa ca visayabhāvūpagamanato dhammāyatanantogadhe katvā “pañcāyatanānī”ti pāḷiyaṃ vuttaṃ.",
  "tika-abh08t:1978_23": "Etadatthañhi dhammāyatananti sāmaññato nāmakaraṇaṃ piṭṭhivaṭṭakāni vā tāni katvā “pañcāyatanānī”ti vuttaṃ.",
  "tika-abh08t:1978_24": "Yena ca pana adhippāyena asaññīnaṃ rūpāyatanaṃ vuttaṃ,",
  "tika-abh08t:1978_25": "tena saññīnaṃ,",
  "tika-abh08t:1978_26": "asaññīnampi gandhāyatanādīnaṃ visuṃ gahaṇaṃ kātabbanti imassa nayassa dassanatthaṃ “asaññasattānaṃ devānaṃ dve āyatanāni pātubhavantī”ti vuttaṃ.",
  "tika-abh08t:1979_0": "Asatipi hi tattha attano indriyesu rūpassa vaṇṇāyatanasabhāvātikkamo natthevāti taṃ rūpāyatanantveva vuccati.",
  "tika-abh08t:1979_1": "Iminā ca nayadassanena gandhādīni tīṇi pakkhipitvā saññīnaṃ aṭṭha āyatanāni,",
  "tika-abh08t:1979_2": "asaññīnaṃ pañcāti ayamattho dassito hoti.",
  "tika-abh08t:1979_3": "Evañcetaṃ sampaṭicchitabbaṃ,",
  "tika-abh08t:1979_4": "aññathā rūpaloke phusituṃ asakkuṇeyyatāya pathavīādīnaṃ brahmūnaṃ vacīghoso eva ca na siyā.",
  "tika-abh08t:1979_5": "Na hi paṭighaṭṭananighaṃsanamantarena saddappavatti atthi,",
  "tika-abh08t:1979_6": "na ca phusanasabhāvānaṃ katthaci aphusanasabhāvatā sakkā viññātuṃ,",
  "tika-abh08t:1979_7": "phoṭṭhabbāyatanassa ca bhūtattayassa abhāve rūpabhave rūpāyatanādīnampi sambhavo eva na siyā,",
  "tika-abh08t:1979_8": "tasmā phusituṃ sakkuṇeyyatāyapi pathavīādīnaṃ tattha kāyindriyābhāvena tesaṃ phoṭṭhabbabhāvo na vutto.",
  "tika-abh08t:1979_9": "Evañca katvā rūpadhātuyaṃ tesaṃ sappaṭighatāvacanañca samatthitaṃ hoti.",
  "tika-abh08t:1979_10": "Vuttañhi “asaññasattānaṃ anidassanasappaṭighaṃ ekaṃ mahābhūtaṃ paṭicca…pe…",
  "tika-abh08t:1979_11": "dve mahābhūtā”tiādi.",
  "tika-abh08t:1980_0": "Paṭigho ca nāma bhūtattayassa kāyapasādaṃ pati tannissayabhūtaghaṭṭanaṃ dvārena abhimukhabhāvo,",
  "tika-abh08t:1980_1": "idha pana taṃsabhāvatā,",
  "tika-abh08t:1980_2": "so ca phusituṃ asakkuṇeyyabhāvo ghaṭṭanāya abhāvato natthi.",
  "tika-abh08t:1980_3": "Yadi tattha asatipi visayimhi rūpāyatanampi gahetvā “dve āyatanānī”ti vuttaṃ,",
  "tika-abh08t:1980_4": "atha kasmā gandhāyatanādīni gahetvā “pañcāyatanānī”ti na vuttanti?",
  "tika-abh08t:1980_5": "Nayadassanavasena desanā pavattāti vuttovāyamattho.",
  "tika-abh08t:1980_6": "Atha vā tattha rūpāyatanasseva vacanaṃ kadāci aññabhūmikānaṃ pasādassa visayabhāvaṃ sandhāya,",
  "tika-abh08t:1980_7": "na pana itaresaṃ abhāvato,",
  "tika-abh08t:1980_8": "nāpi pariyāyena gandhāyatanādīnaṃ āyatanabhāvābhāvato.",
  "tika-abh08t:1981_0": "Asaññīnañhi rūpāyatanaṃ samānatalavāsīnaṃ vehapphalānaṃ,",
  "tika-abh08t:1981_1": "uparibhūmikānañca suddhāvāsānaṃ pasādassa visayabhāvaṃ gacchati,",
  "tika-abh08t:1981_2": "na pana gandharasāti tesaṃyeva tattha avacanaṃ yuttaṃ.",
  "tika-abh08t:1981_3": "Kathāvatthumhi ca nippariyāyena gandhāyatanādīnaṃ atthibhāvaṃ parijānantaṃ sandhāya paṭisedho kato.",
  "tika-abh08t:1981_4": "Yadipi cetaṃ vacanaṃ tattha gandhāyatanādīnaṃ abhāvavibhāvanaṃ na hoti,",
  "tika-abh08t:1981_5": "atthibhāvadīpanampi pana aññavacanaṃ natthevāti?",
  "tika-abh08t:1981_6": "Nayidamevaṃ aṭṭhakathāsu tattha tesaṃ atthibhāvassa niddhāretvā vuttattā.",
  "tika-abh08t:1981_7": "Yañhi aṭṭhakathāvacanaṃ pāḷiyā na virujjhati,",
  "tika-abh08t:1981_8": "taṃ pāḷi viya pamāṇabhūtaṃ avigarahitāya ācariyaparamparāya yāvajjatanā āgatattā.",
  "tika-abh08t:1981_9": "Tattha siyā “yaṃ pāḷiyā na virujjhati aṭṭhakathāvacanaṃ,",
  "tika-abh08t:1981_10": "taṃ pamāṇaṃ,",
  "tika-abh08t:1981_11": "idaṃ pana virujjhatī”ti?",
  "tika-abh08t:1981_12": "Nayidamevaṃ,",
  "tika-abh08t:1981_13": "yathā na virujjhati,",
  "tika-abh08t:1981_14": "tathā paṭipāditattā.",
  "tika-abh08t:1981_15": "Cakkhādīnaṃ āyatanānaṃ,",
  "tika-abh08t:1981_16": "tannissayānañca viññāṇānaṃ sattasuññatāsandassanatthaṃ bhagavato dhātudesanāti āyatanabhāvena vuttānaṃyeva",
  "tika-abh08t:1981_17": "dhātubhāvadīpanato dhātubhāvassāpi tesaṃ avacanaṃ yujjati eva,",
  "tika-abh08t:1981_18": "tasmā yathā pāḷiyā avirodho hoti,",
  "tika-abh08t:1981_19": "tathā cakkhudasakādivasena idha rūpagaṇanā katāti na ettha dhammatāvilomanāsaṅkāya okāsoti veditabbanti.",
  "tika-abh08t:1982_0": "756.",
  "tika-abh08t:1982_1": "Jaccandhabadhirāti chandānurakkhaṇatthaṃ dīghakaraṇaṃ.",
  "tika-abh08t:1982_2": "Na hi jaccandhabadhiraaghānarahite napuṃsake vatthukāyajivhādasakavasena idha tiṃsāti yujjati,",
  "tika-abh08t:1982_3": "idañca “opapātikassa jaccandhabadhiraghānarahite napuṃsake jivhākāyavatthudasakānaṃ vasena tiṃsa rūpāni uppajjantī”ti aṭṭhakathāvādaṃ gahetvā vuttaṃ.",
  "tika-abh08t:1982_4": "Ānandācariyo pana taṃ “pāḷiyā na sametī”ti vatvā paṭikkhipati.",
  "tika-abh08t:1982_5": "Tathā cāha “netaṃ pāḷiyā sametī”ti.",
  "tika-abh08t:1982_6": "Na hi pāḷiyaṃ kāmāvacarānaṃ saṃsedajopapātikānaṃ aghānakānaṃ uppatti vuttā.",
  "tika-abh08t:1983_0": "Dhammahadayavibhaṅge hi –",
  "tika-abh08t:1984_0": "“Kāmadhātuyā upapattikkhaṇe kassaci ekādasāyatanāni pātubhavanti,",
  "tika-abh08t:1984_1": "kassaci dasāyatanāni,",
  "tika-abh08t:1984_2": "kassaci aparāni dasāyatanāni,",
  "tika-abh08t:1984_3": "kassaci navāyatanāni,",
  "tika-abh08t:1984_4": "kassaci sattāyatanāni pātubhavantī”ti –",
  "tika-abh08t:1985_0": "Vuttaṃ,",
  "tika-abh08t:1985_1": "na vuttaṃ “aṭṭhāyatanāni pātubhavantī”ti.",
  "tika-abh08t:1985_2": "Yadi hi aghānakassāpi upapatti siyā,",
  "tika-abh08t:1985_3": "tikkhattuṃ “dasāyatanāni pātubhavantī”ti vattabbaṃ siyā,",
  "tika-abh08t:1985_4": "tikkhattuñca “navāyatanāni pātubhavantī”ti,",
  "tika-abh08t:1985_5": "na cetaṃ vuttaṃ.",
  "tika-abh08t:1985_6": "Yamake ca ghānajivhānaṃ sahappavatti vuttāti taṃ upaparikkhitvā gahetabbanti.",
  "tika-abh08t:1985_7": "Ayañhettha ācariyassa adhippāyo –",
  "tika-abh08t:1985_8": "dhammahadayavibhaṅgapāḷiyañhi “ekādasā”ti paripuṇṇāyatanassa saddāyatanavajjāni ekādasāyatanāni vuttāni,",
  "tika-abh08t:1985_9": "“kassaci dasāyatanānī”ti andhassa cakkhāyatanavajjāni,",
  "tika-abh08t:1985_10": "“aparāni dasāyatanānī”ti badhirassa sotāyatanavajjāni,",
  "tika-abh08t:1985_11": "“navāyatanānī”ti andhabadhirassa cakkhusotavajjāni,",
  "tika-abh08t:1985_12": "“sattāyatanānī”ti gabbhaseyyakassa rūpagandharasakāyaphoṭṭhabbamanadhammāyatanavasena vuttaṃ.",
  "tika-abh08t:1985_13": "Yadi cakkhusotaghānavikalopi uppajjeyya,",
  "tika-abh08t:1985_14": "tassa aṭṭhevāyatanāni vattabbāni siyuṃ,",
  "tika-abh08t:1985_15": "na ca vuttaṃ “aṭṭhāyatanāni pātubhavantī”ti,",
  "tika-abh08t:1985_16": "tasmā nattheva cakkhusotaghānavikalo.",
  "tika-abh08t:1985_17": "Sati aghānakaupapattiyaṃ punapi “kassaci aparāni dasāyatanāni pātubhavantī”ti vattabbaṃ siyā.",
  "tika-abh08t:1985_18": "Tathā ca sati yathā andhabadhirassa vasena “kassaci navāyatanāni pātubhavantī”ti ekavāraṃ vuttaṃ,",
  "tika-abh08t:1985_19": "evaṃ andhāghānakassa,",
  "tika-abh08t:1985_20": "badhirāghānakassa ca vasena “kassaci aparāni navāyatanāni,",
  "tika-abh08t:1985_21": "kassaci aparāni navāyatanānī”ti vattabbaṃ siyā.",
  "tika-abh08t:1985_22": "Kāmabhave ajivhassa sattassābhāvato,",
  "tika-abh08t:1985_23": "ghānajivhāyatanānaṃ sahappavattivacanato ca tattheva kāmadhātuyaṃ aghānakassāsambhavoti.",
  "tika-abh08t:1986_0": "Jotipālattherādayo pana “saṃsedajassa jaccandhabadhiraaghānakanapuṃsakassa jivhākāyavatthudasakānaṃ vasena tiṃsarūpāni uppajjantīti vuttaṃ,",
  "tika-abh08t:1986_1": "na opapātikassa.",
  "tika-abh08t:1986_2": "Dhammahadayavibhaṅgapāḷiyañca ‘upapattikkhaṇe’ti vuttattā opapātikasseva vasena nayo nīto.",
  "tika-abh08t:1986_3": "Yamakaṭṭhakathāyañca vuttaṃ ‘kāmadhātuyaṃ aghānako opapātiko natthi.",
  "tika-abh08t:1986_4": "Yadi bhaveyya,",
  "tika-abh08t:1986_5": "kassaci aṭṭhāyatanāni pātubhavantīti vadeyyā’ti,",
  "tika-abh08t:1986_6": "yampi dhammahadayavibhaṅge ‘kāmadhātuyā upapattikkhaṇe kassaci ekādasāyatanāni pātubhavantī’tiādīnaṃ niddese ‘opapātikānaṃ petāna’ntiādinā opapātika-",
  "tika-abh08t:1986_7": "ggahaṇameva kataṃ,",
  "tika-abh08t:1986_8": "na pana saṃsedaja- ggahaṇaṃ,",
  "tika-abh08t:1986_9": "taṃ paripuṇṇāyatanānaṃyeva saṃsedajānaṃ opapātikesu saṅgahavasena vuttanti veditabbaṃ.",
  "tika-abh08t:1986_10": "Tathā hi vuttaṃ aṭṭhakathāyaṃ ‘saṃsedajayonikā paripuṇṇāyatanabhāvena opapātikasaṅgahaṃ katvā vuttā’ti,",
  "tika-abh08t:1986_11": "padhānāya vā yoniyā sabbaṃ paripuṇṇāyatanaṃ yoniṃ saṅgahetvā dassetuṃ ‘opapātikāna’nti vuttanti ca,",
  "tika-abh08t:1986_12": "tasmā na koci pāḷivirodho”ti vadanti.",
  "tika-abh08t:1987_0": "Apare panāhu –",
  "tika-abh08t:1987_1": "“kāmadhātuyaṃ aghānako opapātiko natthi.",
  "tika-abh08t:1987_2": "Yadi bhaveyya,",
  "tika-abh08t:1987_3": "kassaci aṭṭhāyatanāni pātubhavantīti vadeyyāti idaṃ manussesu saṃsedajopapātikānaṃ vasena vuttaṃ,",
  "tika-abh08t:1987_4": "te paripuṇṇāyatanāva.",
  "tika-abh08t:1987_5": "Kesañci pana aghānakakīṭānaṃ atthibhāvato apāyesu saṃsedajopapātike sandhāyetaṃ vutta”nti vadanti.",
  "tika-abh08t:1987_6": "Taṃ ānandācariyādīnaṃ matena paṭikkhepārahamevāti.",
  "tika-abh08t:1988_0": "757- 8.",
  "tika-abh08t:1988_1": "Ukkaṃsassāvakaṃsassa antareti “sattatī”ti vuttaukkaṃsaparicchedassa,",
  "tika-abh08t:1988_2": "“tiṃsā”ti vuttaavakaṃsaparicchedassa ca majjhe.",
  "tika-abh08t:1988_3": "Anurūpato…pe…",
  "tika-abh08t:1988_4": "vibhāvināti jātiandhassa saṭṭhi rūpāni cakkhudasakābhāvato,",
  "tika-abh08t:1988_5": "tathā badhirassa sotadasakābhāvato,",
  "tika-abh08t:1988_6": "andhabadhirassa pana paṇṇāsa cakkhusotadasakābhāvatotiādinā nayena aññamaññāpekkhāya paripuṇṇā paripuṇṇānaṃ",
  "tika-abh08t:1988_7": "rūpānaṃ pāṇīnaṃ vasena rūpānaṃ samuppatti viññātabbāti attho.",
  "tika-abh08t:1988_8": "Yaṃ panettha vattabbaṃ,",
  "tika-abh08t:1988_9": "taṃ vuttamevāti.",
  "tika-abh08t:1989_0": "759- 60.",
  "tika-abh08t:1989_1": "Evaṃ tīsu bhavesu paṭisandhiyaṃ rūpappavattiṃ dassetvā idāni pavattiyaṃ dassetuṃ “sattavīsati rūpānī”tiādi vuttaṃ.",
  "tika-abh08t:1989_2": "Kāmāvacarasattassa hi paripuṇṇāyatanassa asati andhabadhirādipasādavighāte yāva maraṇacittassa heṭṭhā sattarasamacittaṃ,",
  "tika-abh08t:1989_3": "tāva sattavīsati rūpāni pavattanti.",
  "tika-abh08t:1989_4": "Aparipuṇṇāyatanassa pana jaccandhādikassa heṭṭhā vuttanayena rūpānaṃ hāyanavaḍḍhanāni veditabbāni.",
  "tika-abh08t:1989_5": "Nanu aṭṭhavīsatiyeva rūpāni kāmabhave pavattantīti āha “appavattanato”tiādi.",
  "tika-abh08t:1990_0": "Ghānaṃ…pe…",
  "tika-abh08t:1990_1": "na vijjareti kāmavirāgabhāvanāvasena gandhādiggāhakesu pasādesu virattā hontīti ghānādittayaṃ natthi.",
  "tika-abh08t:1990_2": "Cakkhusotesu pana anuttaradassanādiatthaṃ virattā na hontīti tāni tesaṃ uppajjanti.",
  "tika-abh08t:1990_3": "Bhāvadvayaṃ kāmarāgūpanissayattā na uppajjati.",
  "tika-abh08t:1990_4": "Keci pana “lahutādittayampi rūpabhave natthi dandhattakarādidhātukkhobhābhāvato.",
  "tika-abh08t:1990_5": "Sati hi tādise dhātukkhobhe tappaṭipakkhehi lahutādīhi bhavitabba”nti vadanti,",
  "tika-abh08t:1990_6": "taṃ akāraṇaṃ.",
  "tika-abh08t:1990_7": "Na hi vūpasametabbapaccanīkāpekkho tabbirodhidhammuppādo.",
  "tika-abh08t:1990_8": "Tathā sati sahetukakiriyacittuppādesu kāyalahutādīnaṃ abhāvo eva siyā,",
  "tika-abh08t:1990_9": "tasmā pañceva rūpāni saññībrahmānaṃ na uppajjanti,",
  "tika-abh08t:1990_10": "avasesāni tevīsati rūpāni uppajjanti.",
  "tika-abh08t:1990_11": "Asaññībrahmānaṃ pana pañca pasādarūpāni,",
  "tika-abh08t:1990_12": "bhāvadvayaṃ,",
  "tika-abh08t:1990_13": "hadayavatthu,",
  "tika-abh08t:1990_14": "viññattidvayaṃ,",
  "tika-abh08t:1990_15": "lahutādittayanti terasa rūpāni vajjetvā avasesāni pannarasa uppajjanti.",
  "tika-abh08t:1991_0": "761.",
  "tika-abh08t:1991_1": "Catusantatīti catunnaṃ paccayānaṃ vasena catusantatirūpāni.",
  "tika-abh08t:1991_2": "Rūpe honti tisantatīti brahmānaṃ anāhārabhāvena āhārajarūpānaṃ abhāvato tisso santatiyo.",
  "tika-abh08t:1991_3": "Dvisantatīti cittajāhārajānaṃ abhāvato dve santatiyo.",
  "tika-abh08t:1991_4": "Bahiddhā ekasantatīti kammajādīnaṃ tissannampi abhāvato utujasantatiyeva.",
  "tika-abh08t:1992_0": "762- 4.",
  "tika-abh08t:1992_1": "Evaṃ paṭisandhipavattīsu rūpānaṃ gaṇanaparicchedaṃ vatvā idāni tattha nesaṃ uppattikkamaṃ dassetuṃ “rūpaṃ nibbattamāna”ntiādi vuttaṃ.",
  "tika-abh08t:1992_2": "Sabbesanti kāmarūpabhavikānaṃ sabbasattānaṃ.",
  "tika-abh08t:1992_3": "Paṭisandhikkhaṇe panāti ettha dasakattayaṃ hotīti pāṭhaseso.",
  "tika-abh08t:1992_4": "Tenāha “yathevā”tiādi.",
  "tika-abh08t:1992_5": "Paṭisandhikkhaṇe dasakattayaṃ heṭṭhā vuttampi “tañca kho sandhicittassā”tiādikaṃ visesaṃ dassetuṃ puna vuttaṃ.",
  "tika-abh08t:1992_6": "Cittassa tīsu khaṇesu kammajarūpānaṃ samuppattito āha “tathevā”tiādi.",
  "tika-abh08t:1992_7": "Tiṃsa tiṃsevāti tiṃsa tiṃseva kammajarūpāni.",
  "tika-abh08t:1993_0": "Ānandācariyo pana “cittassa ṭhitikkhaṇameva natthi,",
  "tika-abh08t:1993_1": "bhaṅgakkhaṇe ca rūpuppādo natthīti catusamuṭṭhānikānipi rūpāni cittassa uppādakkhaṇeyeva hontī”ti āha.",
  "tika-abh08t:1993_2": "Vuttañhi tena –",
  "tika-abh08t:1993_3": "yo cettha cittassa ṭhitikkhaṇo vutto,",
  "tika-abh08t:1993_4": "so ca atthi natthīti vicāretabbo.",
  "tika-abh08t:1993_5": "Cittayamake hi “uppannaṃ uppajjamāna”nti etassa vibhaṅge “bhaṅgakkhaṇe uppannaṃ no ca uppajjamāna”nti ettakameva vuttaṃ,",
  "tika-abh08t:1993_6": "na vuttaṃ “ṭhitikkhaṇe bhaṅgakkhaṇe cā”ti.",
  "tika-abh08t:1993_7": "Tathā”na uppajjamānaṃ na uppanna”nti ettha “bhaṅgakkhaṇe na uppajjamānaṃ no ca na uppanna”nti ettakameva vuttaṃ,",
  "tika-abh08t:1993_8": "na vuttaṃ “ṭhitikkhaṇe bhaṅgakkhaṇe cā”ti.",
  "tika-abh08t:1993_9": "Evaṃ “na niruddhaṃ na nirujjhamāna”nti etesaṃ paripuṇṇavissajjane “uppādakkhaṇe anāgatañcā”ti vatvā “ṭhitikkhaṇe”ti avacanaṃ,",
  "tika-abh08t:1993_10": "atikkantakālavāre ca “bhaṅgakkhaṇe cittaṃ uppādakkhaṇaṃ vītikkanta”nti vatvā “ṭhitikkhaṇe”ti avacanaṃ ṭhitikkhaṇābhāvaṃ cittassa dīpeti.",
  "tika-abh08t:1993_11": "Suttepi hi “ṭhitassa aññathattaṃ paññāyatī”ti tasseva ekassa aññathattābhāvato yassā aññathattaṃ paññāyati,",
  "tika-abh08t:1993_12": "sā santatiṭṭhitīti na na sakkā vattuṃ.",
  "tika-abh08t:1993_13": "Vijjamānaṃ taṃkhaṇadvayasamaṅgī ṭhitanti.",
  "tika-abh08t:1993_14": "Yo cettha cittassa nirodhakkhaṇe rūpuppādo vutto,",
  "tika-abh08t:1993_15": "so ca vicāretabbo. Kasmā?",
  "tika-abh08t:1993_16": "“Yassa vā pana samudayasaccaṃ nirujjhati,",
  "tika-abh08t:1993_17": "tassa dukkhasaccaṃ uppajjatīti?",
  "tika-abh08t:1993_18": "No”ti vuttanti,",
  "tika-abh08t:1993_19": "na ca cittasamuṭṭhānarūpameva sandhāya paṭikkhepo katoti sakkā viññātuṃ cittasamuṭṭhānarūpādhikārassa abhāvāti.",
  "tika-abh08t:1994_0": "Ācariyassa hi ayamadhippāyo –",
  "tika-abh08t:1994_1": "uppannauppajjamānavārādīsu “ṭhitikkhaṇe”ti avacanaṃ “cittassa ṭhitikkhaṇaṃ nāma natthī”ti imamatthaṃ dīpeti.",
  "tika-abh08t:1994_2": "Na hi yathādhammasāsane abhidhamme labbhamānassa avacane kāraṇaṃ dissati.",
  "tika-abh08t:1994_3": "Na kevalaṃ abhidhamme avacanameva cittassa ṭhitikkhaṇabhāvajotakaṃ,",
  "tika-abh08t:1994_4": "apica kho “ṭhitassa aññathattaṃ paññāyatī”ti evamāgatā suttantapāḷipi.",
  "tika-abh08t:1994_5": "Aññathattaṃ nāma pubbāparaviseso.",
  "tika-abh08t:1994_6": "Apica yathā bhūto dhammo uppajjati,",
  "tika-abh08t:1994_7": "kiṃ tathā bhūtova bhijjati,",
  "tika-abh08t:1994_8": "udāhu aññathā bhūto.",
  "tika-abh08t:1994_9": "Yadi tathā bhūtova bhijjati,",
  "tika-abh08t:1994_10": "na jaratāya sambhavo.",
  "tika-abh08t:1994_11": "Aññathā bhūto,",
  "tika-abh08t:1994_12": "añño eva soti sabbathāpi ṭhitikkhaṇassa abhāvoyeva.",
  "tika-abh08t:1994_13": "Yadi ca cittassa bhaṅgakkhaṇe rūpaṃ uppajjeyya,",
  "tika-abh08t:1994_14": "taṃ dukkhasaccanti katvā “no”ti vattuṃ na sakkā, vuttañca,",
  "tika-abh08t:1994_15": "tasmā viññāyati “cittassa nirodhakkhaṇe rūpuppādo natthī”ti.",
  "tika-abh08t:1995_0": "Ācariyajotipāladhammapālattherānaṃ panetaṃ nakkhamati.",
  "tika-abh08t:1995_1": "Tehi “ekadhammādhārabhāvepi uppādanirodhānaṃ añño uppādakkhaṇo,",
  "tika-abh08t:1995_2": "añño nirodhakkhaṇo.",
  "tika-abh08t:1995_3": "Uppādāvatthañhi upādāya uppādakkhaṇo,",
  "tika-abh08t:1995_4": "nirodhāvatthaṃ upādāya nirodhakkhaṇo.",
  "tika-abh08t:1995_5": "Uppādāvatthāya ca bhinnā nirodhāvatthāti ekasmiṃyeva ca sabhāvadhamme yathā icchitabbā,",
  "tika-abh08t:1995_6": "aññathā aññoyeva dhammo uppajjati,",
  "tika-abh08t:1995_7": "añño nirujjhatīti āpajjeyya,",
  "tika-abh08t:1995_8": "evaṃ nirodhāvatthāya viya nirodhābhimukhāvatthāyapi bhavitabbaṃ,",
  "tika-abh08t:1995_9": "sā ṭhiti jaratā cā”ti sampaṭicchitabbametaṃ.",
  "tika-abh08t:1996_0": "Yadi evaṃ,",
  "tika-abh08t:1996_1": "kasmā pāḷiyaṃ ṭhitikkhaṇo na vuttoti?",
  "tika-abh08t:1996_2": "Vineyyajjhāsayānurodhena nayadassanavasena pāḷigatīti veditabbāti.",
  "tika-abh08t:1996_3": "Abhidhammadesanāpi hi kadāci vineyyajjhāsayānurodhena pavattati,",
  "tika-abh08t:1996_4": "yathā rūpassa uppādo “upacayo santatī”ti bhinditvā desito.",
  "tika-abh08t:1996_5": "Hetusampayuttadukādidesanā cettha nidassitabbā.",
  "tika-abh08t:1996_6": "“Yassa vā panā”tiādipucchāya vissajjane ca arūpalokaṃ cittasamuṭṭhānarūpaṃ vā sandhāya “no”ti sakkā vattuṃ.",
  "tika-abh08t:1996_7": "Ayañhi yamakadesanāya pakati,",
  "tika-abh08t:1996_8": "yadidaṃ yathāsambhavayojanāti.",
  "tika-abh08t:1996_9": "Atha vā paccāsattiñāyena yaṃ samudayasaccaṃ nirujjhati,",
  "tika-abh08t:1996_10": "tena yaṃ dukkhasaccaṃ uppādetabbaṃ cittacetasikatappaṭibaddharūpasaṅkhātaṃ,",
  "tika-abh08t:1996_11": "tassa tadā uppatti natthīti “no”ti vissajjanaṃ,",
  "tika-abh08t:1996_12": "na sabbassa vacanato,",
  "tika-abh08t:1996_13": "tasmā na sakkā cittassa ṭhitikkhaṇe,",
  "tika-abh08t:1996_14": "bhaṅgakkhaṇe ca rūpuppādanaṃ paṭikkhipitunti vadanti.",
  "tika-abh08t:1997_0": "Utujarūpāni pana paṭisandhicittassa ṭhitikkhaṇato paṭṭhāya aṭṭhakanavakavasena uppajjanti.",
  "tika-abh08t:1997_1": "Paṭisandhikkhaṇe hi uppannānaṃ kammajarūpānaṃ abbhantare sahuppādaekanirodhatejodhātu ṭhānaṃ patvā tassa ṭhitikkhaṇe aṭṭha rūpāni samuṭṭhāpeti,",
  "tika-abh08t:1997_2": "tattha uppannā tejodhātu paṭisandhicittassa bhaṅgakkhaṇe,",
  "tika-abh08t:1997_3": "tattha uppannā paṭhamabhavaṅgassa uppādakkhaṇeti evamādinā aṭṭhakaṃ,",
  "tika-abh08t:1997_4": "kadāci saddapātubhāvakāle tena saha saddanavakañca uppajjati.",
  "tika-abh08t:1997_5": "Cittajarūpāni ca paṭisandhito anantaraṃ paṭhamabhavaṅgato paṭṭhāya rūpajanakacittānaṃ uppādakkhaṇe aṭṭhakavasena,",
  "tika-abh08t:1997_6": "saddapātubhāvādikāle saddanavakādivasena ca pavattanti.",
  "tika-abh08t:1997_7": "Āhārajāni pana ekassa,",
  "tika-abh08t:1997_8": "dvinnaṃ vā sattāhānaṃ atikkamena nibbattanti.",
  "tika-abh08t:1997_9": "Nanu ca ajjhohaṭāhārapaccayena āhāro rūpaṃ samuṭṭhāpeti,",
  "tika-abh08t:1997_10": "gabbhe sayantassa ca kuto ajjhoharaṇāhāroti? Samātito.",
  "tika-abh08t:1997_11": "Mātarā hi bhuttaṃ kucchigatassa sarīre abbhañjanaṃ viya āhārakiccaṃ karoti.",
  "tika-abh08t:1997_12": "Tenāhu porāṇā –",
  "tika-abh08t:1998_0": "“Yañcassa bhuñjatī mātā,",
  "tika-abh08t:1999_0": "Annaṃ pānañca bhojanaṃ;",
  "tika-abh08t:2000_0": "Tena so tattha yāpeti,",
  "tika-abh08t:2001_0": "Mātukucchigato naro”ti. ;",
  "tika-abh08t:2002_0": "Tasmā mātarā ajjhohaṭāhārena anuggahite sarīre abbhantarikā ojā laddhappaccayā rūpaṃ samuṭṭhāpeti,",
  "tika-abh08t:2002_1": "cakkhusotaghānajivhādasakā pana pañcapasādāvatthaṃ atikkamma pacchā sattame sattāhe uppajjanti,",
  "tika-abh08t:2002_2": "“ekādasame sattāhe”ti ānandācariyo avoca.",
  "tika-abh08t:2002_3": "Ayamettha gabbhaseyyakānaṃ rūpappavattinayo.",
  "tika-abh08t:2003_0": "Opapātikānampi paṭisandhicittassa uppādakkhaṇe kammasamuṭṭhānāni sattati rūpāni uppajjanti,",
  "tika-abh08t:2003_1": "tathevassa ṭhitikkhaṇe,",
  "tika-abh08t:2003_2": "bhaṅgakkhaṇe ca sattati sattatītiādinā vuttanayena ukkaṃsāvakaṃsato kāmabhavikasattānaṃ,",
  "tika-abh08t:2003_3": "rūpībrahmānañca yathāvuttanayeneva yathānurūpaṃ kammasamuṭṭhānānaṃ,",
  "tika-abh08t:2003_4": "utusamuṭṭhānānañca pavatti veditabbā.",
  "tika-abh08t:2003_5": "Āhārajarūpaṃ pana kāmāvacarānaṃ sabbapaṭhamaṃ attano mukhagatakheḷaṃ ajjhoharaṇakāle uppajjati.",
  "tika-abh08t:2003_6": "Saññībrahmānaṃ taṃ sabbena sabbaṃ natthi.",
  "tika-abh08t:2003_7": "Asaññīnañca cittajāhārajāni natthevāti ayaṃ viseso.",
  "tika-abh08t:2003_8": "Evaṃ uppajjamānesu ca panetesu rūpesu yaṃ cittassa uppādakkhaṇe uppannaṃ,",
  "tika-abh08t:2003_9": "taṃ attanā sahuppannacittaṃ ādiṃ katvā sattarasamacittassa nirodhakkhaṇe nirujjhati,",
  "tika-abh08t:2003_10": "ṭhitikkhaṇe uppannaṃ aṭṭhārasamassa uppādakkhaṇe nirujjhati,",
  "tika-abh08t:2003_11": "bhaṅgakkhaṇe uppannaṃ imassa ṭhitikkhaṇe nirujjhatīti evaṃ uppajjantaṃ,",
  "tika-abh08t:2003_12": "nirujjhantañca yāva maraṇacittassa heṭṭhā sattarasamacittaṃ,",
  "tika-abh08t:2003_13": "tāva yathārahaṃ catusantatiādivasena pavattatīti.",
  "tika-abh08t:2003_14": "Āsannamaraṇassa pana cutito sattarasamacittassa ṭhitikkhaṇamādiṃ katvā kammajarūpaṃ na samuṭṭhāti.",
  "tika-abh08t:2003_15": "Yadi samuṭṭhāti,",
  "tika-abh08t:2003_16": "maraṇaṃ na siyā anupacchinnattā kammajarūpānaṃ.",
  "tika-abh08t:2003_17": "Kammajarūpasamucchede hi “mato”ti vuccati.",
  "tika-abh08t:2003_18": "Vuttañhi –",
  "tika-abh08t:2004_0": "“Āyu usmā ca viññāṇaṃ, yadā kāyaṃ jahantimaṃ;",
  "tika-abh08t:2005_0": "Apaviddho tadā seti, niratthaṃva kaliṅgara”nti. ;",
  "tika-abh08t:2006_0": "Sattarasamena saha uppannañca taṃ cuticittena saha nirujjhati,",
  "tika-abh08t:2006_1": "aparañca na uppajjati.",
  "tika-abh08t:2006_2": "Āyukkhayā,",
  "tika-abh08t:2006_3": "kammakkhayā,",
  "tika-abh08t:2006_4": "ubhayakkhayā,",
  "tika-abh08t:2006_5": "upakkamena vā kassacīti evaṃ kammajarūpasseva hi maraṇaṃ hoti satipi āhāraje,",
  "tika-abh08t:2006_6": "aṭṭhakathāmatena cittaje ca.",
  "tika-abh08t:2006_7": "Tampi apagatajīvassa na uppajjati.",
  "tika-abh08t:2006_8": "Utujarūpaṃ pana pavattati eva.",
  "tika-abh08t:2006_9": "Tathā saṃsedajānaṃ,",
  "tika-abh08t:2006_10": "opapātikānaṃ pana sarīranikkhepābhāvato tampi na pavattati.",
  "tika-abh08t:2007_0": "765- 6.",
  "tika-abh08t:2007_1": "Uppādavayavantatāya nicco dhuvo na hotīti anicco,",
  "tika-abh08t:2007_2": "niccakhaṇikatāya vā na icco sassatādivasena anupagantabboti anicco.",
  "tika-abh08t:2007_3": "Ayañhi vināso janakapaccayato aññahetunirapekkhatāya niccakhaṇikova hoti.",
  "tika-abh08t:2007_4": "Dhuvasāravirahitattā addhuvo.",
  "tika-abh08t:2007_5": "Avasavattanaṭṭhena anattā.",
  "tika-abh08t:2007_6": "Udayavayapaṭipīḷanena,",
  "tika-abh08t:2007_7": "dukkhavatthutāya ca dukkhānaṃ khandho samūhoti dukkhakkhandho.",
  "tika-abh08t:2007_8": "Evaṃvidho pana sukhehi asammissoyevāti āha “kevalo”ti.",
  "tika-abh08t:2007_9": "Kassacipi vā rūpassa sukhasabhāvassa abhāvato sakalopi dukkhakkhandhoti vuttaṃ “dukkhakkhandho ca kevalo”ti.",
  "tika-abh08t:2007_10": "Paccayayāpaniyatāya ca rogamūlatāya ca rogato.",
  "tika-abh08t:2007_11": "So hi yathārahaṃ paccayehi yāpetabbatāya yāpyarogo viyāti rogato daṭṭhabbo.",
  "tika-abh08t:2007_12": "Yāpyabyādhi hi rogo,",
  "tika-abh08t:2007_13": "itaro ābādho,",
  "tika-abh08t:2007_14": "mūlabyādhi viya cesa anubaddhabyādhīnaṃ kilesarogādīnaṃ mūlabhāvato rogato daṭṭhabbo.",
  "tika-abh08t:2007_15": "Dukkhatāsūlayogitāya,",
  "tika-abh08t:2007_16": "kilesāsucipaggharaṇatāya,",
  "tika-abh08t:2007_17": "uppādajarābhaṅgehi uddhumātaparipakkapabhinnatāya ca gaṇḍato.",
  "tika-abh08t:2007_18": "So hi dukkhadukkhatā saṅkhāradukkhatā vipariṇāmadukkhatāti tividhadukkhatāsaṅkhātena rujjanena yuttatāya,",
  "tika-abh08t:2007_19": "yathārahamārammaṇavasena ca samannāgamavasena ca rāgādikilesāsucivissandanato,",
  "tika-abh08t:2007_20": "ahutvā sambhavanato,",
  "tika-abh08t:2007_21": "uppattiyā uddhumātattā jarābhaṅgehi ca yathākkamaṃ paripakkapabhinnabhāvato gaṇḍasadisoti gaṇḍato daṭṭhabbo.",
  "tika-abh08t:2007_22": "Avasavattanatāya,",
  "tika-abh08t:2007_23": "avidheyyatāya ca parato.",
  "tika-abh08t:2007_24": "Yathā hi paro patanto parassa vasaṃ na gacchati,",
  "tika-abh08t:2007_25": "evametaṃ subhasukhādibhāvena vase vattetuṃ asakkuṇeyyatāya avasavattanato “mā jīratha,",
  "tika-abh08t:2007_26": "mā marathā”tiādinā vidhātuṃ asakkuṇeyyatāya avidheyyabhāvato parato daṭṭhabbaṃ.",
  "tika-abh08t:2007_27": "Byādhijarāmaraṇehi palujjanato,",
  "tika-abh08t:2007_28": "ābyāsanato ca palokato.",
  "tika-abh08t:2007_29": "Idaṃ byādhiādīhi pakārehi bhijjanato,",
  "tika-abh08t:2007_30": "vinassanato,",
  "tika-abh08t:2007_31": "etehi eva vā ābyāsanato byasanatthassa loka-",
  "tika-abh08t:2007_32": "saddassa pavisiṭṭhassa ābyāsanatthatāya palokato daṭṭhabbaṃ.",
  "tika-abh08t:2007_33": "Chandanti rajjanavasena pavattaṃ chandaṃ.",
  "tika-abh08t:2008_0": "767.",
  "tika-abh08t:2008_1": "Dhammasenāpatināti dhammasenāya pati nāyakoti dhammasenāpati,",
  "tika-abh08t:2008_2": "sāriputtatthero, tena.",
  "tika-abh08t:2008_3": "Hitasaṅkhāto attho etassāti hitatthi, tena.",
  "tika-abh08t:2008_4": "Sakkaccāti uggahaṇadhāraṇādīsu atandito hutvā.",
  "tika-abh08t:2009_0": "Iti abhidhammatthavikāsiniyā nāma",
  "tika-abh08t:2010_0": "Abhidhammāvatārasaṃvaṇṇanāya",
  "tika-abh08t:2011_0": "Rūpavibhāgavaṇṇanā niṭṭhitā.",
  "tika-abh08t:2012_0": "11. Ekādasamo paricchedo",
  "tika-abh08t:2013_0": "Nibbānaniddesavaṇṇanā",
  "tika-abh08t:2014_0": "768- 9.",
  "tika-abh08t:2014_1": "Ādito rūpānantaramuddiṭṭhaṃ yaṃ nibbānanti sambandho.",
  "tika-abh08t:2014_2": "Tassa vibhāvanaṃ yathābalaṃ pavakkhāmīti sambandho.",
  "tika-abh08t:2015_0": "Bhavābhavanti bhavato bhavaṃ,",
  "tika-abh08t:2015_1": "khuddakaṃ,",
  "tika-abh08t:2015_2": "mahantaṃ vā bhavaṃ.",
  "tika-abh08t:2015_3": "Vinanatoti saṃsibbanato.",
  "tika-abh08t:2015_4": "Taṇhā hi saṃsāranāyikabhāvena bhavato bhavaṃ,",
  "tika-abh08t:2015_5": "sugatiduggativasena khuddakamahantaṃ bhavaṃ vā aparāparabhāvāya saṃsibbati,",
  "tika-abh08t:2015_6": "tunnakaraṇaṃ viya karoti.",
  "tika-abh08t:2015_7": "Nikkhantattāti visaṃyogavasena nissaṭattā.",
  "tika-abh08t:2015_8": "Maraṇapaṭipakkhatāya,",
  "tika-abh08t:2015_9": "amatasadisatāya vā amataṃ.",
  "tika-abh08t:2015_10": "Sabbadukkhanissaṭattā paramaṃ sukhaṃ.",
  "tika-abh08t:2015_11": "Sabbepi saṅkhārā samanti upasamanti anuppattidhammataṃ āpajjanti etenāti sabbasaṅkhārasamatho.",
  "tika-abh08t:2015_12": "Khandhūpadhiādayo sabbepi upadhī upaddavā paṭinissajjīyanti etenāti sabbūpadhipaṭinissaggo.",
  "tika-abh08t:2015_13": "Yasmā taṃ āgamma kāmataṇhādibhedā taṇhā sabbaso khayaṃ gacchati,",
  "tika-abh08t:2015_14": "virajjati,",
  "tika-abh08t:2015_15": "nirujjhati ca,",
  "tika-abh08t:2015_16": "tasmā taṇhākkhayo virāgo nirodhoti ca vuccati.",
  "tika-abh08t:2015_17": "Apica rujjhanti ettha sattā kilesanigaḷabandhāti rodho,",
  "tika-abh08t:2015_18": "saṃsārassetaṃ adhivacanaṃ,",
  "tika-abh08t:2015_19": "tato nikkhantoti nirodho.",
  "tika-abh08t:2016_0": "770. Adhigamāti tadanurūpāya paṭipattiyā ariyamaggena paṭivijjhanena.",
  "tika-abh08t:2017_0": "Rāgakkhayādibhāvena sabbadukkhasantiyā paccayatāya,",
  "tika-abh08t:2017_1": "kilesasantāpābhāvena ca santilakkhaṇaṃ.",
  "tika-abh08t:2017_2": "Accutirasanti sabhāvāpariccajanato acavanasampattikaṃ.",
  "tika-abh08t:2017_3": "Assāsakaraṇarasanti assāsakaraṇakiccaṃ.",
  "tika-abh08t:2017_4": "Tañhi pānabhojanādisuññe sabhayakantāre paribbhamanena parissantassa addhikapurisassa assāsajanakabhāvena",
  "tika-abh08t:2017_5": "upaṭṭhitaṃ vanantodakaṃ viya sabbaññubuddhānampi vacanapathātikkantamahādukkhabherave saṃsārakantāre",
  "tika-abh08t:2017_6": "paribbhamanena parissantassa yathānurūpaṃ paṭipattimaggaṃ paṭipannassa yogāvacarassa anādimati saṃsāre",
  "tika-abh08t:2017_7": "supinantenapi adiṭṭhapubbatāya dassanasamakālameva paramassāsaṃ janeti.",
  "tika-abh08t:2017_8": "Khandhanimittavicittatāya aviggahaṃ hutvā gayhatīti animittapaccupaṭṭhānaṃ.",
  "tika-abh08t:2017_9": "Sabbasaṅkhatanissaraṇupāyabhāvato nissaraṇaṃ paccupaṭṭhāpetīti nissaraṇapaccupaṭṭhānaṃ.",
  "tika-abh08t:2018_0": "Evaṃ nibbānassa lakkhaṇādikaṃ dassetvā idāni vitaṇḍavādipakkhaṃ dassetvā pariharanto āha “etthāhā”tiādi,",
  "tika-abh08t:2018_1": "na paramatthato atthi aññatra paññattimattatoti adhippāyo.",
  "tika-abh08t:2018_2": "Kuto panāyamabhinivesoti āha “titthiyānaṃ…pe…",
  "tika-abh08t:2018_3": "nīyato”ti.",
  "tika-abh08t:2018_4": "Yathānurūpāya paṭipattiyāti sīlasamādhipaññāsaṅkhātaṃ sammāpaṭipattiyā.",
  "tika-abh08t:2018_5": "Yathā hi cetoñāṇalābhino eva ariyā paresaṃ lokuttaracittaṃ jānanti,",
  "tika-abh08t:2018_6": "tatthāpi ca arahā eva sabbesaṃ cittaṃ jānāti,",
  "tika-abh08t:2018_7": "evaṃ nibbānampi sīlādisammāpaṭipattibhūtena upāyeneva upalabbhatīti “natthī”ti na vattabbaṃ ariyehi upalabbhanīyato.",
  "tika-abh08t:2018_8": "Yathā hi jaccandhatemirikādīnaṃ adassanena “sūriyādayo natthī”ti na vattabbā cakkhumantānaṃ gocarabhāvena atthevāti siddhattā,",
  "tika-abh08t:2018_9": "evametampi bālaputhujjanassa adassanamattena “natthī”ti na vattabbaṃ.",
  "tika-abh08t:2018_10": "Ariyānaṃ pana paññācakkhuno padeseneva upaṭṭhānato ekantena sampaṭicchitabbaṃ “atthi nibbāna”nti.",
  "tika-abh08t:2018_11": "Ayamettha adhippāyo.",
  "tika-abh08t:2018_12": "Atha rāgādīnaṃ khayamattameva nibbānanti ceti sambandho.",
  "tika-abh08t:2018_13": "Āyasmatā…pe…",
  "tika-abh08t:2018_14": "therena dassitoti sambandho.",
  "tika-abh08t:2018_15": "Rāgakkhayādidīpakaṃ suttaṃ neyyatthanti adhippāyena “taṃ na”iti paṭikkhepaṃ katvā ekaṃsena cetaṃ sampaṭicchitabbaṃ,",
  "tika-abh08t:2018_16": "itarathā yathārutavasena pāḷiyā atthe gayhamāne bahudosā āpajjantīti te dassetuṃ “arahattassāpī”tiādi vuttaṃ.",
  "tika-abh08t:2018_17": "Arahattaṃ puṭṭhena tenevāyasmatā sāriputtattherenāti adhippāyo.",
  "tika-abh08t:2018_18": "Tava matenāti sāsanayuttiṃ avicāretvā pāḷidassanamatteneva vippalapato tavajjhāsayena.",
  "tika-abh08t:2018_19": "Na ca panetaṃ yuttaṃ,",
  "tika-abh08t:2018_20": "tathāpīti adhippāyo.",
  "tika-abh08t:2018_21": "Lokuttaraphalacittassa rāgādīnaṃ khayamattatāpajjanaṃ na yuttaṃ tassa aggaphalassa catukkhandhabhāvena pāḷiyaṃ āgatattā.",
  "tika-abh08t:2018_22": "Tasmāti yuttiṃ avicāretvā pāḷidassanamatteneva voharantassa aniṭṭhappasaṅgato.",
  "tika-abh08t:2018_23": "Byañjanacchāyāyāti vimaddāsahabhūtāya saddatthamattacchāyāya.",
  "tika-abh08t:2018_24": "Ubhinnanti nibbānavasena,",
  "tika-abh08t:2018_25": "arahattavasena ca āgatānaṃ ubhinnaṃ suttānaṃ.",
  "tika-abh08t:2018_26": "Atthoti adhippāyattho.",
  "tika-abh08t:2019_0": "Ko pana so atthoti āha “yassa panā”tiādi.",
  "tika-abh08t:2019_1": "Rāgādīnaṃ khayoti rāgādīnaṃ anuppādanirodho.",
  "tika-abh08t:2019_2": "So dhammo akkhayopi samāno rāgādīnaṃ khayassa upanissayattā khayopacārena “rāgādīnaṃ khayo nibbāna”nti vutto “tipusaṃ jaro,",
  "tika-abh08t:2019_3": "guḷo semho”tiādīsu phalūpacārena vuttaṃ viyāti sambandho.",
  "tika-abh08t:2019_4": "Kilesānaṃ anuppattinirodhakkhayassa maggassa ārammaṇabhūtaṃ nibbānaṃ atthato “khayassa upanissayo”ti",
  "tika-abh08t:2019_5": "vattabbataṃ labbhatīti āha “khayassa upanissayattā”ti.",
  "tika-abh08t:2019_6": "Khayopacārenāti attano kāriyabhūtassa khayassa attani upacārena tassa nāmavasenāti vuttaṃ hoti.",
  "tika-abh08t:2019_7": "Jarakāraṇaṃ tipusaṃ jaroti vutto,",
  "tika-abh08t:2019_8": "semhakāraṇaṃ guḷo semhoti vutto.",
  "tika-abh08t:2019_9": "Khayanteti rāgādīnaṃ parikkhayāvasāne.",
  "tika-abh08t:2019_10": "Khayoti vā maggo vuccati “khaye ñāṇa”ntiādīsu viya,",
  "tika-abh08t:2019_11": "tassa ante nirodhāvasāne uppannattā khayoti vuttaṃ phalūpacārena,",
  "tika-abh08t:2019_12": "samīpūpacārena vā.",
  "tika-abh08t:2020_0": "Sabbe bālaputhujjanāpīti soṇasigālādayo sabbepi bālaputhujjanā samadhigata…pe…",
  "tika-abh08t:2020_1": "bhaveyyuṃ khaṇavasena rāgādīnaṃ khayassa tesampi atthitāya.",
  "tika-abh08t:2020_2": "Tathā ca sati paṭipattiyā niratthakabhāvo āpajjeyyāti adhippāyo.",
  "tika-abh08t:2020_3": "Rāgādikkhayānaṃ bahubhāvatoti rāgādīnaṃ viya tesaṃ khayānampi tabbikārabhāvena bahubhāvato.",
  "tika-abh08t:2020_4": "Evañhi sati rāgassa khayo rāgakkhayo,",
  "tika-abh08t:2020_5": "na dosādīnaṃ,",
  "tika-abh08t:2020_6": "tathā dosakkhayopīti añño rāgakkhayo,",
  "tika-abh08t:2020_7": "añño dosakkhayo,",
  "tika-abh08t:2020_8": "añño mohakkhayoti tiṇṇaṃ akusalamūlānaṃ khayabhūtāni tīṇi nibbānāni,",
  "tika-abh08t:2020_9": "catunnaṃ upādānānaṃ khayabhūtāni cattārītiādinā bahūni nibbānāni nāma honti.",
  "tika-abh08t:2020_10": "Idāni ādi-",
  "tika-abh08t:2020_11": "saddasaṅgahite dose dassetuṃ “saṅkhatalakkhaṇa”ntiādi vuttaṃ.",
  "tika-abh08t:2020_12": "“Tīṇimāni,",
  "tika-abh08t:2020_13": "bhikkhave,",
  "tika-abh08t:2020_14": "saṅkhatassa saṅkhatalakkhaṇāni,",
  "tika-abh08t:2020_15": "uppādo paññāyati,",
  "tika-abh08t:2020_16": "vayo paññāyati,",
  "tika-abh08t:2020_17": "ṭhitassa aññathattaṃ paññāyatī”ti vacanato vayasaṅkhāto khayo saṅkhatalakkhaṇaṃ hotīti vuttaṃ “saṅkhatalakkhaṇañca nibbānaṃ bhaveyyā”ti.",
  "tika-abh08t:2020_18": "“Jarāmaraṇaṃ,",
  "tika-abh08t:2020_19": "bhikkhave,",
  "tika-abh08t:2020_20": "aniccaṃ saṅkhataṃ paṭiccasamuppanna”nti vacanato āha “saṅkhatapariyāpanna”nti.",
  "tika-abh08t:2020_21": "Yaṃ pana saṅkhatapariyāpannaṃ,",
  "tika-abh08t:2020_22": "taṃ itarasaṅkhatadhammo viya aniccaṃ hoti paccayādhīnavuttitoti āha “saṅkhatapariyāpannattā anicca”nti.",
  "tika-abh08t:2020_23": "“Aniccā vata saṅkhārā”ti hi vuttaṃ.",
  "tika-abh08t:2020_24": "Ettāvatā ca kiṃ vuttaṃ hoti?",
  "tika-abh08t:2020_25": "Yadi bhavato manorathaparipūraṇatthaṃ khayaṃ nibbānanti vadāma,",
  "tika-abh08t:2020_26": "asaṅkhatassa saṅkhatalakkhaṇattā,",
  "tika-abh08t:2020_27": "saṅkhatapaṭipakkhassa saṅkhatapariyāpannattā sabbakālikabhāvena niccassa aniccatā,",
  "tika-abh08t:2020_28": "tato ca paramasukhassa dukkhatā ca āpajjeyyāti vuttaṃ hoti.",
  "tika-abh08t:2021_0": "Ettāvatā bhaṅgakkhayassa nibbānadosaṃ dassetvā idāni anuppādakkhayassa tabbhāvaṃ nisedhetuṃ “yadi khayo nibbānaṃ bhaveyyā”tiādi vuttaṃ.",
  "tika-abh08t:2021_1": "Paṭhamamaggassa anantarapaccayabhūtaṃ ñāṇaṃ gotrabhu nāma.",
  "tika-abh08t:2021_2": "Sesamaggapurecaraṃ vodānaṃ nāma.",
  "tika-abh08t:2021_3": "Phalasamāpattipurecaraṃ anulomaṃ nāma.",
  "tika-abh08t:2021_4": "Taṃ pana saṅkhārārammaṇamevāti idha na gahitaṃ.",
  "tika-abh08t:2021_5": "Bhadramukhāti parassa anunayavacanaṃ.",
  "tika-abh08t:2021_6": "“Khīyantī”ti vattamānaniddesena idāni khīyamānataṃ pucchati.",
  "tika-abh08t:2021_7": "Esa nayo sesesupi.",
  "tika-abh08t:2021_8": "Upadhāretvāti upaparikkhitvā.",
  "tika-abh08t:2021_9": "“Gotrabhu…pe…",
  "tika-abh08t:2021_10": "mukhā”ti pucchāya “rāgādīnaṃ khayameva vadāmī”ti tayā dinnapaṭivacanassa avirujjhanavasena satipurekkhāraṃ kathehīti adhippāyo.",
  "tika-abh08t:2021_11": "Gotrabhucittādīnaṃ gotrabhuvodānamaggānaṃ.",
  "tika-abh08t:2021_12": "Gotrabhukkhaṇe kilesānaṃ anuppādanirodhassa abhāvato āha “rāgādayo khīyissantī”ti.",
  "tika-abh08t:2021_13": "Phalamevāti kilesānaṃ khīṇakāle uppajjamānaṃ phalacittameva.",
  "tika-abh08t:2021_14": "Ārammaṇaṃ apassantoti gotrabhuādīnaṃ vattabbārammaṇaṃ apassanto.",
  "tika-abh08t:2021_15": "Atha vā itaresaṃ ārammaṇabhāve sati gahetabbapaccayaṃ apassanto.",
  "tika-abh08t:2022_0": "“Apicā”tiādi pariyāyantarenapi anuppādanirodhassa nibbānabhāvanisedhanaṃ.",
  "tika-abh08t:2022_1": "“Uppādīyatīti attho”ti pana maggassa uppattiyā kilesakkhayopi uppādito nāma hotīti katvā vuttaṃ.",
  "tika-abh08t:2022_2": "Na hi itarathā khayassa uppādo nāma atthi.",
  "tika-abh08t:2022_3": "Atha vā “addhā so…pe…",
  "tika-abh08t:2022_4": "niruttaro bhavissatī”ti ettakena ganthena khaṇanirodhassa ceva anuppādanirodhassa ca nibbānabhāve dosaṃ",
  "tika-abh08t:2022_5": "dassetvā idāni “khaye ñāṇa”ntiādīsu viya maggassāpi khayapariyāyattā “rāgakkhayo”tiādivacanamatteyeva",
  "tika-abh08t:2022_6": "samānabhāvena gahite maggassāpi nibbānabhāvappasaṅgaṃ,",
  "tika-abh08t:2022_7": "tathā ca sati aniṭṭhāpattiṃ sambhāvento āha “apicā”tiādi.",
  "tika-abh08t:2022_8": "Evañhi sati “uppādīyatī”ti maggameva sandhāya tiṭṭhati.",
  "tika-abh08t:2022_9": "Yadi maggassa nibbānabhāvappasaṅgo idha sambhāvito,",
  "tika-abh08t:2022_10": "evaṃ sati gotrabhussa maggārammaṇatādidosā vattabbāti?",
  "tika-abh08t:2022_11": "Saccaṃ vattabbā,",
  "tika-abh08t:2022_12": "ettakenāpi pana parassa vacanapaṭibāhanaṃ sakkā kātunti parihārantaradassane byāpāro katoti.",
  "tika-abh08t:2022_13": "Yathānurūpāya paṭipattiyāti chavisuddhiparamparāsaṅkhātāya yathānulomapaṭipattiyā.",
  "tika-abh08t:2023_0": "771.",
  "tika-abh08t:2023_1": "Assaddhoti pabuddhasaddho,",
  "tika-abh08t:2023_2": "maggāgatāya acalasaddhāya samannāgato,",
  "tika-abh08t:2023_3": "maggāgatasaddhāya hi samannāgato ākāse buddhavesaṃ māpetvāpi “niccaṃ sukhaṃ attā”ti vadantassa na saddahati seyyathāpi sūrambaṭṭhoti.",
  "tika-abh08t:2023_4": "Akataññūti akataṃ nibbānaṃ jānātīti akataññū.",
  "tika-abh08t:2023_5": "Sandhicchedoti bhavasandhānakarassa taṇhāpāpassa chindanena puna bhavapaṭisandhiyāpi chinnatāya paṭisandhiṃ khepetvā ṭhito.",
  "tika-abh08t:2023_6": "Hatāvakāsoti khīṇapaṭisandhikattāyeva āyatiṃ katthaci okāsaloke adissamānattā vihatāvakāso.",
  "tika-abh08t:2023_7": "Vantāsoti katthaci abhisaṅgābhāvato chaḍḍitataṇhoti attho.",
  "tika-abh08t:2023_8": "Uttamaporisoti sadevaloke aggadakkhiṇeyyatāya visiṭṭho poriso.",
  "tika-abh08t:2024_0": "Duppaṭividdhāti paṭivijjhituṃ,",
  "tika-abh08t:2024_1": "paṭilabhituñca dukkarā.",
  "tika-abh08t:2024_2": "Kāmādīnaṃ nissaraṇīyatāya nissaraṇīyā,",
  "tika-abh08t:2024_3": "yadidaṃ nekkhammaṃ,",
  "tika-abh08t:2024_4": "etaṃ kāmānaṃ nissaraṇanti sambandho.",
  "tika-abh08t:2024_5": "Tattha kāmānaṃ nissaraṇanti kāmehi niggamanaṃ,",
  "tika-abh08t:2024_6": "atha vā nissaranti niggacchanti ettha etenāti vā nissaraṇaṃ,",
  "tika-abh08t:2024_7": "kāmānaṃ nissaraṇaṭṭhānaṃ,",
  "tika-abh08t:2024_8": "nissaraṇupāyanti attho.",
  "tika-abh08t:2024_9": "Nekkhammanti paṭhamajjhānaṃ.",
  "tika-abh08t:2024_10": "Tañhi kāmehi nikkhantanti “nekkhamma”nti idha gahitaṃ,",
  "tika-abh08t:2024_11": "aññattha pana pabbajjādayopi “nekkhamma”nti pavuccanti.",
  "tika-abh08t:2024_12": "Vuttañhi –",
  "tika-abh08t:2025_0": "“Pabbajjā paṭhamaṃ jhānaṃ, nibbānañca vipassanā;",
  "tika-abh08t:2026_0": "Sabbepi kusalā dhammā, ‘nekkhamma’nti pavuccare”ti. ;",
  "tika-abh08t:2027_0": "Arūpaṃ ākāsānañcāyatanaṃ.",
  "tika-abh08t:2027_1": "Bhūtanti vijjamānaṃ,",
  "tika-abh08t:2027_2": "khandhapañcakanti attho.",
  "tika-abh08t:2027_3": "“Bhūtamidanti,",
  "tika-abh08t:2027_4": "sāriputta,",
  "tika-abh08t:2027_5": "samanupassāmī”tiādīsu khandhapañcakaṃ “bhūta”nti vuccati.",
  "tika-abh08t:2027_6": "Attano kāraṇaṃ paṭicca samaṃ,",
  "tika-abh08t:2027_7": "sammā ca uppannanti paṭiccasamuppannaṃ.",
  "tika-abh08t:2027_8": "Paṭhama…pe…",
  "tika-abh08t:2027_9": "bhaveyyāti saṅkhatanissaraṇabhāvena vuttassa nibbānassa abhāvappattiyā ca tadekayoganiddiṭṭhānaṃ yathākkamaṃ",
  "tika-abh08t:2027_10": "kāmarūpanissaraṇānaṃ paṭhamajjhānākāsānañcāyatanānampi abhāvoyeva āpajjeyya.",
  "tika-abh08t:2027_11": "Idāni yathādhippetamatthaṃ āgamena dassetuṃ “na tu khayo”tiādi vuttaṃ.",
  "tika-abh08t:2028_0": "“Atthi…pe…",
  "tika-abh08t:2028_1": "suphusitanti cā”ti natthi nissaraṇaṃ loke,",
  "tika-abh08t:2028_2": "kiṃ vivekena kāmāpīti evaṃ mārena paṭibāhite.",
  "tika-abh08t:2028_3": "“Atthi…pe…",
  "tika-abh08t:2028_4": "suphusita”nti nibbānaṃ patiṭṭhapentena āḷavakattherena vuttaṃ.",
  "tika-abh08t:2028_5": "Suphusitanti suṭṭhu phusitaṃ,",
  "tika-abh08t:2028_6": "sacchikatanti vuttaṃ hoti.",
  "tika-abh08t:2028_7": "Ajātantiādīni cattāri padāni aññamaññavevacanāni.",
  "tika-abh08t:2028_8": "Atha vā vedanādayo viya hetupaccayasamavāyasaṅkhātāya kāraṇasāmaggiyā na jātaṃ na nibbattanti ajātaṃ.",
  "tika-abh08t:2028_9": "Kāraṇena vinā sayameva ca na bhūtaṃ na pātubhūtaṃ na uppannanti abhūtaṃ.",
  "tika-abh08t:2028_10": "Evaṃ ajātattā abhūtattā yena kenaci kāraṇena na katanti akataṃ.",
  "tika-abh08t:2028_11": "Jātabhūtakatabhāvo ca nāma rūpādīnaṃ saṅkhatadhammānaṃ hoti,",
  "tika-abh08t:2028_12": "na asaṅkhatasabhāvassa nibbānassāti dassanatthaṃ asaṅkhatanti vuttaṃ.",
  "tika-abh08t:2028_13": "Paṭilomato vā samecca sambhūya paccayehi katanti saṅkhataṃ,",
  "tika-abh08t:2028_14": "na tathā saṅkhataṃ,",
  "tika-abh08t:2028_15": "saṅkhatalakkhaṇarahitanti ca asaṅkhatanti.",
  "tika-abh08t:2028_16": "Evaṃ anekehi kāraṇehi nibbattitabhāve paṭisiddhe pakativādīnaṃ pakati viya siyā nu kho,",
  "tika-abh08t:2028_17": "ekeneva kāraṇena etaṃ katanti āsaṅkāya na kenaci katanti dassanatthaṃ “akata”nti vuttaṃ.",
  "tika-abh08t:2028_18": "Evaṃ apaccayampi samānaṃ sayameva nu kho idaṃ bhūtaṃ pātubhūtanti āsaṅkāya tannivattanatthaṃ “abhūta”nti vuttaṃ.",
  "tika-abh08t:2028_19": "Ayañcetassa asaṅkhatākatābhūtabhāvo sabbena sabbaṃ ajātadhammattāti dassetuṃ “ajāta”nti vuttaṃ.",
  "tika-abh08t:2029_0": "Asaṅkhatantīti iti-saddo ādiattho. Tena –",
  "tika-abh08t:2030_0": "“No cetaṃ,",
  "tika-abh08t:2030_1": "bhikkhave,",
  "tika-abh08t:2030_2": "abhavissa ajātaṃ abhūtaṃ akataṃ asaṅkhataṃ.",
  "tika-abh08t:2030_3": "Nayidha jātassa bhūtassa katassa saṅkhatassa nissaraṇaṃ paññāyetha.",
  "tika-abh08t:2030_4": "Yasmā ca kho,",
  "tika-abh08t:2030_5": "bhikkhave,",
  "tika-abh08t:2030_6": "atthi ajātaṃ abhūtaṃ akataṃ asaṅkhataṃ,",
  "tika-abh08t:2030_7": "tasmā jātassa bhūtassa katassa saṅkhatassa nissaraṇaṃ paññāyatī”ti –",
  "tika-abh08t:2031_0": "Evamādisuttapadaṃ saṅgaṇhāti.",
  "tika-abh08t:2031_1": "Tenāha “anekesu suttantesū”ti.",
  "tika-abh08t:2031_2": "Dhammena sadevakassa lokassa sāmī,",
  "tika-abh08t:2031_3": "dhammassa vā yathicchitaṃ desanato sāmī issaroti dhammasāmī.",
  "tika-abh08t:2031_4": "Tathāgata-",
  "tika-abh08t:2031_5": "saddassa attho heṭṭhā kathitova.",
  "tika-abh08t:2031_6": "Sammā sāmaṃ sabbadhamme abhisambuddho,",
  "tika-abh08t:2031_7": "sammā sayameva sammohaniddāvigamena paṭibuddho,",
  "tika-abh08t:2031_8": "buddhiyā vikasitavāti vā sammāsambuddho.",
  "tika-abh08t:2032_0": "Parittattiketi “parittā dhammā,",
  "tika-abh08t:2032_1": "mahaggatā dhammā,",
  "tika-abh08t:2032_2": "appamāṇā dhammā”ti evaṃ parittādidhammavasena āgate parittattike.",
  "tika-abh08t:2033_0": "Navattabbārammaṇattāti navattabbārammaṇattappasaṅgato.",
  "tika-abh08t:2033_1": "Tenāha “navattabbārammaṇapakkhaṃ bhajeyyu”nti.",
  "tika-abh08t:2033_2": "Rūpāvacarattikacatukkajjhānāti catukkanayena tikajjhānā,",
  "tika-abh08t:2033_3": "pañcakanayena catukkajjhānā.",
  "tika-abh08t:2033_4": "Kusalakiriyānaṃ abhiññābhāvappattiyā parittādikepi ārabbha pavattanato “catutthassa jhānassa vipāko”ti āha.",
  "tika-abh08t:2033_5": "Tasmāti yathāvuttayuttito ceva pāḷito ca.",
  "tika-abh08t:2033_6": "Kiñca bhiyyo –",
  "tika-abh08t:2033_7": "saṅkhatadhammārammaṇaṃ vipassanāñāṇaṃ,",
  "tika-abh08t:2033_8": "apica anulomabhāvappattaṃ kilese tadaṅgavasena pajahati,",
  "tika-abh08t:2033_9": "samucchedavasena pajahituṃ na sakkoti,",
  "tika-abh08t:2033_10": "tathā sammutisaccārammaṇaṃ paṭhamajjhānādikusalañāṇaṃ vikkhambhanavaseneva kilese pajahati,",
  "tika-abh08t:2033_11": "na samucchedavasena.",
  "tika-abh08t:2033_12": "Iti saṅkhatadhammārammaṇassa,",
  "tika-abh08t:2033_13": "sammutisaccārammaṇassa ca ñāṇassa kilesānaṃ samucchedappahāne asamatthabhāvato tesaṃ samucchedappahānakarassa",
  "tika-abh08t:2033_14": "ariyamaggañāṇassa tadubhayaviparītabhāvena ārammaṇena bhavitabbaṃ,",
  "tika-abh08t:2033_15": "tañca nibbānameva.",
  "tika-abh08t:2033_16": "Tenāhu porāṇā –",
  "tika-abh08t:2034_0": "“Ñāṇaṃ yaṃ saṅkhatālambaṃ, paññattālambameva vā;",
  "tika-abh08t:2035_0": "Pāpe hanti na taṃ vatthuṃ, tadaññaṃ sampaṭicchiya”nti.",
  "tika-abh08t:2036_0": "Rūpasabhāvābhāvatoti etena yathā rūpadhammānaṃ ruppanasabhāvo,",
  "tika-abh08t:2036_1": "paṭighātavantatā kalāpato vuttiyā padesasambandho sabhāvo,",
  "tika-abh08t:2036_2": "evaṃ nibbānassa katthaci paṭighāto,",
  "tika-abh08t:2036_3": "sappadesatā ca natthīti dasseti.",
  "tika-abh08t:2036_4": "Na hi nibbānaṃ “asukadisāya,",
  "tika-abh08t:2036_5": "asukapadese”ti vā niddisīyati.",
  "tika-abh08t:2036_6": "Papañcābhāvatoti taṇhāmānadiṭṭhipapañcehi saha avaṭṭhānavasena abhāvato,",
  "tika-abh08t:2036_7": "tesaṃ abhāvapaccayatāya ca.",
  "tika-abh08t:2036_8": "Taṇhādiṭṭhimānā hi saṃsāre satte papañcentīti papañcā nāma.",
  "tika-abh08t:2037_0": "772- 5.",
  "tika-abh08t:2037_1": "Evaṃ nibbānaṃ yuttito,",
  "tika-abh08t:2037_2": "suttato ca sādhetvā idāni tassa pariyāyasandassanatthaṃ “accantamananta”ntiādi vuttaṃ.",
  "tika-abh08t:2037_3": "Tattha saṃsārappavattiyā pariyosānabhūtattā antaṃ.",
  "tika-abh08t:2037_4": "Iminā anupādisesanibbānadhātu kathitāti vadanti,",
  "tika-abh08t:2037_5": "sopādisesanibbānadhātupi vaṭṭati,",
  "tika-abh08t:2037_6": "akatantipi paṭhanti.",
  "tika-abh08t:2037_7": "So heṭṭhā vuttatthova.",
  "tika-abh08t:2037_8": "Sauppādavayantābhāvena anantaṃ.",
  "tika-abh08t:2037_9": "Kilesapariḷāhābhāvena,",
  "tika-abh08t:2037_10": "kilesakkhobhābhāvena ca santaṃ.",
  "tika-abh08t:2037_11": "Palokitābhāvena apalokitaṃ.",
  "tika-abh08t:2037_12": "Atittikarabhāvena paṇītaṃ.",
  "tika-abh08t:2037_13": "Sabbadukkhahananato saraṇaṃ.",
  "tika-abh08t:2037_14": "Kilesacorehi anupaddutattā nibbhayatāya khemaṃ.",
  "tika-abh08t:2037_15": "Sabbupaddavanivāraṇato tāṇaṃ.",
  "tika-abh08t:2037_16": "Jātiādidukkhehi anubandhassa allīyituṃ yuttaṭṭhānatāya leṇaṃ.",
  "tika-abh08t:2037_17": "Yathāpaṭipannassa santidāyakattena paraṃ patiṭṭhābhāvato parāyaṇaṃ.",
  "tika-abh08t:2038_0": "Sabbapīḷāvimuttatāya sivaṃ.",
  "tika-abh08t:2038_1": "Upanissayahīnānaṃ sabbaññumukhato sutvāpi ṭhapetvā guṇavasena sabhāvato paṭivijjhituṃ dukkaratāya nipuṇaṃ.",
  "tika-abh08t:2038_2": "Aviparītatāya saccaṃ.",
  "tika-abh08t:2038_3": "Sabbadukkhaparikkhayakarattā dukkhakkhayaṃ.",
  "tika-abh08t:2038_4": "Tejussadatāya santattaayoguḷe makkhikāhi viya catūhi āsavehi ārammaṇakaraṇavasena pavattituṃ asakkuṇeyyatāya anāsavaṃ.",
  "tika-abh08t:2038_5": "Mahākāruṇikassāpi dhammadesanāya appossukkabhāvāpādanena paṭivijjhituṃ dukkaratāya sududdasaṃ.",
  "tika-abh08t:2038_6": "Lokuttaradhammesupi asaṅkhataguṇena visiṭṭhatāya paraṃ.",
  "tika-abh08t:2038_7": "Saṃsāramahāsamuddassa tīrabhūtattā pāraṃ.",
  "tika-abh08t:2038_8": "Maṃsacakkhuno,",
  "tika-abh08t:2038_9": "dibbacakkhuno vā agocaratāya anidassanaṃ.",
  "tika-abh08t:2038_10": "Nidassanasaṅkhātāya upamāya abhāvato vā anidassanaṃ.",
  "tika-abh08t:2039_0": "Avipariṇāmadhammattā dhuvaṃ.",
  "tika-abh08t:2039_1": "Tatoyeva paramapatiṭṭhābhāvato dīpaṃ.",
  "tika-abh08t:2039_2": "Rogādipīḷābhāvato abyāpajjhaṃ.",
  "tika-abh08t:2039_3": "Tatoyeva anītikaṃ.",
  "tika-abh08t:2039_4": "Taṇhālayābhāvato anālayaṃ.",
  "tika-abh08t:2039_5": "Saṅkhatāsaṅkhatesu asaṅkhatakoṭṭhāsabhūtattā,",
  "tika-abh08t:2039_6": "paramapatiṭṭhābhāvato vā padaṃ.",
  "tika-abh08t:2039_7": "Avināsabhāvena accutaṃ.",
  "tika-abh08t:2039_8": "Akkharaṇato avinassanato akkharaṃ.",
  "tika-abh08t:2040_0": "Saṅkhatanissaṭattā vimutti. Bhavabandhanavimuttihetutāya mokkhaṃ.",
  "tika-abh08t:2041_0": "776- 7.",
  "tika-abh08t:2041_1": "Evanti yathāvuttanayena.",
  "tika-abh08t:2041_2": "Viññāyāti uggahaparipucchāvasena jānitvā.",
  "tika-abh08t:2041_3": "Adhigamūpāyoti paṭivijjhanūpāyabhūtā tisso sikkhā.",
  "tika-abh08t:2041_4": "Kātabboti paṭipajjitabbo.",
  "tika-abh08t:2042_0": "Saddhaṃ,",
  "tika-abh08t:2042_1": "buddhiñca karoti vaḍḍhetīti saddhābuddhikaraṃ.",
  "tika-abh08t:2042_2": "Tathāgatamateti tipiṭakabuddhavacane,",
  "tika-abh08t:2042_3": "catūsu saccesu vā.",
  "tika-abh08t:2042_4": "Paññāya sambhūtaṃ,",
  "tika-abh08t:2042_5": "paññāya vā sambhavo etassāti paññāsambhavaṃ,",
  "tika-abh08t:2042_6": "tadeva sampasādanaṃ buddhādīsu adhimuccanaṃ,",
  "tika-abh08t:2042_7": "taṃ karotīti paññāsambhavasampasādanakaraṃ.",
  "tika-abh08t:2042_8": "Atthabyañjanasālinanti atimadhurehi atthabyañjanehi samannāgataṃ,",
  "tika-abh08t:2042_9": "atthabyañjanasāravantanti vā attho ra-",
  "tika-abh08t:2042_10": "kārassa la-",
  "tika-abh08t:2042_11": "kāraṃ katvā.",
  "tika-abh08t:2042_12": "Sāraṃ jānantīti sāraññū,",
  "tika-abh08t:2042_13": "te vimhāpetīti sāraññuvimhāpanaṃ.",
  "tika-abh08t:2042_14": "Niṭṭhanti pariyosānaṃ,",
  "tika-abh08t:2042_15": "sutamayamūlakaṃ anupādāparinibbānanti adhippāyo.",
  "tika-abh08t:2043_0": "Iti abhidhammatthavikāsiniyā nāma",
  "tika-abh08t:2044_0": "Abhidhammāvatārasaṃvaṇṇanāya",
  "tika-abh08t:2045_0": "Nibbānaniddesavaṇṇanā niṭṭhitā.",
  "tika-abh08t:2046_0": "12. Dvādasamo paricchedo",
  "tika-abh08t:2047_0": "Paññattiniddesavaṇṇanā",
  "tika-abh08t:2048_0": "Etthāti yathāuddiṭṭhadhammānaṃ niddesapariyosāne.",
  "tika-abh08t:2048_1": "Ettakamevāti cittacetasikarūpanibbānamattameva.",
  "tika-abh08t:2048_2": "Paññāpetabbatoti paramatthadhammā viya sakasakasabhāvavasena apaññāyamānā hutvā lokasaṅketavasena paññāpiyamānattā.",
  "tika-abh08t:2048_3": "Paññāpanatoti paramatthavasena vijjamānāvijjamānadhammānaṃ pakāsanavasena paññāpanato.",
  "tika-abh08t:2048_4": "Tattha “paññāpetabbato”ti iminā paññāpīyati pakārena ñāpīyatīti paññattīti evaṃ kammasādhanavasena atthapaññattibhūtā upādāpaññatti vuttā.",
  "tika-abh08t:2048_5": "“Paññāpanato”ti iminā paññāpeti pakārena ñāpetīti paññattīti evaṃ kattusādhanavasena tassā abhidhāyakabhūtā nāmapaññattīti veditabbaṃ.",
  "tika-abh08t:2048_6": "Paṇṇattidukaniddese “saṅkhā…pe…",
  "tika-abh08t:2048_7": "vohāro”ti catūhi padehi upādāpaññatti vuttā.",
  "tika-abh08t:2048_8": "“Nāmaṃ…pe…",
  "tika-abh08t:2048_9": "abhilāpo”ti chahi padehi nāmapaññatti kathitāti ācariyānaṃ icchitattā vuttaṃ “tenevāhā”tiādi.",
  "tika-abh08t:2048_10": "Tesaṃ tesaṃ dhammānanti heṭṭhā abhidhammamātikāya vuttānaṃ kusalākusalādidhammānaṃ.",
  "tika-abh08t:2048_11": "Saṅkhāti “ahaṃ mamā”tiādinā saṅkhāyamānatā.",
  "tika-abh08t:2048_12": "Samaññāti saṅketavasena ñāyamānatā.",
  "tika-abh08t:2048_13": "Paññattīti asaṅkaravasena anekadhā vibhajitvā paññāpiyamānatā.",
  "tika-abh08t:2048_14": "Vohāroti pākaṭaṃ katvā vuccamānatā,",
  "tika-abh08t:2048_15": "kathanavasena upayujjamānatā vā.",
  "tika-abh08t:2048_16": "Atthābhimukhaṃ namatīti nāmaṃ.",
  "tika-abh08t:2048_17": "Taṃ pana anvattharuḷhīvasena duvidhaṃ,",
  "tika-abh08t:2048_18": "sāmaññaguṇakittimaopapātikanāmavasena catubbidhaṃ.",
  "tika-abh08t:2048_19": "Nāmakammanti nāmakaraṇaṃ.",
  "tika-abh08t:2048_20": "Nāmadheyyanti nāmaṭhapanaṃ,",
  "tika-abh08t:2048_21": "nāmadheyyanti vā seṭṭhānaṃ nāmaṃ.",
  "tika-abh08t:2048_22": "Akkharadvārena atthaṃ nīharitvā utti kathanaṃ nirutti.",
  "tika-abh08t:2048_23": "Byañjananti pākaṭakaraṇaṃ.",
  "tika-abh08t:2048_24": "Abhilāpoti abhilāpanaṃ.",
  "tika-abh08t:2049_0": "Ahanti rūpādivinimuttaṃ ahaṃkārabuddhivisayabhūtaṃ attano khandhasamūhasantānamupādāya paññattaṃ tadaññānaññabhāvena",
  "tika-abh08t:2049_1": "anibbacanīyaṃ upādāpaññattiṃ vadati.",
  "tika-abh08t:2049_2": "Tenāha “ahanti hī”tiādi.",
  "tika-abh08t:2049_3": "“Ahanti…pe…",
  "tika-abh08t:2049_4": "katvā”ti upādāpaññattiyā uppattiṃ dassetvā yathātiādinā taṃ pakāseti.",
  "tika-abh08t:2050_0": "Yasmā “samaññā paññatti vohāro”ti “evaṃ saṅkhā”ti imasseva vevacanaṃ,",
  "tika-abh08t:2050_1": "tasmā vuttaṃ “idāni paññāpanato paññatti”ntiādi.",
  "tika-abh08t:2051_0": "Tadanurūpā jātāti tajjā,",
  "tika-abh08t:2051_1": "avijjamānapaññatti viya kevalaṃ lokasaṅketavaseneva ahutvā dhammasabhāvassa anurūpavasena pavattā paññattīti attho.",
  "tika-abh08t:2051_2": "Nāmapaññattipi vacanatthasaṅkhātakāraṇaṃ upādāya paṭicca pavattanato upādāpaññattivohāraṃ labhatīti tassāpi upādāpaññattipariyāyo vutto.",
  "tika-abh08t:2051_3": "Gaṇṭhipadakārenāpi hi imināva adhippāyena upādāpaññattīti upādānavatī paññatti kāraṇavatiṃ kāraṇabhūtamatthamupādāya",
  "tika-abh08t:2051_4": "gahetvā tannissayena paññāpīyati,",
  "tika-abh08t:2051_5": "sabbopi paññattibhedo anena lakkhaṇena upādāpaññattimeva bhajati.",
  "tika-abh08t:2051_6": "Anupādāya hi paññatti natthīti vuttaṃ.",
  "tika-abh08t:2051_7": "Upanidhāpaññattīti paṭipakkhabhūtaṃ ekapaññattiṃ upanidhāya apekkhitvā pavattā paññatti.",
  "tika-abh08t:2051_8": "Cakkhusota-",
  "tika-abh08t:2051_9": "ggahaṇena ajjhattikāyatanāni dasseti,",
  "tika-abh08t:2051_10": "rūpasadda-",
  "tika-abh08t:2051_11": "ggahaṇena bāhirāyatanāni.",
  "tika-abh08t:2051_12": "Pathavītejovāyu-",
  "tika-abh08t:2051_13": "ggahaṇena phoṭṭhabbāyatanaṃ pabhedato dasseti.",
  "tika-abh08t:2051_14": "Eteneva dhammāyatanepi labbhamānabhedo dassitoti daṭṭhabbaṃ.",
  "tika-abh08t:2052_0": "Yasmā pathavādikā paññatti sasambhārapathaviyaṃ ekassa nāmaṃ gahetvā samūhamevopādāya paññāpīyati,",
  "tika-abh08t:2052_1": "ghaṭādikā ca paññatti dhammasamūhesu sabbesameva nāmaṃ gahetvā samūhamevopādāya paññāpīyati,",
  "tika-abh08t:2052_2": "tasmā vuttaṃ “ekassa vā”tiādi.",
  "tika-abh08t:2052_3": "Tattha ekassa nāmaṃ gahetvā samūhamupādāya paññāpiyamānāya pathavādivasena pākaṭabhāvato taṃ ṭhapetvā itaraṃ dassetuṃ “katha”ntiādi vuttaṃ.",
  "tika-abh08t:2052_4": "Ayaṃ samūhapaññatti nāma samūhassa paññāpanato.",
  "tika-abh08t:2052_5": "Disākāsādīsu disā-",
  "tika-abh08t:2052_6": "ggahaṇena candasūriyāvattanamupādāya paññāpiyamānaṃ puratthimādidisāpaññattiṃ dasseti. Ākāsa-",
  "tika-abh08t:2052_7": "ggahaṇena asamphuṭṭhadhamme upādāya paññāpiyamānaṃ kūpaguhādiākāsapaññattiṃ dasseti. Kāla-",
  "tika-abh08t:2052_8": "ggahaṇena candāvattanādikamupādāya paññāpiyamānaṃ pubbaṇhādikālapaññattiṃ dasseti. Nimitta-",
  "tika-abh08t:2052_9": "ggahaṇena bahiddhā pathavīmaṇḍalādikaṃ,",
  "tika-abh08t:2052_10": "ajjhattikañca bhāvanāvisesaṃ upādāya paññāpiyamānaṃ kasiṇanimittādikaṃ dasseti. Abhāva-",
  "tika-abh08t:2052_11": "ggahaṇena bhāvanābalena appavattanasabhāvaṃ ākāsānañcāyatanajhānaṃ upādāya pavattaṃ ākiñcaññāyatanajhānārammaṇaṃ abhāvapaññattiṃ dasseti. Nirodha-",
  "tika-abh08t:2052_12": "ggahaṇena bhāvanābalena niruddhaṃ nevasaññānāsaññāyatanaṃ nissāya paññattaṃ nirodhapaññattiṃ dasseti. Ādi-",
  "tika-abh08t:2052_13": "ggahaṇena khayādisabhāvaṃ taṃ taṃ dhammamupādāya paññāpiyamānaṃ aniccalakkhaṇādikaṃ saṅgaṇhāti.",
  "tika-abh08t:2052_14": "Sāpi hi disākāsādikā viya dhammasamūhamupādāya apaññattabhāvato asamūhapaññattiyevāti.",
  "tika-abh08t:2053_0": "Sāti ayaṃ dvidhā upādāpaññatti.",
  "tika-abh08t:2053_1": "Tajjāpaññatti vacanatthaṃ amuñcitvā pavattito upādāpaññattiyaṃyeva saṅgayhatīti vuttaṃ “vijjamānaṃ paramatthaṃ jotayatī”ti.",
  "tika-abh08t:2053_2": "Evañca katvā upari “cha paññattiyopi ettheva saṅgahaṃ gacchantī”ti vuttaṃ.",
  "tika-abh08t:2053_3": "Vijjamānanti sabhāvena upalabbhamānaṃ.",
  "tika-abh08t:2053_4": "Avijjamānanti ṭhapetvā lokasaṅketaṃ sabhāvavasena anupalabbhamānaṃ.",
  "tika-abh08t:2053_5": "Nāmamattanti nāmamattavantaṃ.",
  "tika-abh08t:2053_6": "Sotadvārajavanānantaranti paccuppannasaddārammaṇāya sotadvārajavanavīthiyā,",
  "tika-abh08t:2053_7": "tadanusārappavattāya atītasaddārammaṇāya manodvārajavanavīthiyā ca anantarappavattena.",
  "tika-abh08t:2053_8": "Manodvārajavanavīthipi hi sotadvārajavanānantarappavattā taggahaṇeneva idha gahitā.",
  "tika-abh08t:2053_9": "Gahitapubbasaṅketenāti “ayaṃ imassa attho,",
  "tika-abh08t:2053_10": "idamimassa vācaka”nti evaṃ vacanavacanatthasambandhaggahaṇavasena gahitapubbabhāvasaṅketena.",
  "tika-abh08t:2053_11": "Yāyāti yāya nāmapaññattiyā karaṇabhūtāya.",
  "tika-abh08t:2053_12": "Manodvārajavanaviññāṇena kattubhūtena.",
  "tika-abh08t:2053_13": "Manodvārajavanaviññāṇena vā karaṇabhūtena,",
  "tika-abh08t:2053_14": "yāya nāmapaññattiyā kattubhūtāyāti attho.",
  "tika-abh08t:2053_15": "Paññāpīyatīti sammutiparamatthavasena pana duvidhaṃ atthajātaṃ paññāpīyati viññāpīyatīti vuttaṃ hoti.",
  "tika-abh08t:2053_16": "Tenāhu porāṇā –",
  "tika-abh08t:2054_0": "“Atthā yassānusārena, viññāyanti tato paraṃ;",
  "tika-abh08t:2055_0": "Sāyaṃ paññatti viññeyyā, lokasaṅketanimmitā”ti.",
  "tika-abh08t:2056_0": "Katarajavanavīthiyaṃ panāyaṃ viññāyatīti?",
  "tika-abh08t:2056_1": "“Ghaṭo”tiādisaddaṃ suṇantassa ekamekaṃ saddaṃ ārabbha paccuppannātītārammaṇavasena dve dve javanavārā honti,",
  "tika-abh08t:2056_2": "tato saddasamudāyamārabbha eko,",
  "tika-abh08t:2056_3": "tato nāmapaññattimārabbha ekoti evaṃ saddasamudāyārammaṇāya javanavīthiyā anantaraṃ nāmapaññatti pākaṭā hoti,",
  "tika-abh08t:2056_4": "tato paraṃ atthāvabodhoti ācariyā.",
  "tika-abh08t:2057_0": "Yaṃ sandhāya chakkanayo vuttoti sambandho.",
  "tika-abh08t:2057_1": "Tathā avijjamānānanti paramatthato avijjamānānaṃ.",
  "tika-abh08t:2057_2": "Kenaci ākārenāti paramatthato,",
  "tika-abh08t:2057_3": "lokasaṅketato vā kenaci pakārena.",
  "tika-abh08t:2057_4": "Anupalabbhamānānaṃ pañcamasaccādīnanti ākāsādipañcamasaccādīnaṃ. Ādi-",
  "tika-abh08t:2057_5": "ggahaṇena aṭṭhamabojjhaṅgādike saṅgaṇhāti.",
  "tika-abh08t:2057_6": "Pakatipurisādīnanti satvarajatamānaṃ samānāvatthā pakatiaṅguṭṭhādiparimāṇo kārako vedako attā purisotiādinā parikappitānaṃ pakatipurisādīnaṃ. Ādi-",
  "tika-abh08t:2057_7": "ggahaṇena ākāsakusumādiṃ saṅgaṇhāti.",
  "tika-abh08t:2057_8": "Vijjamānena avijjamānapaññatti paramatthato vijjamānāhi vijjādīhi avijjamānassa puggalassa paññattattā.",
  "tika-abh08t:2057_9": "Sesesupi imināva nayānusārena attho veditabbo.",
  "tika-abh08t:2057_10": "Etthevāti upādāpaññattiyameva.",
  "tika-abh08t:2058_0": "“Kusaggenudakamādāya, samudde udakaṃ mine;",
  "tika-abh08t:2059_0": "Evaṃ mānusakā kāmā, dibbakāmāna santike”ti. –",
  "tika-abh08t:2060_0": "Vacanato manussaloke cakkavattisampattidibbasampattiṃ upanidhāya nihīnāyevāti vuttaṃ “kapaṇaṃ…pe…",
  "tika-abh08t:2060_1": "nidhāyā”ti.",
  "tika-abh08t:2060_2": "Mānusakanti manussaloke bhavaṃ.",
  "tika-abh08t:2060_3": "Paramattho ca vijjatīti pāṭhaseso.",
  "tika-abh08t:2061_0": "778. Tatiyā koṭi na vijjati anupalabbhamānattā. Vuttañhetaṃ mahāaṭṭhakathāyaṃ –",
  "tika-abh08t:2062_0": "“Duve saccāni akkhāsi, sambuddho vadataṃ varo;",
  "tika-abh08t:2063_0": "Sammutiṃ paramatthañca, tatiyaṃ nopalabbhatī”ti. ;",
  "tika-abh08t:2064_0": "Paravādesu na kampatīti pakatipurisantarādivādīnaṃ paresaṃ titthiyānaṃ vādesu sampattesu,",
  "tika-abh08t:2064_1": "nimittabhūtesu vā na kampati na pavedhati na calatīti attho.",
  "tika-abh08t:2065_0": "Iti abhidhammatthavikāsiniyā nāma",
  "tika-abh08t:2066_0": "Abhidhammāvatārasaṃvaṇṇanāya",
  "tika-abh08t:2067_0": "Paññattiniddesavaṇṇanā niṭṭhitā.",
  "tika-abh08t:2068_0": "13. Terasamo paricchedo",
  "tika-abh08t:2069_0": "Kārakapaṭivedhavaṇṇanā",
  "tika-abh08t:2070_0": "Niddiṭṭhāti uddesaniddesādivasena dassitā.",
  "tika-abh08t:2070_1": "Kusalādayoti kusalākusalā.",
  "tika-abh08t:2070_2": "Etesaṃ pana na niddiṭṭhoti sambandho.",
  "tika-abh08t:2070_3": "Pubbe “kārako”ti vacanaṃ viya “vedako”ti avuttepi “attā kārako vedako”ti attano laddhitāya “tassa hi kārakassa vedakassā”ti vuttaṃ.",
  "tika-abh08t:2070_4": "Kusalākusalānamabhāvopi siyā,",
  "tika-abh08t:2070_5": "itarathā ahetukadosāpattitoti adhippāyo.",
  "tika-abh08t:2070_6": "Tesaṃ kusalākusalānaṃ āyattā vutti etesanti tadāyattavuttino.",
  "tika-abh08t:2070_7": "Tesanti kusalākusalādīnaṃ.",
  "tika-abh08t:2070_8": "Tasmāti kārakābhāve kusalākusalānaṃ,",
  "tika-abh08t:2070_9": "tabbipākānañca abhāvato.",
  "tika-abh08t:2070_10": "Niratthikāti desetvāpi bodhetabbābhāvato niratthikā.",
  "tika-abh08t:2070_11": "“Nāyaṃ niratthikā”ti vatvāpi “sātthikā”ti vacanaṃ pana parassa daḷhaggāhatthaṃ.",
  "tika-abh08t:2070_12": "Lokepi hi evaṃ vohāraṃ voharanti,",
  "tika-abh08t:2070_13": "evameva bhavati,",
  "tika-abh08t:2070_14": "nāññathātiādi.",
  "tika-abh08t:2070_15": "Tatthāti kārakābhāvepi attā atthīti gahaṇe.",
  "tika-abh08t:2070_16": "Anurodhoti anukūlapakkhapātoti attho.",
  "tika-abh08t:2070_17": "Idhāti kārakābhāvepi kusalādayo atthīti gahaṇe.",
  "tika-abh08t:2070_18": "Virodhoti paṭigho.",
  "tika-abh08t:2071_0": "Evaṃ kārakābhāvepi kusalādīnaṃ sabbhāvaṃ yuttito sādhetvā idāni lokasiddhena nidassanena sādhetuṃ “athāpī”tiādi vuttaṃ.",
  "tika-abh08t:2071_1": "Athāpīti kārakābhāvepi. Pathavi-",
  "tika-abh08t:2071_2": "ggahaṇena pathavojaṃ dasseti.",
  "tika-abh08t:2071_3": "Tathā āpa-",
  "tika-abh08t:2071_4": "ggahaṇena āpojaṃ.",
  "tika-abh08t:2071_5": "Tejoti sītuṇhavasena duvidhā tejodhātu.",
  "tika-abh08t:2071_6": "Utūti hemantādiutu. Ādi-",
  "tika-abh08t:2071_7": "ggahaṇena bījādike saṅgaṇhāti.",
  "tika-abh08t:2071_8": "Janakapaccayo hetu,",
  "tika-abh08t:2071_9": "anupālanakapaccayo paccayo nāmāti āha “hetupaccayasāmaggiyā”ti.",
  "tika-abh08t:2071_10": "“Phalanibbattako hetu,",
  "tika-abh08t:2071_11": "paccayo anupālanako”ti hi vuttaṃ.",
  "tika-abh08t:2072_0": "Evaṃ kārakābhāvepi kusalākusalappavattiṃ sādhetvā idāni paraparikappitaṃ attānameva tāva paṭikkhipituṃ “athāpi cetthā”tiādi āraddhaṃ.",
  "tika-abh08t:2072_1": "Kāmaṃ paññāparibāhiradiṭṭhiyā eva attā parikappīyati,",
  "tika-abh08t:2072_2": "paro pana “paññāya parikappemī”ti maññatīti tassa laddhivasena “paññāya parikappito”ti vuttaṃ.",
  "tika-abh08t:2072_3": "Taṃ upaparikkhissāma tāvāti tiṭṭhatu tāva cesā kārakābhāvepi kusalādīnaṃ bhāvābhāvavicāraṇā paṭhamaṃ tameva attānaṃ upaparikkhissāmāti attho.",
  "tika-abh08t:2072_4": "Dosamettha vattukāmo pucchatīti adhippāyena paṭiññaṃ adatvāva pucchanto āha “kiñcetthā”ti.",
  "tika-abh08t:2072_5": "Sacetano vā udāhu acetano vāti ettha ko dosoti attho.",
  "tika-abh08t:2072_6": "Itaro ubhayathāpi dosoyeva.",
  "tika-abh08t:2072_7": "Yañhi acetanaṃ attānaṃ,",
  "tika-abh08t:2072_8": "na taṃ kārakaṃ,",
  "tika-abh08t:2072_9": "vedakañca,",
  "tika-abh08t:2072_10": "yathā taṃ pākārataruādayo.",
  "tika-abh08t:2072_11": "“Acetanovāyaṃ attā”ti anumānena kārakavedakattābhāvasiddhitoti dassetuṃ “yadi acetano”tiādi vuttaṃ.",
  "tika-abh08t:2072_12": "Anaññoti avinibbhogavasena anañño.",
  "tika-abh08t:2072_13": "Itarathā “sacetano”ti vacanameva na upapajjeyya.",
  "tika-abh08t:2072_14": "Sahabhāvī nāma añño na hotīti.",
  "tika-abh08t:2072_15": "Attanopi nāso siyāti avinibbhogavuttirūpesu ekassa nāse itarassāpi vināso viya.",
  "tika-abh08t:2072_16": "Cetanāyapi nāso na bhavati avinibbhogarūpesu ekassa avināse itarassāpi avināso viyāti adhippāyo.",
  "tika-abh08t:2073_0": "“Cetanāya anaññattā”ti kāraṇaṃ vatvā tameva samatthetuṃ “cetanattāna”ntiādi vuttaṃ.",
  "tika-abh08t:2073_1": "“Attano anāse sati cetanāyapi vināso na bhavatī”ti sutvāpi parassa niruttarabhāvo,",
  "tika-abh08t:2073_2": "cetanāya nāse visesakāraṇābhāvatoti adhippāyenāha “atha cetanāyayevā”tiādi.",
  "tika-abh08t:2073_3": "Attāva nassatu,",
  "tika-abh08t:2073_4": "tiṭṭhatu cetanā.",
  "tika-abh08t:2073_5": "Ko hi visesakāraṇābhāve attani anurodho,",
  "tika-abh08t:2073_6": "cetanāya virodhoti adhippāyo.",
  "tika-abh08t:2073_7": "Paṭiññā hīnāti pubbe dinnapaṭiññā parihīnā.",
  "tika-abh08t:2073_8": "Atha na bhavati,",
  "tika-abh08t:2073_9": "“paṭiññā hīnā”ti yadi attano vināse cetanāya avināso na bhavati.",
  "tika-abh08t:2073_10": "Cetanattānaṃ anaññabhāvena cetanāya nāse attanopi vināsappasaṅgato attā na nassatīti tava paṭiññā hīnā.",
  "tika-abh08t:2073_11": "Vuttappakārato viparītaṃ vāti yathāvuttappakārato viparītaṃ.",
  "tika-abh08t:2073_12": "Cetanāya vināsepi attā na nassati,",
  "tika-abh08t:2073_13": "attano pana avināsepi cetanā nassatīti evaṃ vā tava adhippāyo siyāti attho.",
  "tika-abh08t:2073_14": "Attā nassatu,",
  "tika-abh08t:2073_15": "cetanā tiṭṭhatu aññabhāve ubhinnaṃ samānayogakkhamatāya bhavitabbatoti adhippāyo.",
  "tika-abh08t:2073_16": "Paṭiññāhīno bhavasīti cetanāyeva nassati,",
  "tika-abh08t:2073_17": "attā na nassati paṭiññāya hīno bhavasi.",
  "tika-abh08t:2074_0": "Idhāti aññattha pakkhe.",
  "tika-abh08t:2074_1": "Lakkhaṇakatanti aññamaññavisadisehi bhinnalakkhaṇehi kataṃ.",
  "tika-abh08t:2074_2": "Desantarakatanti bhinnadesakataṃ.",
  "tika-abh08t:2074_3": "Jāto vedīyati ñāyatīti jātavedo,",
  "tika-abh08t:2074_4": "aggissetaṃ adhivacanaṃ.",
  "tika-abh08t:2074_5": "Ḍayhamāneti uddhane pakkhipitvā paccamāne.",
  "tika-abh08t:2074_6": "Eko pavattipadeso imesanti ekadesā,",
  "tika-abh08t:2074_7": "tesaṃ bhāvoti ekadesattaṃ.",
  "tika-abh08t:2075_0": "Avinibbhogatoti lakkhaṇato bhedepi ṭhānavasena avinibbhujjanato avisaṃsaṭṭhattā “ekadesatte”tiimasseva vevacanavasena “avinibbhogabhāvepī”ti vuttaṃ.",
  "tika-abh08t:2075_1": "Taṃ ayuttanti taṃ “ubhinnaṃ ekadesatā natthī”ti iminā saha na yujjati.",
  "tika-abh08t:2075_2": "Paṭiññā hīnāti yadi pubbapaṭiññā pamāṇaṃ,",
  "tika-abh08t:2075_3": "ayaṃ paṭiññā hīnā.",
  "tika-abh08t:2075_4": "Yadi vā pana ayaṃ pamāṇaṃ,",
  "tika-abh08t:2075_5": "itarā hīnāti attho.",
  "tika-abh08t:2075_6": "Atha vā cetanāya attano padesavasena nānatte attano acetanattabhāvappattito “sacetano attā”ti heṭṭhā",
  "tika-abh08t:2075_7": "tayā dinnapaṭiññā parihīnāti evamettha attho daṭṭhabbo.",
  "tika-abh08t:2076_0": "Acetano attāti attā acetanoti katvā.",
  "tika-abh08t:2076_1": "Pubbe vuttadosatoti “yadi acetano siyā”tiādinā ādito vuttadosato.",
  "tika-abh08t:2076_2": "Tasmāti yasmā evaṃ upaparikkhiyamāne vimaddanasaho hoti, tasmā.",
  "tika-abh08t:2077_0": "779.",
  "tika-abh08t:2077_1": "Yadi evanti yadi paramatthato kusalākusalānaṃ kārako,",
  "tika-abh08t:2077_2": "tabbipākānañca vedako natthi,",
  "tika-abh08t:2077_3": "evaṃ sante atha kasmā bhagavatā vuttanti sambandho.",
  "tika-abh08t:2078_0": "Sandhāvatīti saṃsarati.",
  "tika-abh08t:2078_1": "Attanā katakusalākusalakammapaccayattā vipākabhūtaṃ sukhadukkhampi attanā katameva nāma hotīti vuttaṃ “sukhadukkhaṃ sayaṃkata”nti.",
  "tika-abh08t:2079_0": "780. Saṃsāramāpannoti –",
  "tika-abh08t:2080_0": "“Khandhānañca paṭipāṭi, dhātuāyatanāna ca;",
  "tika-abh08t:2081_0": "Abbocchinnaṃ vattamānā, ‘saṃsāro’ti pavuccatī”ti. –",
  "tika-abh08t:2082_0": "Evaṃ vuttakhandhapaṭipāṭiādivasappavattaṃ saṃsāraṃ punappunaṃ pavattivasena paṭipanno.",
  "tika-abh08t:2082_1": "Dukkhamassa mahabbhayanti assa saṃsārāpannassa sattassa jātiādidukkhaṃ mahabbhayaṃ mahābhayasaṃvattanakanti attho.",
  "tika-abh08t:2082_2": "Opapātikoti uppajjamāno.",
  "tika-abh08t:2083_0": "781.",
  "tika-abh08t:2083_1": "Bhārā have pañcakkhandhāti rūpādayo pañcakkhandhā bhārabhūtā,",
  "tika-abh08t:2083_2": "sīse nikkhittabhārasadisāti vuttaṃ hoti.",
  "tika-abh08t:2083_3": "Bhārahāro ca puggalo tassa pañcakkhandhabhārassa hārako.",
  "tika-abh08t:2083_4": "Bhārādānanti paṭisandhivasena pañcakkhandhabhāraggahaṇaṃ.",
  "tika-abh08t:2083_5": "Bhāranikkhepananti puna aggahetabbatāpādanena anupādāparinibbānavasena bhārassa nikkhipanaṃ.",
  "tika-abh08t:2084_0": "782. Yanti kusalākusalakammaṃ. Sakanti āyattaṃ.",
  "tika-abh08t:2085_0": "783. Ekassa puggalassāti sambandho. Ekena kappenāti ekasmiṃ kappe.",
  "tika-abh08t:2086_0": "784. Assaddhotiādi heṭṭhā vuttatthaṃ.",
  "tika-abh08t:2087_0": "“Tañca kho sammutivasena,",
  "tika-abh08t:2087_1": "na paramatthato”ti vatvā tadeva patiṭṭhāpetuṃ “nanu bhagavatā”tiādi vuttaṃ.",
  "tika-abh08t:2087_2": "“Kiṃ nu satto”ti gāthā vajirāya theriyā vuttāpi bhagavato adhippāyavaseneva vuttattā bhagavatā vuttā",
  "tika-abh08t:2087_3": "nāma hotīti katvā vuttaṃ “bhagavatā idampi vutta”nti.",
  "tika-abh08t:2088_0": "785. Kiṃ nu sattoti paccesīti rūpavedanādīsu kiṃ nāma satto puggaloti gaṇhāsi.",
  "tika-abh08t:2089_0": "786. Aṅgasambhārāti cakkādiavayavasambhāresu, cakkādiavayavānaṃ samodhānevāti attho. Saddoti vohāro.",
  "tika-abh08t:2090_0": "Tasmāti yasmā evaṃ paramatthato sattassa abhāvo bhagavatā vutto, tasmā.",
  "tika-abh08t:2090_1": "Na vacanamattameva ālambitabbaṃ adhippāyaṃ pahāyāti attho.",
  "tika-abh08t:2090_2": "Daḷhamūḷhova hutvā gaṇhātīti daḷhamūḷhaggāhī,",
  "tika-abh08t:2090_3": "kāraṇe dassitepi apariccajanavasena gahaṇaṃ daḷhaggahaṇaṃ.",
  "tika-abh08t:2090_4": "Kāraṇasseva daṭṭhumasamatthatāvasena gahaṇaṃ mūḷhaggahaṇaṃ.",
  "tika-abh08t:2090_5": "Tādisena na bhavitabbanti āha “na ca…pe…",
  "tika-abh08t:2090_6": "bhavitabba”nti.",
  "tika-abh08t:2090_7": "Suttapadānanti neyyatthanītatthavasena ubhayathā ṭhitānaṃ suttantānaṃ.",
  "tika-abh08t:2091_0": "Dve saccāni vuttāni tathā tathā vinetabbānaṃ puggalānaṃ vasenāti adhippāyo.",
  "tika-abh08t:2091_1": "Yesañhi sammutidesanāya visesādhigamo hoti,",
  "tika-abh08t:2091_2": "tesaṃ sammutisaccavasena deseti.",
  "tika-abh08t:2091_3": "Yesañca paramatthadesanāya,",
  "tika-abh08t:2091_4": "tesaṃ paramatthavasena deseti.",
  "tika-abh08t:2091_5": "Desabhāsākusalo viya ācariyo taṃtaṃdesavāsimāṇavānaṃ tāya tāya bhāsāya.",
  "tika-abh08t:2091_6": "Sammutisaccaṃ paramatthasaccañcāti ettha “puggalo satto itthī puriso khattiyo brāhmaṇo devo”tievamādi",
  "tika-abh08t:2091_7": "paramatthato avijjamānampi loke katasaṅketavasena tathattā sammutisaccaṃ.",
  "tika-abh08t:2091_8": "Khandhadhātuāyatanāni satipaṭṭhānātievamādi paramatthavaseneva tathatthā paramatthasaccaṃ.",
  "tika-abh08t:2091_9": "Tenāhu aṭṭhakathācariyā –",
  "tika-abh08t:2092_0": "“Saṅketavacanaṃ saccaṃ, lokasammutikāraṇaṃ;",
  "tika-abh08t:2093_0": "Paramatthavacanaṃ saccaṃ, dhammānaṃ bhūtakāraṇaṃ. ;",
  "tika-abh08t:2094_0": "“Tasmā vohārakusalassa, lokanāthassa satthuno;",
  "tika-abh08t:2095_0": "Sammutiṃ voharantassa, musāvādo na jāyatī”ti.",
  "tika-abh08t:2096_0": "787- 8.",
  "tika-abh08t:2096_1": "Yo so imaṃ ganthaṃ accantaṃ satatampi cinteti,",
  "tika-abh08t:2096_2": "tassa tato siddhā paramā paññā vepullabhāvaṃ gacchati.",
  "tika-abh08t:2096_3": "Adhiṃ cittasantāpaṃ nīharati apanetīti adhinīharaṃ.",
  "tika-abh08t:2096_4": "Vimatiyā vicikicchāya,",
  "tika-abh08t:2096_5": "mohassa vā vināsaṃ karoti upanissayabhāvatoti vimativināsakaraṃ.",
  "tika-abh08t:2096_6": "Atthabyañjanasampadāya manavaḍḍhanato piyakaraṃ.",
  "tika-abh08t:2096_7": "Vikasatīti dibbati.",
  "tika-abh08t:2096_8": "Idhāti imasmiṃ sāsane,",
  "tika-abh08t:2096_9": "abhidhamme vā.",
  "tika-abh08t:2097_0": "Iti abhidhammatthavikāsiniyā nāma",
  "tika-abh08t:2098_0": "Abhidhammāvatārasaṃvaṇṇanāya",
  "tika-abh08t:2099_0": "Kārakapaṭivedhavaṇṇanā niṭṭhitā.",
  "tika-abh08t:2100_0": "14. Cuddasamo paricchedo",
  "tika-abh08t:2101_0": "Rūpāvacarasamādhibhāvanāniddesavaṇṇanā",
  "tika-abh08t:2102_0": "789.",
  "tika-abh08t:2102_1": "Evaṃ paramatthasammutivasena ubhayathāpi sabbadhamme saṅkhepato dassetvā idāni yasmā tesu uggahaṇaparicchedādivasena",
  "tika-abh08t:2102_2": "kataparicayena atthakāmena kulaputtena ekaṃsato bhāvanāya abhiyogo kātabbo,",
  "tika-abh08t:2102_3": "tasmā bhāvanānayaṃ saṅkhepato dassetumārabhanto āha “bhāvanānaya”ntiādi.",
  "tika-abh08t:2102_4": "Tattha bhāvanānayanti lokiyalokuttarabhāvanānayaṃ,",
  "tika-abh08t:2102_5": "kusaladhammānaṃ vaḍḍhanakkamanti attho.",
  "tika-abh08t:2102_6": "Diṭṭhadhammikasamparāyikaṃ hitaṃ ānayati upanetīti hitānayo,",
  "tika-abh08t:2102_7": "taṃ hitānayaṃ.",
  "tika-abh08t:2102_8": "Mānayanti mānento.",
  "tika-abh08t:2102_9": "Diṭṭhadhammikasamparāyikatthehi anusāsanato sattānaṃ sukhaṃ ānetīti sukhānayo,",
  "tika-abh08t:2102_10": "taṃ sukhānayaṃ.",
  "tika-abh08t:2102_11": "Paramaṃ byākaromi,",
  "tika-abh08t:2102_12": "paramaṃ bhāvanānayanti vā yojanā.",
  "tika-abh08t:2103_0": "790.",
  "tika-abh08t:2103_1": "Manussānaṃ dhammato uttaraṃ ñāṇadassananti sambandho.",
  "tika-abh08t:2103_2": "Tattha manussānaṃ dhammā nāma manussānaṃ pakatidhammabhūtā dasa kusalakammapathā,",
  "tika-abh08t:2103_3": "tato uttaraṃ ñāṇadassanaṃ nāma mahaggatalokuttaradhammā.",
  "tika-abh08t:2103_4": "Te hi jānanaṭṭhena ñāṇaṃ,",
  "tika-abh08t:2103_5": "paccakkhato viya dassanaṭṭhena ca dassananti adhippetā.",
  "tika-abh08t:2103_6": "“Uttarimanussāna”nti vā yathāṭhitavaseneva sambandho.",
  "tika-abh08t:2103_7": "Bālamanussādito uttarimanussānaṃ jhāyīnañceva ariyānañcāti attho.",
  "tika-abh08t:2104_0": "791.",
  "tika-abh08t:2104_1": "Saṅkassarasamācāretiādīhi sīlavisuddhiyā payojanadassanaṃ.",
  "tika-abh08t:2104_2": "Tattha saṅkāya saritabbo samācāro assāti saṅkassarasamācāro.",
  "tika-abh08t:2104_3": "Yaṃ kiñci lāmakakammaṃ disvā “idaṃ asukena kataṃ bhavissatī”ti evaṃ pavattetabbāya saṅkāya attano vā",
  "tika-abh08t:2104_4": "pare yaṃkiñci mantente disvā “mama idañcidañca asāruppaṃ jānitvā mantetī”ti evaṃ pavattasaṅkāya upagantabbasamācāroti attho.",
  "tika-abh08t:2104_5": "Dussīleti etadeva vibhāvetuṃ “sīlavajjite”ti vuttaṃ.",
  "tika-abh08t:2104_6": "Dussīleti vā dūsitasīle khaṇḍādibhāvaṃ upagatasīle.",
  "tika-abh08t:2104_7": "Sīlavajjiteti sabbena sabbaṃ sīlavirahite.",
  "tika-abh08t:2104_8": "Natthi jhānanti lokiyajjhānampi tāva natthi.",
  "tika-abh08t:2104_9": "Kuto maggoti lokuttaramaggo kuto,",
  "tika-abh08t:2104_10": "kena kāraṇena lokuttaradhammānaṃ hetuyeva vijjatīti attho.",
  "tika-abh08t:2105_0": "792.",
  "tika-abh08t:2105_1": "Caranti tasmiṃ sīle paripūrakāritāya pavattantīti cārittaṃ.",
  "tika-abh08t:2105_2": "Vāritaṃ tāyanti rakkhanti tena,",
  "tika-abh08t:2105_3": "vāritato vā attānaṃ tāyatīti vārittaṃ.",
  "tika-abh08t:2105_4": "Yaṃ bhagavatā “idaṃ kātabba”nti paññattisikkhāpadapūraṇaṃ,",
  "tika-abh08t:2105_5": "idaṃ cārittaṃ nāma.",
  "tika-abh08t:2105_6": "Yaṃ “na kātabba”nti paṭikkhittaṃ,",
  "tika-abh08t:2105_7": "tassa akaraṇaṃ vārittaṃ nāma.",
  "tika-abh08t:2105_8": "Acchiddantiādīsu yassa sattasu āpattikkhandhesu majjhe sikkhāpadaṃ bhinnaṃ,",
  "tika-abh08t:2105_9": "tassa sīlaṃ chiddasāṭako viya chiddaṃ nāma hoti,",
  "tika-abh08t:2105_10": "tabbiparītaṃ acchiddaṃ.",
  "tika-abh08t:2105_11": "Yassa ādimhi vā ante vā bhinnaṃ,",
  "tika-abh08t:2105_12": "tassa pariyante chinnasāṭako viya khaṇḍaṃ nāma hoti,",
  "tika-abh08t:2105_13": "tadaññaṃ akkhaṇḍaṃ.",
  "tika-abh08t:2105_14": "Kamassa ādarakaraṇavasena akkhaṇḍanti,",
  "tika-abh08t:2105_15": "kamavilaṅghanavasena “akkhaṇḍamacchidda”nti vā pāṭho. Akammāsa-",
  "tika-abh08t:2105_16": "ggahaṇena asabalattampi vuttaṃ,",
  "tika-abh08t:2105_17": "sabalakammāsānaṃ bhedassa appamattakabhāvato.",
  "tika-abh08t:2105_18": "Ettako hi tesaṃ viseso.",
  "tika-abh08t:2105_19": "Yassa paṭipāṭiyā dve tīṇi sikkhāpadāni bhinnāni,",
  "tika-abh08t:2105_20": "tassa piṭṭhiyā,",
  "tika-abh08t:2105_21": "kucchiyā vā uṭṭhitena visabhāgavaṇṇena kāḷarattādīnaṃ aññatarena sabalavaṇṇā gāvī viya sabalaṃ nāma hoti.",
  "tika-abh08t:2105_22": "Yassa antarantarā bhinnāni,",
  "tika-abh08t:2105_23": "tassa antarantarā visabhāgavaṇṇabinducitragāvī viya kammāsaṃ nāma hoti.",
  "tika-abh08t:2105_24": "Yaṃ pana tathāvidhaṃ na hoti,",
  "tika-abh08t:2105_25": "taṃ “asabalaṃ akammāsa”nti vuccati.",
  "tika-abh08t:2105_26": "Aninditanti iminā bhujissaviññuppasatthaaparāmaṭṭhasamādhisaṃvattanikabhāve saṅgaṇhāti.",
  "tika-abh08t:2105_27": "Tattha “imināhaṃ sīlena vā vatena vā brahmacariyena vā devo vā bhavissāmi devaññataro vā”ti evaṃ taṇhāya",
  "tika-abh08t:2105_28": "aparāmaṭṭhaṃ taṇhādāsabyato mocitattā bhujissaṃ nāma.",
  "tika-abh08t:2105_29": "Adāsañhi loke bhujissoti vadanti.",
  "tika-abh08t:2105_30": "Yathāvuttaguṇapāripūriyā buddhādīhi viññūhi pasaṃsitabbanti viññuppasatthaṃ.",
  "tika-abh08t:2105_31": "Taṇhādiṭṭhīhi aparāmaṭṭhaṃ ṭhitibhāgiyaṃ aparāmaṭṭhaṃ nāma.",
  "tika-abh08t:2105_32": "Jhānādīnaṃ paccayo bhavituṃ samatthaṃ visesabhāgiyaṃ samādhisaṃvattanikaṃ nāma.",
  "tika-abh08t:2106_0": "793- 7.",
  "tika-abh08t:2106_1": "Vivekasukhanti kāyacittūpadhivivekasukhaṃ.",
  "tika-abh08t:2106_2": "Kāyavivekasukhampi hi sampannasīlasseva dussīlassa suññāgārādīsu vasatopi bheravārammaṇādiāpāthagamanena dukkhasseva visesato sampajjanato.",
  "tika-abh08t:2106_3": "Alaṅkāro anuttaroti devabrahmarājarājamahāmattādīnaṃ majjhe anaññasādhāraṇasobhāpaṭilābhahetutāya niruttaro alaṅkāraviseso.",
  "tika-abh08t:2106_4": "Ratananti cakkavattīnaṃ cakkaratanāditopi savisesaṃ ratijananato anuttaraṃ ratanaṃ.",
  "tika-abh08t:2106_5": "Cakkaratanādikañhi vaṭṭanissitameva ratiṃ janeti,",
  "tika-abh08t:2106_6": "idaṃ pana vivaṭṭanissitampi janetīti visesato ratijanakaṃ hoti.",
  "tika-abh08t:2106_7": "Icchiticchitassa sampattivisesassa nipphādanato cintāmaṇisamanti cintāmaṇi.",
  "tika-abh08t:2106_8": "Yānanti saṃsārakantārataraṇe yānaṃ.",
  "tika-abh08t:2106_9": "Sītalanti cittasītibhāvakaraṇena sītalaṃ.",
  "tika-abh08t:2106_10": "Kilesamaladhovananti gaṅgāyamunādīhipi dubbisodhanīyassa kilesakālusiyassa dhovanaṃ.",
  "tika-abh08t:2106_11": "Guṇānaṃ mūlabhūtanti sabbesampi lokiyalokuttaraguṇānaṃ mūlabhūtaṃ.",
  "tika-abh08t:2106_12": "“Sīle patiṭṭhāya,",
  "tika-abh08t:2106_13": "ko cādi kusalānaṃ dhammānaṃ,",
  "tika-abh08t:2106_14": "sīlañca suvisuddha”nti ca ādivacanañhettha nidassanaṃ.",
  "tika-abh08t:2106_15": "Dosānaṃ vītikkamavatthubhūtassa balassa vināsanato dosānaṃ balaghāti.",
  "tika-abh08t:2107_0": "Tasmāti yasmā evaṃvidhānisaṃsasampannaṃ sīlaṃ, tasmā.",
  "tika-abh08t:2107_1": "Duvidhalakkhaṇanti okkhittacakkhuappasaddādivasena kāyakammādīnaṃ avippakiṇṇatāsādhanato samādhānalakkhaṇaṃ,",
  "tika-abh08t:2107_2": "kusaladhammānaṃ mūlabhāvato patiṭṭhānalakkhaṇanti evaṃ duvidhalakkhaṇaṃ,",
  "tika-abh08t:2107_3": "cārittavārittavasena vā duvidhasabhāvanti attho.",
  "tika-abh08t:2107_4": "Atthānaṃ kāmeti tassa hitāsīsanavasenāti atthakāmo.",
  "tika-abh08t:2107_5": "Piyaṃ sīlamassāti piyasīlo.",
  "tika-abh08t:2108_0": "798- 9.",
  "tika-abh08t:2108_1": "Kātabbo palibodhassupacchedoti sambandho.",
  "tika-abh08t:2108_2": "Katividho panāyaṃ palibodho,",
  "tika-abh08t:2108_3": "kiṃ sarūpo cāti āha “palibodhā dasā”tiādi,",
  "tika-abh08t:2108_4": "“āha mahāaṭṭhakathāya”nti adhippāyo.",
  "tika-abh08t:2108_5": "Tattha āvāsoti ekampi ovarakaṃ ādiṃ katvā yāva sakalopi saṅghārāmo,",
  "tika-abh08t:2108_6": "so tattha paṭibaddhacittassa palibodho,",
  "tika-abh08t:2108_7": "na itarassa.",
  "tika-abh08t:2108_8": "Kulanti ñātikulaṃ vā upaṭṭhākakulaṃ vā,",
  "tika-abh08t:2108_9": "taṃ tehi saṃsaṭṭhaviharatova palibodho.",
  "tika-abh08t:2108_10": "Lābhoti cattāro paccayā,",
  "tika-abh08t:2108_11": "tepi tattha sāpekkhasseva palibodhā.",
  "tika-abh08t:2108_12": "Gaṇoti suttantikagaṇo vā ābhidhammikagaṇo vā.",
  "tika-abh08t:2108_13": "So uddesaparipucchādānena samaṇadhammassa okāsālābhino palibodho.",
  "tika-abh08t:2108_14": "Kammanti navakammaṃ,",
  "tika-abh08t:2108_15": "taṃ karontena vaḍḍhakiādīhi laddhāladdhaṃ jānitabbaṃ,",
  "tika-abh08t:2108_16": "katākate ussukkaṃ āpajjitabbanti sabbathāpi palibodho.",
  "tika-abh08t:2108_17": "Addhānanti maggagamanacittassa dubbinodanīyatāya taṃ samaṇadhammassa palibodho.",
  "tika-abh08t:2108_18": "Ñātīti ettha kula-",
  "tika-abh08t:2108_19": "ggahaṇena ñātikulassapi gahitattā ekekā ñāti idha gahitāti daṭṭhabbā.",
  "tika-abh08t:2108_20": "Ye pana vihāre ācariyupajjhāyādayo,",
  "tika-abh08t:2108_21": "ghare mātādayo,",
  "tika-abh08t:2108_22": "te gilānā palibodhā.",
  "tika-abh08t:2108_23": "Ābādhoti yo koci rogo,",
  "tika-abh08t:2108_24": "so bādhayamāno palibodho.",
  "tika-abh08t:2108_25": "Ganthoti pariyattipariharaṇaṃ,",
  "tika-abh08t:2108_26": "taṃ sajjhāyādīhi niccabyāvaṭasseva palibodho.",
  "tika-abh08t:2108_27": "Iddhīti pothujjanikaiddhi.",
  "tika-abh08t:2108_28": "Sā hi dupparihārā appamattakeneva bhijjati,",
  "tika-abh08t:2108_29": "ayaṃ pana vipassanāya palibodho,",
  "tika-abh08t:2108_30": "na samādhissa samādhiṃ patvā paṭilabhitabbattā.",
  "tika-abh08t:2108_31": "Teti te palibodhā.",
  "tika-abh08t:2109_0": "800- 2.",
  "tika-abh08t:2109_1": "Palibodhassupacchedaṃ katvāti ettha paṭhamo tattha nirapekkhacittatāya,",
  "tika-abh08t:2109_2": "dutiyo asaṃsaggena,",
  "tika-abh08t:2109_3": "tatiyo lābhasakkāruppattiṭṭhānaṃ pahāya aññattha gamanena,",
  "tika-abh08t:2109_4": "catuttho yathāraddhaganthasamāpanena,",
  "tika-abh08t:2109_5": "aññassa saṅgāhaṇena vā,",
  "tika-abh08t:2109_6": "pañcamo yathāraddhakammassa niṭṭhāpanena,",
  "tika-abh08t:2109_7": "saṅghādīnaṃ niyyātanena vā,",
  "tika-abh08t:2109_8": "chaṭṭho gantvā kiccatīraṇena,",
  "tika-abh08t:2109_9": "sattamo upaṭṭhahitvā ñātīnaṃ pākatikakaraṇena,",
  "tika-abh08t:2109_10": "aṭṭhamo bhesajjakaraṇena,",
  "tika-abh08t:2109_11": "vīriyādhiṭṭhānena vā,",
  "tika-abh08t:2109_12": "navamadasamā tattha abyāvaṭatāya upacchinditabbā.",
  "tika-abh08t:2109_13": "Upasaṅkamitabboti yattha so vasati,",
  "tika-abh08t:2109_14": "tattha upasaṅkamanavidhiñceva upasaṅkamantena paṭipajjitabbavidhānañca visuddhimagge vuttanayena veditabbaṃ.",
  "tika-abh08t:2109_15": "Ito parañhi ganthavitthārapariharaṇatthaṃ visuddhimagge āgatavitthāraṃ pahāya padatthavaṇṇanamattaṃ karissāma.",
  "tika-abh08t:2109_16": "Kammaṭṭhānassāti ettha yogakammassa pavattiṭṭhānatāya,",
  "tika-abh08t:2109_17": "uparūparibhāvanākammassa kāraṇabhāvato ca kammaṭṭhānaṃ.",
  "tika-abh08t:2109_18": "Taṃ pana sabbatthakapārihāriyavasena duvidhaṃ.",
  "tika-abh08t:2109_19": "Tattha mettā,",
  "tika-abh08t:2109_20": "maraṇassati,",
  "tika-abh08t:2109_21": "asubhasaññā ca sabbattha atthayitabbato icchitabbato sabbatthakakammaṭṭhānaṃ nāma.",
  "tika-abh08t:2109_22": "Cariyānukūlaṃ pana yaṃ kiñci kammaṭṭhānaṃ niccaṃ pariharitabbattā pārihāriyakammaṭṭhānaṃ nāma.",
  "tika-abh08t:2109_23": "Imaṃ duvidhaṃ kammaṭṭhānaṃ yo deti,",
  "tika-abh08t:2109_24": "ayaṃ kammaṭṭhānassa dāyako,",
  "tika-abh08t:2109_25": "sopi īdiso pariyesitabboti dassetuṃ “piyo garū”tiādi vuttaṃ.",
  "tika-abh08t:2109_26": "Piyoti sīlasampadādīhi sattānaṃ piyāyitabbo.",
  "tika-abh08t:2109_27": "Garūti tatoyeva garukātabbo pāsāṇacchattaṃ viya garuṃ katvā daṭṭhabbo.",
  "tika-abh08t:2109_28": "Bhāvanīyoti sambhāvanīyo.",
  "tika-abh08t:2109_29": "Vattāti kiñci ālasiyampi disvā codetvā ovādavasena vadanasīlo.",
  "tika-abh08t:2109_30": "Vacanakkhamoti paṭipucchakkhamo,",
  "tika-abh08t:2109_31": "paṭipucchito asaṃhīro hutvā sambhāsanakkhamoti vuttaṃ hoti.",
  "tika-abh08t:2109_32": "Gambhīrañca kathaṃ kattāti tiracchānakathaṃ akathetvā dasakathāvatthupaṭisaṃyuttaṃ gambhīrameva kathaṃ kattā.",
  "tika-abh08t:2109_33": "No caṭṭhāne niyojakoti appavattitabbaṭṭhānabhūte ahite na niyojako.",
  "tika-abh08t:2109_34": "Evamādiguṇopetanti ādi-",
  "tika-abh08t:2109_35": "saddena saddhāsampadādiguṇayogaṃ dasseti.",
  "tika-abh08t:2109_36": "Kālenāti attano,",
  "tika-abh08t:2109_37": "ācariyassa ca sappāyakālena.",
  "tika-abh08t:2110_0": "803.",
  "tika-abh08t:2110_1": "Vattaṃ katvāti ācariyassa navakamahallakabhāvānurūpena khandhake āgataṃ ācariyavattaṃ katvā.",
  "tika-abh08t:2110_2": "Idāni ācariyena paṭipajjitabbavidhiṃ dassetuṃ “tenāpī”tiādi vuttaṃ.",
  "tika-abh08t:2110_3": "Tenāpīti kammaṭṭhānadāyakenapi.",
  "tika-abh08t:2110_4": "Caritaṃ ñatvā dātabbanti cetopariyañāṇalābhinā tassa cittācāraṃ,",
  "tika-abh08t:2110_5": "hadayalohitaṃ vā passitvā itarena “tvaṃ kiṃcaritosi,",
  "tika-abh08t:2110_6": "ke vā pana te dhammā bahulaṃ samudācarantī”tiādinā paṭipucchitvā tassa caritaṃ jānitvā tadanurūpena dātabbaṃ.",
  "tika-abh08t:2111_0": "804.",
  "tika-abh08t:2111_1": "Iriyāpathāditopi kesañci caritaṃ jānituṃ sakkā,",
  "tika-abh08t:2111_2": "taṃ pana na ekantikaṃ,",
  "tika-abh08t:2111_3": "“caritaṃ ñatvā”ti vuttaṃ,",
  "tika-abh08t:2111_4": "katamaṃ pana taṃ,",
  "tika-abh08t:2111_5": "katividhā vāti āha “caritaṃ panidaṃ rāgadosamohavasenā”tiādi.",
  "tika-abh08t:2111_6": "Ussannabhāvena santāne caratīti caritaṃ,",
  "tika-abh08t:2111_7": "asati paṭipakkhabhāvanāyaṃ santāne pavattanārahā rāgādayo.",
  "tika-abh08t:2112_0": "805.",
  "tika-abh08t:2112_1": "Vomissakanayāti sampayogavasena,",
  "tika-abh08t:2112_2": "ekasantatipariyāpannatāvasena ca nesaṃ saṃsaggabhedā.",
  "tika-abh08t:2112_3": "Catusaṭṭhi bhavantīti –",
  "tika-abh08t:2113_0": "“Rāgādike tike satta, satta saddhādike tike;",
  "tika-abh08t:2114_0": "Ekadvitikamūlamhi, missato sattasattaka”nti –",
  "tika-abh08t:2115_0": "Evaṃ vuttehi navahi sattakehi yathārahaṃ vibhajiyamānā tesaṭṭhi diṭṭhiyā saddhiṃ catusaṭṭhi bhavanti.",
  "tika-abh08t:2115_1": "Tathā hi vuttaṃ upanandattherena –",
  "tika-abh08t:2116_0": "“Rāgo doso ca moho ca, rāgena paṭighopi ca;",
  "tika-abh08t:2117_0": "Saddhiṃ rāgena moho ca, mohopi paṭighena ca.",
  "tika-abh08t:2118_0": "“Rāgādittayamekanti, satta rāgādike tike;",
  "tika-abh08t:2119_0": "Saddhā buddhi ca takko ca, saddhiṃ saddhāya buddhi ca.",
  "tika-abh08t:2120_0": "“Saddhāya takkanañceva, buddhiyā takkanampi ca;",
  "tika-abh08t:2121_0": "Saddhādittayamekanti, satta saddhādike tike.",
  "tika-abh08t:2122_0": "“Rāgādikaṃ tikañceka-mekadvitikabhedato;",
  "tika-abh08t:2123_0": "Saddhābuddhivitakkehi, yathāyogaṃ vimissiya.",
  "tika-abh08t:2124_0": "“Ekamūle dvimūle ca, paccekaṃ sattakattayaṃ;",
  "tika-abh08t:2125_0": "Timūle sattakañcekaṃ, ñeyyaṃ taṃ sattasattakaṃ.",
  "tika-abh08t:2126_0": "“Saddhiṃ rāgena saddhā ca, saddhiṃ teneva buddhi ca;",
  "tika-abh08t:2127_0": "Teneva takkanaṃ tena, saddhābuddhi ca tena ca.",
  "tika-abh08t:2128_0": "“Saddhāsaṅkappanaṃ tena, buddhisaṅkappanampi ca;",
  "tika-abh08t:2129_0": "Vimissetvāna teneva, saddhābuddhivitakkanaṃ.",
  "tika-abh08t:2130_0": "“Rāgamūlanaye ceva-mekaṃ sattakamuddise;",
  "tika-abh08t:2131_0": "Saddhiṃ dosena saddhā ca, saddhiṃ teneva buddhi ca.",
  "tika-abh08t:2132_0": "“Teneva takkanaṃ tena, saddhābuddhi ca tena ca;",
  "tika-abh08t:2133_0": "Saddhāsaṅkappanaṃ tena, buddhisaṅkappanampi ca.",
  "tika-abh08t:2134_0": "“Vimissetvāna teneva, saddhābuddhivitakkanaṃ;",
  "tika-abh08t:2135_0": "Dosamūlanaye ceva-mekaṃ sattakamuddise.",
  "tika-abh08t:2136_0": "“Saddhiṃ mohena saddhā ca, saddhiṃ teneva buddhi ca;",
  "tika-abh08t:2137_0": "Teneva takkanaṃ tena, saddhābuddhi ca tena ca.",
  "tika-abh08t:2138_0": "“Saddhāsaṅkappanaṃ tena, buddhisaṅkappanampi ca;",
  "tika-abh08t:2139_0": "Vimissetvāna teneva, saddhābuddhivitakkanaṃ.",
  "tika-abh08t:2140_0": "“Mohamūlanaye ceva-mekaṃ sattakamuddise;",
  "tika-abh08t:2141_0": "Ekamūle naye cevaṃ, ñeyyaṃ taṃ sattakattayaṃ.",
  "tika-abh08t:2142_0": "“Missetvā rāgadosehi, saddhā teheva buddhi ca;",
  "tika-abh08t:2143_0": "Tehi saṅkappanaṃ tehi, saddhābuddhi ca tehi ca.",
  "tika-abh08t:2144_0": "“Saddhāsaṅkappanaṃ tehi, buddhisaṅkappanampi ca;",
  "tika-abh08t:2145_0": "Tehi dvīheva missetvā, saddhābuddhivitakkanaṃ.",
  "tika-abh08t:2146_0": "“Rāgadosanaye ceva-mekaṃ sattakamuddise;",
  "tika-abh08t:2147_0": "Missetvā rāgamohehi, saddhā teheva buddhi ca.",
  "tika-abh08t:2148_0": "“Tehi saṅkappanaṃ tehi, saddhābuddhi ca tehi ca;",
  "tika-abh08t:2149_0": "Saddhāsaṅkappanaṃ tehi, buddhisaṅkappanampi ca.",
  "tika-abh08t:2150_0": "“Tehi dvīheva missetvā, saddhābuddhivitakkanaṃ;",
  "tika-abh08t:2151_0": "Rāgamohanaye ceva-mekaṃ sattakamuddise.",
  "tika-abh08t:2152_0": "“Missetvā dosamohehi, saddhā teheva buddhi ca;",
  "tika-abh08t:2153_0": "Tehi saṅkappanaṃ tehi, saddhābuddhi ca tehi ca.",
  "tika-abh08t:2154_0": "“Saddhāsaṅkappanaṃ tehi, buddhisaṅkappanampi ca;",
  "tika-abh08t:2155_0": "Tehi dvīheva missetvā, saddhābuddhivitakkanaṃ.",
  "tika-abh08t:2156_0": "“Dosamohanaye ceva-mekaṃ sattakamuddise;",
  "tika-abh08t:2157_0": "Dvimūlamhi naye cevaṃ, ñeyyaṃ taṃ sattakattayaṃ.",
  "tika-abh08t:2158_0": "“Rāgappaṭighamohehi, saddhā teheva buddhi ca;",
  "tika-abh08t:2159_0": "Tehi saṅkappanaṃ tehi, saddhābuddhi ca tehi ca.",
  "tika-abh08t:2160_0": "“Saddhāsaṅkappanaṃ tehi, buddhisaṅkappanampi ca;",
  "tika-abh08t:2161_0": "Tehi tīheva missetvā, saddhābuddhivitakkanaṃ.",
  "tika-abh08t:2162_0": "“Timūlamhi naye ceva-mekaṃ sattakamuddise;",
  "tika-abh08t:2163_0": "Evaṃ tesaṭṭhi hotīti, viññeyyaṃ navasattakaṃ;",
  "tika-abh08t:2164_0": "Diṭṭhiyāpi ca hoteva, catusaṭṭhīti kecanā”ti.",
  "tika-abh08t:2165_0": "806- 7.",
  "tika-abh08t:2165_1": "Nanu ca “caritaṃ ñatvā dātabba”nti vuttaṃ,",
  "tika-abh08t:2165_2": "kiṃcaritassa pana kiṃ kammaṭṭhānaṃ anukūlanti imaṃ anuyogaṃ sandhāya taṃtaṃcaritānukūlakammaṭṭhānaṃ dassetvā",
  "tika-abh08t:2165_3": "puna tassa gaṇanato appanāvahato jhānappabhedato samatikkamato vaḍḍhanāvaḍḍhanato ārammaṇato bhūmito",
  "tika-abh08t:2165_4": "gahaṇato paccayato bhedaṃ dassetuṃ “asubhā cā”tiādi āraddhaṃ.",
  "tika-abh08t:2165_5": "Tattha dasa asubhāti uddhumātakaṃ vinīlakaṃ vipubbakaṃ vicchiddakaṃ vikkhāyitakaṃ vikkhittakaṃ hatavikkhittakaṃ",
  "tika-abh08t:2165_6": "lohitakaṃ puḷavakaṃ aṭṭhikanti ime dasa.",
  "tika-abh08t:2165_7": "Tathā kāyagatāsati cāti ime ekādasa rāgavikkhambhanassa upāyabhāvato rāgacaritassa anukūlā. Asubha-",
  "tika-abh08t:2165_8": "ggahaṇena cettha tadārammaṇasamādhipubbaṅgamaṃ kammaṭṭhānaṃ gahitaṃ.",
  "tika-abh08t:2165_9": "Evaṃ sesesupi yathārahaṃ daṭṭhabbaṃ.",
  "tika-abh08t:2165_10": "Appamāṇasattārammaṇattā appamaññā,",
  "tika-abh08t:2165_11": "mettā karuṇā muditā upekkhāti catunnaṃ brahmavihārānametaṃ adhivacanaṃ.",
  "tika-abh08t:2165_12": "Te pana savaṇṇakasiṇā nīlakasiṇaṃ pītakasiṇaṃ lohitakasiṇaṃ odātakasiṇanti imehi catūhi vaṇṇakasiṇehi sahitā aṭṭha dosavikkhambhanupāyabhāvato,",
  "tika-abh08t:2165_13": "appaṭighātavisayattā ca dosacaritassa anukūlā.",
  "tika-abh08t:2166_0": "808. Taṃ…pe…",
  "tika-abh08t:2166_1": "panekakanti ettha ekakanti idaṃ anussatiapekkhaṃ,",
  "tika-abh08t:2166_2": "anussatīsu ekanti attho,",
  "tika-abh08t:2166_3": "na mohacaritavitakkacaritāpekkhaṃ tesaṃ aññassāpi anukūlassa labbhanato.",
  "tika-abh08t:2166_4": "Taṃ pana mohacaritassa,",
  "tika-abh08t:2166_5": "vitakkacaritassa ca gaṇanabalena cittassa patiṭṭhānato anukūlaṃ.",
  "tika-abh08t:2167_0": "809- 11.",
  "tika-abh08t:2167_1": "Purimā…pe…",
  "tika-abh08t:2167_2": "dehinoti “buddhānussati dhammānussati saṅghānussati sīlānussati cāgānussati devatānussatī”ti idaṃ pāḷikkamena",
  "tika-abh08t:2167_3": "purimaṃ anussatichakkaṃ saddhācaritassa atisappāyavasena anukūlaṃ.",
  "tika-abh08t:2167_4": "Maraṇūpasamāyuttā satīti maraṇe,",
  "tika-abh08t:2167_5": "upasame ca yuttā sati,",
  "tika-abh08t:2167_6": "maraṇānussati,",
  "tika-abh08t:2167_7": "upasamānussati cāti vuttaṃ hoti.",
  "tika-abh08t:2167_8": "Āhāranissitā saññāti āhāre paṭikkūlasaññā.",
  "tika-abh08t:2167_9": "Dhātuvavatthānanti catudhātuvavatthānaṃ.",
  "tika-abh08t:2167_10": "Buddhippakatijantunoti buddhicaritassa sattassa.",
  "tika-abh08t:2167_11": "Sesāni kasiṇānīti dosacaritassa anukūlesu vuttehi catūhi vaṇṇakasiṇehi avasesāni pathavīāpotejovāyoālokākāsakasiṇāni,",
  "tika-abh08t:2167_12": "evaṃ purimāni cattāri,",
  "tika-abh08t:2167_13": "imāni chāti dasa imasseva ujuvipaccanīkā,",
  "tika-abh08t:2167_14": "imassa asappāyanti gahetabbavisesassa abhāvato rāgādisabbacaritānaṃ anukūlāti vaṇṇitā.",
  "tika-abh08t:2168_0": "812.",
  "tika-abh08t:2168_1": "Ekantavipaccanīkabhāvatoti rāgacaritādīnaṃ asubhādikammaṭṭhānassa ujuvipaccanīkatāya.",
  "tika-abh08t:2168_2": "Atisappāyatoti saddhācaritādīnaṃ buddhānussatiādikammaṭṭhānassa atisappāyato.",
  "tika-abh08t:2168_3": "Evaṃ ujuvipaccanīkavasena,",
  "tika-abh08t:2168_4": "atisappāyavasena ca idaṃ sabbaṃ visuṃ visuṃ tesaṃ anukūlanti vuttaṃ,",
  "tika-abh08t:2168_5": "na pana itarassa ananukūlabhāvato.",
  "tika-abh08t:2168_6": "Na hi rāgādīnaṃ avikkhambhikā,",
  "tika-abh08t:2168_7": "saddhādīnaṃ vā anupakārikā kusalabhāvanā nāma atthi.",
  "tika-abh08t:2168_8": "Tathā hi meghiyasutte –",
  "tika-abh08t:2169_0": "“Cattāro dhammā uttari bhāvetabbā,",
  "tika-abh08t:2169_1": "asubhā bhāvetabbā rāgassa pahānāya,",
  "tika-abh08t:2169_2": "mettā bhāvetabbā byāpādassa pahānāya,",
  "tika-abh08t:2169_3": "ānāpānassati bhāvetabbā vitakkupacchedāya,",
  "tika-abh08t:2169_4": "aniccasaññā bhāvetabbā asmimānasamugghātāyā”ti –",
  "tika-abh08t:2170_0": "Ekasseva cattāro dhammā bhāvetabbāti vuttā.",
  "tika-abh08t:2170_1": "Tathā rāhulovādasuttepi “mettaṃ, rāhula,",
  "tika-abh08t:2170_2": "bhāvanaṃ bhāvehī”tiādinā satta kammaṭṭhānāni vuttāni,",
  "tika-abh08t:2170_3": "na cāyasmato meghiyassa cattāripi caritāni santi,",
  "tika-abh08t:2170_4": "nāpi rāhulattherassa sabbacaritāni,",
  "tika-abh08t:2170_5": "tasmā vacanamatte abhinivesaṃ akatvā sabbattha adhippāyo pariyesitabboti vuttaṃ hoti.",
  "tika-abh08t:2171_0": "813- 4.",
  "tika-abh08t:2171_1": "Kiñcāpi vuttanayena kammaṭṭhānānaṃ gaṇanaparicchedopi sakkā ñātuṃ,",
  "tika-abh08t:2171_2": "saṅkarattā pana sukhena viññātuṃ na sakkāti tesaṃ sāmaññato,",
  "tika-abh08t:2171_3": "visuṃ visuṃ jātito ca gaṇanaparicchedaṃ dassetuṃ “kammaṭṭhānāni sabbānī”tiādi vuttaṃ.",
  "tika-abh08t:2171_4": "Cattālīsāti niddiseti pāḷito,",
  "tika-abh08t:2171_5": "aṭṭhakathāto ca samodhānetvā “samacattālīsā”ti niddiseyya. Kathaṃ?",
  "tika-abh08t:2171_6": "Kasiṇāni dasa…pe…",
  "tika-abh08t:2171_7": "saññā cāhāratā iti.",
  "tika-abh08t:2171_8": "Asubhānussatī dasāti dasa-",
  "tika-abh08t:2171_9": "saddo paccekaṃ yojetabbo “dasa asubhā,",
  "tika-abh08t:2171_10": "dasa anussatī”ti.",
  "tika-abh08t:2171_11": "Dasa asubhā heṭṭhā kathitāva.",
  "tika-abh08t:2171_12": "“Purimānussatichakka”nti ettha vuttā cha,",
  "tika-abh08t:2171_13": "maraṇānussati kāyagatāsati ānāpānassati upasamānussatīti imā dasa anussatiyo.",
  "tika-abh08t:2171_14": "Catudhātuvavatthānanti pathavādīnaṃ catunnaṃ dhātūnaṃ vavatthānaṃ.",
  "tika-abh08t:2171_15": "Saññā cāhāratāti gāthābandhavasena ga-",
  "tika-abh08t:2171_16": "kārassa lopaṃ katvā āhāragatā saññā “āhāratā saññā”ti vuttā.",
  "tika-abh08t:2171_17": "Āhāroyeva vā āhāratā,",
  "tika-abh08t:2171_18": "taggatā ca saññā upacārato “āhāratā”ti vuttā,",
  "tika-abh08t:2171_19": "āhāre paṭikkūlasaññāti attho.",
  "tika-abh08t:2172_0": "815- 6.",
  "tika-abh08t:2172_1": "Kiṃ imesu sabbesuyeva kammaṭṭhānesu jhānaṃ nibbattatīti? Āma,",
  "tika-abh08t:2172_2": "nibbattati sabbesveva upacārajjhānaṃ,",
  "tika-abh08t:2172_3": "appanājhānaṃ pana kesuci na nibbattati,",
  "tika-abh08t:2172_4": "tasmā kānici upacārameva nibbattenti,",
  "tika-abh08t:2172_5": "kānici appanampi.",
  "tika-abh08t:2172_6": "Kathaṃ panetaṃ daṭṭhabbanti āha “etesū”tiādi.",
  "tika-abh08t:2172_7": "Upacārameva āvahantīti upacārāvahā “apekkho”tiādīsu viya hettha avadhāraṇaṃ daṭṭhabbaṃ.",
  "tika-abh08t:2172_8": "Tattha ānāpānassatiṃ,",
  "tika-abh08t:2172_9": "kāyagatāsatiñca hitvā sesā buddhānussatiādayo aṭṭha anussatiyo, saññā,",
  "tika-abh08t:2172_10": "vavatthānañcāti ete dasa nānappakārakattā,",
  "tika-abh08t:2172_11": "gambhīrattā,",
  "tika-abh08t:2172_12": "sabhāvadhammattā ca asati bhāvanāvisese upacārāvahā vuttā.",
  "tika-abh08t:2173_0": "817- 8.",
  "tika-abh08t:2173_1": "Evaṃ upacārappanāvahato dassetvā idāni jhānappabhedato dassetuṃ “appanāyāvahesū”tiādi vuttaṃ.",
  "tika-abh08t:2173_2": "Catukkajjhānikāti catukkanayavasena catubbidharūpāvacarajjhānavanto,",
  "tika-abh08t:2173_3": "tesaṃ ekekasseva ārammaṇabhūtāti attho.",
  "tika-abh08t:2173_4": "Pañcakanayavasena pana “pañcakajjhānikā”ti veditabbā.",
  "tika-abh08t:2173_5": "Paṭhamajjhānikāti paṭhamajjhānasseva ārammaṇabhūtā,",
  "tika-abh08t:2173_6": "paṭikkūlabhāvato pana itaresaṃ ārammaṇāni na honti.",
  "tika-abh08t:2173_7": "Paṭikkūlepi hi visaye vitakkabalena paṭhamajjhānaṃ appeti caṇḍasotanadiyaṃ arittabalena nāvā viya.",
  "tika-abh08t:2173_8": "Sesāni pana tadabhāvato na tesu appenti.",
  "tika-abh08t:2174_0": "819.",
  "tika-abh08t:2174_1": "Tikajjhānavahāti catukkanayena tikajjhānavahā,",
  "tika-abh08t:2174_2": "pañcakanayena pana catukkajjhānavahā,",
  "tika-abh08t:2174_3": "mettākaruṇāmuditā hi mettādīnaṃ somanassasahagatānameva ārammaṇattā pañcamajjhānikā na honti.",
  "tika-abh08t:2174_4": "Appanappattā hi mettādayo somanassena vinā nappavattanti.",
  "tika-abh08t:2174_5": "Catutthopi brahmavihāroti sambandho.",
  "tika-abh08t:2174_6": "Brahmānaṃ uttamānaṃ vihāro,",
  "tika-abh08t:2174_7": "brahmabhūto vā vihāroti brahmavihāro,",
  "tika-abh08t:2174_8": "so upekkhābhāvanāvasena catutthajjhāniko.",
  "tika-abh08t:2174_9": "Tatthāpi mettādivasena paṭiladdhajjhānacatukkassevetaṃ appeti,",
  "tika-abh08t:2174_10": "netarassa. Kasmā?",
  "tika-abh08t:2174_11": "Mettādīnaṃ nissandattā.",
  "tika-abh08t:2174_12": "Yathā hi kasiṇānaṃ nissandā āruppā,",
  "tika-abh08t:2174_13": "yathā ca samathavipassanānissandā nirodhasamāpatti,",
  "tika-abh08t:2174_14": "evaṃ mettādinissandā upekkhā.",
  "tika-abh08t:2174_15": "Āruppā catutthajjhānikāti aṅgasamatāvasena āruppāpi catutthajjhānasseva pabhedāti katvā vuttaṃ.",
  "tika-abh08t:2175_0": "820.",
  "tika-abh08t:2175_1": "Evaṃ jhānabhedato dassetvā puna samatikkamato dassetuṃ “vasenārammaṇaṅgāna”ntiādi vuttaṃ.",
  "tika-abh08t:2175_2": "Ārammaṇasamatikkamo aṅgasamatikkamoti atikkamitabbānaṃ ārammaṇānaṃ,",
  "tika-abh08t:2175_3": "aṅgānañca vasena samatikkamo duvidho.",
  "tika-abh08t:2175_4": "Kiṃ sabbesveva duvidho labbhati,",
  "tika-abh08t:2175_5": "noti āha “gocarā…pe…",
  "tika-abh08t:2175_6": "tikkamo”ti.",
  "tika-abh08t:2175_7": "Catūsu hi āruppesu ārammaṇasamatikkamova hoti ākāsakasiṇavajjitesu navasu ārammaṇesu aññataraṃ samatikkamitvā ākāsānañcāyatanassa,",
  "tika-abh08t:2175_8": "ākāsānañcāyatanādīni ca samatikkamitvā viññāṇañcāyatanādīnaṃ pattabbattā,",
  "tika-abh08t:2175_9": "aṅgātikkamo pana arūpe natthi catunnañcāpi aṅgānaṃ vasena samānattā.",
  "tika-abh08t:2175_10": "Rūpe jhānaṅgatikkamoti rūpāvacarikakammaṭṭhānesu vitakkādīnaṃ jhānaṅgānaṃ atikkamo,",
  "tika-abh08t:2175_11": "idañca labbhamānakavasena vuttaṃ.",
  "tika-abh08t:2175_12": "Paṭhamajjhānikesu duvidhopi samatikkamo natthi,",
  "tika-abh08t:2175_13": "nīvaraṇasamatikkamo idha aṭṭhannampi samāpattīnaṃ sādhāraṇattā na gahito.",
  "tika-abh08t:2176_0": "821.",
  "tika-abh08t:2176_1": "Evaṃ samatikkamavasena dassetvā puna vaḍḍhanāvaḍḍhanavasena dassetuṃ “daseva kasiṇānī”tiādimāha.",
  "tika-abh08t:2176_2": "Imesu cattālīsāya kammaṭṭhānesu dasa kasiṇāneva vaḍḍhetabbāni. Na ca…pe…",
  "tika-abh08t:2176_3": "asubhādayoti sesā asubhādayo pana neva vaḍḍhetabbā. Kasmā?",
  "tika-abh08t:2176_4": "Paricchinnākāreneva upaṭṭhānato,",
  "tika-abh08t:2176_5": "ānisaṃsābhāvato ca.",
  "tika-abh08t:2176_6": "Tathā hi dasa asubhāni,",
  "tika-abh08t:2176_7": "kāyagatāsati ca attano ṭhitokāsena paricchinnattā paricchinnākāreneva upaṭṭhahanti.",
  "tika-abh08t:2176_8": "Vaḍḍhitesupi kuṇaparāsi eva upaṭṭhātīti na koci ānisaṃso atthi.",
  "tika-abh08t:2176_9": "Avaḍḍhitesupi hi tesu kāmarāgavikkhambhanā hotiyeva.",
  "tika-abh08t:2176_10": "Yadi evaṃ,",
  "tika-abh08t:2176_11": "asubhajjhānānaṃ appamāṇārammaṇatāvacanaṃ virujjhatīti?",
  "tika-abh08t:2176_12": "Na virujjhati.",
  "tika-abh08t:2176_13": "Ekacco hi uddhumātake vā aṭṭhike vā mahante nimittaṃ gaṇhāti,",
  "tika-abh08t:2176_14": "ekacco appaketi iminā pariyāyena ekaccassa parittārammaṇajjhānaṃ hoti,",
  "tika-abh08t:2176_15": "ekaccassa appamāṇārammaṇaṃ.",
  "tika-abh08t:2176_16": "Yo vā etaṃ ānisaṃsābhāvaṃ apassanto vaḍḍheyya,",
  "tika-abh08t:2176_17": "tassa vasena appamāṇārammaṇatā vuttā.",
  "tika-abh08t:2176_18": "Ānāpānanimittampi nāsikaggamukhanimittādiparicchinnaṃ upaṭṭhāti,",
  "tika-abh08t:2176_19": "vaḍḍhayatopi ca vātarāsiyeva vaḍḍhati.",
  "tika-abh08t:2176_20": "Picupiṇḍādivasena upaṭṭhahantampi hi nimittaṃ vātasaṅghāṭamattameva,",
  "tika-abh08t:2176_21": "tathā brahmavihāranimittampi vaḍḍhentassa sattarāsiyeva vaḍḍheyya,",
  "tika-abh08t:2176_22": "na ca tena koci attho hoti,",
  "tika-abh08t:2176_23": "tasmā tadubhayampi na vaḍḍhetabbaṃ.",
  "tika-abh08t:2176_24": "Yaṃ pana vuttaṃ “mettāsahagatena cetasā ekaṃ disaṃ pharitvā viharatī”tiādi,",
  "tika-abh08t:2176_25": "tampi pariggahavasena vuttaṃ,",
  "tika-abh08t:2176_26": "na nimittavaḍḍhanavasena.",
  "tika-abh08t:2176_27": "Kiñci brahmavihāre paṭibhāganimittameva natthi,",
  "tika-abh08t:2176_28": "kimayaṃ vaḍḍheyya,",
  "tika-abh08t:2176_29": "appamāṇārammaṇatā panettha pariggahitamattavasena veditabbā.",
  "tika-abh08t:2176_30": "Āruppārammaṇesu ākāsaṃ kasiṇugghāṭamattattā kasiṇāpagamavaseneva manasi kātabbaṃ,",
  "tika-abh08t:2176_31": "tato paraṃ vaḍḍhayato na kiñci hoti,",
  "tika-abh08t:2176_32": "viññāṇaṃ sabhāvadhammattā na sakkā vaḍḍhetuṃ,",
  "tika-abh08t:2176_33": "parikammameva hi vaḍḍhetuṃ sakkā,",
  "tika-abh08t:2176_34": "viññāṇāpagamo tassa abhāvamattattā,",
  "tika-abh08t:2176_35": "nevasaññānāsaññāyatanārammaṇampi sabhāvadhammattāyeva na sakkā vaḍḍhetuṃ,",
  "tika-abh08t:2176_36": "tasmā tānipi na vaḍḍhetabbāni.",
  "tika-abh08t:2176_37": "Appamāṇārammaṇatā āruppānaṃ vipulakasiṇugghāṭimākāse pavattiyā veditabbā.",
  "tika-abh08t:2176_38": "Buddhānussatiādayo ca animittattā na vaḍḍhetabbā.",
  "tika-abh08t:2176_39": "Paṭibhāganimittañhi ayaṃ vaḍḍheyya,",
  "tika-abh08t:2176_40": "tañca nesaṃ natthi,",
  "tika-abh08t:2176_41": "tasmā ime asubhādayo tiṃsa kammaṭṭhānāni paricchinnokāsattā,",
  "tika-abh08t:2176_42": "payojanābhāvato,",
  "tika-abh08t:2176_43": "avaḍḍhanato ca na vaḍḍhetabbāni.",
  "tika-abh08t:2177_0": "822- 3.",
  "tika-abh08t:2177_1": "Evaṃ vaḍḍhanāvaḍḍhanato dassetvā puna ārammaṇato dassetuṃ “daseva kasiṇānī”tiādi āraddhaṃ.",
  "tika-abh08t:2177_2": "Paṭibhāganimittāni honti ārammaṇānīti imāni dvāvīsa paṭibhāganimittabhūtāni ārammaṇāni honti.",
  "tika-abh08t:2177_3": "Sesāti avasesā aṭṭhārasa neva paṭibhāganimittārammaṇā siyuṃ.",
  "tika-abh08t:2178_0": "824- 5.",
  "tika-abh08t:2178_1": "Idāni bhūmito dassetuṃ “asubhānī”tiādi vuttaṃ.",
  "tika-abh08t:2178_2": "Devesu nappavattanti tattha asubhānaṃ,",
  "tika-abh08t:2178_3": "paṭikkūlassa ca āhārassa abhāvato.",
  "tika-abh08t:2178_4": "Tacapañcakampi hi tattha pavattamānaṃ dibbānubhāvena paṭikkūlākārena nopaṭṭhāti.",
  "tika-abh08t:2178_5": "Assāsapassāsānaṃ brahmaloke abhāvato “ānāpānassati cā”tiādi vuttaṃ.",
  "tika-abh08t:2178_6": "Jhānānubhāvanibbattānañhi atthassa abhāvato natthi brahmaloke assāsapassāsā.",
  "tika-abh08t:2179_0": "827.",
  "tika-abh08t:2179_1": "Idāni gahaṇato dassetuṃ “catuttha”ntiādi vuttaṃ.",
  "tika-abh08t:2179_2": "Tattha catutthaṃ…pe…",
  "tika-abh08t:2179_3": "diṭṭheneva gahetabbāti vāyokasiṇaṃ vajjetvā sesā nava kasiṇā,",
  "tika-abh08t:2179_4": "dasa asubhānīti imāni ekūnavīsati diṭṭheneva vatthunā karaṇabhūtena gahetabbāni uggahetabbāni.",
  "tika-abh08t:2179_5": "Tathā ca vuttaṃ aṭṭhakathāyaṃ “diṭṭhena gahetabbāni,",
  "tika-abh08t:2179_6": "pubbabhāge cakkhunā oloketvā nimittaṃ nesaṃ gahetabbanti attho”ti.",
  "tika-abh08t:2180_0": "828- 31.",
  "tika-abh08t:2180_1": "Satiyampi ca kāyamhīti kāyagatāsatiyampi.",
  "tika-abh08t:2180_2": "Diṭṭhena tacapañcakanti tacapañcakamattameva diṭṭhena gahetabbaṃ.",
  "tika-abh08t:2180_3": "Sesamettha sutenevāti ettha kāyagatāsatiyaṃ sesaṃ vakkapañcakādi suteneva gahetabbaṃ.",
  "tika-abh08t:2180_4": "Iti kāyagatāsati diṭṭhasutena gahetabbā.",
  "tika-abh08t:2180_5": "Uttaroṭṭhanāsikaggesu phuṭṭhassa assāsapassāsassa gahetabbato vuttaṃ “ānāpānassati ettha,",
  "tika-abh08t:2180_6": "phuṭṭhena paridīpitā”ti.",
  "tika-abh08t:2180_7": "Ucchusassādīnaṃ pattesu calamānavaṇṇaggahaṇamukhena,",
  "tika-abh08t:2180_8": "sarīrasamphassavasena ca vātassa gahetabbattā vuttaṃ “vāyokasiṇamevettha,",
  "tika-abh08t:2180_9": "diṭṭhaphuṭṭhena gayhatī”ti.",
  "tika-abh08t:2180_10": "Āditova gahetabbā na hontītiādikammikena bhāvanārambhavasena na paṭṭhapetabbāni,",
  "tika-abh08t:2180_11": "heṭṭhime tayo brahmavihāre,",
  "tika-abh08t:2180_12": "kasiṇesu rūpāvacaracatutthajjhānañca anadhigantvā sampādetuṃ asakkuṇeyyattā.",
  "tika-abh08t:2181_0": "832- 5.",
  "tika-abh08t:2181_1": "Evaṃ gahaṇavasena dassetvā idāni paccayato dassetuṃ “kammaṭṭhānesu hetesū”tiādi vuttaṃ.",
  "tika-abh08t:2181_2": "Tattha etesu kammaṭṭhānesūti ettha yathārahaṃ ārammaṇānaṃ,",
  "tika-abh08t:2181_3": "jhānānañca gahaṇaṃ veditabbaṃ.",
  "tika-abh08t:2181_4": "Ākāsakasiṇassa ugghāṭetuṃ asakkuṇeyyattā vuttaṃ “ākāsakasiṇaṃ vinā”ti.",
  "tika-abh08t:2181_5": "Mettādiekekasmiṃ brahmavihāre tīṇi tīṇi jhānāni paṭilabhitvā ṭhitasseva upekkhābrahmavihāravasena pañcamajjhānaṃ",
  "tika-abh08t:2181_6": "uppajjatīti vuttaṃ “tayo brahmavihārā”tiādi.",
  "tika-abh08t:2181_7": "Dvinnaṃ nevasaññānāsaññāyatanajavanānaṃ samanantarā nirodhaṃ phusatīti katvā vuttaṃ “catutthamāruppa”ntiādi.",
  "tika-abh08t:2181_8": "Vipassanābhavasampattisukhānaṃ paccayāti vipassanāya,",
  "tika-abh08t:2181_9": "bhavasampattiyā,",
  "tika-abh08t:2181_10": "diṭṭhadhammasukhavihārassa ca paccayā hontīti attho.",
  "tika-abh08t:2182_0": "836- 9.",
  "tika-abh08t:2182_1": "Evaṃ pasaṅgena āgataṃ kammaṭṭhānavibhāgaṃ dassetvā puna ācariyena paṭipajjitabbavidhiṃ dassetuṃ “kammaṭṭhānaṃ gahetvā”tiādi vuttaṃ.",
  "tika-abh08t:2182_2": "Santike vasantassāti ācariyena saddhiṃ ekagehe,",
  "tika-abh08t:2182_3": "ekavihāre vā vasantassa.",
  "tika-abh08t:2182_4": "Kathetabbanti pavattiṃ sutvā sutvā kathetabbaṃ.",
  "tika-abh08t:2182_5": "Āgatassāgatakkhaṇeti sa-",
  "tika-abh08t:2182_6": "kāro padasandhimattakaro,",
  "tika-abh08t:2182_7": "āgatāgatakkhaṇeti attho.",
  "tika-abh08t:2182_8": "Atha vā āgatassa āgatakkhaṇe kathetabbaṃ.",
  "tika-abh08t:2182_9": "Īdisesu hi ṭhānesu āmeḍitasāmatthiyatova labbhati.",
  "tika-abh08t:2182_10": "Na hi ekavārameva āgatassa tasmiṃ khaṇe kathetabbaṃ,",
  "tika-abh08t:2182_11": "tato paraṃ na kathetabbanti yujjati.",
  "tika-abh08t:2183_0": "Nātisaṅkhepavitthāranti atisaṃkhittaṃ,",
  "tika-abh08t:2183_1": "ativitthārañca akatvā tassa sukhena uggaṇhanappamāṇaṃ kathetabbaṃ.",
  "tika-abh08t:2183_2": "Sace pana so pakatiyāva uggahitakammaṭṭhāno hoti,",
  "tika-abh08t:2183_3": "sajjhāyavasena vā manasikāravasena vā kataparicayo,",
  "tika-abh08t:2183_4": "tassa ekaṃ,",
  "tika-abh08t:2183_5": "dve vā nisajjā attano sammukhāva sajjhāyaṃ kāretvā dātabbaṃ.",
  "tika-abh08t:2183_6": "Evaṃ ācariyena paṭipajjitabbavidhiṃ dassetvā puna gahitakammaṭṭhānena tena yoginā uttari kātabbavidhānaṃ dassento āha “tenapī”tiādi.",
  "tika-abh08t:2183_7": "Sammaṭṭhānanti yattha pahaṭo samati,",
  "tika-abh08t:2183_8": "taṃ sammaṭṭhānaṃ,",
  "tika-abh08t:2183_9": "idaṃ sammaṭṭhānaṃ viyāti sammaṭṭhānaṃ.",
  "tika-abh08t:2183_10": "Yathā hi sammaṭṭhāne gahite puggalaṃ attano verī abhibhavituṃ na sakkoti,",
  "tika-abh08t:2183_11": "evaṃ kammaṭṭhāne gahite manobhusaṅkhāto kāmarāgo taṃsamaṅgipuggalaṃ abhibhavitvā attano vase kātuṃ na sakkoti.",
  "tika-abh08t:2183_12": "Tena vuttaṃ “sammaṭṭhānaṃ viyāti sammaṭṭhāna”nti.",
  "tika-abh08t:2183_13": "Mano abhibhavatīti manobhū,",
  "tika-abh08t:2183_14": "tassa manobhuno.",
  "tika-abh08t:2183_15": "Aṭṭhārasahi…pe…",
  "tika-abh08t:2183_16": "vivajjiteti –",
  "tika-abh08t:2184_0": "“Mahāvāsaṃ navāvāsaṃ, jarāvāsañca panthaniṃ;",
  "tika-abh08t:2185_0": "Soṇḍiṃ paṇṇañca pupphañca, phalaṃ patthitameva ca.",
  "tika-abh08t:2186_0": "“Nagaraṃ dārunā khettaṃ, visabhāgena paṭṭanaṃ;",
  "tika-abh08t:2187_0": "Paccantasīmāsappāyaṃ, yattha mitto na labbhati.",
  "tika-abh08t:2188_0": "“Aṭṭhārasetāni ṭhānāni, iti viññāya paṇḍito;",
  "tika-abh08t:2189_0": "Ārakā parivajjeyya, maggaṃ sappaṭibhayaṃ yathā”ti. –",
  "tika-abh08t:2190_0": "Evaṃ vuttehi aṭṭhārasahi vihāradosehi sabbakālaviyutte.",
  "tika-abh08t:2190_1": "Anurūpeti imesu aṭṭhārasasu dosesu aññatarenapi samannāgato ananurūpo nāma,",
  "tika-abh08t:2190_2": "tadabhāvena attano yogakammassa anukūle.",
  "tika-abh08t:2190_3": "Mahāvihārādayo hi yogakammassa anukūlā na honti,",
  "tika-abh08t:2190_4": "tasmā mahāvihāre tāva vattakaraṇādinā palibodho hoti.",
  "tika-abh08t:2190_5": "Yattha pana sabbaṃ katameva,",
  "tika-abh08t:2190_6": "avasesāpi saṅghaṭṭanā natthi,",
  "tika-abh08t:2190_7": "evarūpo mahāvihāropi anurūpova.",
  "tika-abh08t:2190_8": "Navavihāre bahuṃ navakammaṃ kātabbaṃ hoti,",
  "tika-abh08t:2190_9": "tasmā so asati aññasmiṃ anukūle kāraṇe ananurūpo hoti.",
  "tika-abh08t:2190_10": "Tathā jiṇṇavihāropi bahupaṭijaggitabbatāya kammaṭṭhānantarāyiko.",
  "tika-abh08t:2190_11": "Panthanissitako āgantukehi rattindivaṃ samokiṇṇatāya.",
  "tika-abh08t:2190_12": "Yattha soṇḍī nāma pāsāṇapokkharaṇī hoti,",
  "tika-abh08t:2190_13": "so soṇḍivihāro.",
  "tika-abh08t:2190_14": "Tattha bahū pānīyatthāya samosaranti,",
  "tika-abh08t:2190_15": "tathā paṇṇapupphaphalavati vihāre taṃtadatthāya.",
  "tika-abh08t:2190_16": "Patthanīye lokasammate vihāre viharantaṃ “arahā”ti sambhāventā bahū āgacchanti.",
  "tika-abh08t:2190_17": "Nagarasannissitepi vihāre visabhāgārammaṇāpāthagamanādīni honti.",
  "tika-abh08t:2190_18": "Dārusannissite kaṭṭhahārikādīhi aphāsu hoti.",
  "tika-abh08t:2190_19": "Khettasannissite vihāramajjheyeva khalamaṇḍalakaraṇādinā aphāsu hoti.",
  "tika-abh08t:2190_20": "Visabhāgapuggalādhivutthepi kalahanivāraṇādīsu te upavadanti.",
  "tika-abh08t:2190_21": "Paṭṭanasannissite abhiṇhaṃ nāvāsatthehi āgatamanussehi aphāsu hoti.",
  "tika-abh08t:2190_22": "Paccantanissite manussā buddhādīsu appasannā honti.",
  "tika-abh08t:2190_23": "Rajjasīmasannissite dvinnaṃ rājūnaṃ kalahe sati dvinnaṃ vijitesu piṇḍāya vicarantaṃ bhikkhuṃ “ayaṃ carapuriso”ti gahetvā bandhanādikaṃ pāpeyyuṃ,",
  "tika-abh08t:2190_24": "asappāye amanussādiupaddavā honti.",
  "tika-abh08t:2190_25": "Kalyāṇamittānadhivutthe uppannakaṅkhāya vinodake asati mahādosoyevāti etepi vihārā ananurūpā,",
  "tika-abh08t:2190_26": "tasmā tādise vihāre parivajjetvā vuttadosavirahite anurūpe vihāre vihātabbaṃ.",
  "tika-abh08t:2191_0": "Tassa pana vihārassa anurūpabhāvo evaṃ veditabboti dassetuṃ “gāmato”tiādi vuttaṃ.",
  "tika-abh08t:2191_1": "Gāmatoti gocaragāmato.",
  "tika-abh08t:2191_2": "Nātidūreti gocaragāmassa aḍḍhagāvutato orabhāgatāya na atidūre.",
  "tika-abh08t:2191_3": "Naccāsanneti pacchimena pamāṇena gocaragāmato pañcadhanusatikatāya na atisanne.",
  "tika-abh08t:2191_4": "Iminā gamanāgamanasampannataṃ dasseti.",
  "tika-abh08t:2191_5": "Gocaragāmassa pana uttaradisāya vā dakkhiṇadisāya vā nātidūraṃ naccāsannaṃ senāsanaṃ visesena gamanāgamanasampannaṃ hoti,",
  "tika-abh08t:2191_6": "nātidūranaccāsannatā cettha nidassanamattaṃ.",
  "tika-abh08t:2191_7": "Pañcaṅgasaṃyuteti pana vuttattā nātidūranaccāsannatāya saha divā appakiṇṇatādīni cattāri samodhānetvā pañcaṅgasaṃyuttatā veditabbā.",
  "tika-abh08t:2191_8": "Vuttañhetaṃ bhagavatā –",
  "tika-abh08t:2192_0": "“Kathañca,",
  "tika-abh08t:2192_1": "bhikkhave,",
  "tika-abh08t:2192_2": "senāsanaṃ pañcaṅgasamannāgataṃ hoti? Idha,",
  "tika-abh08t:2192_3": "bhikkhave,",
  "tika-abh08t:2192_4": "senāsanaṃ nātidūraṃ hoti naccāsannaṃ gamanāgamanasampannaṃ divā appakiṇṇaṃ rattiṃ appasaddaṃ appanigghosaṃ appaḍaṃsamakasavātātapasarīsapasamphassaṃ,",
  "tika-abh08t:2192_5": "tasmiṃ kho pana senāsane viharantassa appakasireneva uppajjanti cīvarapiṇḍapātasenāsanagilānapaccayabhesajjaparikkhārā,",
  "tika-abh08t:2192_6": "tasmiṃ kho pana senāsane therā bhikkhū viharanti bahussutā āgatāgamā dhammadharā vinayadharā mātikādharā,",
  "tika-abh08t:2192_7": "te kālena kālaṃ upasaṅkamitvā paripucchati pañhaṃ ‘idaṃ, bhante, kathaṃ;",
  "tika-abh08t:2192_8": "imassa ko atthoti.",
  "tika-abh08t:2192_9": "Tassa te āyasmanto avivaṭañceva vivaranti,",
  "tika-abh08t:2192_10": "anuttānīkatañca uttāniṃ karonti,",
  "tika-abh08t:2192_11": "anekavihitesu ca kaṅkhāṭṭhāniyesu dhammesu kaṅkhaṃ paṭivinodenti. Evaṃ kho,",
  "tika-abh08t:2192_12": "bhikkhave,",
  "tika-abh08t:2192_13": "senāsanaṃ pañcaṅgasamannāgataṃ hotī”ti.",
  "tika-abh08t:2193_0": "Ettha ca nātidūranaccāsannabhāvena gamanāgamanasampannatā paṭhamaṃ aṅgaṃ,",
  "tika-abh08t:2193_1": "divā mahājanasaṃkiṇṇatābhāvena,",
  "tika-abh08t:2193_2": "rattiyaṃ janālāpasaddābhāvena,",
  "tika-abh08t:2193_3": "sabbadāpi janasannipātanigghosābhāvena appakiṇṇaappasaddaappanigghosabhāvo dutiyaṃ,",
  "tika-abh08t:2193_4": "ḍaṃsamakasādiparissayābhāvo tatiyaṃ,",
  "tika-abh08t:2193_5": "appakasirena cīvarapiṇḍapātādipaccayalābho catutthaṃ,",
  "tika-abh08t:2193_6": "bahussutatādiguṇasamannāgatānaṃ therānaṃ vasanabhāvo pañcamanti imehi pañcahi aṅgehi saṃyutte samannāgate vihārasmiṃ vihātabbaṃ.",
  "tika-abh08t:2194_0": "840- 1.",
  "tika-abh08t:2194_1": "Paṭhamaṃ vuttaāvāsādimahāpalibodhe upādāya khuddakapalibodho,",
  "tika-abh08t:2194_2": "idāni taṃ palibodhaṃ sarūpato dassetvā tassa upacchindanākāraṃ āvi kātuṃ “dīghā kesā”tiādi vuttaṃ.",
  "tika-abh08t:2194_3": "So patto suṭṭhu pacitabboti yojanā.",
  "tika-abh08t:2195_0": "842- 5.",
  "tika-abh08t:2195_1": "Pavivitteti janavivitte okāse.",
  "tika-abh08t:2195_2": "Vajjetvā…pe…",
  "tika-abh08t:2195_3": "lohitanti ime cattāro kasiṇadosā,",
  "tika-abh08t:2195_4": "tasmā evarūpā mattikā vajjetvā.",
  "tika-abh08t:2195_5": "Saṇhāyāti apanītatiṇamūlasakkharavālukāya sumadditāya sukhumāya.",
  "tika-abh08t:2195_6": "Aruṇavaṇṇāyāti aruṇanibhāya,",
  "tika-abh08t:2195_7": "aruṇavaṇṇappabhāyāti attho.",
  "tika-abh08t:2195_8": "Bahiddhā vāpi tādiseti bahiddhāpi vihārapaccante paṭicchannaṭṭhāne.",
  "tika-abh08t:2195_9": "Saṃhārimanti saṃharitabbaṃ gahetvā caraṇayogyaṃ.",
  "tika-abh08t:2195_10": "Tatraṭṭhakanti yattha kataṃ,",
  "tika-abh08t:2195_11": "tattheva tiṭṭhanakaṃ.",
  "tika-abh08t:2196_0": "847- 50.",
  "tika-abh08t:2196_1": "Pamāṇatoti vakkhamānappamāṇato.",
  "tika-abh08t:2196_2": "Vaṭṭaṃ ākoṭetvāti parimaṇḍalaṃ katvā ākoṭetvā.",
  "tika-abh08t:2196_3": "Tanti taṃ cammaṃ vā kaṭasāraṃ vā dussapaṭṭaṃ vā.",
  "tika-abh08t:2196_4": "Kaṇṇikanti kaṇṇikāsadisaṃ,",
  "tika-abh08t:2196_5": "parimaṇḍalato padumakaṇṇikākāranti vuttaṃ hoti.",
  "tika-abh08t:2196_6": "Tenāha “sama”nti.",
  "tika-abh08t:2196_7": "“Kaṇṇikāsama”nti vā pāṭho.",
  "tika-abh08t:2196_8": "Vidatthicaturaṅgulanti caturaṅgulādhikavidatthippamāṇaṃ.",
  "tika-abh08t:2196_9": "Etadeva hi pamāṇaṃ sandhāya aṭṭhakathāyaṃ “suppamatte vā sarāvamatte vā”ti vuttaṃ.",
  "tika-abh08t:2196_10": "Vivaṭṭanti nibbānaṃ.",
  "tika-abh08t:2196_11": "Kasiṇaparikammaṃ karontopi hi ettakeyeva aṭṭhatvā nibbānatthāyeva vāyamati.",
  "tika-abh08t:2196_12": "Bherītalasamaṃ katvāti pāṇikāya ghaṃsetvā ninnatunnataṭṭhānābhāvena bherītalaṃ viya samaṃ katvā.",
  "tika-abh08t:2196_13": "Sammajjitvāna taṃ ṭhānanti yasmiṃ ṭhāne nisīditvā taṃ kasiṇaṃ oloketi,",
  "tika-abh08t:2196_14": "taṃ ṭhānaṃ sace uklāpaṃ hoti,",
  "tika-abh08t:2196_15": "sammajjitvā.",
  "tika-abh08t:2196_16": "Nhatvāti sarīradarathavinodanatthaṃ nhatvā.",
  "tika-abh08t:2197_0": "851- 2.",
  "tika-abh08t:2197_1": "Tamhā kasiṇamaṇḍalā hatthapāsappamāṇasmiṃ padeseti tamhā kasiṇamaṇḍalassa,",
  "tika-abh08t:2197_2": "ṭhapitaṭṭhānamhā aḍḍhateyyahatthantare padese,",
  "tika-abh08t:2197_3": "kasiṇamaṇḍalassa,",
  "tika-abh08t:2197_4": "pīṭhassa ca majjhaṃ hatthapāsappamāṇaṃ katvā paññatteti vuttaṃ hoti.",
  "tika-abh08t:2197_5": "Vidatthicaturaṅgule ucceti vidatthicaturaṅgulaṃ hutvā ucce,",
  "tika-abh08t:2197_6": "vidatthicaturaṅgulapādaketi vuttaṃ hoti.",
  "tika-abh08t:2197_7": "Dūre nisinnassa hi kasiṇaṃ na upaṭṭhāti,",
  "tika-abh08t:2197_8": "āsannatare nisinnassa hatthapāṇikāpadādayo kasiṇadosā paññāyanti.",
  "tika-abh08t:2197_9": "Uccatare nisinnena ca gīvaṃ paṇāmetvā oloketabbaṃ hoti,",
  "tika-abh08t:2197_10": "nīcatare jaṇṇukāni rujjanti,",
  "tika-abh08t:2197_11": "tasmā hatthapāsappamāṇe padese vidatthicaturaṅgulapādake pīṭhe nisīditabbaṃ.",
  "tika-abh08t:2197_12": "Yasmā catūsu iriyāpathesu sayanaṃ kosajjapakkhiyaṃ,",
  "tika-abh08t:2197_13": "ṭhānacaṅkamanāni uddhaccapakkhiyāni,",
  "tika-abh08t:2197_14": "nisajjā pana alīnuddhaccapakkhiyā,",
  "tika-abh08t:2197_15": "santo iriyāpatho,",
  "tika-abh08t:2197_16": "tasmā vuttaṃ “nisīditvā”ti,",
  "tika-abh08t:2197_17": "samantato ūrubaddhāsanaṃ pallaṅkaṃ ābhujitvāti attho.",
  "tika-abh08t:2197_18": "Yenākārena nisīdantassa nisajjā sukhā hoti,",
  "tika-abh08t:2197_19": "taṃ dassetuṃ vuttaṃ “ujuṃ kāyaṃ paṇidhāyā”ti.",
  "tika-abh08t:2197_20": "Uparimaṃ sarīraṃ ujukaṃ ṭhapetvā aṭṭhārasapiṭṭhikaṇṭake koṭiyā koṭiṃ paṭipādetvāti attho.",
  "tika-abh08t:2197_21": "Evañhi nisinnassa cammamaṃsanahārūni na oṇamanti,",
  "tika-abh08t:2197_22": "athassa yā tesaṃ oṇamanapaccayā khaṇe khaṇe vedanā uppajjeyyuṃ,",
  "tika-abh08t:2197_23": "tā na uppajjanti.",
  "tika-abh08t:2197_24": "Tāsu anuppannāsu cittaṃ ekaggaṃ hoti,",
  "tika-abh08t:2197_25": "kammaṭṭhānaṃ na paripatati.",
  "tika-abh08t:2197_26": "Tato ca pubbenāparaṃ visesappattiyā vuddhiṃ phātiṃ upagacchati.",
  "tika-abh08t:2197_27": "Idāni ārammaṇapariggahupāyaṃ dassento āha “katvā parimukhaṃ sati”nti,",
  "tika-abh08t:2197_28": "kammaṭṭhānābhimukhaṃ satiṃ ṭhapetvāti attho. Abhi-",
  "tika-abh08t:2197_29": "saddena hi samānattho idha pari- saddo,",
  "tika-abh08t:2197_30": "atha vā samīpatthena pari-",
  "tika-abh08t:2197_31": "saddena mukhassa samīpe satiṃ katvāti attho. Yathāha –",
  "tika-abh08t:2197_32": "“ayaṃ sati upaṭṭhitā hoti supaṭṭhitā nāsikagge vā mukhanimitte vā.",
  "tika-abh08t:2197_33": "Tena vuccati parimukhaṃ satiṃ upaṭṭhapetvā”ti.",
  "tika-abh08t:2197_34": "Atha vā “parīti pariggahaṭṭho,",
  "tika-abh08t:2197_35": "mukhanti niyyānaṭṭho,",
  "tika-abh08t:2197_36": "satīti upaṭṭhānaṭṭho.",
  "tika-abh08t:2197_37": "Tena vuccati ‘parimukhaṃ sati”nti vacanato “pariṇāyikā”tiādīsu viya pari-",
  "tika-abh08t:2197_38": "saddo pariggahaṭṭho,",
  "tika-abh08t:2197_39": "“suññatavimokkhamukha”ntiādīsu viya mukha-",
  "tika-abh08t:2197_40": "saddo niyyānaṭṭhoti katvā pariggahitaniyyānasatiṃ katvā sabbathā gahitāsammosaṃ pariccattasammosaṃ satinepakkaṃ upaṭṭhapetvāti vuttaṃ hoti.",
  "tika-abh08t:2198_0": "853- 5.",
  "tika-abh08t:2198_1": "Kāmesvādīnavaṃ disvāti “kāmā nāmete aṭṭhikaṅkhalikūpamā nirassādaṭṭhenā”tiādinā vatthukāmakilesakāmesu ādīnavaṃ paccavekkhitvā.",
  "tika-abh08t:2198_2": "Nekkhammaṃ daṭṭhu khematoti nekkhammaṃ khemato disvā kāmanissaraṇaṃ sabbadukkhasamatikkamassa upāyabhūtaṃ",
  "tika-abh08t:2198_3": "nekkhammanti evaṃ nekkhammasaṅkhātaṃ saupacārajjhānaṃ, nibbānaṃ,",
  "tika-abh08t:2198_4": "vipassanaṃ,",
  "tika-abh08t:2198_5": "sabbepi vā kusaladhamme khemato nibbhayato disvā,",
  "tika-abh08t:2198_6": "tattha jātābhilāso hutvāti vuttaṃ hoti.",
  "tika-abh08t:2198_7": "Paramaṃ…pe…",
  "tika-abh08t:2198_8": "ratanattayeti buddhādiratanattaye ratanattayaguṇānussaraṇena balavapītipāmojjaṃ janayitvā. Bhāgī…pe…",
  "tika-abh08t:2198_9": "muttamanti “ahaṃ imāya sabbabuddhapaccekabuddhaariyasāvakehi paṭipannāya nekkhammapaṭipattiyā cittavivekādippavivekajassa",
  "tika-abh08t:2198_10": "sukhassa addhā ekantena bhāgī assaṃ,",
  "tika-abh08t:2198_11": "lābhī bhaveyya”nti evaṃ paṭipattiyaṃ ānisaṃsadassanena tabbisayaṃ uttamaṃ mahantaṃ ussāhaṃ katvā.",
  "tika-abh08t:2198_12": "Ākārena samenevāti atiummīlitaatimandālocanāni vajjetvā nātiummīlitanātimandālocanasaṅkhātena samena ālocanākārena.",
  "tika-abh08t:2198_13": "Atiummīlayato hi atisukhumaṃ,",
  "tika-abh08t:2198_14": "avibhūtañca rūpagataṃ upanijjhāyato viya cakkhu kilamati,",
  "tika-abh08t:2198_15": "attano sabhāvavibhāvanato ca maṇḍalaṃ ativibhūtaṃ hoti,",
  "tika-abh08t:2198_16": "tathā vaṇṇato,",
  "tika-abh08t:2198_17": "lakkhaṇato vā upatiṭṭheyya,",
  "tika-abh08t:2198_18": "tenassa nimittaṃ nuppajjati.",
  "tika-abh08t:2198_19": "Atimandaṃ ummīlayato ca gajanimīlakena pekkhantassa viya rūpagataṃ maṇḍalaṃ avibhūtaṃ hoti.",
  "tika-abh08t:2198_20": "Dassane mandabyāpāratāya kosajjapātato cittañca līnaṃ hoti,",
  "tika-abh08t:2198_21": "evampi nimittaṃ nuppajjati,",
  "tika-abh08t:2198_22": "tasmā yathā nāma ādāsatale mukhanimittaṃ gaṇhanto na tattha atigāḷhaṃ ummīlati,",
  "tika-abh08t:2198_23": "na atimandaṃ,",
  "tika-abh08t:2198_24": "atha kho samena ākārena gaṇhāti,",
  "tika-abh08t:2198_25": "evameva nātiummīlanādinā samena ākārena gaṇhantena bhāvetabbanti.",
  "tika-abh08t:2198_26": "Nimittaṃ gaṇhatāti pathavīkasiṇe cakkhunā gahitaṃ nimittaṃ manasā gaṇhantena.",
  "tika-abh08t:2199_0": "856- 7.",
  "tika-abh08t:2199_1": "Idāni nimittaggahaṇopāyaṃ dassetuṃ “na vaṇṇo pekkhitabbo”tiādi vuttaṃ.",
  "tika-abh08t:2199_2": "Na vaṇṇo pekkhitabbo soti yo tattha pathavīkasiṇe aruṇavaṇṇo,",
  "tika-abh08t:2199_3": "so na cintetabbo vaṇṇavasena manasikaroto vaṇṇakasiṇabhāvūpagamanato.",
  "tika-abh08t:2199_4": "Cakkhuviññāṇena pana gahitaggahaṇaṃ na sakkā vāretuṃ,",
  "tika-abh08t:2199_5": "tenevettha “na oloketabbo”ti avatvā “manasānupekkhitā hotī”tiādīsu viya manasā cintanavasena pekkhanaggahaṇaṃ kataṃ.",
  "tika-abh08t:2199_6": "Daṭṭhabbaṃ na ca lakkhaṇanti yaṃ tattha pathavīdhātuyā thaddhalakkhaṇaṃ na manasikātabbaṃ tassa manasikāre dhātukammaṭṭhānassa gahitattā.",
  "tika-abh08t:2199_7": "Vaṇṇaṃ pana amuñcitvāti disvā gahetabbattā pana vaṇṇaṃ amuñcitvā.",
  "tika-abh08t:2199_8": "Ussadassa vasena hi cittaṃ paṇṇattidhammasminti pathavīdhātuyā sattito adhikabhāvena sasambhārapathaviyā “pathavī”ti vohāro,",
  "tika-abh08t:2199_9": "tasmiṃ sasambhārapathaviṃ upādāya paññatte paṇṇattidhamme ādāsatalagatamukhanimitte viya cittaṃ ṭhapetvā.",
  "tika-abh08t:2199_10": "Ekaggamānasoti puna nānārammaṇe cittaṃ avisāretvā ekaggamānaso hutvā.",
  "tika-abh08t:2199_11": "Pathavī pathaviccevaṃ vatvāti ettha paṭhamasamannāhāre kassaci vacībhedopi siyāti vuttanti ācariyadhammapālatthero āha.",
  "tika-abh08t:2200_0": "858.",
  "tika-abh08t:2200_1": "Yadi vohāramatte cittaṃ ṭhapetabbaṃ,",
  "tika-abh08t:2200_2": "nāmantaravasena pathavī manasikātabbā bhaveyyāti hotu,",
  "tika-abh08t:2200_3": "ko dosoti dassento āha “pathavī medanī”tiādi.",
  "tika-abh08t:2200_4": "Atha vā kiṃ pathavīnāmeyeva vutte bhāvanā hoti,",
  "tika-abh08t:2200_5": "udāhu aññasmimpīti āha “pathavī medanī”tiādi.",
  "tika-abh08t:2200_6": "Ekaṃ vattumpi vaṭṭatīti etesu yaṃ icchati,",
  "tika-abh08t:2200_7": "taṃ attano paguṇatāya vā pacuratāya vā āgacchantaṃ ekaṃ vattuṃ vaṭṭati.",
  "tika-abh08t:2200_8": "Kiñcāpi evaṃ vaṭṭati,",
  "tika-abh08t:2200_9": "apica “pathavī”ti etadeva nāmaṃ pākaṭaṃ,",
  "tika-abh08t:2200_10": "tasmā pākaṭavaseneva “pathavī pathavī”ti bhāvetabbanti ācariyā.",
  "tika-abh08t:2201_0": "859- 60.",
  "tika-abh08t:2201_1": "Ummīlitvā…pe…",
  "tika-abh08t:2201_2": "tāva soti yāva vakkhamānākārena uggahanimittaṃ nuppajjati,",
  "tika-abh08t:2201_3": "tāva kiñci kālaṃ cakkhuṃ ummīlitvā nimittaggahaṇavasena pathavīmaṇḍalaṃ oloketvā puna kiñci kālaṃ cakkhūni",
  "tika-abh08t:2201_4": "nimīlitvāti evaṃ vārasatampi vārasahassampi tato bhiyyopi ummīlitvā so yogī āvajjeyya,",
  "tika-abh08t:2201_5": "yenākārena oloketvā gahitaṃ,",
  "tika-abh08t:2201_6": "tenākārena taṃ samannāhareyyāti attho.",
  "tika-abh08t:2202_0": "861- 3.",
  "tika-abh08t:2202_1": "Āpāthaṃ tu yāti ceti yadi manodvārikajavanānaṃ gocarabhāvaṃ upagacchati,",
  "tika-abh08t:2202_2": "taṃ uggahanimittaṃ tadā uppannanti pavuccatīti yojanā.",
  "tika-abh08t:2202_3": "Yadi uggahanimittepi pathavīmaṇḍalaṃ oloketvā bhāveti,",
  "tika-abh08t:2202_4": "paṭibhāganimittuppatti na siyā.",
  "tika-abh08t:2202_5": "Samīpaṭṭhena ca na sakkā anoloketunti vuttaṃ “nisīditabbaṃ no ceva”ntiādi.",
  "tika-abh08t:2202_6": "Yathāsukhaṃ nisinnena,",
  "tika-abh08t:2202_7": "yathāsukhaṃ vā bhāvetabbanti sambandho.",
  "tika-abh08t:2203_0": "864- 5.",
  "tika-abh08t:2203_1": "Papañca…pe…",
  "tika-abh08t:2203_2": "dhovaneti passāvādinā kenaci karaṇīyena nisinnaṭṭhānato aññattha gantvā puna āgamma nisīdantena pādā dhovitabbā honti.",
  "tika-abh08t:2203_3": "Adhotapādena hi senāsanaṃ akkamato āpatti hoti,",
  "tika-abh08t:2203_4": "khaṇe khaṇe pādadhovane ca papañco hoti,",
  "tika-abh08t:2203_5": "tasmā tassa parihāratthaṃ dve upāhanāyeva icchitabbā.",
  "tika-abh08t:2203_6": "Tāva bahutalikā saddampi janeyyuṃ,",
  "tika-abh08t:2203_7": "saddo ca jhānakaṇṭako,",
  "tika-abh08t:2203_8": "tasmā vuttaṃ “ekatalikā”ti.",
  "tika-abh08t:2203_9": "Tathā “parissayavinodanatthaṃ kattaradaṇḍo ca icchitabbo”ti aṭṭhakathāyaṃ vuttaṃ.",
  "tika-abh08t:2203_10": "Asappāyena kenacīti vakkhamānena āvāsādiasappāyesu kenacideva asappāyena.",
  "tika-abh08t:2203_11": "Taṃ ṭhānanti kasiṇamaṇḍalassa ṭhitaṭṭhānaṃ.",
  "tika-abh08t:2203_12": "Ādāya taṃ punāti yathājātaṃ uggahanimittaṃ puna gahetvā,",
  "tika-abh08t:2203_13": "puna uppādetvāti vuttaṃ hoti.",
  "tika-abh08t:2204_0": "866- 7.",
  "tika-abh08t:2204_1": "Pīṭhe sukhanisinnenāti puna vasanaṭṭhānaṃ āgantvā vuttaniyāmena pīṭhe sukhanisinnena.",
  "tika-abh08t:2204_2": "Bhāvetabbanti taṃ nimittaṃ manasikāravasena vaḍḍhetabbaṃ.",
  "tika-abh08t:2204_3": "Samannāharitabbanti sammā āvajjitabbaṃ,",
  "tika-abh08t:2204_4": "sammā vā anu āharitabbaṃ.",
  "tika-abh08t:2204_5": "Takkāhatanti “takkanato takko”ti evaṃ laddhanāmena bhāvanācittasampayuttena sammāsaṅkappena āhananapariyāhananakiccena",
  "tika-abh08t:2204_6": "aparāparaṃ pavattanena kammaṭṭhānaṃ āhataṃ,",
  "tika-abh08t:2204_7": "pariyāhatañca kātabbaṃ,",
  "tika-abh08t:2204_8": "balappattavitakko manasikāro bahulaṃ pavattetabboti attho.",
  "tika-abh08t:2205_0": "868- 70.",
  "tika-abh08t:2205_1": "Taṃ icchatīti taṃ nimittaṃ manasikātuṃ icchati.",
  "tika-abh08t:2205_2": "Evaṃ karontassāti evaṃ kammaṭṭhānaṃ takkāhataṃ karontassa.",
  "tika-abh08t:2205_3": "Yathā bhāvanā pubbenāparaṃ visesaṃ āvahati,",
  "tika-abh08t:2205_4": "evaṃ anuyuñjantassa,",
  "tika-abh08t:2205_5": "evaṃ karoto pana yadā saddhādīni indriyāni suvisadāni tikkhāni pavattanti,",
  "tika-abh08t:2205_6": "tadā assaddhiyādīnaṃ dūrībhāvena sātisayaṃ thāmappattehi sattahi balehi laddhupatthambhāni vitakkādīni",
  "tika-abh08t:2205_7": "kāmāvacarāneva jhānaṅgāni bahūni hutvā pātubhavanti.",
  "tika-abh08t:2205_8": "Tato ca tesaṃ ujuvipaccanīkabhūtā kāmacchandādayo saddhiṃ tadekaṭṭhehi pāpadhammehi dūrībhavanti.",
  "tika-abh08t:2205_9": "Tena vuttaṃ “vikkhambhanti…pe…",
  "tika-abh08t:2205_10": "pañca nīvaraṇānipī”ti.",
  "tika-abh08t:2205_11": "Samādhiyati…pe…",
  "tika-abh08t:2205_12": "yoginoti tassa yogino paṭibhāganimittaṃ ārabbha uppannaupacārasamādhinā upacārajjhānena cittampi samādhiyati,",
  "tika-abh08t:2205_13": "paṭibhāganimittampi uppajjati upacārajjhānassa tena vinā abhāvato.",
  "tika-abh08t:2206_0": "871- 4.",
  "tika-abh08t:2206_1": "Imassāti paṭibhāganimittassa.",
  "tika-abh08t:2206_2": "Purimassāti uggahanimittassa.",
  "tika-abh08t:2206_3": "Thavikāti ādāsathavikato.",
  "tika-abh08t:2206_4": "Balākā viya toyadeti meghasamīpe balākā viya.",
  "tika-abh08t:2206_5": "Sā hi meghassa nīlattā sayaṃ atiparisuddhā upaṭṭhāti,",
  "tika-abh08t:2206_6": "tadā taṃ upaṭṭhātīti sambandho.",
  "tika-abh08t:2206_7": "Evaṃ ādāsamaṇḍalūpamādīhi uggahanimittato paṭibhāganimittassa suvisuddhataṃ,",
  "tika-abh08t:2206_8": "saṇhasukhumatañca dasseti.",
  "tika-abh08t:2206_9": "Tenāha “tatodhikatara”nti.",
  "tika-abh08t:2206_10": "Uggahanimitte aṅgulipadapāṇikāpadādayo kasiṇadosā paññāyanti,",
  "tika-abh08t:2206_11": "idaṃ pana vuttanayena tatopi sataguṇaṃ sahassaguṇaṃ suvisuddhaṃ hutvā upaṭṭhātīti attho.",
  "tika-abh08t:2206_12": "Tanusaṇṭhānavantantiādi aparamatthasabhāvattā vuttaṃ.",
  "tika-abh08t:2206_13": "Yadi hi taṃ edisaṃ bhaveyya,",
  "tika-abh08t:2206_14": "cakkhuviññeyyaṃ siyā,",
  "tika-abh08t:2206_15": "oḷārikaṃ sammasanūpagaṃ tilakkhaṇāhaṭaṃ,",
  "tika-abh08t:2206_16": "na panetaṃ tādisanti.",
  "tika-abh08t:2206_17": "Yadi panetaṃ na saṇṭhānādivantaṃ,",
  "tika-abh08t:2206_18": "kathaṃ jhānassa ārammaṇabhāvoti āha “upaṭṭhā…pe… maya”nti.",
  "tika-abh08t:2206_19": "Tattha paññajanti bhāvanāmayaṃ paññājanitaṃ,",
  "tika-abh08t:2206_20": "bhāvanāpaññāya sañjānanamattanti vuttaṃ hoti.",
  "tika-abh08t:2206_21": "Na hi asabhāvadhammassa kutocisamuṭṭhānaṃ atthi.",
  "tika-abh08t:2206_22": "Tenāha “bhāvanāmayaṃ upaṭṭhānākāramatta”nti,",
  "tika-abh08t:2206_23": "kevalaṃ samādhilābhino bhāvanāvisesajanitaṃ tammayaṃ upaṭṭhānākāramattameva bhāvanāvisesānubhāvena upaṭṭhātīti attho.",
  "tika-abh08t:2207_0": "875- 8.",
  "tika-abh08t:2207_1": "Vikkhambhitāneva sannisinnāneva na puna tadatthaṃ ussāho kātabboti adhippāyo.",
  "tika-abh08t:2207_2": "Paṭibhāganimitte hi uppajjamāneyeva taṃvisayaṃ upacārajjhānaṃ nīvaraṇe vikkhambhentameva uppajjati.",
  "tika-abh08t:2207_3": "Kilesā sannisinnāvāti avasesā tadekaṭṭhakilesā ca sammadeva nisinnā,",
  "tika-abh08t:2207_4": "upasantāti attho.",
  "tika-abh08t:2207_5": "“Upacārasamādhinā”ti vutte itaropi samādhi atthīti atthato āpannanti tampi dassetuṃ “ākārehi pana dvīhī”tiādi vuttaṃ.",
  "tika-abh08t:2207_6": "Dvīhi ākārehīti jhānadhammānaṃ paṭipakkhadūrībhāvo,",
  "tika-abh08t:2207_7": "thirabhāvappatti cāti imehi dvīhi kāraṇehi.",
  "tika-abh08t:2207_8": "Idāni tāni kāraṇāni samādhiavatthāmukhena dassetuṃ “upacārakkhaṇe”tiādi vuttaṃ.",
  "tika-abh08t:2207_9": "Upacārakkhaṇeti upacārabhūmiyaṃ upacārāvatthāyaṃ.",
  "tika-abh08t:2207_10": "Tassa paṭilābheti yadatthāya ayaṃ paṭipanno,",
  "tika-abh08t:2207_11": "tassa appanāsamādhissa paṭilābhe adhigamāvatthāyaṃ.",
  "tika-abh08t:2207_12": "Kathaṃ upacārabhūmiyaṃ samādhiyati,",
  "tika-abh08t:2207_13": "kathañca appanābhūmiyanti āha “nīvāraṇappahānenā”tiādi.",
  "tika-abh08t:2207_14": "Upacārakkhaṇe yadipi jhānaṅgāni paṭutarāni mahaggatabhāvappattāni na honti,",
  "tika-abh08t:2207_15": "tesaṃ paṭipakkhadhammānaṃ vikkhambhanena cittaṃ samādhiyati,",
  "tika-abh08t:2207_16": "paṭilābhabhūmiyampi appanāpattānaṃ jhānaṅgānaṃ pātubhāvena samādhiyatīti attho.",
  "tika-abh08t:2208_0": "879- 80.",
  "tika-abh08t:2208_1": "Aṅgāni…pe…",
  "tika-abh08t:2208_2": "na cāti upacārakkhaṇe aṅgāni na ca thāmajātāni neva bhāvanābalappattāni hontīti attho.",
  "tika-abh08t:2208_3": "Appanāyāti appanakkhaṇe.",
  "tika-abh08t:2208_4": "Tasmāti yasmā aṅgāni thāmajātāni jāyare, tasmā.",
  "tika-abh08t:2208_5": "Appanācittaṃ divasampi pavattatīti yathā nāma balavā puriso āsanā vuṭṭhāya divasampi tiṭṭheyya,",
  "tika-abh08t:2208_6": "evamevaṃ appanāsamādhimhi uppanne jhānacittaṃ sakiṃ bhavaṅgavāraṃ chinditvā uppannaṃ kevalaṃ rattimpi",
  "tika-abh08t:2208_7": "divasampi kusalajavanapaṭipāṭivaseneva pavattatīti attho.",
  "tika-abh08t:2208_8": "“Appanāpattaṃ divasampi pavattatī”ti vadatā upacārakkhaṇe na tathāti dassitaṃ hoti.",
  "tika-abh08t:2208_9": "Tattha hi aṅgānaṃ athāmajātattā yathā nāma daharo kumāro ukkhipitvā ṭhapiyamāno punappunaṃ bhūmiyaṃ patati,",
  "tika-abh08t:2208_10": "evamevaṃ cittaṃ kālena nimittaṃ ārammaṇaṃ karoti,",
  "tika-abh08t:2208_11": "kālena bhavaṅgaṃ otarati.",
  "tika-abh08t:2209_0": "881- 4.",
  "tika-abh08t:2209_1": "Teneva pallaṅkenāti yasmiṃ nisinno paṭibhāganimittaṃ adhigacchi,",
  "tika-abh08t:2209_2": "teneva pallaṅkena karaṇabhūtena,",
  "tika-abh08t:2209_3": "hetubhūtena vā taṃ nimittaṃ vaḍḍhetvā.",
  "tika-abh08t:2209_4": "Upacārabhūmiyañhi nimittavaḍḍhanaṃ yuttaṃ.",
  "tika-abh08t:2209_5": "Cakkavattiyagabbhovāti cakkavatti bhavituṃ puññavā gabbho viya.",
  "tika-abh08t:2209_6": "Parihāni na vijjatīti laddhūpacārajjhānassa parihāni na vijjati.",
  "tika-abh08t:2209_7": "Nimitte hi aparihīne tadārammaṇaṃ jhānaṃ aparihīnameva hoti,",
  "tika-abh08t:2209_8": "nimitte pana ārakkhābhāvena vinaṭṭhe laddhajjhānampi vinassati tadāyattavuttittā.",
  "tika-abh08t:2209_9": "Tenāha “ārakkhaṇe”tiādi.",
  "tika-abh08t:2210_0": "885.",
  "tika-abh08t:2210_1": "Āvāsoti yasmiṃ āvāse vasantassa anuppannaṃ nimittaṃ nuppajjati,",
  "tika-abh08t:2210_2": "uppannaṃ vā vinassati,",
  "tika-abh08t:2210_3": "anupaṭṭhitā ca sati na upaṭṭhāti,",
  "tika-abh08t:2210_4": "asamāhitañca cittaṃ na samādhiyati,",
  "tika-abh08t:2210_5": "ayaṃ asappāyo āvāso,",
  "tika-abh08t:2210_6": "tasmā yasmiṃ vihāre bahū āvāsā honti,",
  "tika-abh08t:2210_7": "tattha ekekasmiṃ tīṇi tīṇi divasāni vasitvā yattha cittaṃ ekaggaṃ na hoti,",
  "tika-abh08t:2210_8": "taṃ pahāya tabbiparīte vasitabbaṃ.",
  "tika-abh08t:2210_9": "Gocaroti gocaragāmo,",
  "tika-abh08t:2210_10": "so senāsanato atidūre accāsanne pubbadisāya vā pacchimadisāya vā asulabhabhikkho asappāyo.",
  "tika-abh08t:2210_11": "Bhassanti dvattiṃsatiracchānakathāpariyāpannā asappāyakathā.",
  "tika-abh08t:2210_12": "Sā hissa nimittantaradhānāya saṃvattati.",
  "tika-abh08t:2210_13": "Puggaloti tiracchānakathiko,",
  "tika-abh08t:2210_14": "sīlādiguṇavirahito puggalo,",
  "tika-abh08t:2210_15": "yaṃ nissāya asamāhitaṃ vā cittaṃ na samādhiyati,",
  "tika-abh08t:2210_16": "samāhitaṃ vā thiraṃ na hoti, evarūpo.",
  "tika-abh08t:2210_17": "So hi taṃ kaddamodakamiva acchaṃ udakaṃ malīnameva karoti.",
  "tika-abh08t:2210_18": "Bhojanaṃ pana kassaci ambilaṃ,",
  "tika-abh08t:2210_19": "kassaci madhuraṃ asappāyaṃ hoti.",
  "tika-abh08t:2210_20": "Utupi kassaci sīto,",
  "tika-abh08t:2210_21": "kassaci uṇho.",
  "tika-abh08t:2210_22": "Tasmā yaṃ bhojanaṃ vā utuṃ vā sevantassa phāsu na hoti,",
  "tika-abh08t:2210_23": "taṃ bhojanaṃ so ca utu asappāyo.",
  "tika-abh08t:2210_24": "Iriyāpathoti ṭhānacaṅkamanādīsu yo imassa asamāhitacittassa samādhānāya,",
  "tika-abh08t:2210_25": "samāhitacittassa ca thirabhāvāya na hoti,",
  "tika-abh08t:2210_26": "ayaṃ asappāyo iriyāpatho,",
  "tika-abh08t:2210_27": "tasmā tampi āvāsaṃ viya tīṇi divasāni upaparikkhitvā vajjetabbaṃ.",
  "tika-abh08t:2211_0": "886.",
  "tika-abh08t:2211_1": "Sappāye satta seveyyāti vuttaviparītavasena sappāye āvāsādike satta seveyya.",
  "tika-abh08t:2211_2": "Tattha bhassasappāyaṃ nāma dasakathāvatthusannissitaṃ,",
  "tika-abh08t:2211_3": "tampi mattāya bhāsitabbaṃ.",
  "tika-abh08t:2211_4": "Evañhi paṭipajjatoti evaṃ vuttappakārena satta asappāye vajjetvā satta sappāye sevanavasena paṭipajjantassa nimittāsevanabahulassa.",
  "tika-abh08t:2212_0": "888- 9.",
  "tika-abh08t:2212_1": "Yena vinā appanāya kusalo na hoti,",
  "tika-abh08t:2212_2": "so dasavidho vidhi,",
  "tika-abh08t:2212_3": "appanākosallaṃ,",
  "tika-abh08t:2212_4": "tannibbattaṃ vā ñāṇaṃ ganthavitthārabhayena idha na dassitaṃ,",
  "tika-abh08t:2212_5": "atthikena pana visuddhimaggato gahetabbanti adhippāyo.",
  "tika-abh08t:2212_6": "Paṭiladdhe nimittasmiṃ,",
  "tika-abh08t:2212_7": "evañhi sampādayato appanākosallaṃ appanā sampavattatīti sambandho.",
  "tika-abh08t:2213_0": "890- 2.",
  "tika-abh08t:2213_1": "Sāti appanā.",
  "tika-abh08t:2213_2": "Evañhīti hi-",
  "tika-abh08t:2213_3": "saddo hetuattho,",
  "tika-abh08t:2213_4": "yasmā ṭhānametaṃ na vijjati,",
  "tika-abh08t:2213_5": "tasmā cittappavattiākāraṃ bhāvanācittassa līnuddhatādivasena pavattiākāraṃ sallakkhayaṃ upadhārento samataṃ",
  "tika-abh08t:2213_6": "vīriyasseva vīriyassa samādhinā samataṃyeva yojayetha,",
  "tika-abh08t:2213_7": "kathaṃ pana yojayethāti āha “īsakampī”tiādi.",
  "tika-abh08t:2213_8": "Tattha layanti līnabhāvaṃ,",
  "tika-abh08t:2213_9": "saṅkocanti attho.",
  "tika-abh08t:2213_10": "Yantanti gacchantaṃ,",
  "tika-abh08t:2213_11": "paggaṇhetheva samabhāvāyāti adhippāyo.",
  "tika-abh08t:2213_12": "Tenāha “accāraddhaṃ nisedhetvā samameva pavattaye”ti.",
  "tika-abh08t:2213_13": "Taṃ mānasanti sambandho.",
  "tika-abh08t:2214_0": "894- 9.",
  "tika-abh08t:2214_1": "Evanti vuttappakārena vīriyasamatāyojanavasena,",
  "tika-abh08t:2214_2": "paṭipannabhāvanāmānasaṃ paṭibhāganimitteyeva ṭhapanavasena nimittābhimukhaṃ paṭipādayato tassa yogino.",
  "tika-abh08t:2214_3": "Samijjhissatīti uppajjissati.",
  "tika-abh08t:2214_4": "Pathavīkasiṇanti pathavīti bhāvanāvasena upaṭṭhitaṃ tadeva paṭibhāganimittaṃ.",
  "tika-abh08t:2214_5": "Javanānīti kāmarūpāvacarajavanāni.",
  "tika-abh08t:2214_6": "Tenāha “ekaṃ tu rūpāvacarikaṃ bhave”ti.",
  "tika-abh08t:2214_7": "Aññehīti pākatikehi kāmāvacaracittehi.",
  "tika-abh08t:2214_8": "Balavatarāti bhāvanābalena paṭutarabhāvappattiyā accantabalavanto.",
  "tika-abh08t:2214_9": "Parikammopacāratoti parikammattā,",
  "tika-abh08t:2214_10": "upacārattā ca.",
  "tika-abh08t:2214_11": "Tattha parikammattāti paṭisaṅkharaṇattā.",
  "tika-abh08t:2214_12": "Upacārattāti yathā gāmādīnaṃ āsannadeso “gāmūpacāro,",
  "tika-abh08t:2214_13": "nagarūpacāro”ti vuccati,",
  "tika-abh08t:2214_14": "evaṃ appanāya āsannattā samīpacārittā.",
  "tika-abh08t:2214_15": "Upacārāni appanaṃ upecca carantīti katvā.",
  "tika-abh08t:2214_16": "Appanāyānulomattāti nānāvajjanavīthiyaṃ parikammatopi lahukaṃ appanānipphādakavasena,",
  "tika-abh08t:2214_17": "guṇavasena vā appanāya anukūlattā.",
  "tika-abh08t:2214_18": "Etthāti etesu parikammopacārānulomasaññitesu.",
  "tika-abh08t:2214_19": "Sabbantimaṃ tatiyaṃ,",
  "tika-abh08t:2214_20": "catutthaṃ vā gotrabhūti pavuccati parittagottassa abhibhavanato,",
  "tika-abh08t:2214_21": "mahaggatagottassa bhāvanato ca.",
  "tika-abh08t:2215_0": "900- 3.",
  "tika-abh08t:2215_1": "Avisesena sabbesaṃ sabbā samaññāti paṭhame naye gahitāgahaṇaṃ hotīti āha “gahitāgahaṇenā”tiādi.",
  "tika-abh08t:2215_2": "Ekekassa gahitanāmaṃ itaresaṃ aggahaṇato,",
  "tika-abh08t:2215_3": "ekekanāmavasena gahitassa itaranāmavasena aggahaṇato vā nānāvajjanaparikammameva parikammanti adhippāyena “paṭhamaṃ upacāraṃ vā”tiādi vuttaṃ.",
  "tika-abh08t:2215_4": "Catutthaṃ pañcamaṃ vāti vā-",
  "tika-abh08t:2215_5": "saddo aniyamo,",
  "tika-abh08t:2215_6": "so pana khippābhiññadandhābhiññavasena veditabbo.",
  "tika-abh08t:2215_7": "Khippābhiññassa hi catutthaṃ appeti,",
  "tika-abh08t:2215_8": "dandhābhiññassa pañcamaṃ.",
  "tika-abh08t:2215_9": "Tato paranti pañcamato paraṃ.",
  "tika-abh08t:2215_10": "Tenāha “chaṭṭhe vā”tiādi.",
  "tika-abh08t:2215_11": "Kasmā na jāyatīti āha “āsannattā bhavaṅgassā”ti.",
  "tika-abh08t:2215_12": "Cittaniyāmavasena hi uppajjitabbesu sattasu javanesu chaṭṭhasattamajavanavāragaḷanaṭṭhānabhūtattā bhavaṅgassa āsannaṃ javanaṃ patati.",
  "tika-abh08t:2215_13": "Tāvadeti tāvadeva. Chaṭṭhaṃ,",
  "tika-abh08t:2215_14": "sattamaṃ vā javanaṃ patantaṃ viya hoti parikkhīṇajavanattāti adhippāyo.",
  "tika-abh08t:2216_0": "904- 6.",
  "tika-abh08t:2216_1": "Atha kimetaṃ vuccati “chaṭṭhe sattame vāpi appanā na jāyatī”ti?",
  "tika-abh08t:2216_2": "Ābhidhammikagodattatthero hi “purimā purimā kusalā dhammā pacchimānaṃ pacchimānaṃ kusalānaṃ dhammānaṃ",
  "tika-abh08t:2216_3": "āsevanapaccayena paccayo”ti imaṃ suttaṃ vatvā yathā aladdhāsevanaṃ paṭhamajavanaṃ gotrabhuṃ na uppādeti,",
  "tika-abh08t:2216_4": "laddhāsevanaṃ pana balavabhāvato dutiyaṃ,",
  "tika-abh08t:2216_5": "tatiyaṃ vā gotrabhuṃ uppādeti,",
  "tika-abh08t:2216_6": "evaṃ laddhāsevanatāya balavabhāvato chaṭṭhaṃ,",
  "tika-abh08t:2216_7": "sattamampi vā appetīti chaṭṭhaṃ,",
  "tika-abh08t:2216_8": "sattamampi vā appanā hotīti vadatī”ti imaṃ codanaṃ manasi nidhāya therassa taṃ mataṃ paṭikkhipitvā yathāvuttamatameva",
  "tika-abh08t:2216_9": "patiṭṭhāpetuṃ “purimehī”tiādi vuttaṃ.",
  "tika-abh08t:2217_0": "Pariyante ṭhātuṃ neva sakkotīti papāte eva patatīti adhippāyo.",
  "tika-abh08t:2217_1": "Appetuṃ na sakkotīti patiṭṭhātuṃ appanāvasena uppajjituṃ na sakkoti.",
  "tika-abh08t:2217_2": "Na cettha “purimā purimā”tiādisuttapadaṃ sādhakaṃ āsevanapaccayalābhassa balavabhāve anekantikattā.",
  "tika-abh08t:2217_3": "Tathā hi aladdhāsevanāpi paṭhamacetanā diṭṭhadhammavedanīyā hoti,",
  "tika-abh08t:2217_4": "laddhāsevanā dutiyacetanā yāva chaṭṭhacetanā aparāpariyavedanīyā,",
  "tika-abh08t:2217_5": "tasmā laddhāsevanepi chaṭṭhasattame appanā na hoti āsannabhavaṅgatāya dubbalattāti adhippāyo.",
  "tika-abh08t:2217_6": "Yadi evaṃ kathaṃ sattamajavanacetanā upapajjavedanīyā ānantariyā hoti?",
  "tika-abh08t:2217_7": "Nāyaṃ viseso,",
  "tika-abh08t:2217_8": "āsevanapaccayalābhena balavappattiyā,",
  "tika-abh08t:2217_9": "kiñcarahi kiriyāvatthāvisesato.",
  "tika-abh08t:2217_10": "Kiriyāvatthā hi ārambhamajjhapariyosānavasena tividhā.",
  "tika-abh08t:2217_11": "Tattha pariyosānāvatthāya sanniṭṭhāpakacetanābhāvena upapajjavedanīyāditā hoti,",
  "tika-abh08t:2217_12": "na balavabhāvenāti ācariyā.",
  "tika-abh08t:2218_0": "907. Eka…pe…",
  "tika-abh08t:2218_1": "panāti ayaṃ appanā ekacittakkhaṇāyeva ekavārameva uppajjitvā nirujjhati,",
  "tika-abh08t:2218_2": "na samāpattivīthiyaṃ viya yathicchakaṃ pavattati.",
  "tika-abh08t:2218_3": "Sattasu hi ṭhānesu kālaparicchedo nāma natthi,",
  "tika-abh08t:2218_4": "paṭhamappanāyaṃ,",
  "tika-abh08t:2218_5": "lokiyābhiññāsu,",
  "tika-abh08t:2218_6": "catūsu maggesu,",
  "tika-abh08t:2218_7": "maggānantare phale,",
  "tika-abh08t:2218_8": "rūpārūpabhavesu bhavaṅgaṭṭhāne nirodhassa paccaye nevasaññānāsaññāyatane nirodhā vuṭṭhahantassa phalasamāpattiyanti.",
  "tika-abh08t:2218_9": "Etesu hi katthaci atiittarā,",
  "tika-abh08t:2218_10": "katthaci appamāṇā cittakkhaṇā honti,",
  "tika-abh08t:2218_11": "katthaci sampuṇṇajavanavīthi addhā labbhati.",
  "tika-abh08t:2218_12": "Tathā hi maggānantaraṃ phalaṃ tiṇṇaṃ upari na hoti,",
  "tika-abh08t:2218_13": "nirodhassa paccayo nevasaññānāsaññāyatanaṃ dvinnaṃ upari na hoti,",
  "tika-abh08t:2218_14": "rūpārūpabhavesu bhavaṅgassa parimāṇaṃ natthi,",
  "tika-abh08t:2218_15": "sesesu pana catūsu ṭhānesu ekameva cittanti tasmā ekacittakkhaṇikāyeva appanā hotīti veditabbā.",
  "tika-abh08t:2219_0": "908.",
  "tika-abh08t:2219_1": "Paccavekkhaṇahetukanti paccavekkhaṇahetuṃ katvā.",
  "tika-abh08t:2219_2": "Nanu ca paccavekkhaṇaṃ āvajjanādīhi,",
  "tika-abh08t:2219_3": "na pana tena āvajjanādi,",
  "tika-abh08t:2219_4": "tasmā kathaṃ paccavekkhaṇahetukaṃ hotīti yujjati?",
  "tika-abh08t:2219_5": "Nāyaṃ doso bhavanakiriyāya paccavekkhaṇahetukattā.",
  "tika-abh08t:2219_6": "Na hi asati paccavekkhaṇe sā hoti nirodhassa paccayabhūtajhānantaramiva,",
  "tika-abh08t:2219_7": "sati pana paccavekkhaṇe sā hoti,",
  "tika-abh08t:2219_8": "tasmā anvayabyatirekavasena labbhati.",
  "tika-abh08t:2219_9": "Tassā paccavekkhaṇahetukatāti na na yujjati “paccavekkhaṇahetuka”nti vacanaṃ.",
  "tika-abh08t:2219_10": "Paccavekkhaṇahetukaṃ āvajjananti vā sambandho.",
  "tika-abh08t:2219_11": "Āvajjanañhi paccavekkhaṇañāṇānaṃ anantarapaccayabhāvena kāraṇaṃ hoti.",
  "tika-abh08t:2220_0": "911- 3.",
  "tika-abh08t:2220_1": "Nānāvisayaluddhassa,",
  "tika-abh08t:2220_2": "ito cito ca bhamantassa cetasoti sambandho.",
  "tika-abh08t:2220_3": "Samādhānevāti samādhānā eva,",
  "tika-abh08t:2220_4": "samādhānakaraṇatoti attho.",
  "tika-abh08t:2220_5": "Pāmojjabhāvatoti pāmojjena samānayogakkhamatāya tassā tabbhāvavuttittā.",
  "tika-abh08t:2220_6": "Atha vā byāpādena ghaṭṭiyamānassa cittassa pamuditabhāvakaraṇato pītiyeva “pāmojja”nti vuccati,",
  "tika-abh08t:2220_7": "tassa bhāvo,",
  "tika-abh08t:2220_8": "tasmā pāmojjasabhāvattāti attho.",
  "tika-abh08t:2220_9": "Sītalattasabhāvatoti byāpādagginā santāpiyamānassa cittassa nibbāpanavasena sītalattasabhāvattā.",
  "tika-abh08t:2221_0": "914- 6.",
  "tika-abh08t:2221_1": "Savipphārikabhāvenāti yoniso saṅkappavasena kāmavitakkādiṃ madditvā pavattanato savipphārikasabhāvena.",
  "tika-abh08t:2221_2": "Nekkhammādipavattitoti ettha nekkhamma-",
  "tika-abh08t:2221_3": "ggahaṇena brahmavihāravajjaṃ paṭhamajjhānaṃ gahitaṃ. Ādi-",
  "tika-abh08t:2221_4": "saddena tīsu brahmavihāresu paṭhamajjhānaṃ gahitanti vadanti.",
  "tika-abh08t:2221_5": "Avūpasantabhāvassāti uddhaccassa sarūpakathanena taṃsahavattino anutāpasabhāvassa kukkuccassāpi sarūpaṃ kathitamevāti daṭṭhabbaṃ.",
  "tika-abh08t:2221_6": "Tathā sayañcevātisantatoti uddhaccapaṭipakkhasabhāvavacanena kukkuccapaṭipakkho pītibhāvopi.",
  "tika-abh08t:2221_7": "Tenāha “sukhaṃ uddhaccakukkuccadvayassā”ti.",
  "tika-abh08t:2221_8": "Matiyā anurūpattāti paññāya anurūpattā.",
  "tika-abh08t:2221_9": "Tathā ca vuttaṃ ācariyadhammapālattherena “vicāro vicikicchāya paṭipakkho ārammaṇe anumajjanavasena paññāpatirūpakasabhāvattā”ti.",
  "tika-abh08t:2221_10": "Potthakesu pana “pītiyā anurūpattā”ti pāṭho dissati,",
  "tika-abh08t:2221_11": "tassa ca vicāro anumajjanasabhāvavantatāya pīti viya ārammaṇe anivattanto ogāhetvā pavattatīti pītiyā",
  "tika-abh08t:2221_12": "anurūpattā sandehasabhāvattā ārammaṇaṃ anajjhogāhetvā pavattamānāya vicikicchāya paṭipakkhoti atthaṃ vadanti.",
  "tika-abh08t:2222_0": "917.",
  "tika-abh08t:2222_1": "Tividhakalyāṇanti ādimajjhapariyosānakalyāṇatāsaṅkhātāhi paṭipadāvisuddhiādīhi tividhakalyāṇatāhi yuttaṃ.",
  "tika-abh08t:2222_2": "Yathāha “paṭhamassa jhānassa paṭipadāvisuddhi ādi,",
  "tika-abh08t:2222_3": "upekkhānubrūhanā majjhe,",
  "tika-abh08t:2222_4": "sampahaṃsanā pariyosāna”nti.",
  "tika-abh08t:2222_5": "Tattha pubbabhāgapaṭipadāvasena jhānassa paripanthato visujjhanaṃ paṭipadāvisuddhi nāma,",
  "tika-abh08t:2222_6": "sā pana yasmā jhānassa uppādakkhaṇe labbhati,",
  "tika-abh08t:2222_7": "tasmā vuttaṃ “paṭipadāvisuddhi ādī”ti.",
  "tika-abh08t:2222_8": "Visodhetabbatādīnaṃ abhāvato jhānapariyāpannāya tatramajjhattupekkhāya kiccanipphattiyā anubrūhanā upekkhānubrūhanā nāma.",
  "tika-abh08t:2222_9": "Sā panāyaṃ visesato jhānassa ṭhitikkhaṇe labbhati.",
  "tika-abh08t:2222_10": "Tena vuttaṃ “upekkhānubrūhanā majjhe”ti.",
  "tika-abh08t:2222_11": "Tattha dhammānaṃ anativattanādisādhakassa ñāṇassa kiccanipphattivasena pariyodapanā sampahaṃsanā nāma.",
  "tika-abh08t:2222_12": "Sā jhānassa osānakkhaṇe pākaṭā hotīti vuttaṃ “sampahaṃsanā pariyosāna”nti.",
  "tika-abh08t:2223_0": "Abhayagirivāsino “paṭipadāvisuddhi nāma sasambhāriko upacāro,",
  "tika-abh08t:2223_1": "upekkhānubrūhanā nāma appanā,",
  "tika-abh08t:2223_2": "sampahaṃsanā nāma paccavekkhaṇā”ti evaṃ paṭipadāvisuddhiādike vaṇṇenti,",
  "tika-abh08t:2223_3": "taṃ ayuttaṃ.",
  "tika-abh08t:2223_4": "Evañhi sati ajhānadhammehi jhānadhammassa guṇasaṃkittanaṃ nāma kataṃ hoti.",
  "tika-abh08t:2223_5": "Na hi bhūmantaraṃ bhūmantarapariyāpannaṃ hoti,",
  "tika-abh08t:2223_6": "antoappanāyameva āgamanavasena paṭipadāvisuddhi,",
  "tika-abh08t:2223_7": "tatramajjhattupekkhāya kiccanipphattiādīhi upekkhānubrūhanādayo ca veditabbā.",
  "tika-abh08t:2223_8": "Evañca katvā vuttaṃ bhagavatā “ekattagataṃ cittaṃ paṭipadāvisuddhipakkhantarañceva hoti upekkhānubrūhitañca ñāṇena sampahaṃsita”nti.",
  "tika-abh08t:2223_9": "Ettha hi ekattagataṃ cittanti indriyānaṃ ekarasabhāvena,",
  "tika-abh08t:2223_10": "ekaggatāya ca sikhappattiyā tadanuguṇaekattagataṃ sasampayuttamappanācittaṃ,",
  "tika-abh08t:2223_11": "tasseva paṭipadāvisuddhipakkhandanādi pakkhantaraṃ vuccati.",
  "tika-abh08t:2224_0": "Dasalakkhaṇasaṃyutanti “ādimhi tīṇi lakkhaṇāni,",
  "tika-abh08t:2224_1": "majjhe tīṇi,",
  "tika-abh08t:2224_2": "pariyosāne cattārī”ti evaṃ dasaparimāṇehi appanāya lakkhitabbabhāvena lakkhaṇasaṅkhātehi paripanthato visuddhijhānādīhi saṃyuttaṃ.",
  "tika-abh08t:2224_3": "Vuttañhetaṃ –",
  "tika-abh08t:2225_0": "“Paṭhamassa jhānassa paṭipadāvisuddhi ādi.",
  "tika-abh08t:2225_1": "Ādissa kati lakkhaṇāni?",
  "tika-abh08t:2225_2": "Ādissa tīṇi lakkhaṇāni.",
  "tika-abh08t:2225_3": "Yo tassa paripantho,",
  "tika-abh08t:2225_4": "tato cittaṃ visujjhati,",
  "tika-abh08t:2225_5": "visuddhattā cittaṃ majjhimaṃ samathanimittaṃ paṭipajjati,",
  "tika-abh08t:2225_6": "paṭipannattā tattha cittaṃ pakkhandati,",
  "tika-abh08t:2225_7": "yañca paripanthato cittaṃ visujjhati,",
  "tika-abh08t:2225_8": "yañca visuddhattā cittaṃ majjhimaṃ samathanimittaṃ paṭipajjati,",
  "tika-abh08t:2225_9": "yañca paṭipannattā tattha cittaṃ pakkhandati,",
  "tika-abh08t:2225_10": "paṭhamassa jhānassa paṭipadāvisuddhi ādi,",
  "tika-abh08t:2225_11": "ādissa imāni tīṇi lakkhaṇāni.",
  "tika-abh08t:2225_12": "Tena vuccati paṭhamaṃ jhānaṃ ādikalyāṇañceva hoti lakkhaṇasampannañca.",
  "tika-abh08t:2226_0": "“Paṭhamassa jhānassa upekkhānubrūhanā majjhe,",
  "tika-abh08t:2226_1": "majjhassa kati lakkhaṇāni?",
  "tika-abh08t:2226_2": "Majjhassa tīṇi lakkhaṇāni.",
  "tika-abh08t:2226_3": "Visuddhaṃ cittaṃ ajjhupekkhati,",
  "tika-abh08t:2226_4": "samathapaṭipannaṃ ajjhupekkhati,",
  "tika-abh08t:2226_5": "ekattupaṭṭhānaṃ ajjhupekkhati,",
  "tika-abh08t:2226_6": "yañca visuddhaṃ cittaṃ ajjhupekkhati,",
  "tika-abh08t:2226_7": "yañca samathapaṭipannaṃ ajjhupekkhati,",
  "tika-abh08t:2226_8": "yañca ekattupaṭṭhānaṃ ajjhupekkhati,",
  "tika-abh08t:2226_9": "paṭhamassa jhānassa upekkhānubrūhanā majjhe,",
  "tika-abh08t:2226_10": "majjhassa imāni tīṇi lakkhaṇāni.",
  "tika-abh08t:2226_11": "Tena vuccati paṭhamaṃ jhānaṃ majjhekalyāṇañceva hoti lakkhaṇasampannañca.",
  "tika-abh08t:2227_0": "“Paṭhamassa jhānassa sampahaṃsanā pariyosānaṃ.",
  "tika-abh08t:2227_1": "Pariyosānassa kati lakkhaṇāni?",
  "tika-abh08t:2227_2": "Pariyosānassa cattāri lakkhaṇāni.",
  "tika-abh08t:2227_3": "Tattha jātānaṃ dhammānaṃ anativattanaṭṭhena sampahaṃsanā,",
  "tika-abh08t:2227_4": "indriyānaṃ ekarasaṭṭhena sampahaṃsanā,",
  "tika-abh08t:2227_5": "tadupagavīriyavāhanaṭṭhena sampahaṃsanā,",
  "tika-abh08t:2227_6": "āsevanaṭṭhena sampahaṃsanā,",
  "tika-abh08t:2227_7": "paṭhamassa jhānassa sampahaṃsanā pariyosānaṃ,",
  "tika-abh08t:2227_8": "pariyosānassa imāni cattāri lakkhaṇāni.",
  "tika-abh08t:2227_9": "Tena vuccati paṭhamaṃ jhānaṃ pariyosānakalyāṇañceva hoti lakkhaṇasampannañcā”ti.",
  "tika-abh08t:2228_0": "Ettha ca gotrabhucittassa nānāvajjanavīthiyaṃ uppajjanārahaparipanthato visujjhanato tadāgamanavasena",
  "tika-abh08t:2228_1": "jhānacittassa visujjhanākāraṃ sandhāya “yo tassa paripantho,",
  "tika-abh08t:2228_2": "tato cittaṃ visujjhatī”ti vuttaṃ.",
  "tika-abh08t:2228_3": "Gotrabhucittasseva tathā visuddhattā āvaraṇavirahitaṃ hutvā ekattanayena majjhimasamathanimittasaṅkhātaṃ",
  "tika-abh08t:2228_4": "samappavattaṃ appanāsamādhipaṭipajjanaṃ sandhāya “visuddhattā cittaṃ majjhimasamathanimittaṃ paṭipajjatī”ti vuttaṃ.",
  "tika-abh08t:2228_5": "Tathā hi khīrasseva dadhibhāvābhāvepi tadeva khīraṃ dadhisampannantiādīsu viya gotrabhucittassa appanābhāvābhāvepi",
  "tika-abh08t:2228_6": "ekasantatipariṇāmūpagamanavasena taṃ majjhimaṃ samathanimittaṃ līnuddhaccasaṅkhātaantadvayānupagamanena",
  "tika-abh08t:2228_7": "majjhimaṃ paccanīkavūpasamanato yathā samathasaṅkhātaṃ yogino sukhavisesānaṃ kāraṇabhāvato nimittabhūtaṃ",
  "tika-abh08t:2228_8": "appanāsamādhiṃ paṭipajjati nāma,",
  "tika-abh08t:2228_9": "tathā paṭipannattā pana samāhitabhāvūpagamanena ekattanayavaseneva tattha pakkhandanaṃ sandhāya “paṭipannattā tattha cittaṃ pakkhandatī”ti vuttaṃ.",
  "tika-abh08t:2228_10": "Ekattanayañhi vinā gotrabhussa appanāpakkhandanaṃ natthi.",
  "tika-abh08t:2228_11": "Evaṃ tāva purimacitte vijjamānākārassa idha nibbattiyā jhānaṃ uppādakkhaṇe tividhalakkhaṇasampannaṃ nāma.",
  "tika-abh08t:2228_12": "Yathā hi lokiyavipassanāya kiccanipphattiyā lokuttaramaggo “vipassanā”ti vuccati,",
  "tika-abh08t:2228_13": "evaṃ visuddhassa pana tassa puna visodhane byāpārākaraṇato tatramajjhattupekkhākiccavasena puggalassa",
  "tika-abh08t:2228_14": "ajjhupekkhanato vuttaṃ “visuddhaṃ cittaṃ ajjhupekkhatī”ti.",
  "tika-abh08t:2228_15": "Appanāsamādhibhāvūpagamanena samathavippaṭipannassa puna samādhāne byāpārākaraṇato vuttaṃ “samathapaṭipannaṃ cittaṃ ajjhupekkhatī”ti.",
  "tika-abh08t:2229_0": "Evaṃ samathapaṭipannabhāvatoyeva pubbe “kathaṃ nu kho kilesasaṃsaggaṃ pajaheyya”nti paṭipannassa idāni",
  "tika-abh08t:2229_1": "samathapaṭipattiyā tassa pahīnattā pāpamittasaṃsaggaṃ pahāya ekassa viharato sappurisassa viya ekattena",
  "tika-abh08t:2229_2": "upaṭṭhitassa jhānacittassa puna ekattupaṭṭhāne byāpārākaraṇaṃ sandhāya “ekattupaṭṭhānaṃ ajjhupekkhatī”ti vuttaṃ.",
  "tika-abh08t:2229_3": "Evaṃ tatramajjhattupekkhāya kiccavasena jhānaṃ majjhe tividhalakkhaṇasampannaṃ nāma hoti.",
  "tika-abh08t:2229_4": "Pubbabhāgappavattapārihāriyañāṇena cittassa saṃkilesavodānakaradhammesu ādīnavānisaṃsaṃ disvā yathā tattha",
  "tika-abh08t:2229_5": "jātānaṃ dhammānaṃ aññamaññānativattanaṃ hoti,",
  "tika-abh08t:2229_6": "tathā bhāvanāya sampahaṃsitattā visodhitattā tatramajjhattupekkhāya vasena anubrūhite citte samādhipaññāsaṅkhātayuganaddhadhammānaṃ",
  "tika-abh08t:2229_7": "aññamaññānativattiyā pavattanaṃ sandhāya vuttaṃ “tattha jātānaṃ dhammānaṃ anativattanaṭṭhena sampahaṃsanā”ti.",
  "tika-abh08t:2229_8": "Saddhāpañcamakānaṃ indriyānaṃ nānākilesehi vimuttattā vimuttivasena ekarasataṃ sandhāya vuttaṃ “indriyānaṃ ekarasaṭṭhena sampahaṃsanā”ti.",
  "tika-abh08t:2229_9": "Tesaṃ anativattanasampahaṃsanānaṃ anurūpavasena alīnaṃ anuddhataṃ hutvā vīriyassa pavattiṃ sandhāya “tadupagavīriyavāhanaṭṭhena",
  "tika-abh08t:2229_10": "sampahaṃsanā”ti vuttaṃ.",
  "tika-abh08t:2229_11": "Yā panassa tasmiṃ khaṇe pavattā āsevanā,",
  "tika-abh08t:2229_12": "uppādato paṭṭhāya ṭhitipariyosānānaṃ āsevanapaccayabhāvavasena pavattākāro,",
  "tika-abh08t:2229_13": "taṃ sandhāya “āsevanaṭṭhena sampahaṃsanā”ti vuttaṃ.",
  "tika-abh08t:2229_14": "Evaṃ dhammānaṃ anativattanādibhāvasādhanena pariyodāpakassa ñāṇassa kiccavasena jhānapariyosāne catūhi lakkhaṇehi sampannaṃ nāmāti veditabbaṃ.",
  "tika-abh08t:2230_0": "919- 20.",
  "tika-abh08t:2230_1": "Visodhetvāna pāpaketi pāripanthike dhamme visesena sodhetvā sayaṃ pahānamatte aṭṭhatvā atisayappahānavasena puna sodhetvāti vuttaṃ hoti.",
  "tika-abh08t:2230_2": "Cittabhāvanavepullanti samādhibhāvanāya vipulabhāvaṃ.",
  "tika-abh08t:2230_3": "Yathā hi bhāvanāvasena nimittassa uppatti,",
  "tika-abh08t:2230_4": "evamassa bhāvanāvasena vaḍḍhanampi,",
  "tika-abh08t:2230_5": "tasmā ekaṅgulādivasena nimittaṃ vaḍḍhayantassa punappunaṃ bahulīkārena jhānabhāvanāpi vuḍḍhiṃ viruḷhiṃ,",
  "tika-abh08t:2230_6": "abhiññāvasena ca vepullaṃ āpajjati.",
  "tika-abh08t:2230_7": "Tena vuttaṃ “cittabhāvanavepullaṃ…pe…",
  "tika-abh08t:2230_8": "vaḍḍhetabba”nti.",
  "tika-abh08t:2231_0": "921- 3.",
  "tika-abh08t:2231_1": "Vaḍḍhanābhūmiyo dvevāti vaḍḍhanaṭṭhānāni dveyeva.",
  "tika-abh08t:2231_2": "Dvīsu ṭhānesu avassaṃ ekattaṃ vaḍḍhetabbanti ācariyā.",
  "tika-abh08t:2231_3": "Tatrāti sāmiatthe bhummavacanaṃ,",
  "tika-abh08t:2231_4": "tassāti attho.",
  "tika-abh08t:2231_5": "Tatrāti vā dvīsu bhūmīsu.",
  "tika-abh08t:2231_6": "Kasitabbaṃ…pe…",
  "tika-abh08t:2231_7": "yathicchakanti yathā nāma kassako kasitabbaṭṭhānaṃ naṅgalena paricchinditvā paricchedabbhantaraṃ kasituṃ taṃ ṭhānaṃ paricchindati,",
  "tika-abh08t:2231_8": "evamevaṃ ekaṅguladvaṅgulativaṅgulacaturaṅgulamattaṃ manasā paricchinditvā paricchinditvā yathāparicchedaṃ vaḍḍhetabbaṃ.",
  "tika-abh08t:2231_9": "Tato vidatthiratanappamukhapariveṇavihārasīmānaṃ,",
  "tika-abh08t:2231_10": "gāmanigamajanapadarajjasamuddasīmānañca paricchedavasena vaḍḍhayantena cakkavāḷaparicchedaṃ katvā vā tato vāpi uttari paricchinditvā vaḍḍhetabbaṃ.",
  "tika-abh08t:2231_11": "Tena vuttaṃ “yathicchakaṃ vaḍḍhetabba”nti.",
  "tika-abh08t:2231_12": "Aparicchinditvā pana na vaḍḍhetabbaṃ.",
  "tika-abh08t:2231_13": "Na hi aparicchede bhāvanā pavattati.",
  "tika-abh08t:2231_14": "Tathā ca vuttaṃ “santake no anantake”ti.",
  "tika-abh08t:2231_15": "Evaṃ vaḍḍhitañca taṃ nimittaṃ vaḍḍhitavaḍḍhitaṭṭhāne pathaviyā ukkūlavikūlanadīviduggapabbatavisamesu saṅkusatasamabbhāhataṃ usabhacammaṃ viya hoti.",
  "tika-abh08t:2232_0": "924- 6.",
  "tika-abh08t:2232_1": "Tasmiṃ pana nimitte pattapaṭhamajjhānena ādikammikena idāneva dutiyajjhānādiadhigamāya ussāhaṃ akatvā",
  "tika-abh08t:2232_2": "tasmiṃyeva paṭhamajjhāne pañcahākārehi suciṇṇavasinā bhavitabbanti dassetuṃ “pattepī”tiādi vuttaṃ.",
  "tika-abh08t:2232_3": "Suciṇṇo vaso vasibhāvo etenāti suciṇṇavasinā,",
  "tika-abh08t:2232_4": "suṭṭhu āsevitavasināti attho.",
  "tika-abh08t:2232_5": "Katamā tā vasiyo,",
  "tika-abh08t:2232_6": "yāsaṃ vasenāyaṃ pañcahākārehi suciṇṇavasīti āha “āvajjana”ntiādi.",
  "tika-abh08t:2232_7": "Tattha āvajjananti na āvajjanamattameva adhippetaṃ āvajjanavasitāya adhippetattā.",
  "tika-abh08t:2232_8": "Āvajjanāya pana uppannāya javanehipi bhavitabbaṃ.",
  "tika-abh08t:2232_9": "Tāni ca kho āvajjanakapparatāya cittābhinīhārassa yathāvajjitavasena honti.",
  "tika-abh08t:2232_10": "Adhigamena samaṃ,",
  "tika-abh08t:2232_11": "sasampayuttassa jhānassa sammā āpajjanaṃ paṭipajjanaṃ samāpatti.",
  "tika-abh08t:2232_12": "Abhibhuyya ṭhapanaṃ,",
  "tika-abh08t:2232_13": "adhiṭṭhānaṃ viyāti vā adhiṭṭhānaṃ.",
  "tika-abh08t:2232_14": "Vasitāti etesu āvajjanādīsu yathāruci pavattiyo,",
  "tika-abh08t:2232_15": "yatthicchakaṃ,",
  "tika-abh08t:2232_16": "yadicchakaṃ,",
  "tika-abh08t:2232_17": "yāvaticchakaṃ pavattituṃ samatthabhāvo.",
  "tika-abh08t:2233_0": "Tattha paṭhamajjhānato vuṭṭhāya paṭhamaṃ vitakkaṃ āvajjayato bhavaṅgaṃ upacchinditvā uppannāvajjanānantaraṃ vitakkārammaṇāneva cattāri,",
  "tika-abh08t:2233_1": "pañca vā javanāni javanti,",
  "tika-abh08t:2233_2": "tato dve bhavaṅgāni,",
  "tika-abh08t:2233_3": "tato puna vicārārammaṇaṃ āvajjanaṃ vuttanayeneva javanānīti evaṃ pañcasu jhānaṅgesu paṭipāṭiyā nirantaraṃ cittaṃ pesetuṃ samatthabhāvo,",
  "tika-abh08t:2233_4": "tattha adandhāyitattaṃ āvajjanavasitā nāma.",
  "tika-abh08t:2233_5": "Samāpajjitukāmatānantaraṃ dvīsu bhavaṅgesu uppannesu bhavaṅgaṃ upacchinditvā uppannāvajjanānantaraṃ samāpajjituṃ samatthatā samāpajjanavasitā nāma.",
  "tika-abh08t:2233_6": "Ayañca matthakappattā āvajjanasamāpajjanā satthu yamakapāṭihāriyakāladhammadesanādīsu labbhati.",
  "tika-abh08t:2233_7": "Dhammasenāpatissa yakkhena sīse pahāradānasamaye,",
  "tika-abh08t:2233_8": "mahāmoggallānattherassa nandopanandadamanasamaye vā labbhati,",
  "tika-abh08t:2233_9": "aññattha pana tato dandhāyeva,",
  "tika-abh08t:2233_10": "setu viya sīghasotāya nadiyā oghaṃ bhavaṅgavegaṃ upacchinditvā yathāparicchinnakālaṃ jhānaṃ ṭhapetuṃ samatthatā,",
  "tika-abh08t:2233_11": "bhavaṅgapātato rakkhaṇayogyatā adhiṭṭhānavasitā nāma.",
  "tika-abh08t:2233_12": "Yathāparicchinnakālaṃ atikkamituṃ adatvā jhānato vuṭṭhānasamatthatā vuṭṭhānavasitā nāma.",
  "tika-abh08t:2234_0": "Atha vā yathāparicchinnakālato upari gantuṃ adatvā ṭhapanasamatthatā adhiṭṭhānavasitā nāma.",
  "tika-abh08t:2234_1": "Paricchinnakālato anto avuṭṭhahitvā yathākālavaseneva vuṭṭhānasamatthatā vuṭṭhānavasitā nāma.",
  "tika-abh08t:2234_2": "Atha vā vuttanayeneva paricchinnakālato anūnaṃ katvā samāpattiṃ ṭhapetuṃ samatthatāva adhiṭṭhānavasitā nāma.",
  "tika-abh08t:2234_3": "Kālaparicchedaṃ atikkamitvā vuṭṭhitassapi niddālukassa paṭibujjhitvā punappunaṃ niddokkamanaṃ viya vuṭṭhitasamāpattimeva",
  "tika-abh08t:2234_4": "punappunaṃ asamāpajjitvā vuṭṭhānasamatthatā,",
  "tika-abh08t:2234_5": "tattha ālayākaraṇayogyatā ca vuṭṭhānavasitā nāma.",
  "tika-abh08t:2235_0": "Paccavekkhaṇavasitā pana āvajjanavasitāya eva saṅgahitā.",
  "tika-abh08t:2235_1": "Paccavekkhaṇajavanāneva hi tesaṃ tesaṃ jhānaṅgānaṃ āvajjanānantaraṃ pavattāni,",
  "tika-abh08t:2235_2": "tasmā yadaggena āvajjanavasiyā siddhi,",
  "tika-abh08t:2235_3": "tadaggena paccavekkhaṇavasitā siddhāti veditabbaṃ.",
  "tika-abh08t:2235_4": "Keci pana jhānaṅgānaṃ apākaṭabhāvepi tesu nirantaraṃ āvajjanāya pavattanasamatthatā āvajjanavasitā nāma,",
  "tika-abh08t:2235_5": "tesaṃ yathāsabhāvapaccavekkhaṇavasena javanappavattanasamatthatā paccavekkhaṇavasitā nāma.",
  "tika-abh08t:2235_6": "Atha vā satipi sattannaṃ javanānaṃ pavattiyaṃ nirantaraṃ āvajjanasamatthatā āvajjanavasitā nāma,",
  "tika-abh08t:2235_7": "vasitābalena sattamajavanaṃ appatvā catupañcajavaneheva paccavekkhaṇasamatthatā paccavekkhaṇavasitā nāma.",
  "tika-abh08t:2235_8": "Atha vā ñāṇavippayuttacittehi paccavekkhituṃ asamatthabhāvepi “paccavekkhissāmī”ti uppannaāvajjanānantarameva",
  "tika-abh08t:2235_9": "bhavaṅgesu kālaṃ avītināmetvā sīghameva āvajjituṃ samatthatā āvajjanavasitā nāma,",
  "tika-abh08t:2235_10": "vasitābalena,",
  "tika-abh08t:2235_11": "paccavekkhaṇabalena ñāṇavippayuttacittehipi paccavekkhituṃ samatthatā paccavekkhaṇavasitā nāmāti vadanti.",
  "tika-abh08t:2235_12": "Yasmā panetā yathāvuttaniyāmena punappunaṃ āvajjanādinā sādhetabbā,",
  "tika-abh08t:2235_13": "tasmā vuttaṃ “āvajjitvā”tiādi.",
  "tika-abh08t:2236_0": "927.",
  "tika-abh08t:2236_1": "Imesu pana ādikammikena samāpajjanabahuleneva bhavitabbaṃ,",
  "tika-abh08t:2236_2": "na paccavekkhaṇabahulena.",
  "tika-abh08t:2236_3": "Paccavekkhaṇabahulassa hi jhānaṅgāni thūlāni dubbalāni hutvā upaṭṭhahanti,",
  "tika-abh08t:2236_4": "athassa tāni eva upaṭṭhitattā upari ussukkanāya paccayataṃ nāpajjanti,",
  "tika-abh08t:2236_5": "so appaguṇe jhāne ussukkamāno paṭhamajjhānāva parihāyati,",
  "tika-abh08t:2236_6": "na ca sakkoti dutiyaṃ adhigantuṃ.",
  "tika-abh08t:2236_7": "Tena vuttaṃ “paṭhame avasippatte”tiādi.",
  "tika-abh08t:2236_8": "Ubhato bhaṭṭhoti puna paṭhamajjhānaṃ samāpajjituṃ na sakkotīti adhippāyo.",
  "tika-abh08t:2236_9": "Vuttañhetaṃ bhagavatā –",
  "tika-abh08t:2237_0": "“Idhekacco bhikkhu bālo abyatto akhettaññū akusalo vivicceva kāmehi vivicca akusalehi dhammehi savitakkaṃ",
  "tika-abh08t:2237_1": "savicāraṃ vivekajaṃ pītisukhaṃ paṭhamaṃ jhānaṃ upasampajja viharati,",
  "tika-abh08t:2237_2": "so taṃ nimittaṃ nāsevati,",
  "tika-abh08t:2237_3": "na bhāveti,",
  "tika-abh08t:2237_4": "na bahuliṃ karoti,",
  "tika-abh08t:2237_5": "na svādhiṭṭhitaṃ adhiṭṭhāti.",
  "tika-abh08t:2237_6": "Tassa evaṃ hoti ‘yaṃnūnāhaṃ vitakkavicārānaṃ vūpasamā…pe…",
  "tika-abh08t:2237_7": "dutiyaṃ jhānaṃ upasampajja vihareyya’nti,",
  "tika-abh08t:2237_8": "so na sakkoti vitakkavicārānaṃ vūpasamā…pe…",
  "tika-abh08t:2237_9": "dutiyaṃ jhānaṃ upasampajja viharituṃ.",
  "tika-abh08t:2237_10": "Tassa evaṃ hoti ‘yaṃnūnāhaṃ vivicceva kāmehi…pe…",
  "tika-abh08t:2237_11": "paṭhamaṃ jhānaṃ upasampajja vihareyya’nti,",
  "tika-abh08t:2237_12": "so na sakkoti vivicceva kāmehi…pe…",
  "tika-abh08t:2237_13": "paṭhamaṃ jhānaṃ upasampajja viharituṃ,",
  "tika-abh08t:2237_14": "ayaṃ vuccati,",
  "tika-abh08t:2237_15": "bhikkhave,",
  "tika-abh08t:2237_16": "bhikkhu ubhato bhaṭṭho ubhato parihīno”ti.",
  "tika-abh08t:2238_0": "928- 31.",
  "tika-abh08t:2238_1": "Kāmassahagatā…pe…",
  "tika-abh08t:2238_2": "carantīti ārammaṇavasena kāmasahagatā hutvā saññā ceva manasikārā ca samudācaranti.",
  "tika-abh08t:2238_3": "Saññāsīsena cettha taṃsahagato cittuppādo gahito,",
  "tika-abh08t:2238_4": "manakkāra-",
  "tika-abh08t:2238_5": "ggahaṇena āvajjananti daṭṭhabbaṃ.",
  "tika-abh08t:2238_6": "Kāmānupakkhandānaṃ saññāmanasikārānaṃ vasena hānaṃ parihāniṃ bhajatīti hānabhāgiyaṃ.",
  "tika-abh08t:2238_7": "Keci pana “saṃkilesanti hānabhāgiyo dhammo’ti vacanato hānabhāgiyā kāmasaññādikāti tehi parihāpiyamānaṃ",
  "tika-abh08t:2238_8": "jhānampi kāraṇūpacārena hānabhāgiyaṃ nāmā”ti vadanti.",
  "tika-abh08t:2238_9": "Tadanudhammatā satīti tasseva jhānassa anudhammatā ārammaṇavasena tadanugatā satipatirūpakā nikanti.",
  "tika-abh08t:2238_10": "Atakkasahitāti avitakkaṃ dutiyajjhānaṃ pattukāmassa taṃ santato,",
  "tika-abh08t:2238_11": "manasi karoto ārammaṇavasena taṃsahagatā.",
  "tika-abh08t:2238_12": "Visesabhāgiyanti visesabhūtassa dutiyajjhānassa padaṭṭhānatāya taṃ bhajatīti visesabhāgiyaṃ.",
  "tika-abh08t:2238_13": "Nibbidāsaṃyutāti vipassanārammaṇā.",
  "tika-abh08t:2239_0": "932- 5.",
  "tika-abh08t:2239_1": "Paguṇatoti vasitappattato.",
  "tika-abh08t:2239_2": "Āsannākusalārikāti nīvaraṇappahānassa taṃpaṭhamatāya āsannanīvaraṇapaccatthikā.",
  "tika-abh08t:2239_3": "Thūlaṃ nāma vipulampi pheggu viya sukhabhañjanīyanti āha “thūlattā…pe…",
  "tika-abh08t:2239_4": "dubbalā”ti.",
  "tika-abh08t:2239_5": "Tatoti dutiyajjhānato.",
  "tika-abh08t:2239_6": "Dubbalāni aṅgāni imissāti aṅgadubbalā.",
  "tika-abh08t:2239_7": "Santato cintayitvāti paṭhamajjhāne viya oḷārikaṅgānaṃ abhāvato,",
  "tika-abh08t:2239_8": "santadhammasamaṅgitāya ca santanti evaṃ santavasena manasi katvā.",
  "tika-abh08t:2239_9": "Kiñcāpi hi ye dhammā dutiyajjhāne pītisukhādayo,",
  "tika-abh08t:2239_10": "te paṭhamajjhānepi santi,",
  "tika-abh08t:2239_11": "tehi pana te santatarā,",
  "tika-abh08t:2239_12": "paṇītatarā ca honti.",
  "tika-abh08t:2239_13": "Nikantinti nikāmanaṃ apekkhanti attho.",
  "tika-abh08t:2239_14": "Pariyādāyāti khepetvā,",
  "tika-abh08t:2239_15": "vikkhambhetvāti attho.",
  "tika-abh08t:2240_0": "943- 4.",
  "tika-abh08t:2240_1": "Sampasādananti sampasādanasaṅkhātāya saddhāya yogato jhānampi sampasādanaṃ nīlavaṇṇayogato nīlavatthaṃ viya.",
  "tika-abh08t:2240_2": "Nanu cāyaṃ saddhā paṭhamajjhānepi atthi,",
  "tika-abh08t:2240_3": "kasmā idameva “sampasādana”nti vuttanti? Vuccate –",
  "tika-abh08t:2240_4": "paṭhamajjhānaṃ vitakkavicārakkhobhena vīcitaraṅgasamākulamiva jalaṃ na suppasannaṃ hoti,",
  "tika-abh08t:2240_5": "tasmā satipi saddhāya taṃ sampasādananti na vuttaṃ.",
  "tika-abh08t:2240_6": "Imasmiṃ pana vitakkavicārakkhobhābhāvena laddhokāsā balavatī saddhā,",
  "tika-abh08t:2240_7": "tasmā balavasaddhāya samannāgatattā idameva “sampasādana”nti vuttaṃ.",
  "tika-abh08t:2240_8": "Ajjhattanti niyakajjhattaṃ,",
  "tika-abh08t:2240_9": "attani jātaṃ,",
  "tika-abh08t:2240_10": "attano santāne nibbattanti attho.",
  "tika-abh08t:2240_11": "Tīṇi aṅgāni imassāti tivaṅgikaṃ.",
  "tika-abh08t:2240_12": "Sesanti pītiādīnaṃ aññehi balavabhāvo,",
  "tika-abh08t:2240_13": "tiṇṇaṃ catunnaṃ vā javanānaṃ parikammopacārānulomagotrabhubhāvo,",
  "tika-abh08t:2240_14": "chaṭṭhe sattame vā appanāyānuppatti ekacittakkhaṇatā,",
  "tika-abh08t:2240_15": "tato bhavaṅgapāto,",
  "tika-abh08t:2240_16": "puna bhavaṅgaṃ vicchinditvā paccavekkhaṇatthāya āvajjanaṃ,",
  "tika-abh08t:2240_17": "tato jhānapaccavekkhaṇanti idaṃ sabbaṃ vuttāvasesaṃ heṭṭhā paṭhamajjhāne vuttanayeneva samupalakkhitabbaṃ.",
  "tika-abh08t:2241_0": "948- 9.",
  "tika-abh08t:2241_1": "Piyatoti kāmayato.",
  "tika-abh08t:2241_2": "Uppilāpananti kāmañcāyaṃ pariggahesu apariccattapemassa anādīnavadassino taṇhāsahagatāya pītiyā pavattiākāro,",
  "tika-abh08t:2241_3": "idha ca dutiyajjhānapīti adhippetā,",
  "tika-abh08t:2241_4": "tathāpi sabbaso pītiyaṃ avirattassāpi anubandheyyāti uppilāpanaṃ idha ādīnavavasena vuttaṃ.",
  "tika-abh08t:2241_5": "Atha vā dutiyajjhānasseva tatiyajjhānaṃ viya ahutvā uppilāpanākārena pavatti uppilāpanaṃ viyāti uppilāpananti vuttaṃ.",
  "tika-abh08t:2241_6": "Tatiyaṃ santato disvāti sambandho.",
  "tika-abh08t:2242_0": "957- 8.",
  "tika-abh08t:2242_1": "Satiyā sampajaññena sampannanti saraṇalakkhaṇāya satiyā,",
  "tika-abh08t:2242_2": "asammohalakkhaṇena sampajaññena ca sampannaṃ.",
  "tika-abh08t:2242_3": "Kāmaṃ purimajjhānesupi satisampajaññaṃ atthi,",
  "tika-abh08t:2242_4": "na hi muṭṭhassatissa,",
  "tika-abh08t:2242_5": "asampajānato ca upacāramattampi sampajjati,",
  "tika-abh08t:2242_6": "pageva appanā,",
  "tika-abh08t:2242_7": "yebhuyyena pana avippayogībhāvena pavattamānesu pītisukhesu pītisaṅkhātassa oḷārikaṅgassa pahāne sukhumatāya",
  "tika-abh08t:2242_8": "idha sātisayo satisampajaññabyāpāroti idheva satisampajaññasampannatā vuttāti veditabbā.",
  "tika-abh08t:2242_9": "Ekaṅgahīnanti pītiyā pahīnabhāvena ekaṅgavippahīnaṃ.",
  "tika-abh08t:2242_10": "Sā panesā dutiyajjhānassa vitakkavicārā viya appanākkhaṇeyeva pahīyati.",
  "tika-abh08t:2242_11": "Tenassa sā “pahānaṅga”nti vuccati.",
  "tika-abh08t:2243_0": "972.",
  "tika-abh08t:2243_1": "Somanassassa pahīnattā āha “ekaṅgavippahīna”nti.",
  "tika-abh08t:2243_2": "Tañca pana somanassaṃ ekavīthiyaṃ purimajavanesuyeva pahīyati.",
  "tika-abh08t:2244_0": "974.",
  "tika-abh08t:2244_1": "Purimajjhānesu parikammādivasena pavattānaṃ kāmāvacarajavanānaṃ ekasadisattā idha labbhamānaṃ kañci visesaṃ dassetuṃ “yasmā”tiādi vuttaṃ.",
  "tika-abh08t:2244_2": "Āsevanaṃ na hotīti āsevanapaccayena paccayo na hoti.",
  "tika-abh08t:2244_3": "Ayañhettha adhippāyo –",
  "tika-abh08t:2244_4": "yasmā padantarasaṅgahitassa attano sabhāvaggāhāpanasaṅkhātaāsevanapaccayattābhāvato sukhavedanā upekkhāvedanāya āsevanapaccayena paccayo na hoti,",
  "tika-abh08t:2244_5": "catutthajjhāneva upekkhāvedanāya bhavitabbaṃ sātisayaṃ sukhavirāgabhāvanattā,",
  "tika-abh08t:2244_6": "tasmā idha appanāvīthiyaṃ upekkhāsampayuttajavaneheva bhavitabbanti.",
  "tika-abh08t:2245_0": "976.",
  "tika-abh08t:2245_1": "Evaṃ catukkanayavasena jhānappabhedaṃ dassetvā idāni pañcakanayampi dassetuṃ “yaṃ catukkanaye”tiādi vuttaṃ.",
  "tika-abh08t:2245_2": "Dvidhā pana katvānāti vitakkavicārānaṃ visuṃ visuṃ pahānaṅgavasena gaṇanato dvidhā katvā.",
  "tika-abh08t:2245_3": "Dutiyaṃ tatiyaṃ katanti avitakkavicāramattaṃ avitakkaavicāranti evaṃ dutiyajjhānañceva tatiyajjhānañca kataṃ abhidhammeti adhippāyo.",
  "tika-abh08t:2245_4": "Suttantesu hi pañcakanayo sarūpato na gahito,",
  "tika-abh08t:2245_5": "kasmā pana abhidhamme gahitoti?",
  "tika-abh08t:2245_6": "Puggalajjhāsayato,",
  "tika-abh08t:2245_7": "sannisinnadevaparisāya hi yesaṃ paṭhamajjhāne vitakko eva oḷārikato upaṭṭhāti,",
  "tika-abh08t:2245_8": "itare santato,",
  "tika-abh08t:2245_9": "tesaṃ caturaṅgikaṃ avitakkavicāramattaṃ dutiyajjhānaṃ katvā pañcakanayena desesi.",
  "tika-abh08t:2245_10": "Yesaṃ vitakkavicārā oḷārikato upaṭṭhitā,",
  "tika-abh08t:2245_11": "tato tesaṃ avitakkaavicāraṃ tivaṅgikaṃ katvā catukkanayena desesi.",
  "tika-abh08t:2245_12": "Yesaṃ vitakkova oḷārikato upaṭṭhāti,",
  "tika-abh08t:2245_13": "tehi taṃ atikkamitvā caturaṅgikaṃ dutiyajjhānaṃ uppādetuṃ sakkā.",
  "tika-abh08t:2245_14": "Yesaṃ vitakkavicārā,",
  "tika-abh08t:2245_15": "tehi dvepi ekato atikkamitvā tivaṅgikaṃ dutiyajjhānaṃ uppādetuṃ sakkā.",
  "tika-abh08t:2246_0": "979.",
  "tika-abh08t:2246_1": "Atthabyañjanavasena suṭṭhu madhuraṃ,",
  "tika-abh08t:2246_2": "tatoyeva varataraṃ vacanaṃ yassa soyaṃ sumadhuravarataravacano.",
  "tika-abh08t:2246_3": "Kaṃ nu janaṃ neva rañjayati,",
  "tika-abh08t:2246_4": "na hi ekampi na rañjayati.",
  "tika-abh08t:2246_5": "Atinisita …pe…",
  "tika-abh08t:2246_6": "nīyoyanti atitikhiṇabuddhippasādehi janehi vedanīyo ayaṃ gantho,",
  "tika-abh08t:2246_7": "paricchedoti vā adhippāyo.",
  "tika-abh08t:2247_0": "Iti abhidhammatthavikāsiniyā nāma",
  "tika-abh08t:2248_0": "Abhidhammāvatārasaṃvaṇṇanāya",
  "tika-abh08t:2249_0": "Rūpāvacarasamādhibhāvanāniddesavaṇṇanā niṭṭhitā.",
  "tika-abh08t:2250_0": "15. Pannarasamo paricchedo",
  "tika-abh08t:2251_0": "Arūpāvacarasamādhibhāvanāniddesavaṇṇanā",
  "tika-abh08t:2252_0": "980.",
  "tika-abh08t:2252_1": "Evaṃ pathavīkasiṇavasena catukkapañcakajjhānāni dassetvā yasmā sesakasiṇavasena niddisiyamāne ganthagāravo hoti,",
  "tika-abh08t:2252_2": "tasmā taṃ sabbaṃ ṭhapetvā arūpāvacaraṃ vibhāvetuṃ “rūpārūpa”ntiādi āraddhaṃ.",
  "tika-abh08t:2252_3": "Rūpārūpamatītenāti rūpārūpabhavaṃ atikkantena,",
  "tika-abh08t:2252_4": "punānūpapattivasena rūpārūpabhavaṃ atikkantena,",
  "tika-abh08t:2252_5": "pageva kāmāvacarabhavaṃ.",
  "tika-abh08t:2252_6": "Rūpārūpādivedināti rūpārūpādibhūmantaravedinā.",
  "tika-abh08t:2253_0": "982- 4.",
  "tika-abh08t:2253_1": "Yasmā ayaṃ arūpāvacarasamādhi nāma rūpavirāgabhāvanā rūpavirāgavaseneva abhinipphādetabbāva,",
  "tika-abh08t:2253_2": "tasmā taṃ uppādetukāmassa rūpe virajjanākāraṃ,",
  "tika-abh08t:2253_3": "virattamānasena ca tadatthāya paṭipajjanavidhiṃ dassetuṃ “rūpe kho”tiādi āraddhaṃ.",
  "tika-abh08t:2253_4": "Daṇḍanaṭṭhena daṇḍo,",
  "tika-abh08t:2253_5": "muggarādi,",
  "tika-abh08t:2253_6": "parapīḷanādhippāyena tassa ādānaṃ daṇḍādānaṃ. Ādi-",
  "tika-abh08t:2253_7": "saddena satthādānakalahaviggahavivādatuvaṃtuvaṃpesuññādīnaṃ,",
  "tika-abh08t:2253_8": "adinnādānādīnañca gahaṇaṃ.",
  "tika-abh08t:2253_9": "Cakkhurogādayoti ādi-",
  "tika-abh08t:2253_10": "saddena sotarogādīnaṃ.",
  "tika-abh08t:2253_11": "Rūpe ādīnavaṃ disvāti karajarūpādioḷārikarūpe tannidānaṃ dosaṃ disvā.",
  "tika-abh08t:2253_12": "Nibbindamānasoti virattamānaso.",
  "tika-abh08t:2253_13": "Arūpanti arūpāvacarabhāvanaṃ.",
  "tika-abh08t:2253_14": "Tamhā kasiṇarūpāti tamhā paṭibhāganimittasaṅkhātā kasiṇarūpā.",
  "tika-abh08t:2253_15": "Nanu cāyaṃ rūpe ādīnavaṃ disvā taṃ samatikkamatthāya paṭipajjati,",
  "tika-abh08t:2253_16": "paṭibhāganimittañca arūpaṃ paṇṇattimattattāti kathaṃ tasmā nibbijjatīti anuyogaṃ sandhāya opammavasena tamatthaṃ dassento āha “sūkarābhihatova sā”ti.",
  "tika-abh08t:2253_17": "Yathā hi vane sūkarena pahatamatto sunakho tato bhīto rūpadassanavelāyaṃ bhattapacanaukkhaliṃ dūrato",
  "tika-abh08t:2253_18": "disvā sūkarapaṭibhāgatāya tassaṃ sūkarāsaṅkaṃ uppādetvā utrasto palāyateva,",
  "tika-abh08t:2253_19": "evameva rūpe nibbindamānaso taṃ atikkamitukāmo tappaṭibhāge kasiṇarūpepi nibbijjati,",
  "tika-abh08t:2253_20": "samatikkamitukāmoti adhippāyo.",
  "tika-abh08t:2254_0": "985- 6.",
  "tika-abh08t:2254_1": "Catutthe pana jhānasminti ṭhapetvā paricchinnākāsakasiṇaṃ navasu pathavīkasiṇādīsu aññatarasmiṃ paṭiladdhacatutthajjhāne.",
  "tika-abh08t:2254_2": "Keci pana ālokakasiṇampi ṭhapetvā aṭṭhasūti vadanti.",
  "tika-abh08t:2254_3": "Tassa pana ṭhapane kāraṇaṃ na dissati.",
  "tika-abh08t:2254_4": "Suṭṭhu ciṇṇo carito atippaguṇikato āvajjanādilakkhaṇo vasībhāvo etenāti suciṇṇavasī.",
  "tika-abh08t:2254_5": "Karoti…pe…",
  "tika-abh08t:2254_6": "yatoti yasmā idaṃ catutthajjhānacittaṃ mayā nibbindakasiṇarūpaṃ ārammaṇaṃ karoti.",
  "tika-abh08t:2254_7": "Āsannasomanassañcāti yato tatiyajjhānassa āsannatāya āsannasomanassapaccatthikañca.",
  "tika-abh08t:2254_8": "Thūlasantavimokkhatoti santavimokkhasaṅkhātaarūpajjhānato etaṃ yato thūlaṃ oḷārikaṃ.",
  "tika-abh08t:2254_9": "Arūpajjhānañhi ye te santā vimokkhā atikkamma rūpe āruppantiādīsu “santavimokkha”nti vuccati,",
  "tika-abh08t:2254_10": "santatāsiddhi cassa anussatito daṭṭhabbā.",
  "tika-abh08t:2255_0": "987- 91.",
  "tika-abh08t:2255_1": "Catuttheti catutthajjhāne.",
  "tika-abh08t:2255_2": "Paṭhamāruppañca santato disvāti sambandho,",
  "tika-abh08t:2255_3": "santavasena manasi karitvāti attho.",
  "tika-abh08t:2255_4": "Santato manasikaraṇeneva cettha paṇītato,",
  "tika-abh08t:2255_5": "sukhumato ca manasikāro siddhova hotīti na te visuṃ gahitā.",
  "tika-abh08t:2255_6": "Pattharitvānāti pageva vaḍḍhitaṃ,",
  "tika-abh08t:2255_7": "tadā vaḍḍhanavasena vā pattharitvā.",
  "tika-abh08t:2255_8": "Pubbakālavasena cetaṃ vuttaṃ.",
  "tika-abh08t:2255_9": "Tena naṃ ugghāṭetvā pacchā na vaḍḍhitabbanti dasseti.",
  "tika-abh08t:2255_10": "Na hi taṃ pacchā vaḍḍhanatthāya vāyamiyamānampi vaḍḍhatīti.",
  "tika-abh08t:2255_11": "Tenāti kasiṇarūpena.",
  "tika-abh08t:2256_0": "Idānissa ugghāṭanākāraṃ dassetuṃ “ākāso iti vā”tiādiṃ vatvā puna taṃ samatthetuṃ “ugghāṭento hī”tiādi vuttaṃ.",
  "tika-abh08t:2256_1": "Udayavasena,",
  "tika-abh08t:2256_2": "paricchedapharaṇavasena ca antābhāvato ananto.",
  "tika-abh08t:2256_3": "Na saṃvelletīti kaṭasārakakilañjādayo viya na paṭisaṃharati.",
  "tika-abh08t:2256_4": "Nāvajjanto na pekkhantoti anāvajjanto anapekkhanto.",
  "tika-abh08t:2256_5": "Aññadatthu tena phuṭṭhokāsaṃ vuttanayena manasikarontoyevāti adhippāyo.",
  "tika-abh08t:2256_6": "Idañhi vuttaṃ hoti –",
  "tika-abh08t:2256_7": "rūpāvacaracatutthajjhānassa ārammaṇabhūtaṃ kasiṇarūpaṃ sabbena sabbaṃ amanasikaroto,",
  "tika-abh08t:2256_8": "tena ca phuṭṭhokāsaṃ “ākāso ākāso”ti manasikaroto yadā taṃ bhāvanānubhāvena ākāsaṃ hutvā upaṭṭhāti,",
  "tika-abh08t:2256_9": "tadā so kasiṇaṃ ugghāṭeti nāmāti.",
  "tika-abh08t:2257_0": "992- 5.",
  "tika-abh08t:2257_1": "Evaṃ kasiṇugghāṭanavasena paṭiladdhe ākāsanimitte puna paṭipajjanavidhiṃ,",
  "tika-abh08t:2257_2": "yassatthāya yesaṃ paṭipajjati,",
  "tika-abh08t:2257_3": "tadatthasiddhañca dassetuṃ “kasiṇugghāṭimākāsaṃ nimitta”ntiādi vuttaṃ.",
  "tika-abh08t:2257_4": "Ākāsassa animittabhāvepi nimittena phuṭṭhokāsabhāvato “nimitta”nti vuttaṃ. Pañca…pe…",
  "tika-abh08t:2257_5": "vikkhambhantīti nanu rūpāvacarapaṭhamajjhānassa upacārakkhaṇeyeva nīvaraṇāni vikkhambhitāni,",
  "tika-abh08t:2257_6": "tato paṭṭhāya ca na tesaṃ pariyuṭṭhānaṃ atthi.",
  "tika-abh08t:2257_7": "Yadi siyā,",
  "tika-abh08t:2257_8": "jhānato parihāyeyyāti?",
  "tika-abh08t:2257_9": "Saccametaṃ,",
  "tika-abh08t:2257_10": "imassa pana jhānassa vaṇṇabhaṇanavasenetaṃ vuttaṃ yathā aññatthāpi heṭṭhā pahīnānaṃ upari pahānavacananti.",
  "tika-abh08t:2257_11": "Ye pana “sabbe kusalā dhammā sabbesaṃ akusalānaṃ paṭipakkhāti katvā evaṃ vutta”nti vadanti,",
  "tika-abh08t:2257_12": "tehi dutiyajjhānūpacārādīsu nīvaraṇavikkhambhanāvacanassa kāraṇaṃ vattabbaṃ hoti.",
  "tika-abh08t:2257_13": "Yampi ceke vadanti “santeva sukhumāni rūpāvacaraavikkhambhanīyāni,",
  "tika-abh08t:2257_14": "tāni sandhāyetaṃ vutta”nti,",
  "tika-abh08t:2257_15": "taṃ tesaṃ matimattaṃ.",
  "tika-abh08t:2257_16": "Na hi mahaggatakusalesu lokuttarakusalaṃ viya odhiso pahānaṃ nāma atthi.",
  "tika-abh08t:2257_17": "Yo pana rūpāvacarehi arūpānaṃ uḷāraphalatādiviseso,",
  "tika-abh08t:2257_18": "so bhāvanāvisesena santatarappaṇītatarabhāvena tesuyeva purimapurimehi pacchimapacchimānaṃ viyāti daṭṭhabbaṃ.",
  "tika-abh08t:2257_19": "Idhāpīti na kevalaṃ rūpāvacaracatutthajjhāne,",
  "tika-abh08t:2257_20": "“sesāni kāmāvacarānī”tiādīsu pana idha yaṃ vattabbaṃ avuttaṃ,",
  "tika-abh08t:2257_21": "taṃ rūpāvacarajjhānaniddese vuttanayānusārena veditabbaṃ.",
  "tika-abh08t:2258_0": "997- 1001.",
  "tika-abh08t:2258_1": "“Puna bhāvetukāmenā”ti vutte paṭhamameva paṭhamāruppassa bhāvitattā kiṃ bhāvetukāmenāti anuyoge “dutiyāruppamānasa”nti vuttaṃ,",
  "tika-abh08t:2258_2": "na pana “dutiyāruppamānasaṃ bhāvetukāmenā”ti iminā ajjhāsayena.",
  "tika-abh08t:2258_3": "Na hi paṭhamaṃ dutiyāruppaṃ bhāvitanti.",
  "tika-abh08t:2258_4": "Rūpāvacarajjhānaṃ anatikkamitvā anadhigantabbato taṃ manasikārasamudācārassa hānabhāgiyabhāvāvahanato",
  "tika-abh08t:2258_5": "rūpāvacarajjhānametassa paccatthikanti katvā vuttaṃ “āsanna…pe…",
  "tika-abh08t:2258_6": "paccatthikanti cā”ti.",
  "tika-abh08t:2258_7": "Vīthipaṭipannāya bhāvanāya uparūparivisesāvahabhāvato,",
  "tika-abh08t:2258_8": "paṇītabhāvasiddhito ca paṭhamāruppato dutiyāruppaṃ santatarasabhāvanti āha “dutiyāruppa…pe… panā”ti.",
  "tika-abh08t:2258_9": "Vakkhati hi “supaṇītatarā honti,",
  "tika-abh08t:2258_10": "pacchimā pacchimā idhā”ti.",
  "tika-abh08t:2258_11": "Viññāṇamiccevaṃ manasā kātabbanti viññāṇaṃ viññāṇaṃ iccevaṃ manasā kātabbaṃ,",
  "tika-abh08t:2258_12": "kevalaṃ anantaṃ anantanti na manasi kātabbaṃ.",
  "tika-abh08t:2258_13": "Tenāha “anantanti…pe…",
  "tika-abh08t:2258_14": "manasā nidhā”ti.",
  "tika-abh08t:2258_15": "Anantaṃ viññāṇaṃ anantaṃ viññāṇanti pana manasi kātuṃ vaṭṭati.",
  "tika-abh08t:2259_0": "1002- 6.",
  "tika-abh08t:2259_1": "Tasmiṃ pana nimittasminti tasmiṃ paṭhamāruppaviññāṇasaṅkhāte viññāṇanimitte.",
  "tika-abh08t:2259_2": "Vicārentassa mānasanti bhāvanācittaṃ pavattentassa.",
  "tika-abh08t:2259_3": "Ākāsaphuṭaviññāṇeti kasiṇugghāṭimākāsaṃ pharitvā pavatte paṭhamāruppaviññāṇe ārammaṇabhūte.",
  "tika-abh08t:2259_4": "Appetīti appanāvasena pavattati.",
  "tika-abh08t:2259_5": "Sabhāvadhammepi ārammaṇasamatikkamabhāvanāvisesabhāvato idaṃ appanāpattaṃ hoti catutthāruppaṃ viya.",
  "tika-abh08t:2259_6": "Appanā…pe…",
  "tika-abh08t:2259_7": "nayovāti dutiyāruppajjhāne purimabhāge tīṇi,",
  "tika-abh08t:2259_8": "cattāri vā javanāni kāmāvacarāni upekkhāvedanāsampayuttāneva honti.",
  "tika-abh08t:2259_9": "Catutthaṃ,",
  "tika-abh08t:2259_10": "pañcamaṃ vā āruppamānasantiādinā appanānayo paṭhamāruppajjhāne vuttanayova.",
  "tika-abh08t:2259_11": "Pharitvā pavattaviññāṇanti paṭhamāruppaviññāṇaṃ viññāṇañcanti vuccatīti ruḷhīsaddavasena vuttabhāvameva pakāsetuṃ “viññāṇā…pe…",
  "tika-abh08t:2259_12": "siyā”ti vuttaṃ.",
  "tika-abh08t:2259_13": "Pubbe anantassa ākāsassa ārammaṇakaraṇavasena anantatāya “viññāṇañca”nti vuttanti.",
  "tika-abh08t:2259_14": "Puna manasikāravasena vā anantatāya tathā vuttanti dassetuṃ “manakkāravasenāpī”tiādi vuttaṃ.",
  "tika-abh08t:2259_15": "Dutiyāruppaṃ bhāvento hi paṭhamāruppaṃ anantato anavasesato manasi karonto anantanti manasi karoti.",
  "tika-abh08t:2260_0": "1010.",
  "tika-abh08t:2260_1": "Paṭhamāruppaviññāṇābhāvoti kasiṇaṃ ugghāṭetvā ākāso viya ākāsānañcāyatanaṃ pahāya tassa abhāvo manasi kātabbo.",
  "tika-abh08t:2260_2": "Kasmā panettha dutiyāruppaviññāṇābhāvaṃ amanasikatvā paṭhamāruppaviññāṇābhāvo manasi kātabboti? Vuccate –",
  "tika-abh08t:2260_3": "tayidaṃ ārammaṇātikkamanavasena pattabbaṃ,",
  "tika-abh08t:2260_4": "na pana aṅgātikkamanavasena.",
  "tika-abh08t:2260_5": "Tathā ca sati ārammaṇeyeva sātisayaṃ dosadassanena taṃ samatikkamitabbaṃ,",
  "tika-abh08t:2260_6": "ārammaṇañca dutiyāruppassa paṭhamāruppameva,",
  "tika-abh08t:2260_7": "tasmā kasiṇe ādīnavaṃ disvā taṃ ugghāṭetvā tabbivittākāsassa viya paṭhamāruppaviññāṇe ādīnavaṃ disvā taṃ pahāya tadabhāvasseva manasikaraṇaṃ yuttanti.",
  "tika-abh08t:2260_8": "Abhayagirivāsino pana “viññāṇañcāyatanābhāvoyeva manasi kātabbo”ti vadanti,",
  "tika-abh08t:2260_9": "te pana imesaṃ ārammaṇātikkamanavasena pattabbabhāvaṃ asallakkhetvā kathenti.",
  "tika-abh08t:2260_10": "Yadi sallakkhenti,",
  "tika-abh08t:2260_11": "aññattha dosaṃ disvā aññassa samatikkame atippasaṅgadosato na muccanti.",
  "tika-abh08t:2261_0": "Athāpi vadeyyuṃ –",
  "tika-abh08t:2261_1": "“viññāṇañcāyatanaṃ sato samāpajjati,",
  "tika-abh08t:2261_2": "sato samāpajjitvā sato vuṭṭhāti,",
  "tika-abh08t:2261_3": "sato vuṭṭhahitvā taññeva viññāṇaṃ bhāvetī’ti vacanato viññāṇañcāyatanābhāvoyeva manasi kātabbo”ti,",
  "tika-abh08t:2261_4": "tayidaṃ pāḷiatthaṃ virujjhitvā gahaṇavasena cintitaṃ.",
  "tika-abh08t:2261_5": "Na hettha taññeva viññāṇanti viññāṇañcāyatanaṃ adhippetaṃ.",
  "tika-abh08t:2261_6": "Yadi hi taṃ adhippetaṃ siyā,",
  "tika-abh08t:2261_7": "viññāṇañcāyatananti tassa padhānabhāvena niddiṭṭhattā taññevāti vacaneneva pariyattaṃ,",
  "tika-abh08t:2261_8": "kiṃ viññāṇanti vacanena.",
  "tika-abh08t:2261_9": "Atha sarūpaniddesatthaṃ viññāṇavacanaṃ,",
  "tika-abh08t:2261_10": "evaṃ sati taññeva viññāṇañcāyatananti vuttaṃ siyā,",
  "tika-abh08t:2261_11": "tasmā viññāṇanti vacanena yaṃ ārabbha viññāṇañcāyatanaṃ pavattaṃ,",
  "tika-abh08t:2261_12": "tasseva ākāsānañcāyatanassa gahaṇaṃ,",
  "tika-abh08t:2261_13": "na itarassāti suṭṭhu vuttaṃ.",
  "tika-abh08t:2262_0": "1011- 2.",
  "tika-abh08t:2262_1": "Paṭhamāruppaviññāṇābhāvomanasikātabboti vatvā manasikāravidhiṃ dassetuṃ “taṃ panā”tiādi vuttaṃ.",
  "tika-abh08t:2262_2": "Akatvā manasāti manasā ārammaṇaṃ akatvā sabbena sabbaṃ taṃ acintetvā.",
  "tika-abh08t:2262_3": "“Ākāsaṃ ākāsa”nti manasi karontassa kasiṇavivittākāsaṃ viya “natthi natthī”ti,",
  "tika-abh08t:2262_4": "“suññaṃ suñña”nti vā manasi karontassa viññāṇavivittaṃ abhāvamattameva upaṭṭhātīti āha “natthī”tiādi. Vā-",
  "tika-abh08t:2262_5": "saddo aniyamattho,",
  "tika-abh08t:2262_6": "tena dvīsu pakāresu ekenapi atthasiddhi hotīti dasseti.",
  "tika-abh08t:2262_7": "Avuttavikappanattho vā vā- saddo,",
  "tika-abh08t:2262_8": "tena “vivittaṃ vivitta”nti imassapi saṅgaho daṭṭhabbo.",
  "tika-abh08t:2262_9": "Aniyamo panettha tiṇṇampi visuṃ visuṃ pariyāyabhāvatova siddho.",
  "tika-abh08t:2262_10": "Pariyāyasaddā hi visuṃ visuṃyeva atthaṃ sādhentā pariyāyāti loke niruḷhā. Yathāhu –",
  "tika-abh08t:2263_0": "“Pariyāyeneva te yasmā, vadantatthaṃ na saṃhatā;",
  "tika-abh08t:2264_0": "Pariyāyatthaṃ tato sabbaṃ, pariyāyesu vavatthita”nti.",
  "tika-abh08t:2265_0": "1013- 6.",
  "tika-abh08t:2265_1": "Tasmiṃ nimitteti paṭhamāruppaviññāṇassa abhāvasaṅkhāte jhānuppattikāraṇabhūte nimitte.",
  "tika-abh08t:2265_2": "Sati santiṭṭhatīti abhāvanimittārammaṇā sati sammā suppatiṭṭhitā hutvā tiṭṭhati.",
  "tika-abh08t:2265_3": "Satisīsena cettha upacārajjhānānuguṇānaṃ saddhāpañcamānaṃ indriyānaṃ sakiccayogaṃ dasseti.",
  "tika-abh08t:2265_4": "Upacārajjhānaṃ pana “bhiyyopi samādhiyati mānasa”nti iminā vuttanti daṭṭhabbaṃ.",
  "tika-abh08t:2265_5": "Kasiṇugghāṭimā…pe…",
  "tika-abh08t:2265_6": "abhāvaketi evaṃ pavattaviññāṇassa natthibhāvasaṅkhāte vināsābhāvake na pure abhāvādike.",
  "tika-abh08t:2265_7": "Appanānayo panettha pathavīkasiṇe vuttanayānusārena veditabboti āha “appanāya nayo”tiādi.",
  "tika-abh08t:2266_0": "1017- 9.",
  "tika-abh08t:2266_1": "Evaṃ yaṃ tattha avasiṭṭhaṃ,",
  "tika-abh08t:2266_2": "taṃ atidisitvā idāni visesaṃ dassetuṃ “ākāsagataviññāṇa”ntiādi vuttaṃ.",
  "tika-abh08t:2266_3": "Parikammamanakkāre tasmiṃ antarahiteti “natthi natthī”ti pavattaparikammamanasikāre amanasikaraṇena asmiṃ paṭhamāruppaviññāṇe antarahite,",
  "tika-abh08t:2266_4": "na pana khaṇabhaṅgavasena,",
  "tika-abh08t:2266_5": "jhānaparihānivasena vā antarahite.",
  "tika-abh08t:2266_6": "Khaṇabhaṅgavasena hi antaradhānaṃ khaṇe khaṇe upalabbhati.",
  "tika-abh08t:2266_7": "Parihānivasena ca antaradhāne puna taṃ anuppādetvā uttari ñāṇādhigamoyeva natthīti.",
  "tika-abh08t:2266_8": "Tassāpagamamattaṃva passanto vasatīti tassa paṭhamāruppassa abhāvamattaṃ passanto so yogāvacaro viharati.",
  "tika-abh08t:2266_9": "Yathā kathaṃ viyāti āha “sannipāta”ntiādi.",
  "tika-abh08t:2266_10": "Idaṃ vuttaṃ hoti –",
  "tika-abh08t:2266_11": "yathā nāma koci puriso maṇḍalamāḷādīsu katthaci kenacideva karaṇīyena sannipatitaṃ bhikkhusaṅghaṃ disvā",
  "tika-abh08t:2266_12": "katthaci gantvā sannipātakiccāvasāne uṭṭhāya pakkantesu bhikkhūsu puna taṃ ṭhānaṃ gantvā olokento suññameva passati,",
  "tika-abh08t:2266_13": "evaṃsampadamidaṃ daṭṭhabbanti.",
  "tika-abh08t:2266_14": "Tatridaṃ opammasaṃsandanaṃ –",
  "tika-abh08t:2266_15": "yathā so puriso sannipatitaṃ bhikkhusaṅghaṃ disvā gato,",
  "tika-abh08t:2266_16": "tato sabbesu bhikkhūsu apagatesu taṃ ṭhānaṃ tehi suññameva passati,",
  "tika-abh08t:2266_17": "na pana tesaṃ kutoci apagatakāraṇaṃ,",
  "tika-abh08t:2266_18": "evamayaṃ yogāvacaro pubbe viññāṇañcāyatanajjhānacakkhunā paṭhamāruppaviññāṇaṃ disvā natthīti manasikārena",
  "tika-abh08t:2266_19": "tasmiṃ apagate tatiyāruppacakkhunā tassa natthibhāvameva passati,",
  "tika-abh08t:2266_20": "na tassa apagatakāraṇaṃ vīmaṃsati jhānassa tādisābhogābhāvatoti.",
  "tika-abh08t:2267_0": "1020- 4.",
  "tika-abh08t:2267_1": "Catutthā…pe…",
  "tika-abh08t:2267_2": "na ca santanti yathā nevasaññānāsaññāyatanacittaṃ saṅkhārāvasesasukhumabhāvappattiyā savisesaṃ santaṃ,",
  "tika-abh08t:2267_3": "evamayaṃ ākiñcaññāyatanasamāpatti na ca santā tadabhāvatoti adhippāyo. Ca-",
  "tika-abh08t:2267_4": "saddo panettha avuttasamuccayattho.",
  "tika-abh08t:2267_5": "Tena “saññā rogo,",
  "tika-abh08t:2267_6": "saññā gaṇḍo,",
  "tika-abh08t:2267_7": "saññā sallaṃ,",
  "tika-abh08t:2267_8": "etaṃ santaṃ,",
  "tika-abh08t:2267_9": "etaṃ paṇītaṃ,",
  "tika-abh08t:2267_10": "yadidaṃ nevasaññānāsaññāyatana”nti imassapi saṅgaho veditabbo.",
  "tika-abh08t:2267_11": "Catutthaṃ santatoti saṅkhārāvasesasukhumabhāveneva savisesaṃ santatāya,",
  "tika-abh08t:2267_12": "asantabhāvakararogādisarikkhakasaññāvirahato ca santato disvā.",
  "tika-abh08t:2267_13": "“Santaṃ santamidaṃ citta”nti iminā bhāvanākāraṃ dasseti.",
  "tika-abh08t:2267_14": "Vibhaṅgepi hi taṃyeva ākiñcaññāyatanaṃ santato manasi karotīti ayameva bhāvanākāro gahito.",
  "tika-abh08t:2267_15": "Apare pana “pāḷiyaṃ imassa bhāvanākāro na gahito”ti vatvā tattha kāraṇaṃ vadanti,",
  "tika-abh08t:2267_16": "tattha vattabbaṃ visuddhimaggasaṃvaṇṇanādito gahetabbaṃ.",
  "tika-abh08t:2268_0": "1027. Tatiyāruppasaṅkhātakkhandhesu ca catūsupi ārammaṇabhūtesūti adhippāyo.",
  "tika-abh08t:2269_0": "1029- 31.",
  "tika-abh08t:2269_1": "Abhāvamattampīti suññatamattampi evaṃ sukhumampīti adhippāyo.",
  "tika-abh08t:2269_2": "Santārammaṇatāyāti santaṃ ārammaṇaṃ etassāti santārammaṇā,",
  "tika-abh08t:2269_3": "tabbhāvo santārammaṇatā, tāya,",
  "tika-abh08t:2269_4": "na jhānasantatāya.",
  "tika-abh08t:2269_5": "Na hi tatiyāruppasamāpatti catutthāruppato santatarā.",
  "tika-abh08t:2269_6": "Codako yaṃ santato manasi karoti,",
  "tika-abh08t:2269_7": "na tattha ādīnavadassanaṃ bhaveyya.",
  "tika-abh08t:2269_8": "Asati ca ādīnavadassane na samatikkamo eva siyāti “santato ce manakkāro kathañca samatikkamo”ti āha.",
  "tika-abh08t:2269_9": "Itaro “anāpajjitukāmattā”tiādinā parihāramāha.",
  "tika-abh08t:2269_10": "Tena ādīnavadassanampi atthevāti dasseti.",
  "tika-abh08t:2269_11": "Yasmiñhi jhāne abhirati,",
  "tika-abh08t:2269_12": "tattha āvajjanasamāpajjanādipaṭipattiyā bhavitabbaṃ.",
  "tika-abh08t:2269_13": "Sā panassa tatiyāruppe sabbasova natthi,",
  "tika-abh08t:2269_14": "kevalaṃ suññabhāvato ārammaṇakaraṇamattameva.",
  "tika-abh08t:2269_15": "Tathā hesa kiñcāpi taṃ santato manasi karoti,",
  "tika-abh08t:2269_16": "atha khvassa “ahametaṃ āvajjissāmi,",
  "tika-abh08t:2269_17": "samāpajjissāmī”ti ābhogo samannāhāro na hoti. Kasmā?",
  "tika-abh08t:2269_18": "Ākiñcaññāyatanato nevasaññānāsaññāyatanasamāpattiyā paṇītataratāya.",
  "tika-abh08t:2269_19": "Yathā hi rājā mahatā rājānubhāvena nagaravīthiyaṃ caranto dantakārādayo kammakāre cheke anekāni dantavikatiādīni",
  "tika-abh08t:2269_20": "sippāni karonte disvā “aho vata re chekā ācariyā,",
  "tika-abh08t:2269_21": "īdisāni sippāni karissantī”ti evaṃ tesaṃ chekatāya tussati,",
  "tika-abh08t:2269_22": "na cassa evaṃ hoti “aho vatāhampi rajjaṃ pahāya evarūpo sippiko bhaveyya”nti.",
  "tika-abh08t:2269_23": "Taṃ kissa hetu?",
  "tika-abh08t:2269_24": "Rajjasiriyā mahānisaṃsatāya,",
  "tika-abh08t:2269_25": "so tesaṃ jīvitaṃ tiṇāyapi amaññamāno te samatikkamitvā gacchati,",
  "tika-abh08t:2269_26": "evaṃsampadamidaṃ daṭṭhabbaṃ.",
  "tika-abh08t:2270_0": "1032.",
  "tika-abh08t:2270_1": "Sukhumaṃ paranti ukkaṃsato sukhumaṃ,",
  "tika-abh08t:2270_2": "paṭhamajjhānūpacārato paṭṭhāya hi tacchentiyā viya pavattamānāya bhāvanāya anukkamena saṅkhārā tattha antimakoṭṭhāsataṃ pāpitāti.",
  "tika-abh08t:2270_3": "Yadi evaṃ kathaṃ bhāvanā attano kiccaṃ sādheti,",
  "tika-abh08t:2270_4": "nanu cesā tadavatthaṃ pāpitā ārammaṇaṃ na sammā upanijjhāyatīti?",
  "tika-abh08t:2270_5": "Nayidameva daṭṭhabbaṃ.",
  "tika-abh08t:2270_6": "Bhāvanābalena sukhumabhāvaṃ pāpitāpi cesā attano kicce dubbalattaṃ na pāpitā,",
  "tika-abh08t:2270_7": "atha kho vipphārikatābhāvaṃ gamitā,",
  "tika-abh08t:2270_8": "tena tathā sukhumāpi attano kicce na dubbalā evāti na tattha tassā asāmatthiyaṃ hoti.",
  "tika-abh08t:2271_0": "1033- 4.",
  "tika-abh08t:2271_1": "Yāya saññāyāti yādisāya saññāya saddappavattihetubhūtāya.",
  "tika-abh08t:2271_2": "So nevasaññānāsaññāyatanasamaṅgī puggalo.",
  "tika-abh08t:2271_3": "Nevasaññī ca nāsaññī hoti nevasaññānāsaññāsamaṅgī hoti.",
  "tika-abh08t:2271_4": "Na kevalaṃ tu saññāva edisī sukhumā nevasaññānāsaññā hoti,",
  "tika-abh08t:2271_5": "atha kho pana vedanādayopi sukhumā,",
  "tika-abh08t:2271_6": "vedanāpi nevavedanānāvedanā,",
  "tika-abh08t:2271_7": "cittampi nevacittaṃnācittaṃ,",
  "tika-abh08t:2271_8": "phassopi nevaphassonāphasso.",
  "tika-abh08t:2271_9": "Esa nayo sesasampayuttadhammesu.",
  "tika-abh08t:2271_10": "Saññāsīsena pana “nevasaññānāsaññāyatana”nti vuttaṃ “nānattakāyā nānattasaññino”tiādīsu viya.",
  "tika-abh08t:2271_11": "Nanu cettha yadi saññā atthi,",
  "tika-abh08t:2271_12": "kathaṃ nevasaññāti vattuṃ vaṭṭati.",
  "tika-abh08t:2271_13": "Yadi natthi,",
  "tika-abh08t:2271_14": "kathaṃ nāsaññāti anuyogaṃ sandhāya imamatthaṃ upamāhi sādhetuṃ “pattamakkhanatelenā”tiādi vuttaṃ.",
  "tika-abh08t:2271_15": "Tattha pattamakkhaṇatelenāti antovutthatāya yāguyā saddhiṃ akappiyaṭṭhena telaṃ atthīti,",
  "tika-abh08t:2271_16": "nāḷipūrādīnaṃ vasena natthīti ca vattabbena patte makkhitatelena.",
  "tika-abh08t:2271_17": "Maggasmiṃ udakena cāti upāhanatemanamattaṭṭhena udakaṃ atthīti,",
  "tika-abh08t:2271_18": "nahānavasena natthīti ca vattabbena maggasmiṃ udakena.",
  "tika-abh08t:2272_0": "1035- 7.",
  "tika-abh08t:2272_1": "Ayaṃ atthoti kiñci visesaṃ upādāya sabhāvato atthīti vattabbasseva dhammassa kiñci visesaṃ upādāya natthīti vattabbatāsaṅkhāto ayamattho.",
  "tika-abh08t:2272_2": "Paṭusaññākiccaṃ kātuṃ asamatthatāya hi nevasaññatā,",
  "tika-abh08t:2272_3": "saṅkhārāvasesasukhumabhāvena nāsaññatā ca hoti.",
  "tika-abh08t:2272_4": "Tenāha “paṭusaññāya kiccassā”tiādi.",
  "tika-abh08t:2272_5": "Ārammaṇasañjānanañceva vipassanāya visayabhāvaṃ upagantvā nibbidājananañca paṭusaññākiccaṃ kathamayaṃ",
  "tika-abh08t:2272_6": "saññāva samānā saññākiccaṃ kātuṃ na sakkotīti āha “yathā dahanakicca”ntiādi.",
  "tika-abh08t:2272_7": "Nhātukāmassa uṇhasītabhāvaṃ akatvā sukhajananatāya sukhodakaṃ, tasmiṃ.",
  "tika-abh08t:2272_8": "Tejodhātu yathā dahanakiccaṃ kātuṃ na sakkoti,",
  "tika-abh08t:2272_9": "evamesā atisantārammaṇe pavattattā ārammaṇasañjānanaṃ kātuṃ na sakkoti,",
  "tika-abh08t:2272_10": "paramasukhumattaṃ gatāva.",
  "tika-abh08t:2272_11": "Teneva hesā akatābhinivesassa vipassanāñāṇena sukhaggayhā na hotīti sesasamāpattīsu saññā viya vipassanāya",
  "tika-abh08t:2272_12": "visayabhāvaṃ upagantvā nibbidājananampi kātuṃ na sakkoti,",
  "tika-abh08t:2272_13": "aññesu hi khandhesu akatavipassanābhiniveso bhikkhu nevasaññānāsaññāyatanakkhandhe sammasitvā nibbidaṃ pattuṃ samattho nāma natthi,",
  "tika-abh08t:2272_14": "api āyasmā sāriputto.",
  "tika-abh08t:2272_15": "Pakativipassako pana sāriputtasadiso bhikkhu khandhādimukhena vipassanaṃ abhinivisitvā dvārārammaṇehi",
  "tika-abh08t:2272_16": "saddhiṃ dvārappavattadhammānaṃ vipassanaṃ ārabhitvā ṭhito sakkuṇeyya tabbisayaṃ udayabbayañāṇaṃ uppādetuṃ,",
  "tika-abh08t:2272_17": "sopi kalāpasammasanavaseneva,",
  "tika-abh08t:2272_18": "no anupadadhammavipassanāvasena.",
  "tika-abh08t:2272_19": "Na hi sāriputtasadiso bhikkhu catutthāruppapariyāpannesu phassādidhammesu vinibbhujitvā visuṃ visuṃ sarūpato",
  "tika-abh08t:2272_20": "gahetvā aniccādivasena sammasituṃ sakkoti.",
  "tika-abh08t:2272_21": "Kevalaṃ pana avinibbhujja ekato gahetvā kalāpato samūhatoyeva sammasituṃ samattho hoti,",
  "tika-abh08t:2272_22": "evaṃ sukhumattenesā vijjati.",
  "tika-abh08t:2273_0": "1038- 40.",
  "tika-abh08t:2273_1": "Rūpanti kasiṇarūpasaṅkhātaṃ paṭibhāganimittaṃ.",
  "tika-abh08t:2273_2": "Ākāsanti kasiṇugghāṭimākāsaṃ.",
  "tika-abh08t:2273_3": "Viññāṇanti ākāse pavattaviññāṇaṃ.",
  "tika-abh08t:2273_4": "Tadabhāvakanti tassa ākāse pavattaviññāṇassa abhāvakaṃ.",
  "tika-abh08t:2273_5": "Kamatoti paṭhamāruppaṃ samatikkamitvā hotītiādinā anukkamato.",
  "tika-abh08t:2273_6": "Attanā vuttamatthaṃ aṭṭhakathāvacanaṃ āharitvā sādhento “āha cā”tiādimāha.",
  "tika-abh08t:2273_7": "Idhāti imāsu catūsu arūpasamāpattīsu.",
  "tika-abh08t:2273_8": "Pacchimā pacchimā samāpattiyo hi purimāpurimāhi samāpattīhi supaṇītatarā suṭṭhu paṇītatarā,",
  "tika-abh08t:2273_9": "sundarapaṇītatarāti vā attho.",
  "tika-abh08t:2273_10": "Pāsādatalasāṭikāti catubhūmakapāsādassa heṭṭhimaheṭṭhimato uparūpari savisesā pañca kāmaguṇā,",
  "tika-abh08t:2273_11": "cattāro pāsādatalā ca thūlasaṇhasaṇhatarasaṇhatamasuttehi vihitā āyāmavitthārato samappamāṇā sāṭikā ca.",
  "tika-abh08t:2274_0": "1042.",
  "tika-abh08t:2274_1": "Rūpārūpabhavaṃ abhibhuyya nibbānaṃ yāti,",
  "tika-abh08t:2274_2": "atha vā nīvaraṇe abhibhuyya rūpārūpabhavaṃ yātīti attho.",
  "tika-abh08t:2275_0": "Iti abhidhammatthavikāsiniyā nāma",
  "tika-abh08t:2276_0": "Abhidhammāvatārasaṃvaṇṇanāya",
  "tika-abh08t:2277_0": "Arūpāvacarasamādhibhāvanāniddesavaṇṇanā niṭṭhitā.",
  "tika-abh08t:2278_0": "16. Soḷasamo paricchedo",
  "tika-abh08t:2279_0": "Abhiññāniddesavaṇṇanā",
  "tika-abh08t:2280_0": "1043- 7.",
  "tika-abh08t:2280_1": "Paranti visiṭṭhaṃ katvā,",
  "tika-abh08t:2280_2": "visesatoti attho.",
  "tika-abh08t:2280_3": "Catutthajjhānamattepīti rūpāvacaracatutthajjhānamattepi,",
  "tika-abh08t:2280_4": "nāvassaṃ arūpajjhānehīti adhippāyo.",
  "tika-abh08t:2280_5": "Arūpāvacarajjhānaṃ appaṭiladdhopi hi katādhikāro bhikkhu abhiññā sampādetuṃ samattho hoti.",
  "tika-abh08t:2280_6": "Ettha catutthajjhānaggahaṇeneva heṭṭhā tīṇi jhānāni gahitāni.",
  "tika-abh08t:2280_7": "Tesu hi aciṇṇavasī catutthajjhānaṃ uppādetumpi na sakkoti.",
  "tika-abh08t:2280_8": "Abhiññāsu anuyogaṃ kātuṃ vaṭṭatīti vatvā tattha payojanaṃ dassetuṃ “abhiññā nāmā”tiādi vuttaṃ.",
  "tika-abh08t:2280_9": "Niṭṭhaṅgatāti adhigatānisaṃsatāya ceva bhāvanāsukhatāya ca niṭṭhaṃ nipphattiṃ gatā.",
  "tika-abh08t:2280_10": "Samādhibhāvanāya hi lokiyābhiññā udayaphalabhāvena pākaṭā.",
  "tika-abh08t:2280_11": "So abhiññāya ca samādhinā ca samannāgato sukheneva paññābhāvanaṃ sampādessati.",
  "tika-abh08t:2281_0": "1048- 9.",
  "tika-abh08t:2281_1": "Dibbānītiādi lokiyābhiññānaṃ sarūpato uddisanaṃ.",
  "tika-abh08t:2281_2": "Dibbāni cakkhusotānīti dibbacakkhuñāṇaṃ,",
  "tika-abh08t:2281_3": "dibbasotañāṇañcāti dasseti.",
  "tika-abh08t:2281_4": "Iddhīti iddhividhañāṇaṃ.",
  "tika-abh08t:2281_5": "Imā pana abhiññāyo pattukāmena ādikammikena yoginā yasmā odātakasiṇapariyantesu aṭṭhasu kasiṇesu catutthajjhānaṃ,",
  "tika-abh08t:2281_6": "tabbasena ca arūpasamāpattiyo nibbattetvā vā na vā kasiṇānulomatādīhi cuddasahi ākārehi cittaṃ dametabbaṃ.",
  "tika-abh08t:2281_7": "Na hi evaṃ adametvā pubbe abhāvitabhāvano ādikammiko yogāvacaro pañca abhiññāyo nipphādessatīti tasmā",
  "tika-abh08t:2281_8": "taṃ cittaparidamanaṃ avassaṃ kātabbanti dassetuṃ “kasiṇānulomatādīhī”tiādi vuttaṃ.",
  "tika-abh08t:2281_9": "Kasiṇānulomatādīhīti kasiṇānulomatā kasiṇapaṭilomatā kasiṇānulomapaṭilomatā jhānānulomatā jhānapaṭilomatā",
  "tika-abh08t:2281_10": "jhānānulomapaṭilomatā jhānukkantikatā kasiṇukkantikatā jhānakasiṇukkantikatā aṅgasaṅkantikatā ārammaṇasaṅkantikatā",
  "tika-abh08t:2281_11": "aṅgārammaṇasaṅkantikatā aṅgavavatthāpanatā ārammaṇavavatthāpanatāti imehi cuddasahi ākārehi.",
  "tika-abh08t:2282_0": "Tattha aṭṭhasu kasiṇesu paṭipāṭiyā satakkhattuṃ sahassakkhattumpi samāpajjanaṃ,",
  "tika-abh08t:2282_1": "tatheva uppaṭipāṭiyā,",
  "tika-abh08t:2282_2": "paṭipāṭiuppaṭipāṭivasena ca samāpajjananti imesaṃ tiṇṇaṃ ākārānaṃ vasena kasiṇānulomatādayo vuttā.",
  "tika-abh08t:2282_3": "Paṭhamajjhānato paṭṭhāya yāva nevasaññānāsaññāyatanaṃ,",
  "tika-abh08t:2282_4": "ayaṃ jhānānulomatā nāma.",
  "tika-abh08t:2282_5": "Tesaṃ paṭilomato jhānapaṭilomatā nāma.",
  "tika-abh08t:2282_6": "Anulomapaṭilomato jhānaanulomapaṭilomatā nāma.",
  "tika-abh08t:2283_0": "Pathavīkasiṇe paṭhamajjhānaṃ samāpajjitvā tattheva tatiyaṃ samāpajjati,",
  "tika-abh08t:2283_1": "tato tadeva ugghāṭetvā ākāsānañcāyatanaṃ,",
  "tika-abh08t:2283_2": "tato ākiñcaññāyatananti evaṃ kasiṇaṃ anokkamitvā jhānasseva ekantarikabhāvena ukkamanaṃ jhānukkantikatā nāma.",
  "tika-abh08t:2283_3": "Evaṃ āpokasiṇādimūlikāpi yojanā kātabbā.",
  "tika-abh08t:2283_4": "Pathavīkasiṇe paṭhamajjhānaṃ samāpajjitvā puna tadeva tejokasiṇe,",
  "tika-abh08t:2283_5": "tato nīlakasiṇe,",
  "tika-abh08t:2283_6": "tato lohitakasiṇeti jhānaṃ anukkamitvā kasiṇasseva ekantarikabhāvena ukkamanaṃ kasiṇukkantikatā nāma.",
  "tika-abh08t:2283_7": "Pathavīkasiṇe paṭhamajjhānaṃ samāpajjitvā,",
  "tika-abh08t:2283_8": "tejokasiṇe tatiyaṃ,",
  "tika-abh08t:2283_9": "nīlakasiṇaṃ ugghāṭetvā ākāsānañcāyatanaṃ,",
  "tika-abh08t:2283_10": "lohitakasiṇato ākiñcaññāyatananti iminā nayena jhānassa ceva kasiṇassa ca ukkamanaṃ jhānakasiṇukkantikatā nāma.",
  "tika-abh08t:2284_0": "Pathavīkasiṇe paṭhamajjhānaṃ samāpajjitvā tattheva itaresampi samāpajjanaṃ aṅgasaṅkantikatā nāma.",
  "tika-abh08t:2284_1": "Sabbakasiṇesu ekekasseva samāpajjanaṃ ārammaṇasaṅkantikatā nāma.",
  "tika-abh08t:2284_2": "Pathavīkasiṇe paṭhamajjhānaṃ samāpajjitvā,",
  "tika-abh08t:2284_3": "āpokasiṇe dutiyaṃ,",
  "tika-abh08t:2284_4": "tejokasiṇe tatiyaṃ,",
  "tika-abh08t:2284_5": "vāyokasiṇe catutthaṃ,",
  "tika-abh08t:2284_6": "nīlakasiṇaṃ ugghāṭetvā ākāsānañcāyatanaṃ,",
  "tika-abh08t:2284_7": "pītakasiṇato viññāṇañcāyatanaṃ,",
  "tika-abh08t:2284_8": "lohitakasiṇato ākiñcaññāyatanaṃ,",
  "tika-abh08t:2284_9": "odātakasiṇato nevasaññānāsaññāyatananti evaṃ aṅgānaṃ,",
  "tika-abh08t:2284_10": "ārammaṇānañca samatikkamanaṃ aṅgārammaṇasaṅkantikatā nāma.",
  "tika-abh08t:2285_0": "Paṭhamajjhānaṃ nāma pañcaṅgikanti vavatthapetvā dutiyaṃ caturaṅgikaṃ,",
  "tika-abh08t:2285_1": "tatiyaṃ tivaṅgikaṃ,",
  "tika-abh08t:2285_2": "catutthaṃ duvaṅgikaṃ,",
  "tika-abh08t:2285_3": "ākāsānañcāyatanaṃ…pe…",
  "tika-abh08t:2285_4": "nevasaññānāsaññāyatananti evaṃ jhānaṅgamattasseva vavatthāpanaṃ aṅgavavatthāpanaṃ nāma.",
  "tika-abh08t:2285_5": "Tathā “idaṃ pathavīkasiṇaṃ,",
  "tika-abh08t:2285_6": "idaṃ āpokasiṇa”ntiādinā ārammaṇamattasseva vavatthāpanaṃ ārammaṇavavatthāpanaṃ nāma.",
  "tika-abh08t:2285_7": "Aṅgārammaṇavavatthāpanampi eke icchantīti.",
  "tika-abh08t:2285_8": "Aṭṭhakathāsu pana anāgatattā addhā taṃ bhāvanāsukhaṃ na hoti.",
  "tika-abh08t:2285_9": "Imehi pana cuddasahi ākārehi cittaparidamanaṃ kātuṃ aṭṭhasamāpattilābhīnaṃ satesu,",
  "tika-abh08t:2285_10": "sahassesu vā ekova sakkoti.",
  "tika-abh08t:2286_0": "1050- 1.",
  "tika-abh08t:2286_1": "Danteti cuddasahi ākārehi dante.",
  "tika-abh08t:2286_2": "Samāhiteti catutthajjhānasamādhinā samāhite.",
  "tika-abh08t:2286_3": "Suddheti nīvaraṇadūrībhāvena,",
  "tika-abh08t:2286_4": "paccanīkasamanepi abyāvaṭāya tatramajjhattupekkhāya sampāditasatipārisuddhiyā sabbhāvena vā suparisuddhe.",
  "tika-abh08t:2286_5": "Pariyodāteti sudhantasuvaṇṇassa nighaṃsanena viya parisuddhattāyeva pariyodāte,",
  "tika-abh08t:2286_6": "pabhassareti vuttaṃ hoti.",
  "tika-abh08t:2286_7": "Atha vā vitakkavicārakkhobhavirahavasena pariyodāteti vuttaṃ hoti.",
  "tika-abh08t:2286_8": "Anaṅgaṇeti “mādisassa samādhisampannassa īdisena bhavitabba”nti evaṃ jhānapaṭilābhapaccayānaṃ “aho vata",
  "tika-abh08t:2286_9": "mameva satthā paṭipucchitvā paṭipucchitvā bhikkhūnaṃ dhammaṃ deseyyā”tiādinayappavattānaṃ pāpakānaṃ icchāvacarānaṃ",
  "tika-abh08t:2286_10": "abhāvena anaṅgaṇe.",
  "tika-abh08t:2286_11": "Anupakkileseti upagantvā kilissanaṭṭhena upakkilesasaṅkhātānaṃ rāgādīnaṃ,",
  "tika-abh08t:2286_12": "“abhijjhā cittassa upakkileso, byāpādo,",
  "tika-abh08t:2286_13": "kodho”tiādinā āgatānaṃ cittupakkilesānaṃ vā vigatattā vigatupakkilese.",
  "tika-abh08t:2286_14": "Mudubhūteti paguṇabhāvāpādanena subhāvitattā mudubhūte,",
  "tika-abh08t:2286_15": "vasibhāvappatteti vuttaṃ hoti.",
  "tika-abh08t:2286_16": "Vasibhāvappattañhi cittaṃ suparimadditaṃ viya cammaṃ suparikammakatā viya ca lākhā mudūti vuccati.",
  "tika-abh08t:2286_17": "Kammanīyeti muduttāyeva iddhipādabhāvūpagamanena kammakkhame,",
  "tika-abh08t:2286_18": "vikubbanādiiddhikammayogyeti vuttaṃ hoti.",
  "tika-abh08t:2286_19": "Mudujātañhi cittaṃ kammakkhamaṃ hoti,",
  "tika-abh08t:2286_20": "sudhantamiva suvaṇṇaṃ,",
  "tika-abh08t:2286_21": "ubhayampi cetaṃ subhāvitattāyeva hoti. Yathāha – “nāhaṃ,",
  "tika-abh08t:2286_22": "bhikkhave,",
  "tika-abh08t:2286_23": "aññaṃ ekadhammampi samanupassāmi,",
  "tika-abh08t:2286_24": "yaṃ evaṃ bhāvitaṃ bahulīkataṃ muduñca hoti kammaniyañca,",
  "tika-abh08t:2286_25": "yathayidaṃ,",
  "tika-abh08t:2286_26": "bhikkhave,",
  "tika-abh08t:2286_27": "citta”nti.",
  "tika-abh08t:2286_28": "Ṭhiteti etesu parisuddhabhāvādīsu niccalaṃ avaṭṭhite,",
  "tika-abh08t:2286_29": "bhāvanāpāripūriyā vā paṇītabhāvaṃ sammasitvā ṭhite.",
  "tika-abh08t:2286_30": "Acaleti ṭhitattāyeva akampe,",
  "tika-abh08t:2286_31": "āneñjappatteti vuttaṃ hoti.",
  "tika-abh08t:2286_32": "Mudukammaññabhāvehi vā attano vase ṭhitattā ṭhite,",
  "tika-abh08t:2286_33": "saddhādīhi pariggahitattā assaddhiyādīhi akampanato acale.",
  "tika-abh08t:2287_0": "Aṭṭhaṅgasampanneti ṭhitiacalatānaṃ visuṃ visuṃ aggahaṇena samāhiteti visuṃ ekaṅgaṃ katvā.",
  "tika-abh08t:2287_1": "Tāsaṃ pana visuṃ visuṃ gahaṇe suvisuddhatādīnaṃ samāhitacittassa aṅgabhūtattā samāhiteti imaṃ aṅgabhāvena",
  "tika-abh08t:2287_2": "aggahetvā suvisuddhatādīhi aṭṭhahi aṅgehi sampannatā veditabbā.",
  "tika-abh08t:2287_3": "Iddhividhāyāti iddhikoṭṭhāsatthāya,",
  "tika-abh08t:2287_4": "iddhippabhedāya vā.",
  "tika-abh08t:2287_5": "Atthato pana iddhividhā nāma ekassa bahubhāvādianekavidhānapaccayabhūtaṃ abhiññāñāṇaṃ.",
  "tika-abh08t:2287_6": "Abhinīharatīti abhiññādhigamatthāya parikammacittaṃ kasiṇārammaṇato apanetvā abhiññābhimukhaṃ peseti.",
  "tika-abh08t:2287_7": "Iddhivikubbananti ettha ijjhatīti iddhi,",
  "tika-abh08t:2287_8": "nipphajjati paṭilabbhatīti vuttaṃ hoti.",
  "tika-abh08t:2287_9": "Yañhi nipphajjati,",
  "tika-abh08t:2287_10": "paṭilabbhati ca,",
  "tika-abh08t:2287_11": "taṃ ijjhatīti vuccati. Yathāha –",
  "tika-abh08t:2288_0": "“Kāmaṃ kāmayamānassa, tassa cetaṃ samijjhatī”tiādi; ;",
  "tika-abh08t:2289_0": "Iddhiyeva vikubbanaṃ pakativaṇṇavijahanakiriyanti iddhivikubbanaṃ,",
  "tika-abh08t:2289_1": "idaṃ iddhīsu vikubbaniddhiyā padhānabhāvato vuttaṃ,",
  "tika-abh08t:2289_2": "iddhi ca vikubbanañcāti vā iddhivikubbanaṃ.",
  "tika-abh08t:2289_3": "Visuṃ gahaṇampi vuttakāraṇeneva daṭṭhabbaṃ.",
  "tika-abh08t:2290_0": "1052- 4.",
  "tika-abh08t:2290_1": "Yathā pana taṃ nipphādetabbaṃ,",
  "tika-abh08t:2290_2": "taṃ vidhiṃ dassetuṃ “abhiññāpādakajjhāna”ntiādi vuttaṃ.",
  "tika-abh08t:2290_3": "Ettha ca “anupubbena cattāri jhānāni samāpajjitvā catutthajjhānato vuṭṭhāyā”ti keci,",
  "tika-abh08t:2290_4": "taṃ ayuttaṃ.",
  "tika-abh08t:2290_5": "Yadicchakaṃ samāpajjanatthañhi cittaparidamanaṃ,",
  "tika-abh08t:2290_6": "catutthajjhānameva ca abhiññāpādakaṃ,",
  "tika-abh08t:2290_7": "na itarāni. Sataṃ…pe…",
  "tika-abh08t:2290_8": "mānasanti sace sataṃ icchati,",
  "tika-abh08t:2290_9": "“sataṃ homi,",
  "tika-abh08t:2290_10": "sataṃ homī”ti,",
  "tika-abh08t:2290_11": "sace sahassaṃ icchati,",
  "tika-abh08t:2290_12": "“sahassaṃ homi,",
  "tika-abh08t:2290_13": "sahassaṃ homī”ti evaṃ parikammamānasaṃ katvā.",
  "tika-abh08t:2290_14": "“Parikammamānasa”nti ca pādakajjhānato vuṭṭhāya “sataṃ homī”tiādinā pavattitakāmāvacaracittaṃ,",
  "tika-abh08t:2290_15": "pādakajjhānañca. Abhi…pe…",
  "tika-abh08t:2290_16": "punāti ettha pubbe abhiññāpādakajjhānasamāpajjanaṃ parikammacittassa samādhānatthaṃ,",
  "tika-abh08t:2290_17": "puna samāpajjanaṃ adhiṭṭhānacittassa balaggāhatthaṃ.",
  "tika-abh08t:2290_18": "Adhiṭṭhātīti sataṃ āvajjetvā tato paraṃ pavattānaṃ tiṇṇaṃ,",
  "tika-abh08t:2290_19": "catunnaṃ vā pubbabhāgacittānaṃ anantarā uppannena sanniṭṭhāpanavasena adhiṭṭhānanti laddhanāmena abhiññāñāṇena sanniṭṭhānaṃ karoti,",
  "tika-abh08t:2290_20": "sataṃ nipphādetīti attho.",
  "tika-abh08t:2290_21": "“Adhiṭṭhāna”nti hi sabbattha abhiññāñāṇaṃ vuccati.",
  "tika-abh08t:2291_0": "1055- 7.",
  "tika-abh08t:2291_1": "Nimittārammaṇanti paṭibhāganimittārammaṇaṃ.",
  "tika-abh08t:2291_2": "Parikammamanānettha satārammaṇikānīti ettha etesu parikammādhiṭṭhānesu parikammamānasāni “sataṃ homī”ti",
  "tika-abh08t:2291_3": "pavattāni kāmāvacaramānasāni satārammaṇikāni ekekassa cittassa vasena satārammaṇikāni honti paccekaṃ",
  "tika-abh08t:2291_4": "“sataṃ homī”ti pavattanato.",
  "tika-abh08t:2291_5": "Sahassārammaṇādīsupi eseva nayo.",
  "tika-abh08t:2291_6": "Tadādhiṭṭhānacittampīti tassa satādikassa adhiṭṭhānacittampi.",
  "tika-abh08t:2291_7": "Satārammaṇikatā ca pana nesaṃ vaṇṇavasena,",
  "tika-abh08t:2291_8": "no sattapaññattivasena.",
  "tika-abh08t:2291_9": "Rūpañhi sataṃ vā sahassaṃ vā katvā dassetabbaṃ,",
  "tika-abh08t:2291_10": "na paññatti.",
  "tika-abh08t:2291_11": "Ettha ca yadi nīlavaṇṇameva sataṃ abhinipphādeti,",
  "tika-abh08t:2291_12": "vaṇṇassa taṃtaṃsantānavasena nānattepi nīlavasena ekattā ekamekaṃ parikammacittaṃ sabbaṃ nīlajātaṃ ālambati.",
  "tika-abh08t:2292_0": "Yadi pana nānāvaṇṇanānākiriyaparikammacittānampi bahubhāvo hoti,",
  "tika-abh08t:2292_1": "ekamekaṃ ekekavaṇṇaṃ,",
  "tika-abh08t:2292_2": "ekekavaṇṇesu ca nānākiriyaṃ ārammaṇaṃ karoti.",
  "tika-abh08t:2292_3": "Adhiṭṭhānacittaṃ pana vaṇṇasāmaññaṃ gahetvāpi parikammārammaṇaṃ nānāvaṇṇavantaṃ abhinipphādeti acinteyyānubhāvattā iddhivisayassa.",
  "tika-abh08t:2292_4": "Appanācittaṃ viyāti viya-",
  "tika-abh08t:2292_5": "ggahaṇaṃ abhiññācittassa,",
  "tika-abh08t:2292_6": "jhānacittassa ca paṭhamuppattiyaṃ sadisabhāvato vuttaṃ,",
  "tika-abh08t:2292_7": "na tassa appanābhāvato.",
  "tika-abh08t:2292_8": "Teneva hi pubbe vuttaggahaṇena visesitanti.",
  "tika-abh08t:2292_9": "Catutthajjhānikanti rūpāvacaracatutthajjhānavantaṃ,",
  "tika-abh08t:2292_10": "tena sampayuttaṃ.",
  "tika-abh08t:2292_11": "Yadi evaṃ catutthajjhānassa,",
  "tika-abh08t:2292_12": "imassa ca ko visesoti āha “parikammavisesovā”ti.",
  "tika-abh08t:2292_13": "Na hettha parikammavisesaṃ vinā añño viseso atthi.",
  "tika-abh08t:2292_14": "Appanāya pubbabhāgappavattānipi tīṇi cattāri javanāni gahitaggahaṇena,",
  "tika-abh08t:2292_15": "aggahitaggahaṇena vā parikammopacārānulomāni sabbapacchimaṃ gotrabhunāmakantiādi sesaṃ samānameva.",
  "tika-abh08t:2292_16": "Tenāha “sesaṃ pubbasamaṃ idhā”ti.",
  "tika-abh08t:2292_17": "Iddhividhañāṇavaṇṇanā.",
  "tika-abh08t:2293_0": "1058.",
  "tika-abh08t:2293_1": "Dibbasotanti devatānaṃ pittasemhādīhi apalibuddhehi dūrepi ārammaṇaggahaṇasamatthehi dibbasotapasādehi samānattā,",
  "tika-abh08t:2293_2": "dibbavihāravasena paṭiladdhattā,",
  "tika-abh08t:2293_3": "attanā ca dibbavihārasannissitattā dibbaṃ,",
  "tika-abh08t:2293_4": "savanaṭṭhena sotakiccakaraṇato,",
  "tika-abh08t:2293_5": "taṃsadisatāya ca sotaṃ.",
  "tika-abh08t:2293_6": "Idanti yaṃ uddese “dibbāni cakkhusotānī”ti dibbasotaṃ uddiṭṭhaṃ,",
  "tika-abh08t:2293_7": "taṃ idanti attho.",
  "tika-abh08t:2294_0": "1059- 64.",
  "tika-abh08t:2294_1": "Paṭhamaṃ oḷārikasaddaṃ āvajjetvā pacchā sukhumasaddassa āvajjitabbato āha “mahanto sukhumopi cā”ti.",
  "tika-abh08t:2294_2": "Paricayakaraṇatthañhi paṭhamaṃ araññe sīhādīnaṃ sadde ādiṃ katvā sabbe oḷārikato paṭṭhāya yathānukkamena sukhumasaddā āvajjitabbā,",
  "tika-abh08t:2294_3": "tathā puratthimādīsu disāsu oḷārikānampi sukhumānampi saddānaṃ saddanimittaṃ manasi kātabbaṃ.",
  "tika-abh08t:2294_4": "Tassa te saddā pakaticittassapi pākaṭā honti,",
  "tika-abh08t:2294_5": "parikammacittassa pana ativiya pākaṭā.",
  "tika-abh08t:2294_6": "Tassāti tassa yogino.",
  "tika-abh08t:2294_7": "Saddassa nimittanti oḷārikassa,",
  "tika-abh08t:2294_8": "sukhumassa vā saddassa yathāvuttaṃ upādāyupādāya labbhamānaoḷārikasukhumākāraṃ.",
  "tika-abh08t:2294_9": "Manasi kubbatoti “imissā disāya ayaṃ saddo oḷāriko,",
  "tika-abh08t:2294_10": "sukhumo vā”ti evaṃ parikammacittena manasi karontassa.",
  "tika-abh08t:2294_11": "Saddesūti ye parikammacittassa visayabhūtā oḷārikā,",
  "tika-abh08t:2294_12": "sukhumā vā saddā, tesu.",
  "tika-abh08t:2294_13": "Aññataranti yattha parikammakaraṇavasena abhiṇhaṃ manasikāro pavatto,",
  "tika-abh08t:2294_14": "taṃ ekaṃ saddaṃ.",
  "tika-abh08t:2294_15": "Yadi abhiññācittampi parikammena gahitameva ārammaṇaṃ karoti,",
  "tika-abh08t:2294_16": "ko pana tassa,",
  "tika-abh08t:2294_17": "imassa vā visesoti? Vuccate –",
  "tika-abh08t:2294_18": "parikammacittaṃ asutassa gahaṇato saddamattaṃ gaṇhāti,",
  "tika-abh08t:2294_19": "abhiññācittaṃ pana asutampi gaṇhantaṃ savanākārena gahaṇato atthāvabodhassa paccayabhāveneva gaṇhātīti ayametesaṃ viseso.",
  "tika-abh08t:2294_20": "Sutakovidāti pariyattiyaṃ chekā.",
  "tika-abh08t:2295_0": "1065- 6.",
  "tika-abh08t:2295_1": "Thāmajātanti jātathāmaṃ,",
  "tika-abh08t:2295_2": "daḷhabhāvappattanti attho.",
  "tika-abh08t:2295_3": "Vaḍḍhetabbaṃ pādakajjhānārammaṇaṃ kittakanti āha “etthantaragata”ntiādi.",
  "tika-abh08t:2295_4": "Pādakajjhānassa hi ārammaṇabhūtaṃ kasiṇanimittaṃ “ettakaṃ ṭhānaṃ pharatū”ti manasi karitvā pādakajjhānaṃ",
  "tika-abh08t:2295_5": "samāpajjantassa kasiṇanimittaṃ tattakaṃ ṭhānaṃ pharitvā tiṭṭhati.",
  "tika-abh08t:2295_6": "So samāpattito vuṭṭhāya puna pādakajjhānaṃ asamāpajjitvāpi anekappabhedepi sadde āvajjati subhāvitabhāvanattā.",
  "tika-abh08t:2295_7": "Tattha aññataraṃ saddaṃ ārabbha uppannāvajjanānantaraṃ cattāri,",
  "tika-abh08t:2295_8": "pañca vā javanāni uppajjanti,",
  "tika-abh08t:2295_9": "tesu pacchimaṃ iddhicittaṃ hoti.",
  "tika-abh08t:2295_10": "Evaṃ yattakaṃ saddaṃ icchati,",
  "tika-abh08t:2295_11": "tattakaṃ tattha gataṃ āvajjitvā abhiññāñāṇena jānāti.",
  "tika-abh08t:2295_12": "Yena pana evaṃ kasiṇanimittaṃ avaḍḍhitaṃ,",
  "tika-abh08t:2295_13": "tena punapi pādakajjhānaṃ samāpajjitabbameva.",
  "tika-abh08t:2295_14": "So hi taṃ ṭhānagatasaddaṃ pādakajjhānaṃ samāpajjitvāva tato vuṭṭhāya abhiññācittena suṇāti.",
  "tika-abh08t:2295_15": "Tato eva hi “pādakārammaṇena…pe…",
  "tika-abh08t:2295_16": "suṇātīti sāsaṅkaṃ vadatī”ti vuttaṃ.",
  "tika-abh08t:2295_17": "Iddhividhalābhī pana sesābhiññalābhino viya vijjamānasaddādiārammaṇamattameva akatvā āgantukarūpanimmāpanato",
  "tika-abh08t:2295_18": "sabbathāpi dvikkhattuṃ pādakajjhānaṃ samāpajjitvāva taṃ nipphādeti.",
  "tika-abh08t:2295_19": "Ekaṅguladvaṅgula-",
  "tika-abh08t:2295_20": "ggahaṇañcettha sukhumasaddāpekkhāya kataṃ.",
  "tika-abh08t:2296_0": "1068.",
  "tika-abh08t:2296_1": "Suṇantoti evaṃ paricchinditvā paricchinditvā savanena vasikatābhiñño hutvā yathāvajjite suṇanto.",
  "tika-abh08t:2296_2": "Pāṭiyekkampīti ekajjhaṃ pavattamānepi yāva brahmalokā ekakolāhalaṃ katvā uṭṭhite saṅkhabherīpaṇavādisadde",
  "tika-abh08t:2296_3": "paccekaṃ vatthubhedena vavatthāpetukāmatāya sati “ayaṃ saṅkhasaddo,",
  "tika-abh08t:2296_4": "ayaṃ bherīsaddo,",
  "tika-abh08t:2296_5": "ayaṃ paṇavasaddo”tiādinā paccekaṃyeva vavatthāpetuṃ sakkotiyevāti.",
  "tika-abh08t:2296_6": "Dibbasotañāṇavaṇṇanā.",
  "tika-abh08t:2297_0": "1069- 73.",
  "tika-abh08t:2297_1": "Cetopariyamānasanti pariyātīti pariyaṃ,",
  "tika-abh08t:2297_2": "sarāgādivasena paricchijja jānātīti attho.",
  "tika-abh08t:2297_3": "Yesañhi dhātūnaṃ gati attho,",
  "tika-abh08t:2297_4": "buddhipi tesaṃ attho hotīti.",
  "tika-abh08t:2297_5": "Cetaso pariyaṃ cetopariyaṃ,",
  "tika-abh08t:2297_6": "manasi bhavanti mānasaṃ, ñāṇaṃ,",
  "tika-abh08t:2297_7": "cetopariyañca taṃ mānasañcāti cetopariyamānasaṃ.",
  "tika-abh08t:2297_8": "Dibbacakkhuvasenevāti dibbacakkhuupanissayeneva.",
  "tika-abh08t:2297_9": "Tañhi etassa uppādane parikammaṃ.",
  "tika-abh08t:2297_10": "Tasmāti yasmā idaṃ dibbacakkhuvaseneva pavattati, tasmā.",
  "tika-abh08t:2297_11": "Dibbena cakkhunāti dibbasadisatādīhi “dibbacakkhū”ti laddhavohārena dibbacakkhuñāṇena disvāti sambandho.",
  "tika-abh08t:2297_12": "Hadayanti na hadayavatthu,",
  "tika-abh08t:2297_13": "atha kho hadayamaṃsapesi.",
  "tika-abh08t:2297_14": "Yaṃ bahi kamalamakuḷasaṇṭhānaṃ anto kosātakīphalasadisanti vuccati.",
  "tika-abh08t:2297_15": "Tañhi nissāya idāni vuccamānaṃ lohitaṃ tiṭṭhati.",
  "tika-abh08t:2297_16": "Hadayavatthu pana imaṃ lohitaṃ nissāya pavattati.",
  "tika-abh08t:2297_17": "Lohitaṃ disvāti lohitassa vaṇṇaṃ disvā.",
  "tika-abh08t:2297_18": "Dibbacakkhunopi hi vaṇṇameva dissati.",
  "tika-abh08t:2297_19": "Teneva hi taṃ cakkhusadisattā “cakkhū”ti vuccati.",
  "tika-abh08t:2297_20": "Parassāti aññassa.",
  "tika-abh08t:2297_21": "Yathā hi yo paro na hoti, so attā,",
  "tika-abh08t:2297_22": "evaṃ yo attā na hoti, so paro.",
  "tika-abh08t:2297_23": "Kathaṃ pana dibbacakkhunā lohitassa vaṇṇadassanena paracittaṃ viññeyyanti āha “somanassayute”tiādi.",
  "tika-abh08t:2297_24": "Lohitanti rattaṃ nigrodhaphalasamānavaṇṇaṃ.",
  "tika-abh08t:2297_25": "Kāḷakanti jambusadisavaṇṇaṃ.",
  "tika-abh08t:2297_26": "Tilatelūpamanti anena pasannabhāvamāha.",
  "tika-abh08t:2298_0": "Kathaṃ pana citte somanassa sahagatādimhi sati kammajassa lohitassa vividhavaṇṇabhāvāpattīti?",
  "tika-abh08t:2298_1": "Kiñcāpi hadayavatthusannissitabhūtāni kammajāneva,",
  "tika-abh08t:2298_2": "taṃ pana lohitaṃ kammajamevāti natthi catusantatirūpassapi tattha labbhamānattā.",
  "tika-abh08t:2298_3": "Teneva hi aṭṭhakathāyaṃ “idaṃ rūpaṃ somanassindriyasamuṭṭhānaṃ,",
  "tika-abh08t:2298_4": "idaṃ domanassindriyasamuṭṭhānaṃ,",
  "tika-abh08t:2298_5": "idaṃ upekkhindriyasamuṭṭhānanti parassa hadayalohitavaṇṇaṃ passitvā”ti vuttaṃ.",
  "tika-abh08t:2298_6": "Evampi yaṃ tattha acittajaṃ,",
  "tika-abh08t:2298_7": "tassa yathāvuttavaṇṇabhedena na bhavitabbanti?",
  "tika-abh08t:2298_8": "Bhavitabbaṃ sesasantatirūpānaṃ tadanuvattanato.",
  "tika-abh08t:2298_9": "Yathā hi gamanādīsu cittajarūpāni utujakammajāhārajarūpehi anuvattīyanti,",
  "tika-abh08t:2298_10": "aññathā kāyassa desantarappattiyeva na siyāti,",
  "tika-abh08t:2298_11": "evamidhāpi cittajarūpaṃ sesasantatirūpehi anuvattīyati,",
  "tika-abh08t:2298_12": "pasādakodhavelāsu ca cakkhussa vaṇṇabhedāpattiyeva tassatthassa nidassanaṃ daṭṭhabbaṃ,",
  "tika-abh08t:2298_13": "tasmā somanassādiyuttacittānurūpaṃ uppannacittasamuṭṭhānarūpavasena sesatisamuṭṭhānarūpānampi nānāvaṇṇatā",
  "tika-abh08t:2298_14": "hotiyevāti suṭṭhu vuttaṃ “lohitaṃ lohitaṃ siyā”tiādi.",
  "tika-abh08t:2298_15": "Disvā hadayalohitanti paṭhamaṃ tāva anumānañāṇena lohitaṃ disvā.",
  "tika-abh08t:2298_16": "Kātabbaṃ thāmataṃ gatanti uppādetvā thāmabhāvaṃ gataṃ kātabbaṃ.",
  "tika-abh08t:2299_0": "Cetopariyañāṇañhi uppādetukāmena yoginā dibbacakkhulābhinā eva satā heṭṭhā vuttanayena rūpāvacaracatutthajjhānaṃ",
  "tika-abh08t:2299_1": "aṭṭhaṅgasamannāgataṃ abhinīhārakkhamaṃ katvā ālokaṃ vaḍḍhetvā dibbena cakkhunā parassa hadayamaṃsapesiṃ",
  "tika-abh08t:2299_2": "nissāya vattamānassa lohitassa vaṇṇadassanena idāni imassa cittaṃ “somanassasahagata”nti vā “domanassasahagata”nti",
  "tika-abh08t:2299_3": "vā “upekkhāsahagata”nti vā nayaggāhavasena vavatthāpetvā pādakajjhānaṃ samāpajjitvā vuṭṭhāya “imassa",
  "tika-abh08t:2299_4": "cittaṃ jānāmī”ti parikammaṃ kātabbaṃ.",
  "tika-abh08t:2299_5": "Kālasatampi kālasahassampi punappunaṃ pādakajjhānaṃ samāpajjitvā vuṭṭhāya tatheva paṭipajjitabbaṃ.",
  "tika-abh08t:2299_6": "Tassevaṃ dibbena cakkhunā hadayalohitavaṇṇadassanādividhinā paṭipajjantassa “idāni cetopariyañāṇaṃ uppajjissatī”ti",
  "tika-abh08t:2299_7": "yaṃ tadā pavattatīti vavatthāpitaṃ cittaṃ,",
  "tika-abh08t:2299_8": "taṃ ārammaṇaṃ katvā manodvārāvajjanaṃ tīṇi cattāri vā javanāni kāmāvacarāni javanti.",
  "tika-abh08t:2299_9": "Catutthaṃ,",
  "tika-abh08t:2299_10": "pañcamaṃ vā abhiññācittaṃ rūpāvacaracatutthajjhānikaṃ.",
  "tika-abh08t:2299_11": "Tattha yaṃ tena appanācittena sampayuttaṃ ñāṇaṃ,",
  "tika-abh08t:2299_12": "idaṃ cetopariyañāṇaṃ.",
  "tika-abh08t:2299_13": "Tañhi yattha anena parikammaṃ kataṃ,",
  "tika-abh08t:2299_14": "taṃ parassa cittaṃ paccakkhato paṭivijjhantaṃ vibhāventameva hutvā pavattati,",
  "tika-abh08t:2299_15": "rūpaṃ viya ca dibbacakkhuñāṇaṃ,",
  "tika-abh08t:2299_16": "saddaṃ viya ca dibbasotañāṇaṃ.",
  "tika-abh08t:2299_17": "Tato paraṃ pana kāmāvacaracittehi sarāgādivavatthāpanaṃ hoti nīlādivavatthāpanaṃ viya.",
  "tika-abh08t:2300_0": "1074- 5.",
  "tika-abh08t:2300_1": "Evamadhigatassa pana cetopariyañāṇassa thāmagamanavidhānampi adhigamavidhānasadisameva,",
  "tika-abh08t:2300_2": "tadevettha ācariyena dassitaṃ.",
  "tika-abh08t:2300_3": "Evaṃ thāmagatetiādi thāmagamanānisaṃsadassanaṃ.",
  "tika-abh08t:2300_4": "Sabbamevāti idaṃ “kāmāvacaracittaṃ,",
  "tika-abh08t:2300_5": "rūpārūpesu mānasa”nti ubhayapadenapi sambandhitabbaṃ,",
  "tika-abh08t:2300_6": "catupaṇṇāsavidhaṃ kāmāvacaracittaṃ,",
  "tika-abh08t:2300_7": "pañcadasarūpāvacaracittaṃ,",
  "tika-abh08t:2300_8": "dvādasaarūpāvacaracittanti sabbameva,",
  "tika-abh08t:2300_9": "paccekaṃ sarāgādippabhedakaṃ vijānātīti attho.",
  "tika-abh08t:2300_10": "Puthujjanassa vasenāyaṃ abhiññākathāti lokuttaracittaṃ idha anuddhaṭaṃ.",
  "tika-abh08t:2300_11": "Tampi hi uparimo,",
  "tika-abh08t:2300_12": "sadiso vā ariyo heṭṭhimassa,",
  "tika-abh08t:2300_13": "sadisassa ca cittaṃ jānāti,",
  "tika-abh08t:2300_14": "heṭṭhimo pana uparimassa cittaṃ na jānāti.",
  "tika-abh08t:2300_15": "Yathā cetaṃ,",
  "tika-abh08t:2300_16": "evaṃ arūpāvacarajjhāne akatābhiniveso puthujjano,",
  "tika-abh08t:2300_17": "sekhopi vā arūpāvacaracittaṃ na jānāti.",
  "tika-abh08t:2300_18": "Aṭṭhasamāpattikassa pana vasena idhārūpāvacaracittassāpi jānanaṃ vuttaṃ.",
  "tika-abh08t:2300_19": "Arahā pana āruppe akatābhinivesopi tappaṭicchādakaavijjāya vihatattā tampi jānātiyeva.",
  "tika-abh08t:2300_20": "Cetopariyañāṇavaṇṇanā.",
  "tika-abh08t:2301_0": "1076- 7.",
  "tika-abh08t:2301_1": "Pubbe atītajātīsu nivāsā nivutthā attano santāne pavattā,",
  "tika-abh08t:2301_2": "saparaviññāṇehi gocarāsevanāya āsevitā ca khandhā pubbenivāsā.",
  "tika-abh08t:2301_3": "Paraviññāṇaviññātāpi hi pubbe nivasiṃsu etthāti pubbenivāsāti vuccanti,",
  "tika-abh08t:2301_4": "te pana chinnavaṭumakānussaraṇādīsu buddhānaṃyeva visayā,",
  "tika-abh08t:2301_5": "pubbe nivāsesu sarūpavibhāvakaṃ ñāṇaṃ pubbenivāsañāṇaṃ. Tena.",
  "tika-abh08t:2301_6": "Tadanussatīti tesaṃ pubbenivāsānaṃ anussati.",
  "tika-abh08t:2301_7": "Heṭṭhā tīsu jhānesu yathārahaṃ pītisukhehi kāyacittānaṃ sampīṇanāya cattāri jhānāni samāpajjitabbānīti āha “jhānāni panā”tiādi.",
  "tika-abh08t:2301_8": "Aññathā pādakajjhānaṃ samāpajjitvāyevāti vuttaṃ siyā.",
  "tika-abh08t:2301_9": "Yāya nisajjāya nisinnassa anussaraṇārambho,",
  "tika-abh08t:2301_10": "sā idha sabbapacchimā nisajjā.",
  "tika-abh08t:2302_0": "1078- 80.",
  "tika-abh08t:2302_1": "Tato pabhuti…pe…",
  "tika-abh08t:2302_2": "kkamāti tasmiṃ bhave purimabhavādīsu kataṃ sabbampi saṅgahetvā sabbamāvajjitabbantiādinā visuṃ visuṃ rattindivādivasena dasseti.",
  "tika-abh08t:2302_3": "Divase rattiyaṃ katanti sabbapacchimanisajjāto paṭṭhāya āsanapaññāpanaṃ senāsanappavesananti paṭilomena sakalaṃ rattindivaṃ katakiccaṃ āvajjitabbaṃ.",
  "tika-abh08t:2302_4": "Katamāvajjitabbanti yaṃ etthantare katakiccaṃ,",
  "tika-abh08t:2302_5": "sabbaṃ taṃ paṭilomakkameneva āvajjitabbanti attho.",
  "tika-abh08t:2302_6": "Ettakaṃ pana pakaticittassapi pākaṭaṃ,",
  "tika-abh08t:2302_7": "parikammacittassa pana atipākaṭameva.",
  "tika-abh08t:2302_8": "Sace panettha kiñci na pākaṭaṃ hoti,",
  "tika-abh08t:2302_9": "puna pādakajjhānaṃ samāpajjitvā vuṭṭhāya āvajjitabbaṃ,",
  "tika-abh08t:2302_10": "ettakena dīpe jalite viya pākaṭaṃ hoti.",
  "tika-abh08t:2302_11": "Pādakajjhānasamāpajjanañhi satthakassa viya nisānasilā satipaññānaṃ nisitabhāvāvahaṃ,",
  "tika-abh08t:2302_12": "tasmā tā taṃsamāpajjanena paramanepakkappattā honti.",
  "tika-abh08t:2302_13": "Purimasmiṃ bhaveti imamhā bhavā anantare purimasmiṃ bhave.",
  "tika-abh08t:2303_0": "1081.",
  "tika-abh08t:2303_1": "Nibbattaṃ nāmarūpañcāti attano paccayehi nibbattanāmarūpaṃ.",
  "tika-abh08t:2303_2": "Sādhukanti suṭṭhu aparihāpetvā āvajjitabbaṃ.",
  "tika-abh08t:2303_3": "Pahoti hi imissā abhiññāya katādhikāro bhikkhu paṭhamavāreneva paṭisandhiṃ ugghāṭetvā cutikkhaṇe nāmarūpaṃ ārammaṇaṃ kātuṃ,",
  "tika-abh08t:2303_4": "tathā asakkontenāpi dhuranikkhepaṃ akatvā pādakajjhānameva punappunaṃ samāpajjitabbaṃ,",
  "tika-abh08t:2303_5": "tato ca vuṭṭhāya punappunaṃ āvajjitabbaṃ.",
  "tika-abh08t:2303_6": "Āvajjantena ca pana paṭhamaṃ rūpaṃ āvajjitvā pacchā nāmaṃ āvajjitabbanti ācariyā.",
  "tika-abh08t:2303_7": "Apare pana vipariyāyena vadanti.",
  "tika-abh08t:2304_0": "Tattha pacchimanisajjāto pabhuti yāva paṭisandhito ārammaṇaṃ katvā pavattañāṇaṃ atītajātīsu nivutthadhammārammaṇābhāvato",
  "tika-abh08t:2304_1": "pubbenivāsānussatiñāṇaṃ nāma na hoti,",
  "tika-abh08t:2304_2": "taṃ pana parikammañāṇameva.",
  "tika-abh08t:2304_3": "Yadā panassa paṭisandhiṃ atikkamma cutikkhaṇe uppannaṃ nāmarūpaṃ ārammaṇaṃ katvā manodvārāvajjanaṃ uppajjati,",
  "tika-abh08t:2304_4": "tasmiṃ niruddhe vuttanayena appanācittaṃ uppajjati,",
  "tika-abh08t:2304_5": "tena sampayuttaṃ ñāṇaṃ pubbenivāsānussatiñāṇaṃ nāma.",
  "tika-abh08t:2304_6": "Tenāha “yadā panā”tiādi.",
  "tika-abh08t:2305_0": "Etthāha –",
  "tika-abh08t:2305_1": "kiṃ ekeneva abhiññācittena cutikkhaṇe pavattanāmarūpaṃ sabbampi ārammaṇaṃ karoti,",
  "tika-abh08t:2305_2": "udāhu aññena aññenāti.",
  "tika-abh08t:2305_3": "Kiñcettha yadi ekeneva,",
  "tika-abh08t:2305_4": "dūrato cittapaṭaṃ pekkhantassa viya anirūpitarūpena vavatthānaṃ hoti.",
  "tika-abh08t:2305_5": "Yadi ca aññena aññena,",
  "tika-abh08t:2305_6": "visuṃ visuṃ pādakajjhānasamāpajjanādinā bhavitabbanti?",
  "tika-abh08t:2305_7": "Ubhayathāpi na doso.",
  "tika-abh08t:2305_8": "Iddhivisayassa hi acinteyyattā ekenapi abhiññācittena nāmarūpe passanto nirūpitarūpeneva passati,",
  "tika-abh08t:2305_9": "na anirūpitarūpeneva passati,",
  "tika-abh08t:2305_10": "aññenapi vā paṭhamameva pādakajjhānaṃ samāpajjitvā vuṭṭhāya samāhitacittena kataparikammassa pavattitattā",
  "tika-abh08t:2305_11": "puna samāpajjanaṃ vinā āvajjitvā ārammaṇaṃ karotiyevāti.",
  "tika-abh08t:2305_12": "Pubbenivāsānussatiñāṇavaṇṇanā.",
  "tika-abh08t:2306_0": "1086- 8.",
  "tika-abh08t:2306_1": "Dibbacakkhunāti dibbasadisattā,",
  "tika-abh08t:2306_2": "dibbavihāravasena paṭilabhitabbattā,",
  "tika-abh08t:2306_3": "attanā ca dibbavihārasannissitattā mahājutikatādīhi vā dibbaṃ,",
  "tika-abh08t:2306_4": "rūpadassanaṭṭhena cakkhumivāti cakkhu.",
  "tika-abh08t:2306_5": "Yathā hi maṃsacakkhu viññāṇādhiṭṭhitaṃ samavisamaṃ ācikkhantaṃ viya pavattati,",
  "tika-abh08t:2306_6": "idaṃ pana tato sātisayaṃ cakkhukiccakārīti dibbañca taṃ cakkhu cāti dibbacakkhu,",
  "tika-abh08t:2306_7": "tena dibbacakkhunā.",
  "tika-abh08t:2306_8": "Kasiṇārammaṇanti aṭṭhannampi kasiṇānaṃ vasena kasiṇārammaṇaṃ.",
  "tika-abh08t:2306_9": "Abhinīhārakkhamaṃ katvāti cuddasavidhena cittaparidamanena aṭṭhaṅgasampannatākaraṇena abhinīhārakkhamaṃ",
  "tika-abh08t:2306_10": "dibbacakkhuñāṇābhimukhaṃ pesanārahaṃ pesanayogyaṃ katvā. “Tejo…pe…",
  "tika-abh08t:2306_11": "kasiṇampi vā āsannaṃ kātabba”nti pāṭhaseso.",
  "tika-abh08t:2306_12": "Āsannaṃ kātabbanti dibbacakkhuñāṇuppattiyā samīpabhūtaṃ kāraṇabhūtaṃ kātabbaṃ,",
  "tika-abh08t:2306_13": "tattha upacārajjhānaṃ paguṇataraṃ katvā taṃ vaḍḍhetvā icchitakkhaṇe upaṭṭhānayogyaṃ katvā ṭhapetabbanti vuttaṃ hoti.",
  "tika-abh08t:2306_14": "Etthāti imasmiṃ dibbacakkhunā rūpadassanavisaye.",
  "tika-abh08t:2306_15": "Seṭṭhanti paridīpitanti ālokakasiṇasseva pabhāvissajjanasabhāvena ālokakaraṇena itarehi visiṭṭhattā visiṭṭhanti paridīpitaṃ.",
  "tika-abh08t:2307_0": "1089- 90.",
  "tika-abh08t:2307_1": "Uppādetvāti paṭhamajjhānaniddese vuttanayena upacārajjhānuppādanena uppādetvā.",
  "tika-abh08t:2307_2": "Upacārajjhānuppattiyā hi saddhiṃ paṭibhāganimittuppatti.",
  "tika-abh08t:2307_3": "Yasmā pādakajjhānaṃ vijjamāneyeva āloke appanāvasena pavattimattaṃ vinā attano balena ālokaṃ pharituṃ na sakkoti,",
  "tika-abh08t:2307_4": "nāpi yathāpatthaṭaṃ thāvaraṃ kātuṃ,",
  "tika-abh08t:2307_5": "parikammaṃ pana tadubhayampi kātuṃ samatthaṃ,",
  "tika-abh08t:2307_6": "tasmā upacārabhūmiyaṃyeva taṃ vaḍḍhetabbanti āha “upacārabhūmiya”ntiādi.",
  "tika-abh08t:2307_7": "Upacārabhūmīti cettha ālokassa thāvarakaraṇavasappavattaṃ parikammacittamevāti daṭṭhabbaṃ.",
  "tika-abh08t:2307_8": "Appananti jhānavasena appanaṃ.",
  "tika-abh08t:2307_9": "Na hi akataparikammassa abhiññāvasena appanā sijjhati.",
  "tika-abh08t:2307_10": "Tenāha “pādakajjhānanissita”nti.",
  "tika-abh08t:2307_11": "Pādakajjhānanissitanti pādakajjhānārammaṇaṃ hoti,",
  "tika-abh08t:2307_12": "na dibbacakkhussa parikammanissitaṃ parikammārammaṇaṃ hoti,",
  "tika-abh08t:2307_13": "tathā ca sati ālokavaḍḍhanābhāvato rūpadassanaṃ na siyāti adhippāyo.",
  "tika-abh08t:2308_0": "1091- 3. Anto…pe…",
  "tika-abh08t:2308_1": "bhaveti antogatameva rūpagataṃ passitabbaṃ bhave,",
  "tika-abh08t:2308_2": "na bahiddhā vikkhepuppattihetubhāvato passitabbaṃ dibbacakkhunāti adhippāyo.",
  "tika-abh08t:2308_3": "Na hi āloke pharitepi maṃsacakkhussa āpāthaṃ hoti.",
  "tika-abh08t:2308_4": "Parikammassa vāro hi atikkamati tāvadeti idha parikammaṃ nāma yathāvuttakasiṇārammaṇaṃ upacārajjhānaṃ,",
  "tika-abh08t:2308_5": "taṃ rūpagataṃ passato na pavattati,",
  "tika-abh08t:2308_6": "kasiṇālokavasena ca rūpagatadassanaṃ kasiṇāloko ca parikammavasenāti tadubhayampi parikammassa appavattiyā na hoti.",
  "tika-abh08t:2308_7": "Tenāha “ālokopī”tiādi.",
  "tika-abh08t:2308_8": "Tasmiṃ antarahite rūpagatampi na ca dissati,",
  "tika-abh08t:2308_9": "rūpagataṃ passato parikammassa vāro atikkamati,",
  "tika-abh08t:2308_10": "parikammapasutassa kasiṇārammaṇañāṇaṃ hotīti rūpagataṃ dissati,",
  "tika-abh08t:2308_11": "kathaṃ paṭipajjitabbanti āha “tenā”tiādi.",
  "tika-abh08t:2309_0": "1094- 9.",
  "tika-abh08t:2309_1": "Evaṃ anukkamenāti punappunaṃ pādakajjhānaṃ samāpajjitvā tato vuṭṭhāya abhiṇhaṃ ālokapharaṇena.",
  "tika-abh08t:2309_2": "Āloko thāmavāti ālokagato ciraṭṭhāyī siyā,",
  "tika-abh08t:2309_3": "tathā ca sati tattha sucirampi rūpagataṃ passateva.",
  "tika-abh08t:2309_4": "Tena vuttaṃ “āloko etthā”tiādi.",
  "tika-abh08t:2309_5": "Svāyamattho tiṇukkūpamāya vibhāvetabboti dassento āha “tiṇukkāyā”tiādi.",
  "tika-abh08t:2309_6": "Eko kira rattiyaṃ tiṇukkāya maggaṃ paṭipajji,",
  "tika-abh08t:2309_7": "tassa sā tiṇukkā vijjhāyi,",
  "tika-abh08t:2309_8": "athassa samavisamāni na paññāyiṃsu,",
  "tika-abh08t:2309_9": "so taṃ tiṇukkaṃ bhūmiyaṃ ghaṃsitvā puna ujjālesi,",
  "tika-abh08t:2309_10": "sā pajjalitvā purimālokato mahantaramālokaṃ akāsi,",
  "tika-abh08t:2309_11": "evaṃ punappunaṃ vijjhātaṃ ujjālayato kamena sūriyo uṭṭhāsi,",
  "tika-abh08t:2309_12": "sūriye uṭṭhite “ukkāya kammaṃ natthī”ti taṃ chaḍḍetvā divasampi agamāsi.",
  "tika-abh08t:2309_13": "Tattha ukkāloko viya parikammakāle kasiṇāloko,",
  "tika-abh08t:2309_14": "ukkāya vijjhātāya samavisamānaṃ adassanaṃ viya rūpagataṃ passato parikammassa vārātikkamena āloke antarahite rūpagatānaṃ adassanaṃ,",
  "tika-abh08t:2309_15": "ukkāya ghaṃsanaṃ viya punappunaṃ pādakajjhānasamāpajjanaṃ,",
  "tika-abh08t:2309_16": "ukkāya purimālokato mahantatarālokakaraṇaṃ viya puna parikammaṃ karoto balavatarālokapharaṇaṃ,",
  "tika-abh08t:2309_17": "sūriyuṭṭhānaṃ viya thāmagatālokassa yathāvaḍḍhitaparicchedaṃ pharitvā avaṭṭhānaṃ,",
  "tika-abh08t:2309_18": "tiṇukkaṃ chaḍḍetvā divasampi gamanaṃ viya padittālokaṃ vaḍḍhetvā thāmagatenālokena divasampi rūpadassanaṃ.",
  "tika-abh08t:2309_19": "Ettāvatā ca dibbacakkhussa nānāvajjanaparikammañceva dibbacakkhuñāṇañca dassitaṃ,",
  "tika-abh08t:2309_20": "na tassa uppattikkamoti taṃ dassetuṃ “uppādanakkamopī”tiādi vuttaṃ.",
  "tika-abh08t:2309_21": "Taṃ heṭṭhā vuttanayattā suviññeyyameva.",
  "tika-abh08t:2309_22": "Tāni cattāri pañca vāti potthakesu likhanti.",
  "tika-abh08t:2309_23": "“Tīṇi cattāri vā panā”ti pāṭho.",
  "tika-abh08t:2310_0": "1100.",
  "tika-abh08t:2310_1": "Tattha atthasādhakacittanti yadatthāyesa paṭipanno,",
  "tika-abh08t:2310_2": "tassa tadatthasādhanato atthasādhakabhūtaṃ cittaṃ.",
  "tika-abh08t:2310_3": "Tasmiñhi uppanne maṃsacakkhussa anāpāthayogyaṃ antokucchigataṃ hadayavatthunissitaṃ heṭṭhāpathavītalanissitaṃ",
  "tika-abh08t:2310_4": "tirokuṭṭapabbatapākāragataṃ paracakkavāḷagatanti idaṃ rūpaṃ āpāthaṃ āgacchati,",
  "tika-abh08t:2310_5": "maṃsacakkhunā dissamānaṃ viya hoti.",
  "tika-abh08t:2310_6": "Tadeva cettha rūpaṃ sarūpato vibhāvanasamatthaṃ cakkhuviññāṇaṃ viya.",
  "tika-abh08t:2310_7": "Na pana āvajjanaparikammavasena pavattāni pubbabhāgacittāni.",
  "tika-abh08t:2310_8": "Tāni hi ārammaṇaṃ karontānipi na yāthāvato taṃ vibhāvetvā pavattanti āvajjanasampaṭicchanādicittāni viyāti.",
  "tika-abh08t:2311_0": "1101- 2.",
  "tika-abh08t:2311_1": "Nanu ca anāgataṃsañāṇaṃ yathākammūpagañāṇanti dve abhiññāñāṇāni atthi,",
  "tika-abh08t:2311_2": "kasmā tāni idha na dassitānīti āha “anāgataṃsañāṇassā”tiādi.",
  "tika-abh08t:2311_3": "Ijjhanti dibbacakkhunāti visuṃ parikammassa abhāvato dibbacakkhuñāṇapaṭilābheneva tassa parivārāni hutvā paṭiladdhāni honti.",
  "tika-abh08t:2311_4": "Tatoyeva hi tāni tassa paribhaṇḍañāṇānīti vuccanti.",
  "tika-abh08t:2311_5": "Yathā hi sinerussa parivāraṭṭhāniyāni taṃsiddhiyā siddhāni mekhalaṭṭhānāni paribhaṇḍānīti vuccanti,",
  "tika-abh08t:2311_6": "evaṃ imānipi dibbacakkhusiddhiyā siddhāni tassa paribhaṇḍānīti veditabbāni.",
  "tika-abh08t:2312_0": "Hotu tāva evametaṃ,",
  "tika-abh08t:2312_1": "cutūpapātañāṇaṃ pana kiṃ na dassitanti āha “cutūpapātañāṇampī”tiādi.",
  "tika-abh08t:2312_2": "Dibbacakkhuñāṇameva hi cutiyaṃ,",
  "tika-abh08t:2312_3": "upapattiyañca rūpaṃ vibhāventaṃ cutūpapāte pavattattā “cutūpapātañāṇa”nti vuccati,",
  "tika-abh08t:2312_4": "avasesarūpavibhāvanakāle “dibbacakkhū”ti vuccati,",
  "tika-abh08t:2312_5": "tasmā paramatthato nāmadvayena āgataṃ ekameva ñāṇaṃ,",
  "tika-abh08t:2312_6": "dibbacakkhuñāṇaṃ cutūpapātañāṇanti pana byañjanatoyeva nānanti.",
  "tika-abh08t:2312_7": "Katthaci manomayañāṇantipi visuṃ abhiññāñāṇaṃ āgataṃ,",
  "tika-abh08t:2312_8": "taṃ atthato iddhividhañāṇameva.",
  "tika-abh08t:2312_9": "Dibbacakkhuñāṇavaṇṇanā.",
  "tika-abh08t:2313_0": "1103. Idhāti imasmiṃ sāsane. Anena tarenāti anena abhidhammāvatāranāmakena tarena.",
  "tika-abh08t:2314_0": "Iti abhidhammatthavikāsiniyā nāma",
  "tika-abh08t:2315_0": "Abhidhammāvatārasaṃvaṇṇanāya",
  "tika-abh08t:2316_0": "Abhiññāniddesavaṇṇanā niṭṭhitā.",
  "tika-abh08t:2317_0": "17. Sattarasamo paricchedo",
  "tika-abh08t:2318_0": "Abhiññārammaṇaniddesavaṇṇanā",
  "tika-abh08t:2319_0": "1104-5. Pañca iddhividhādīnīti –",
  "tika-abh08t:2320_0": "“Iddhividhaṃ dibbasotaṃ, paracittavijānanā;",
  "tika-abh08t:2321_0": "Pubbenivāsānussati, dibbacakkhūti pañcadhā”ti. –",
  "tika-abh08t:2322_0": "Evamāgatā pañca.",
  "tika-abh08t:2322_1": "Sattābhiññā imā panāti atītaṃsañāṇassa pubbenivāsānussatiñāṇe,",
  "tika-abh08t:2322_2": "manomayañāṇassa ca iddhividhañāṇe antogadhattā vuttaṃ.",
  "tika-abh08t:2322_3": "Atītaṃsañāṇaṃ nāma paresaṃ paccuppannabhave yāva paṭisandhipariyosānaṃ pavattacittārammaṇaṃ ñāṇaṃ.",
  "tika-abh08t:2322_4": "Manomayañāṇampi nāma manomayakāyābhinimmānādivasappavattaṃ iddhividhañāṇaṃ.",
  "tika-abh08t:2323_0": "1106.",
  "tika-abh08t:2323_1": "Idāni imesaṃ abhiññāñāṇānaṃ ārammaṇavinicchaye asammohatthaṃ taṃ dassetumārabhanto āha “sattanna”ntiādi.",
  "tika-abh08t:2323_2": "Cattāro ārammaṇattikāti parittārammaṇattiko maggārammaṇattiko atītārammaṇattiko ajjhattārammaṇattikoti ime cattāro ārammaṇattikā.",
  "tika-abh08t:2323_3": "Etthāti idaṃ paccāmasanaṃ kiṃ tikānaṃ,",
  "tika-abh08t:2323_4": "udāhu ārammaṇānanti,",
  "tika-abh08t:2323_5": "kiñcettha –",
  "tika-abh08t:2323_6": "yadi tikānaṃ,",
  "tika-abh08t:2323_7": "tadayuttaṃ.",
  "tika-abh08t:2323_8": "Na hi tikesu abhiññāñāṇāni pavattanti.",
  "tika-abh08t:2323_9": "Atha ārammaṇānaṃ,",
  "tika-abh08t:2323_10": "tampi ayuttaṃ.",
  "tika-abh08t:2323_11": "Na hi aññaṃ uddisitvā aññassa paccāmasanaṃ yuttanti.",
  "tika-abh08t:2323_12": "Yathā icchasi,",
  "tika-abh08t:2323_13": "tathā hotu.",
  "tika-abh08t:2323_14": "Bhavatu tāva tikānaṃ,",
  "tika-abh08t:2323_15": "nanu vuttaṃ “tikesu abhiññāñāṇāni nappavattantī”ti?",
  "tika-abh08t:2323_16": "Nāyaṃ virodho tikavohārena ārammaṇānaṃyeva gayhamānattā.",
  "tika-abh08t:2323_17": "Atha vā pana hotu ārammaṇānaṃ,",
  "tika-abh08t:2323_18": "nanu vuttaṃ “aññaṃ uddisitvā aññassa paccāmasanaṃ ayutta”nti.",
  "tika-abh08t:2323_19": "Ayampi na doso yathāvuttakāraṇenevāti.",
  "tika-abh08t:2324_0": "1107- 10.",
  "tika-abh08t:2324_1": "Parittādīsu sattasūti asatipi vatthubhede bhūmikālasantānabhedavasena bhinnesu parittamahaggataatītānāgatapaccuppannaajjhattabahiddhārammaṇavasena",
  "tika-abh08t:2324_2": "sattasu parittādiārammaṇavibhāgesu.",
  "tika-abh08t:2324_3": "Iddhividhañāṇassa maggārammaṇatāya abhāvato idha maggārammaṇattiko na labbhati.",
  "tika-abh08t:2324_4": "Kāyaṃ cittasannissitaṃ katvā adissamānena kāyena gantukāmoti sambandho.",
  "tika-abh08t:2324_5": "Cittasannissitakaraṇañca taṃ viya kāyassa adissamānasīghagatikatāvasena taggatikatāpādanaṃ.",
  "tika-abh08t:2324_6": "Yathā cittaṃ na dissati sīghagamanañca,",
  "tika-abh08t:2324_7": "evaṃ kāyampi adissamānaṃ,",
  "tika-abh08t:2324_8": "sīghagamanañca katvā yathicchitaṭṭhānaṃ gantukāmoti ayañhettha attho.",
  "tika-abh08t:2324_9": "Cittavasenāti mahaggatacittavasena pariṇāmetīti pāṭhaseso.",
  "tika-abh08t:2324_10": "Tenāha “taṃ mahaggate ca cittasmiṃ samāropetī”ti.",
  "tika-abh08t:2324_11": "Pādakajjhānañhi samāpajjitvā vuṭṭhāya “ayaṃ kāyo idaṃ cittaṃ viya adissamāno,",
  "tika-abh08t:2324_12": "sīghagamano ca hotū”ti parikammaṃ karoti,",
  "tika-abh08t:2324_13": "parikammaṃ pana katvā puna samāpajjitvā vuṭṭhāya tatheva parikammaṃ karonto kāyaṃ gahetvā mahaggate pādakacitte samāropeti,",
  "tika-abh08t:2324_14": "taggatikaṃ karoti viya,",
  "tika-abh08t:2324_15": "adissamānaṃ,",
  "tika-abh08t:2324_16": "sīghagamanañca karoti.",
  "tika-abh08t:2324_17": "Taṃ pana sīghagamanatthaṃ abhāvitiddhipādānaṃ viya dandhaṃ appavattitvā katipayacittavāreheva icchitaṭṭhānappattivasena daṭṭhabbaṃ,",
  "tika-abh08t:2324_18": "na ekacittakkhaṇeneva. “Nāhaṃ,",
  "tika-abh08t:2324_19": "bhikkhave,",
  "tika-abh08t:2324_20": "aññaṃ ekadhammampi samanupassāmi,",
  "tika-abh08t:2324_21": "yaṃ evaṃ lahuparivattaṃ,",
  "tika-abh08t:2324_22": "yathayidaṃ,",
  "tika-abh08t:2324_23": "bhikkhave,",
  "tika-abh08t:2324_24": "citta”nti hi ettha añña-",
  "tika-abh08t:2324_25": "ggahaṇeneva rūpadhammānaṃ gahitattā cittakkhaṇavasena rūpappavatti na yuttā.",
  "tika-abh08t:2324_26": "Yattha yattha ca dhammā uppajjanti,",
  "tika-abh08t:2324_27": "tattha tattheva bhijjanti ca,",
  "tika-abh08t:2324_28": "na ca iddhibalena dhammānaṃ kenaci lakkhaṇaññathattaṃ sakkā kātunti.",
  "tika-abh08t:2324_29": "Cittavasena rūpakāyaṃ pādakajjhāne samāropentassa kāyameva ārammaṇanti āha “kāyārammaṇato”ti,",
  "tika-abh08t:2324_30": "kāye vaṇṇārammaṇatoti vuttaṃ hoti.",
  "tika-abh08t:2324_31": "Kāyasannissitaṃ katvā cittanti ettha na cittaṃ kāyaṃ viya dandhaṃ dissamānaṃ karoti,",
  "tika-abh08t:2324_32": "kintu dandhadissamānagatikaraṇamattamevāti daṭṭhabbaṃ.",
  "tika-abh08t:2325_0": "1112- 3.",
  "tika-abh08t:2325_1": "Anāgatamatītañca karoti visayaṃ yadāti mahādhātunidhāne mahākassapattherādīnaṃ viya anāgataṃ adhiṭṭhahantānaṃ anāgataṃ ārammaṇaṃ karoti,",
  "tika-abh08t:2325_2": "kāyavasena cittapariṇāmanakāle tadeva ciraniruddhaṃ pādakajjhānaṃ ārammaṇaṃ karontānaṃ atītaṃ ārammaṇaṃ karoti,",
  "tika-abh08t:2325_3": "tadā atītārammaṇaṃ,",
  "tika-abh08t:2325_4": "anāgatagocarañca hoti,",
  "tika-abh08t:2325_5": "paccuppanno gocaro paccuppannassa rūpakāyassa ārammaṇakaraṇato.",
  "tika-abh08t:2325_6": "Hatthiādayo abhinimminantassāpi hi kiñcāpi parikammaṃ anāgatārammaṇaṃ hoti,",
  "tika-abh08t:2325_7": "adhiṭṭhānacittaṃ pana paccuppannārammaṇameva.",
  "tika-abh08t:2325_8": "Upacārārammaṇaṃ viya hi paṭibhāganimittaṃ tena saha pātubhūtameva tassārammaṇaṃ hoti.",
  "tika-abh08t:2326_0": "1114- 5.",
  "tika-abh08t:2326_1": "Kāyaṃ …pe…",
  "tika-abh08t:2326_2": "siyāti attano kāyaṃ cittavasena pariṇāmanakāle ajjhattassa kāyassa ārammaṇakaraṇato,",
  "tika-abh08t:2326_3": "attano cittaṃ kāyavasena pariṇāmanakāle cittassa ārammaṇakaraṇato. Vā-",
  "tika-abh08t:2326_4": "saddena avuttasamuccayatthena gahite attano kumāravaṇṇādiabhinimmānakāle kāyassa ārammaṇakaraṇato ca ajjhattārammaṇaṃ siyā.",
  "tika-abh08t:2326_5": "Bahiddhā rūpadassaneti bahiddhā hatthiassādirūpadassanakāle.",
  "tika-abh08t:2327_0": "1116- 8.",
  "tika-abh08t:2327_1": "Paccuppanne paritte cāti sarūpavibhāvanametaṃ.",
  "tika-abh08t:2327_2": "Dibbasotassa hi paccuppannova saddo ārammaṇaṃ hoti,",
  "tika-abh08t:2327_3": "so ca sabhāvato parittova.",
  "tika-abh08t:2327_4": "Kucchisaddassāti kucchiyaṃ vātasaddassa.",
  "tika-abh08t:2327_5": "Tattha pāṇakasaddassa pana savane bahiddhārammaṇameva.",
  "tika-abh08t:2327_6": "Vasitāpattassa attano vitakkavipphārasaddasavanepi ajjhattārammaṇanti vadanti,",
  "tika-abh08t:2327_7": "taṃ pana ekādasabhavaṅgacittato upari bhavaṅgaṃ pavattitumadatvā bhavaṅgato vuṭṭhāya āvajjanasamatthatāvasena vasitāpattasseva yujjati.",
  "tika-abh08t:2327_8": "“Parassa ca saddassā”ti sambandhitabbaṃ.",
  "tika-abh08t:2327_9": "Na hi parassa kucchisaddasavaneyeva bahiddhārammaṇaṃ hoti,",
  "tika-abh08t:2327_10": "atha kho parassa cittasamuṭṭhānasaddasavanepīti.",
  "tika-abh08t:2328_0": "1119- 22.",
  "tika-abh08t:2328_1": "Parittādīsūti parittamahaggataappamāṇamaggaatītānāgatapaccuppannabahiddhārammaṇesu.",
  "tika-abh08t:2328_2": "Parittānanti kāmāvacaracittānaṃ.",
  "tika-abh08t:2328_3": "Majjhimānanti parittaappamāṇānaṃ majjhe bhavattā majjhimasaṅkhātānaṃ rūpārūpāvacaracittānaṃ.",
  "tika-abh08t:2328_4": "Majjhebhavatā ca desanāvasena,",
  "tika-abh08t:2328_5": "na sabhāvavasena.",
  "tika-abh08t:2328_6": "Cetopariyañāṇaṃ parassa cittameva jānāti,",
  "tika-abh08t:2328_7": "avasesakkhandhattayaṃ pana na jānātīti imaṃ mahāaṭṭhakathāvādaṃ sandhāyāha “maggacittassa jānane”tiādi.",
  "tika-abh08t:2328_8": "Ayañhettha adhippāyo –",
  "tika-abh08t:2328_9": "yasmā cetopariyañāṇaṃ cittameva jānāti,",
  "tika-abh08t:2328_10": "tasmā taṃ maggārammaṇaṃ na hoti,",
  "tika-abh08t:2328_11": "maggasampayuttacittajānanato pana pariyāyena maggārammaṇatā aṭṭhakathāyaṃ anuññātāti.",
  "tika-abh08t:2328_12": "Paṭṭhāne pana –",
  "tika-abh08t:2329_0": "“Kusalā khandhā iddhividhañāṇassa cetopariyañāṇassa pubbenivāsānussatiñāṇassa yathākammūpagañāṇassa anāgataṃsañāṇassa ārammaṇapaccayena paccayo”ti –",
  "tika-abh08t:2330_0": "Vuttattā cattāropi khandhā cetopariyañāṇassa ārammaṇaṃ honti,",
  "tika-abh08t:2330_1": "tasmā nippariyāyeneva maggārammaṇatā labbhatīti idamettha saṅgahakārānaṃ sanniṭṭhānaṃ.",
  "tika-abh08t:2331_0": "1123- 5.",
  "tika-abh08t:2331_1": "Atītasattadivasabbhantare,",
  "tika-abh08t:2331_2": "anāgatasattadivasabbhantareyeva ca pavattaṃ paracittaṃ cetopariyañāṇaṃ jānāti,",
  "tika-abh08t:2331_3": "tato paṭṭhāya pana paṭisandhipariyosānaṃ,",
  "tika-abh08t:2331_4": "cutipariyosānañca pavattaṃ atītaṃsañāṇassa,",
  "tika-abh08t:2331_5": "anāgataṃsañāṇassa ca gocaranti adhippāyenāha “atīte”tiādi. Atītassa,",
  "tika-abh08t:2331_6": "anāgatassa ca paracittassa jānanaṃ sambhavati,",
  "tika-abh08t:2331_7": "paccuppannassa pana na sambhavatīti pucchati “kathañca panā”tiādi.",
  "tika-abh08t:2331_8": "Itaro yattha sambhavati,",
  "tika-abh08t:2331_9": "taṃ dassetuṃ paccuppannaṃ tāva vibhajitvā dassento “paccuppannaṃ tidhā vutta”ntiādimāha.",
  "tika-abh08t:2331_10": "Khaṇasantatiaddhatoti khaṇapaccuppannaṃ santatipaccuppannaṃ addhāpaccuppannanti evaṃ khaṇasantatiaddhāvasena tidhā vuttaṃ.",
  "tika-abh08t:2332_0": "1126.",
  "tika-abh08t:2332_1": "Tikkhaṇasampattanti uppādaṭṭhitibhaṅgavasena khaṇattayapariyāpannaṃ.",
  "tika-abh08t:2332_2": "Paccuppannakhaṇādikanti khaṇa-",
  "tika-abh08t:2332_3": "saddādikaṃ paccuppannaṃ khaṇapaccuppannanti vuttaṃ hoti.",
  "tika-abh08t:2332_4": "Ekadvesantativārapariyāpannanti ettha andhakāre nisīditvā ālokaṭṭhānaṃ gatassa na ca tāva ārammaṇaṃ pākaṭaṃ hoti,",
  "tika-abh08t:2332_5": "yāva pana taṃ pākaṭaṃ hoti,",
  "tika-abh08t:2332_6": "etthantare pavattā rūpasantati,",
  "tika-abh08t:2332_7": "arūpasantati vā “ekadvesantativārā”ti veditabbā.",
  "tika-abh08t:2332_8": "“Ālokaṭṭhāne vicaritvā ovarakaṃ paviṭṭhassāpi na tāva sahasā rūpaṃ pākaṭaṃ hoti,",
  "tika-abh08t:2332_9": "yāva taṃ pākaṭaṃ hoti,",
  "tika-abh08t:2332_10": "pubbeva tattha nisinnassa viya etthantare ekadvesantativārā veditabbā.",
  "tika-abh08t:2332_11": "Dūre ṭhatvā pana rajakādīnaṃ hatthavikāraṃ,",
  "tika-abh08t:2332_12": "ghaṇṭibherīādiākoṭanahatthavikārañca disvā na pana tāva saddaṃ suṇāti,",
  "tika-abh08t:2332_13": "yāva pana taṃ suṇāti,",
  "tika-abh08t:2332_14": "etthantare ekadvesantativārā veditabbā”ti evaṃ tāva majjhimabhāṇakattherā vadanti.",
  "tika-abh08t:2333_0": "Saṃyuttabhāṇakā pana “rūpasantati arūpasantatīti dve santatiyo vatvā udakaṃ akkamitvā gatassa yāva tīre akkantaudakalekhā na vippasīdati,",
  "tika-abh08t:2333_1": "addhānato āgatassa yāva kāye usumabhāvo na vūpasammati,",
  "tika-abh08t:2333_2": "ātapā āgantvā gabbhaṃ paviṭṭhassa yāva andhakārabhāvo na vigacchati,",
  "tika-abh08t:2333_3": "antogabbhe kammaṭṭhānaṃ manasikatvā divā vātapānaṃ vivaritvā olokentassa yāva akkhīnaṃ phandanabhāvo na vūpasammati,",
  "tika-abh08t:2333_4": "ayaṃ rūpasantati nāma.",
  "tika-abh08t:2333_5": "Dve tayo javanavārā arūpasantati nāmāti vatvā tadubhayampi santatipaccuppannaṃ nāmā”ti evaṃ ekameva santativāraṃ vadanti.",
  "tika-abh08t:2333_6": "Tattha majjhimabhāṇakavāde ekaccassa sīghampi pākaṭaṃ hotīti ekadvesantativārāti eka-",
  "tika-abh08t:2333_7": "ggahaṇampi kataṃ.",
  "tika-abh08t:2333_8": "Ācariyadhammapālatthero pana “atiparittasabhāvautuādisamuṭṭhānā vā ekadvesantativārā veditabbā”tipi āha.",
  "tika-abh08t:2334_0": "1127- 8.",
  "tika-abh08t:2334_1": "Ekabbhavaparicchinnanti ekasmiṃ bhave paṭisandhicutivasena paricchinnaṃ ekabhavapariyāpannaṃ dhammajātaṃ.",
  "tika-abh08t:2334_2": "Yaṃ sandhāya vuttaṃ “yo cāvuso mano,",
  "tika-abh08t:2334_3": "ye ca dhammā,",
  "tika-abh08t:2334_4": "ubhayametaṃ paccuppannaṃ,",
  "tika-abh08t:2334_5": "tasmiṃ ce paccuppanne chandarāgapaṭibaddhaṃ hoti viññāṇa”ntiādi,",
  "tika-abh08t:2334_6": "santatipaccuppannañcettha abhidhammaṭṭhakathāsu āgataṃ,",
  "tika-abh08t:2334_7": "addhāpaccuppannaṃ sutte.",
  "tika-abh08t:2334_8": "Kecīti abhayagirivāsino.",
  "tika-abh08t:2335_0": "1129- 30.",
  "tika-abh08t:2335_1": "Yathā cātiādi ettha tesaṃ opammadassanaṃ.",
  "tika-abh08t:2335_2": "Ekapupphaṃ attano vaṇṭena ekassa vaṇṭaṃ vijjhatīti sambandho.",
  "tika-abh08t:2335_3": "Mahājanassāpi…pe…",
  "tika-abh08t:2335_4": "vijjhatīti “atītaṃ cittaṃ,",
  "tika-abh08t:2335_5": "anāgataṃ cittaṃ,",
  "tika-abh08t:2335_6": "imassa cittaṃ,",
  "tika-abh08t:2335_7": "asukassa citta”nti evaṃ vibhāgaṃ akatvā parassa cittaṃ jānāmicceva rāsivasena mahājanassa citte āvajjite",
  "tika-abh08t:2335_8": "ekassa cittaṃ ekena cittena uppādakkhaṇe vā ṭhitikkhaṇe vā bhaṅgakkhaṇe vā ekantena paṭivijjhatīti attho.",
  "tika-abh08t:2336_0": "1131- 2.",
  "tika-abh08t:2336_1": "Taṃ pana tesaṃ vacanaṃ ayuttanti dassetuṃ “yenāvajjatī”tiādi vuttaṃ.",
  "tika-abh08t:2336_2": "Vassasahassampi hi evaṃ āvajjayato āvajjanajavanānaṃ ekasmiṃ ārammaṇe ṭhānaṃ natthi,",
  "tika-abh08t:2336_3": "abhiññācittañca sace khaṇapaccuppannaṃ jānāti,",
  "tika-abh08t:2336_4": "āvajjanena saha ekārammaṇe vattamānameva jānāti,",
  "tika-abh08t:2336_5": "no aññathā,",
  "tika-abh08t:2336_6": "tasmā tesaṃ āvajjanajavanānaṃ dvinnaṃ saha ekasmiṃ ārammaṇe aṭṭhānābhāvato taṃ na yujjati.",
  "tika-abh08t:2336_7": "Bhavatu tāva ko ettha dosoti ce āha “āvajjanajavanāna”ntiādi.",
  "tika-abh08t:2336_8": "Tattha maggaphalavīthito aññaṃ aniṭṭhaṭṭhānaṃ.",
  "tika-abh08t:2336_9": "Maggaphalavīthiyañhi āvajjanādīnaṃ saṅkhārārammaṇattā,",
  "tika-abh08t:2336_10": "gotrabhuādīnañca nibbānārammaṇattā nānārammaṇatā iṭṭhā,",
  "tika-abh08t:2336_11": "aññattha pana aniṭṭhā,",
  "tika-abh08t:2336_12": "tasmā aniṭṭhe ṭhāne javanāvajjanānaṃ nānārammaṇatāpattidoso ayuttoti taṃ tesaṃ vacanaṃ ayuttanti pakāsitaṃ aṭṭhakathāsūti adhippāyo.",
  "tika-abh08t:2337_0": "1133- 4.",
  "tika-abh08t:2337_1": "Yadi evaṃ,",
  "tika-abh08t:2337_2": "kathaṃ cetopariyañāṇaṃ paccuppannārammaṇaṃ hotīti āha “tasmā”tiādi.",
  "tika-abh08t:2337_3": "Yasmā evaṃ ayuttanti pakāsitaṃ, tasmā.",
  "tika-abh08t:2337_4": "Javanavāratoti ekajavanavāravasena.",
  "tika-abh08t:2337_5": "Idaṃ pana khaṇapaccuppannānantaraṃ lahukaṃ katvā paccuppannadassanatthaṃ vuttaṃ,",
  "tika-abh08t:2337_6": "yaṃ pana vattamānajavanavīthito atītānāgatavasena dvitijavanavīthiparimāṇakāle pavattaṃ paracittaṃ,",
  "tika-abh08t:2337_7": "taṃ sabbampi “santatipaccuppannaṃ nāmā”ti aṭṭhakathāyaṃ vuttaṃ,",
  "tika-abh08t:2337_8": "tasmā javanavāratoti dvitijavanavāravasena dīpetabbaṃ,",
  "tika-abh08t:2337_9": "na sakalena paccuppannaddhunāti adhippāyo.",
  "tika-abh08t:2337_10": "Niddiṭṭhaṃ saṃyuttaṭṭhakathāyaṃ.",
  "tika-abh08t:2337_11": "Tatrāyaṃ dīpanātiādi javanavārassa addhāpaccuppannabhāvadīpanamukhena iddhicittassa pavattiākāradīpanaṃ.",
  "tika-abh08t:2338_0": "1139- 41.",
  "tika-abh08t:2338_1": "Santatipaccuppannampi addhāpaccuppanneneva saṅgahetvā āha “addhāvasā…pe… panā”ti.",
  "tika-abh08t:2338_2": "Ānandācariyo panettha abhidhammamātikāya āgatassa paccuppannapadassa addhāsantatipaccuppannapadatthatā na katthaci pāḷiyaṃ vuttā,",
  "tika-abh08t:2338_3": "tasmā cittasāmaññena cittaṃ āvajjayamānaṃ abhimukhībhūtaṃ vijjamānacittaṃ āvajjeti,",
  "tika-abh08t:2338_4": "parikammāni ca taṃ taṃ vijjamānacittaṃ cittasāmaññeneva ārammaṇaṃ katvā cittajānanaparikammāni hutvā pavattanti.",
  "tika-abh08t:2338_5": "Cetopariyañāṇaṃ pana vijjamānacittaṃ paṭivijjhantaṃ tena saha ekakkhaṇe uppajjati.",
  "tika-abh08t:2338_6": "Tattha yasmā santānaggahaṇato ekattavasena āvajjanādīni cittanteva pavattāni,",
  "tika-abh08t:2338_7": "tañca cittameva,",
  "tika-abh08t:2338_8": "yaṃ cetopariyañāṇena vibhāvitaṃ,",
  "tika-abh08t:2338_9": "tasmā samānākārappavattito na aniṭṭhe ṭhāne nānārammaṇatā hotīti khaṇapaccuppannavaseneva imassa paccuppannārammaṇataṃ icchati.",
  "tika-abh08t:2338_10": "Itarānīti āvajjanaparikammacittāni.",
  "tika-abh08t:2338_11": "Cakkhudvāre viññāṇanti cakkhuviññāṇaṃ.",
  "tika-abh08t:2339_0": "1143- 7.",
  "tika-abh08t:2339_1": "Parittādīsu aṭṭhasūti cetopariyañāṇassa vuttesu paccuppannārammaṇaṃ hitvā navattabbārammaṇañca pakkhipitvā aṭṭhasu parittādīsu. Atīte…pe…",
  "tika-abh08t:2339_2": "phalampi vāti ettha attanāti nidassanamattaṃ.",
  "tika-abh08t:2339_3": "Parehipi bhāvitamaggaṃ,",
  "tika-abh08t:2339_4": "sacchikataphalañca pubbenivāsānussatiñāṇena samanussarati. Vā-",
  "tika-abh08t:2339_5": "saddena vā avuttasamuccayatthena attanā bhāvitaṃ maggaṃ,",
  "tika-abh08t:2339_6": "phalampi vā parehi bhāvitaṃ maggaṃ,",
  "tika-abh08t:2339_7": "phalampi vāti evamattho gahetabbo.",
  "tika-abh08t:2339_8": "Tathā ca vuttaṃ aṭṭhakathāyaṃ “attanā,",
  "tika-abh08t:2339_9": "parehi bhāvitamaggaṃ,",
  "tika-abh08t:2339_10": "sacchikataphalañca anussaraṇakāle”ti. Eva-",
  "tika-abh08t:2339_11": "kāraṃ pana padapūraṇamattameva.",
  "tika-abh08t:2339_12": "Phalampi vāti ettha “bhāvita”nti na sambandhitabbaṃ.",
  "tika-abh08t:2339_13": "Na hi phalaṃ bhāvetabbaṃ hoti,",
  "tika-abh08t:2339_14": "atha kho sacchikātabbamevāti.",
  "tika-abh08t:2339_15": "Samanussarato magganti etthāpi “attanā,",
  "tika-abh08t:2339_16": "parehi vā bhāvita”nti sambandhitabbaṃ.",
  "tika-abh08t:2339_17": "Ekantatoti niyamato.",
  "tika-abh08t:2340_0": "1148- 50.",
  "tika-abh08t:2340_1": "Nanu ca cetopariyañāṇayathākammūpagañāṇānipi atītārammaṇāneva,",
  "tika-abh08t:2340_2": "kiṃ pana tesaṃ,",
  "tika-abh08t:2340_3": "imassa ca ārammaṇe nānākaraṇanti āha “cetopariyañāṇampī”tiādi.",
  "tika-abh08t:2340_4": "Kiñcāpīti ayaṃ nipātasamudāyo,",
  "tika-abh08t:2340_5": "eko vā nipāto visesānabhidhānanimitte upagamane daṭṭhabbo.",
  "tika-abh08t:2340_6": "Atha khoti visesābhidhānasamārambhe.",
  "tika-abh08t:2340_7": "Cittamevāti idaṃ pubbe vicāritameva.",
  "tika-abh08t:2340_8": "Atīte cetanāmattanti idampi pubbe viya mahāaṭṭhakathāvādaṃ sandhāyeva vuttaṃ.",
  "tika-abh08t:2340_9": "Tattha hi yathākammūpagañāṇassa cetanāmattameva ārammaṇaṃ hoti,",
  "tika-abh08t:2340_10": "na cittaṃ,",
  "tika-abh08t:2340_11": "nāpi itare dhammā,",
  "tika-abh08t:2340_12": "yato taṃ yathākammūpaganti vuccatīti iminā adhippāyena yathākammūpagañāṇaṃ atītacetanāmattameva ārammaṇaṃ karotīti vuttaṃ,",
  "tika-abh08t:2340_13": "heṭṭhā dassitapāḷivasena sabbe cattāropi khandhā yathākammūpagañāṇassa ārammaṇanti saṅgahakārānaṃ sanniṭṭhānaṃ.",
  "tika-abh08t:2340_14": "Natthi kiñci agocaranti kiñci khandhaṃ vā khandhapaṭibaddhaṃ nāmagottādiṃ vā agocaraṃ nāma natthi.",
  "tika-abh08t:2340_15": "Tañhi atītakkhandhakhandhapaṭibaddhesu dhammesu sabbaññutaññāṇasamānagatikamevāti adhippāyo.",
  "tika-abh08t:2341_0": "1151- 2.",
  "tika-abh08t:2341_1": "Attakkhandhānussaraṇeti attano khandhānussaraṇakāle.",
  "tika-abh08t:2341_2": "Saraṇe…pe…",
  "tika-abh08t:2341_3": "gocaranti “atīte vipassī bhagavā ahosi,",
  "tika-abh08t:2341_4": "tassa mātā bandhumatī,",
  "tika-abh08t:2341_5": "pitā bandhumā”tiādinā nayena nāmagottādiṃ,",
  "tika-abh08t:2341_6": "pathavīnimittādiñca anussaraṇakāle navattabbārammaṇaṃ hoti.",
  "tika-abh08t:2341_7": "Navattabbagocaranti hi parittārammaṇaatītārammaṇattikavasena vuttaṃ,",
  "tika-abh08t:2341_8": "ajjhattārammaṇattikavasena pana ākiñcaññāyatanajjhānassa ārammaṇabhūtadhammārammaṇakāle navattabbārammaṇaṃ hoti,",
  "tika-abh08t:2341_9": "avasesapaññattārammaṇakāle bahiddhārammaṇaṃ hoti.",
  "tika-abh08t:2341_10": "Nāmagottanti cettha khandhapaṭibaddho sammutisiddho byañjanattho,",
  "tika-abh08t:2341_11": "na byañjanaṃ.",
  "tika-abh08t:2341_12": "Byañjanañhi saddāyatanasaṅgahitattā parittaṃ hoti.",
  "tika-abh08t:2341_13": "Yathāha “niruttipaṭisambhidā parittārammaṇā”ti.",
  "tika-abh08t:2342_0": "1154.",
  "tika-abh08t:2342_1": "Dibbasotasamanti yasmā paccuppannaṃ,",
  "tika-abh08t:2342_2": "parittañca rūpaṃ ārammaṇaṃ karoti,",
  "tika-abh08t:2342_3": "tasmā paccuppannārammaṇaṃ,",
  "tika-abh08t:2342_4": "parittārammaṇañca hoti,",
  "tika-abh08t:2342_5": "attano kucchigatarūpadassane,",
  "tika-abh08t:2342_6": "parassa hadayanissitalohitadassanādīsu ca ajjhattārammaṇaṃ,",
  "tika-abh08t:2342_7": "bahiddhārammaṇañca hoti.",
  "tika-abh08t:2343_0": "1155- 6.",
  "tika-abh08t:2343_1": "Parittādīsu aṭṭhasūti pubbenivāsānussatiñāṇassa vuttesu atītārammaṇaṃ vajjetvā anāgatārammaṇaṃ pakkhipitvā aṭṭhasu.",
  "tika-abh08t:2343_2": "Nibbattissati…pe…",
  "tika-abh08t:2343_3": "pajānatoti iminā nibbattakkhandhajānanamāha.",
  "tika-abh08t:2343_4": "Anāgataṃsañāṇassa anāgatamagocaraṃ natthi.",
  "tika-abh08t:2343_5": "Tampi hi anāgatakkhandhakhandhapaṭibaddhesu dhammesu sabbaññutaññāṇasamānagatikameva.",
  "tika-abh08t:2344_0": "1163.",
  "tika-abh08t:2344_1": "Jānane nāmagottassāti “anāgate metteyyo nāma sammāsambuddho uppajjissati,",
  "tika-abh08t:2344_2": "tassa subrahmā nāma pitā bhavissati,",
  "tika-abh08t:2344_3": "brahmavatī nāma mātā”tiādinā nayena nāmagottādijānanakāle.",
  "tika-abh08t:2345_0": "1164- 5.",
  "tika-abh08t:2345_1": "Parittādīsu pañcasūti parittamahaggataatītaajjhattabahiddhārammaṇavasena pañcasu.",
  "tika-abh08t:2345_2": "Kāmakammassāti kāmāvacarakammassa.",
  "tika-abh08t:2346_0": "1169.",
  "tika-abh08t:2346_1": "Vividhatthavaṇṇapadanti nānappakāraatthapadehi,",
  "tika-abh08t:2346_2": "byañjanapadehi ca sampannaṃ.",
  "tika-abh08t:2346_3": "Madhuratthamatinīharanti madhuratthaṃ atinīharañcāti padacchedo.",
  "tika-abh08t:2347_0": "Iti abhidhammatthavikāsiniyā nāma",
  "tika-abh08t:2348_0": "Abhidhammāvatārasaṃvaṇṇanāya",
  "tika-abh08t:2349_0": "Abhiññārammaṇaniddesavaṇṇanā niṭṭhitā.",
  "tika-abh08t:2350_0": "18. Aṭṭhārasamo paricchedo",
  "tika-abh08t:2351_0": "Diṭṭhivisuddhiniddesavaṇṇanā",
  "tika-abh08t:2352_0": "1170- 2.",
  "tika-abh08t:2352_1": "Idāni yasmā evaṃ abhiññāvasena adhigatānisaṃsāya thiratarāya samādhibhāvanāya samannāgatena bhikkhunā paññā bhāvetabbā hoti.",
  "tika-abh08t:2352_2": "Evañhi sā sabbākārena thiratarā sikhappattā ca hoti,",
  "tika-abh08t:2352_3": "tasmā tassā bhāvanānayavibhāvanatthamārabhanto āha “samādhiṃ panā”tiādi.",
  "tika-abh08t:2352_4": "Kā paññāti sarūpapucchā.",
  "tika-abh08t:2352_5": "Ko catthoti imissā ko attho.",
  "tika-abh08t:2352_6": "Paññāti padaṃ kaṃ abhidheyyatthaṃ nissāya vattatīti adhippāyo.",
  "tika-abh08t:2353_0": "1173- 4.",
  "tika-abh08t:2353_1": "Paññā vipassanāpaññāti idhādhippetameva paññaṃ dasseti,",
  "tika-abh08t:2353_2": "aññattha pana bahuvidho paññāpabhedo hoti.",
  "tika-abh08t:2353_3": "Puññacittasamāyutāti kusalacittasampayuttā.",
  "tika-abh08t:2353_4": "Ettha ca puñña-",
  "tika-abh08t:2353_5": "ggahaṇena duvidhampi abyākataṃ nivatteti,",
  "tika-abh08t:2353_6": "tathā “atthi saṃkiliṭṭhā”ti evaṃ pavattaṃ micchāvādaṃ paṭisedheti.",
  "tika-abh08t:2353_7": "Vipassanā-",
  "tika-abh08t:2353_8": "ggahaṇena kammassakatādivasappavattaṃ sesakusalapaññaṃ.",
  "tika-abh08t:2353_9": "Jānanā vā pakāratoti vutte “kimidaṃ pakārato jānanaṃ nāmā”ti anuyogaṃ manasi nidhāya sañjānanavijānanākāravisiṭṭhaṃ",
  "tika-abh08t:2353_10": "nānappakārato jānananti dassetuṃ “saññāviññāṇapaññānaṃ,",
  "tika-abh08t:2353_11": "ko viseso kimantara”nti kathetukamyatāpucchaṃ katvā vissajjanamāha “saññāviññāṇapaññāna”ntiādinā.",
  "tika-abh08t:2353_12": "Jānanatte samepi cāti visayavijānanākāre samānepi.",
  "tika-abh08t:2354_0": "1175.",
  "tika-abh08t:2354_1": "Sañjānanamattaṃvāti “nīlapīta”ntiādikaṃ ārammaṇe vijjamānaṃ,",
  "tika-abh08t:2354_2": "avijjamānaṃ vā saññānimittaṃ katvā jānanaṃ.",
  "tika-abh08t:2354_3": "Tathā hesā puna sañjānanapaccayakaraṇarasā. Matta-",
  "tika-abh08t:2354_4": "saddena visesanivattiatthena vijānanappajānanākāre nivatteti, eva-",
  "tika-abh08t:2354_5": "kārena kadācipi imissā te visesā na santiyevāti avadhāreti.",
  "tika-abh08t:2354_6": "Tenāha “lakkhaṇappaṭivedha”ntiādi.",
  "tika-abh08t:2354_7": "“Aniccaṃ dukkhamanattā”ti lakkhaṇapaṭivedhaṃ kātuṃ neva sakkoti,",
  "tika-abh08t:2354_8": "viññāṇakiccampi kātuṃ na sakkoti,",
  "tika-abh08t:2354_9": "saññā kuto paññākiccaṃ kareyyāti lakkhaṇapaṭivedhaṃ kātuṃ na sakkoticceva vuttaṃ,",
  "tika-abh08t:2354_10": "na vuttaṃ “maggaṃ pāpetuṃ na sakkotī”ti.",
  "tika-abh08t:2355_0": "1176.",
  "tika-abh08t:2355_1": "Viññāṇaṃ pana ārammaṇe pavattamānaṃ na tattha saññā viya nīlapītādikassa sañjānanavaseneva pavattati,",
  "tika-abh08t:2355_2": "atha kho taṃ tattha aniccatādivisesaṃ,",
  "tika-abh08t:2355_3": "aññañca tādisaṃ visesaṃ jānantameva pavattatīti āha “viññāṇaṃ panā”tiādi.",
  "tika-abh08t:2355_4": "Kathaṃ pana viññāṇaṃ lakkhaṇapaṭivedhaṃ karotīti?",
  "tika-abh08t:2355_5": "Paññāya dassitamaggena.",
  "tika-abh08t:2355_6": "Lakkhaṇārammaṇikavipassanāya hi anekavāraṃ lakkhaṇāni paṭivijjhitvā pavattamānāya paguṇabhāvato paricayavasena",
  "tika-abh08t:2355_7": "ñāṇavippayuttacittenapi vipassanā sambhavati,",
  "tika-abh08t:2355_8": "yathā taṃ paguṇassa ganthassa sajjhāyane ñāyāgatāpi vārā na viññāyanti.",
  "tika-abh08t:2355_9": "Lakkhaṇaṃ paṭivijjhitunti ca lakkhaṇānaṃ ārammaṇakaraṇaṃ sandhāya vuttaṃ,",
  "tika-abh08t:2355_10": "na paṭivijjhanaṃ.",
  "tika-abh08t:2356_0": "1177.",
  "tika-abh08t:2356_1": "Ussakkitvāti 220 udayabbayādiñāṇapaṭipāṭiyā ārabhitvā maggaṃ pāpetumeva taṃ viññāṇaṃ na sakkoti asambodhasabhāvattā.",
  "tika-abh08t:2356_2": "Vuttanayanti viññāṇe vuttanayaṃ.",
  "tika-abh08t:2356_3": "Sā hi ārammaṇañca jānāti,",
  "tika-abh08t:2356_4": "lakkhaṇañca paṭivijjhati.",
  "tika-abh08t:2356_5": "Attano pana anaññasādhāraṇena ānubhāvena maggaṃ pāpetuñca sakkoti.",
  "tika-abh08t:2356_6": "Bālagāmikaheraññikānaṃ kahāpaṇajānanamiva ca nesaṃ ārammaṇajānanaṃ veditabbaṃ.",
  "tika-abh08t:2356_7": "Yathā hi heraññikaphalake ṭhapitaṃ kahāpaṇarāsiṃ eko asañjātavohārabuddhi bāladārako,",
  "tika-abh08t:2356_8": "eko gāmikapuriso,",
  "tika-abh08t:2356_9": "eko heraññikoti tīsu janesu passamānesu bāladārako kahāpaṇānaṃ cittavicittadīgharassacaturassaparimaṇḍalabhāvamattameva jānāti,",
  "tika-abh08t:2356_10": "“idaṃ manussānaṃ upabhogaparibhogāvahaṃ ratanasammata”nti na jānāti.",
  "tika-abh08t:2356_11": "Gāmikapuriso tadubhayaṃ jānāti,",
  "tika-abh08t:2356_12": "“ayaṃ cheko mahāsāro,",
  "tika-abh08t:2356_13": "ayaṃ kūṭo,",
  "tika-abh08t:2356_14": "ayaṃ aḍḍhasāro,",
  "tika-abh08t:2356_15": "ayaṃ pādasāro”tiādikaṃ pana vibhāgaṃ na jānāti.",
  "tika-abh08t:2356_16": "Heraññiko sabbepi te pakāre jānāti,",
  "tika-abh08t:2356_17": "jānanto ca oloketvāpi jānāti,",
  "tika-abh08t:2356_18": "ākoṭitasaddaṃ sutvāpi jānāti,",
  "tika-abh08t:2356_19": "gandhaṃ ghāyitvāpi rasaṃ sāyitvāpi hatthena dhārayitvāpi “asukasmiṃ gāme vā nigame vā nagare vā pabbate",
  "tika-abh08t:2356_20": "vā nadītīre vā kato”tipi “asukaācariyena kato”tipi jānāti.",
  "tika-abh08t:2356_21": "Tattha saññā asañjātavohārabuddhino bāladārakassa kahāpaṇadassanaṃ viya vibhāgaṃ akatvā piṇḍavaseneva",
  "tika-abh08t:2356_22": "ārammaṇaṃ gaṇhāti nīlādivasena ārammaṇassa upaṭṭhānākāraggahaṇato,",
  "tika-abh08t:2356_23": "viññāṇaṃ gāmikapurisassa kahāpaṇadassanamiva ekaccavisesaggahaṇasamatthatāya,",
  "tika-abh08t:2356_24": "paññā anavasesaggahaṇasamatthatāya heraññikassa kahāpaṇadassanamiva daṭṭhabbāti.",
  "tika-abh08t:2357_0": "1178- 80.",
  "tika-abh08t:2357_1": "Sabhāvapaṭivedhananti sako bhāvo,",
  "tika-abh08t:2357_2": "samāno vā bhāvo sabhāvo,",
  "tika-abh08t:2357_3": "tassa paṭivedhanaṃ ñātapariññātīraṇapariññāvasena sabhāvasāmaññalakkhaṇapaṭivedhanaṃ.",
  "tika-abh08t:2357_4": "Ghaṭapaṭādipaṭicchādakassa bāhirandhakārassa dīpāloko viya yathāvuttadhammasabhāvapaṭicchādakassa viddhaṃsanarasā.",
  "tika-abh08t:2357_5": "Uppajjamānoyeva hi ñāṇāloko hadayandhakāraṃ vidhamento uppajjatīti āha “sammohanandhakārassa,",
  "tika-abh08t:2357_6": "viddhaṃsanarasā matā”ti.",
  "tika-abh08t:2357_7": "Tatoyeva sabbadhammesu asammuyhanākārena paccupatiṭṭhati,",
  "tika-abh08t:2357_8": "kāraṇabhūtā vā sayaṃ phalabhūtaṃ asammohaṃ paccupatiṭṭhāpetīti āha “asammohapaccupaṭṭhānā”ti.",
  "tika-abh08t:2357_9": "Vipassanāpaññāya idhādhippetattā samādhi tassā padaṭṭhānaṃ.",
  "tika-abh08t:2357_10": "Tathā hi “samāhito yathābhūtaṃ pajānātī”ti suttapadanti āha “samādhāsannakāraṇā”ti.",
  "tika-abh08t:2358_0": "1181- 2.",
  "tika-abh08t:2358_1": "Dhammasabhāvapaṭivedho nāma paññāya āveṇiko sabhāvo,",
  "tika-abh08t:2358_2": "na tenassā koci vibhāgo labbhatīti āha “lakkhaṇenekadhā vuttā”ti.",
  "tika-abh08t:2358_3": "Lujjanapalujjanaṭṭhena loko vuccati vaṭṭaṃ,",
  "tika-abh08t:2358_4": "tappariyāpannatāya loke niyuttā,",
  "tika-abh08t:2358_5": "tattha vā viditāti lokikā.",
  "tika-abh08t:2358_6": "Tattha apariyāpannattā alokikā.",
  "tika-abh08t:2358_7": "Katamā panettha lokiyā,",
  "tika-abh08t:2358_8": "katamā lokuttarā cāti āha “lokiyenā”tiādi.",
  "tika-abh08t:2358_9": "Lokiyakusalacittuppādesu maggasampayuttā lokiyena maggena yuttā.",
  "tika-abh08t:2358_10": "Visesato pana diṭṭhivisuddhiādivisuddhicatukkasaṅgahitamaggasaṃyuttā samudāye pavattā paññā tadekadesesupi pavattatīti magga-",
  "tika-abh08t:2358_11": "ggahaṇaṃ kataṃ,",
  "tika-abh08t:2358_12": "paccekampi vā sammādiṭṭhiādīnaṃ maggasamaññāti katvā.",
  "tika-abh08t:2358_13": "Lokato uttarā uttiṇṇāti lokuttarā.",
  "tika-abh08t:2358_14": "Lokuttarāpi hi maggasampayuttā bhāvetabbā,",
  "tika-abh08t:2358_15": "vipassanāpariyosāne labbhatevāti lokuttara-",
  "tika-abh08t:2358_16": "ggahaṇaṃ na virujjhati.",
  "tika-abh08t:2358_17": "Tenāha “lokuttarenā”tiādi.",
  "tika-abh08t:2358_18": "Sutamayāditotiādiggahaṇena bhāvanāmayaṃ saṅgaṇhāti.",
  "tika-abh08t:2359_0": "1183- 5.",
  "tika-abh08t:2359_1": "Attanova cintāyāti tassa tassa anavajjassa atthassa sādhane paropadesena vinā attano upāyacintāvaseneva.",
  "tika-abh08t:2359_2": "Bhūripaññenāti mahāpaññena,",
  "tika-abh08t:2359_3": "patthaṭatāya pathavīsamānapaññena vāti attho.",
  "tika-abh08t:2359_4": "Parato pana sutvānāti parato upadesaṃ sutvā.",
  "tika-abh08t:2359_5": "Suteneva ca nipphannāti antogatahetvatthamidaṃ visesanaṃ,",
  "tika-abh08t:2359_6": "suteneva nipphannattāti attho.",
  "tika-abh08t:2359_7": "“Nipphannattā sutena vā”ti vā pāṭho.",
  "tika-abh08t:2359_8": "Yathā vāpi tathā vāti parato sutvā vā asutvā vā.",
  "tika-abh08t:2359_9": "Appanāpattāti idaṃ sikhāpattaṃ bhāvanāmayaṃ dassetuṃ vuttaṃ,",
  "tika-abh08t:2359_10": "na pana appanāpattāva bhāvanāmayāti.",
  "tika-abh08t:2359_11": "Tissopi panetā paññā pāḷivasena evaṃ veditabbā –",
  "tika-abh08t:2360_0": "“Tattha katamā cintāmayā paññā?",
  "tika-abh08t:2360_1": "Yogavihitesu vā kammāyatanesu yogavihitesu vā sippāyatanesu yogavihitesu vā vijjāṭhānesu kammassakataṃ vā saccānulomikaṃ vā rūpaṃ aniccanti vā, vedanā, saññā, saṅkhārā,",
  "tika-abh08t:2360_2": "viññāṇaṃ aniccanti vā,",
  "tika-abh08t:2360_3": "yaṃ evarūpaṃ anulomikaṃ khantiṃ diṭṭhiṃ ruciṃ mudiṃ pekkhaṃ dhammanijjhānakkhantiṃ parato asutvā paṭilabhati,",
  "tika-abh08t:2360_4": "ayaṃ vuccati cintāmayā paññā.",
  "tika-abh08t:2360_5": "Tattha katamā sutamayā paññā…pe…",
  "tika-abh08t:2360_6": "sutvā paṭilabhati,",
  "tika-abh08t:2360_7": "ayaṃ vuccati sutamayā paññā.",
  "tika-abh08t:2360_8": "Sabbāpi samāpannassa paññā bhāvanāmayā paññā”ti.",
  "tika-abh08t:2361_0": "Ettha ca kiñcāpi kammāyatanādivasena cintāmayasutamayapaññā mahaggatalokuttaravasena bhāvanāmayapaññā ca vuttā,",
  "tika-abh08t:2361_1": "idha pana antimabhavikānaṃ dvinnaṃ bodhisattānameva labbhamānā cintāmayabhūtā saccānulomikā paññā,",
  "tika-abh08t:2361_2": "pūritapāramīnaṃ avasesamahāpaññānaṃ labbhamānā sutamayā saccānulomikā paññā,",
  "tika-abh08t:2361_3": "lokuttarappanāpattāpi bhāvanāmayapaññāva adhippetā.",
  "tika-abh08t:2362_0": "1186.",
  "tika-abh08t:2362_1": "Paṭisambhidācatukkassāti atthadhammaniruttipaṭibhānasaṅkhātassa paṭisambhidācatukkassa vasena.",
  "tika-abh08t:2362_2": "Nanu cettha vipassanāpaññā adhippetā,",
  "tika-abh08t:2362_3": "kasmā paṭisambhidā āhaṭāti?",
  "tika-abh08t:2362_4": "Vipassakānaṃ ñāṇapāṭavatthaṃ paññāppabhede niddisiyamāne paṭisambhidāpaññāpi vattukāmatāya,",
  "tika-abh08t:2362_5": "paṭisambhidāpaññāya vā vipassanāphalabhūtattā lokiyalokuttarapaññādhikāre vā lokuttarapaññāya saha pāpuṇitabbaṃ",
  "tika-abh08t:2362_6": "paṭisambhidāpaññampi vattukāmatāya idheva vuttāti.",
  "tika-abh08t:2362_7": "Atthadhammaniruttīsu ñāṇanti “atthe ñāṇaṃ atthapaṭisambhidā,",
  "tika-abh08t:2362_8": "dhamme ñāṇaṃ dhammapaṭisambhidā,",
  "tika-abh08t:2362_9": "tatra dhammaniruttābhilāpe ñāṇaṃ niruttipaṭisambhidā”ti evamāgataṃ atthādīsu tīsu pabhedagataṃ ñāṇattayaṃ.",
  "tika-abh08t:2362_10": "Tīsupīti yathāvuttesu tīsupi paṭisambhidāñāṇesu gocarakiccalakkhaṇarasapaccupaṭṭhānapadaṭṭhānabhūmiādivasena",
  "tika-abh08t:2362_11": "te ārammaṇaṃ katvā paccavekkhantassa imāni ñāṇāni idamatthajotakānīti evaṃ pabhedagataṃ ñāṇaṃ,",
  "tika-abh08t:2362_12": "parittamahaggataappamāṇavasena vā tīsu ñāṇesu ñāṇaṃ.",
  "tika-abh08t:2362_13": "Paṭisambhidārammaṇampi hi paṭibhānapaṭisambhidā hoti.",
  "tika-abh08t:2362_14": "Teneva ca suttantabhājanīyapāḷiyaṃ “ñāṇesu ñāṇa”nti,",
  "tika-abh08t:2362_15": "aṭṭhakathāya ca “sabbatthakañāṇaṃ ārammaṇaṃ katvā ñāṇaṃ paccavekkhantassa pabhedagataṃ ñāṇa”nti avisesena vuttaṃ.",
  "tika-abh08t:2362_16": "Evañca katvā mahaggatapaṭisambhidāñāṇassa abhāvepi niruttipaṭisambhidā parittārammaṇā,",
  "tika-abh08t:2362_17": "tisso paṭisambhidā siyā parittārammaṇā,",
  "tika-abh08t:2362_18": "siyā mahaggatārammaṇā,",
  "tika-abh08t:2362_19": "siyā appamāṇārammaṇāti paṭibhānapaṭisambhidāya mahaggatārammaṇatāpi pañhāpucchakapāḷiyaṃ vuttā.",
  "tika-abh08t:2363_0": "Abhidhammabhājanīye pana –",
  "tika-abh08t:2364_0": "“Yasmiṃ samaye kāmāvacaraṃ kusalaṃ cittaṃ uppannaṃ hoti somanassasahagataṃ ñāṇasampayuttaṃ rūpārammaṇaṃ vā…pe…",
  "tika-abh08t:2364_1": "dhammārammaṇaṃ vā,",
  "tika-abh08t:2364_2": "yaṃ yaṃ vā panārabbha,",
  "tika-abh08t:2364_3": "tasmiṃ samaye phasso hoti…pe…",
  "tika-abh08t:2364_4": "avikkhepo hoti.",
  "tika-abh08t:2364_5": "Ye vā pana tasmiṃ samaye aññepi atthi arūpino dhammā,",
  "tika-abh08t:2364_6": "ime dhammā kusalā.",
  "tika-abh08t:2364_7": "Tesu dhammesu ñāṇaṃ dhammapaṭisambhidā.",
  "tika-abh08t:2364_8": "Tesaṃ vipāke ñāṇaṃ atthapaṭisambhidā.",
  "tika-abh08t:2364_9": "Yāya niruttiyā tesaṃ dhammānaṃ paññatti hoti,",
  "tika-abh08t:2364_10": "tatra dhammaniruttābhilāpe ñāṇaṃ niruttipaṭisambhidā.",
  "tika-abh08t:2364_11": "Yena ñāṇena tāni ñāṇāni jānāti ‘imāni ñāṇāni idamatthajotakānī’ti,",
  "tika-abh08t:2364_12": "tesu ñāṇesu ñāṇaṃ paṭibhānapaṭisambhidā”ti –",
  "tika-abh08t:2365_0": "Cittuppādakkamena desanāya pavattattā sāvaseso pāṭho kato.",
  "tika-abh08t:2365_1": "Cittuppādasaṅgahite atthe asesetvā desanā hi abhidhammabhājanīye pavattā,",
  "tika-abh08t:2365_2": "na sabbañeyyeti yathādassitavisayavacanavasena “yena ñāṇena tāni ñāṇāni jānātī”ti vuttaṃ,",
  "tika-abh08t:2365_3": "na taṃ aññārammaṇataṃ paṭisedheti desanāya atapparabhāvato.",
  "tika-abh08t:2365_4": "Evañca katvā tattha nibbāne,",
  "tika-abh08t:2365_5": "anāgatepi atthapaṭisambhidā siyā na vattabbā atītārammaṇātipi anāgatārammaṇātipi paccuppannārammaṇātipīti atthapaṭisambhidāya nibbānārammaṇatā vuttā.",
  "tika-abh08t:2365_6": "Ettha ca atthoti saṅkhepato hetuphalassetaṃ adhivacanaṃ.",
  "tika-abh08t:2365_7": "Hetuphalañhi yasmā hetuanusārena arīyati adhigamīyati sampāpuṇīyati,",
  "tika-abh08t:2365_8": "tasmā atthoti vuccati.",
  "tika-abh08t:2365_9": "Dhammotipi saṅkhepato paccayassetaṃ adhivacanaṃ.",
  "tika-abh08t:2365_10": "So hi yasmā taṃ taṃ dahati pavatteti,",
  "tika-abh08t:2365_11": "sampāpuṇituṃ vā dhāreti,",
  "tika-abh08t:2365_12": "tasmā dhammoti vuccati.",
  "tika-abh08t:2365_13": "Niruttīti sattānaṃ mūlabhāsābhūtā māgadhikabhāsā,",
  "tika-abh08t:2365_14": "yāya buddhānaṃ desanā hoti.",
  "tika-abh08t:2365_15": "Paṭibhānanti heṭṭhā vuttaṃ ñāṇattayameva.",
  "tika-abh08t:2365_16": "Vuttañhetaṃ abhidhamme “dukkhe ñāṇaṃ…pe…",
  "tika-abh08t:2365_17": "tassa vipāke ñāṇaṃ atthapaṭisambhidā”tiādi.",
  "tika-abh08t:2366_0": "1187.",
  "tika-abh08t:2366_1": "Yasmā panāyaṃ saṅkhepatthova,",
  "tika-abh08t:2366_2": "pabhedavasena ca vuccamāno pākaṭo hoti,",
  "tika-abh08t:2366_3": "tasmā taṃ saṅgahetvā pabhedatova atthādike dassetuṃ “yaṃ kiñci paccayuppanna”ntiādi āraddhaṃ.",
  "tika-abh08t:2366_4": "Yaṃ kiñci paccayuppannanti yaṃ kiñci hetādipaccayato samuppannaṃ.",
  "tika-abh08t:2366_5": "Taṃ pana “idaṃ ito nibbatta”nti evaṃ hetuanusārena viññāyamānameva idha adhippetaṃ,",
  "tika-abh08t:2366_6": "tathā kusalākusalaphalabhūtā vipākā abyāpārasantivasena viññāyamānā,",
  "tika-abh08t:2366_7": "sesā abyāpārabhūtā kiriyā dhammā avipākasantivasena,",
  "tika-abh08t:2366_8": "asaṅkhataṃ nissaraṇabhūto nirodho nibbutisantivasena,",
  "tika-abh08t:2366_9": "buddhavacanatthabhūto khandhādiparamatthadhammo imāya ayaṃ dīpitoti evaṃ pāḷianusārena viññāyamānova",
  "tika-abh08t:2366_10": "atthasamaññaṃ labhatīti āha “yaṃ kiñci paccayuppanna”ntiādi.",
  "tika-abh08t:2366_11": "Tattha hetuphalaṃ,",
  "tika-abh08t:2366_12": "bhāsitattho ca sakasakahetupaṭibaddho,",
  "tika-abh08t:2366_13": "bhāsitapaṭibaddho ca viññāyatīti pariyāyato,",
  "tika-abh08t:2366_14": "sesaṃ sakasakabhāvavaseneva viññāyatīti nippariyāyatova attho nāma.",
  "tika-abh08t:2366_15": "Tattha pariyāyattho suttantabhājanīyavasena vutto,",
  "tika-abh08t:2366_16": "nippariyāyattho abhidhammabhājanīyavasenāti daṭṭhabbaṃ.",
  "tika-abh08t:2366_17": "Bhāsitanti pāḷidhammamāha.",
  "tika-abh08t:2366_18": "Sesaṃ atthapañcakesu vuttanayena yathārahaṃ yojetvā veditabbaṃ.",
  "tika-abh08t:2367_0": "Ettha ca nibbānaṃ pattabbo attho,",
  "tika-abh08t:2367_1": "bhāsitattho ñāpetabbo attho,",
  "tika-abh08t:2367_2": "itaro nibbattetabbo atthoti tividho hoti attho.",
  "tika-abh08t:2367_3": "Maggo sampāpako hetu,",
  "tika-abh08t:2367_4": "bhāsitaṃ ñāpako hetu,",
  "tika-abh08t:2367_5": "itaraṃ nibbattako hetūti evaṃ tividho hotīti daṭṭhabbaṃ.",
  "tika-abh08t:2367_6": "Kiriyādhammānañcettha avipākatāya dhammabhāvo na vutto.",
  "tika-abh08t:2367_7": "Yadi evaṃ vipākā na hontīti atthabhāvo na vattabbo? Na,",
  "tika-abh08t:2367_8": "paccayuppannabhāvato.",
  "tika-abh08t:2367_9": "Evaṃ sati kusalākusalānampi paccayuppannattā atthabhāvo āpajjati?",
  "tika-abh08t:2367_10": "Nāyaṃ doso appaṭisiddhattā.",
  "tika-abh08t:2367_11": "Vipākassa pana padhānahetutāya pākaṭabhāvato dhammabhāvo eva tesaṃ vutto,",
  "tika-abh08t:2367_12": "kiriyānaṃ paccayabhāvā dhammabhāvo āpajjatīti ce?",
  "tika-abh08t:2367_13": "Nāyaṃ doso appaṭisiddhattā.",
  "tika-abh08t:2367_14": "Kammaphalasambandhassa pana hetubhāvābhāvato dhammabhāvo na yuttoti.",
  "tika-abh08t:2367_15": "Apica “ayaṃ imassa paccayo,",
  "tika-abh08t:2367_16": "ayaṃ paccayuppanno”ti evaṃ bhedamakatvā kevalaṃ kusalākusale vipākakiriyadhamme ca paccavekkhantassa",
  "tika-abh08t:2367_17": "dhammatthapaṭisambhidā na hontīti tesaṃ atthadhammatā vuttāti daṭṭhabbaṃ.",
  "tika-abh08t:2368_0": "1189.",
  "tika-abh08t:2368_1": "Sabhāvaniruttīti aviparītanirutti,",
  "tika-abh08t:2368_2": "aviparītaniruttīti tassa tassa atthassa bodhane sabbakālaṃ paṭiniyatasambandho abyabhicāravohāro māgadhabhāsāti vuttaṃ hoti.",
  "tika-abh08t:2368_3": "Sā hi sabbakālaṃ paṭiniyatasambandho,",
  "tika-abh08t:2368_4": "itarā bhāsā pana kālantarena parivattanti.",
  "tika-abh08t:2368_5": "Atthato panesā nāmapaññattīti ācariyā. Yathāhu –",
  "tika-abh08t:2369_0": "“Nirutti māgadhā bhāsā, atthato nāmasammutī”ti.",
  "tika-abh08t:2370_0": "Apare pana –",
  "tika-abh08t:2370_1": "yadi sabhāvanirutti paññattisabhāvā,",
  "tika-abh08t:2370_2": "evaṃ sati paññatti abhilapitabbā,",
  "tika-abh08t:2370_3": "na vacananti āpajjati,",
  "tika-abh08t:2370_4": "evañca sati “tatra dhammaniruttābhilāpe ñāṇaṃ niruttipaṭisambhidā”ti idaṃ na sakkā vattuṃ,",
  "tika-abh08t:2370_5": "abhilapitabboti abhilāpo.",
  "tika-abh08t:2370_6": "Na hi vacanato aññaṃ abhilapitabbaṃ uccāretabbaṃ atthi,",
  "tika-abh08t:2370_7": "atha phassādivacanehi bodhetabbaṃ abhilapitabbaṃ,",
  "tika-abh08t:2370_8": "evañca sati atthadhammānampi bodhetabbattā tesampi niruttibhāvo āpajjati,",
  "tika-abh08t:2370_9": "apica aṭṭhakathāyaṃ “phassoti ca sabhāvanirutti,",
  "tika-abh08t:2370_10": "phassā phassanti na sabhāvaniruttī”ti vacanato viññattivikārasahito saddo niruttīti dassitameva,",
  "tika-abh08t:2370_11": "“taṃ sabhāvaniruttisaddaṃ ārammaṇaṃ katvā paccavekkhantassa tasmiṃ sabhāvaniruttābhilāpe pabhedagataṃ ñāṇaṃ niruttipaṭisambhidā,",
  "tika-abh08t:2370_12": "evamayaṃ niruttipaṭisambhidā saddārammaṇā nāma jātā,",
  "tika-abh08t:2370_13": "na paññattiārammaṇā”ti ca aṭṭhakathāyaṃ vuttattā niruttisaddārammaṇāya sotaviññāṇavīthiyā parato manodvāre niruttipaṭisambhidā pavattati,",
  "tika-abh08t:2370_14": "evañca katvā “niruttipaṭisambhidā parittārammaṇā”ti vacanaṃ upapannaṃ hotīti vadanti.",
  "tika-abh08t:2370_15": "Ācariyajotipālattherādayo panāhu –",
  "tika-abh08t:2370_16": "“niruttipaṭisambhidā paccuppannārammaṇā”ti vacanaṃ paccuppannaṃ saddaṃ gahetvā pacchājānanaṃ sandhāya vuttaṃ,",
  "tika-abh08t:2370_17": "evañca sati aññasmiṃ paccuppannārammaṇe aññaṃ paccuppannārammaṇanti vuttanti āpajjati,",
  "tika-abh08t:2370_18": "yathā pana dibbasotañāṇaṃ manussādisaddabhedanicchayassa paccayabhūtaṃ taṃtaṃsaddavibhāvakaṃ,",
  "tika-abh08t:2370_19": "evaṃ sabhāvāsabhāvaniruttinicchayassa paccayabhūtaṃ paccuppannasabhāvaniruttisaddārammaṇaṃ taṃvibhāvakaṃ",
  "tika-abh08t:2370_20": "ñāṇaṃ niruttipaṭisambhidāti vuccamāne na koci pāḷivirodho,",
  "tika-abh08t:2370_21": "taṃ sabhāvaniruttisaddaṃ ārammaṇaṃ katvā paccavekkhantassāti ca paccuppannasaddārammaṇapaccavekkhaṇaṃ pavattentassāti na na sakkā vattuṃ.",
  "tika-abh08t:2370_22": "Tampi hi ñāṇaṃ sabhāvaniruttiṃ vibhāventameva taṃtaṃsaddapaccavekkhaṇānantaraṃ taṃtaṃpabhedanicchayassa",
  "tika-abh08t:2370_23": "hetubhāvato niruttiṃ bhindantaṃ paṭivijjhantameva uppajjatīti ca pabhedagatampi hotīti.",
  "tika-abh08t:2371_0": "1190.",
  "tika-abh08t:2371_1": "Tividhanti idaṃ heṭṭhā vibhāvitanayamevāti.",
  "tika-abh08t:2371_2": "Paccavekkhatoti imāni ñāṇāni idamatthajotakānīti asammohavasena paccavekkhantassa.",
  "tika-abh08t:2371_3": "Nanu ca tīṇi ñāṇānipi atthadhammasabhāvaṃ nātivattantīti ñāṇesu ñāṇaṃ atthapaṭisambhidā,",
  "tika-abh08t:2371_4": "dhammapaṭisambhidā ca hoti,",
  "tika-abh08t:2371_5": "kasmā pana “tesu…pe…",
  "tika-abh08t:2371_6": "mata”nti visuṃ vuttanti?",
  "tika-abh08t:2371_7": "Sārammaṇesu tīsu ñāṇesu pavattañāṇassa adhippetattā.",
  "tika-abh08t:2371_8": "Yañhi ñāṇārammaṇaṃ ñāṇaṃ tassa ārammaṇampi asammohavasena paṭivijjhantameva pavattati,",
  "tika-abh08t:2371_9": "taṃ idha paṭibhānapaṭisambhidā nāma.",
  "tika-abh08t:2371_10": "Evañca katvā vuttaṃ “imāni ñāṇāni idamatthajotakānī”ti.",
  "tika-abh08t:2371_11": "Ñāṇamattārammaṇaṃ pana ñāṇaṃ atthapaṭisambhidāyeva.",
  "tika-abh08t:2371_12": "Ettha ca kiñcāpi ayaṃ paṭisambhidā sārammaṇesu ñāṇesu pavattati,",
  "tika-abh08t:2371_13": "ārammaṇānaṃ pana pabhedaṃ heṭṭhā ñāṇattayameva vibhāveti.",
  "tika-abh08t:2371_14": "Yathā kiṃ?",
  "tika-abh08t:2371_15": "Yathā dhammadesanāya asamattho bahussuto kiñcāpi dhammakathikena kathetabbaṃ dhammaṃ jānāti,",
  "tika-abh08t:2371_16": "desanā pana dhammakathikasseva visayoti,",
  "tika-abh08t:2371_17": "evaṃsampadamidaṃ daṭṭhabbaṃ.",
  "tika-abh08t:2371_18": "Imāsu pana pacchimānaṃ tissannaṃ sekhāsekhamaggakkhaṇe asammohavasena paṭivedho hoti,",
  "tika-abh08t:2371_19": "atthapaṭisambhidāya ārammaṇakaraṇavasenapi.",
  "tika-abh08t:2371_20": "Tathā hi sā maggaphalasabhāvāpi hoti.",
  "tika-abh08t:2371_21": "Evañca katvā sā lokiyalokuttarā,",
  "tika-abh08t:2371_22": "sesā tisso lokiyāva.",
  "tika-abh08t:2371_23": "Tenāhu porāṇā –",
  "tika-abh08t:2372_0": "“Lābho tāsamasammohā, sekhāsekhapathakkhaṇe;",
  "tika-abh08t:2373_0": "Atthapaññā yathālambā, sā dvidhāññā tu sāsavā”ti.",
  "tika-abh08t:2374_0": "1191.",
  "tika-abh08t:2374_1": "Imā pana catasso paṭisambhidā pañcahi ākārehi visadabhāvaṃ gacchantīti dassetuṃ “pariyattī”tiādi āraddhaṃ.",
  "tika-abh08t:2374_2": "Tattha pariyatti nāma buddhavacanassa pariyāpuṇanaṃ,",
  "tika-abh08t:2374_3": "pāḷiaṭṭhakathāsu gaṇṭhipadaatthapadavinicchayakathā paripucchā parito sabbato ñātuṃ pucchāti katvā.",
  "tika-abh08t:2374_4": "Savanaṃ sakkaccaṃ aṭṭhiṃ katvā sotaviññāṇavasena gahaṇaṃ,",
  "tika-abh08t:2374_5": "adhigamo magguppatti.",
  "tika-abh08t:2374_6": "Aṭṭhakathāyaṃ pana “adhigamo nāma arahattamagguppattī”ti vuttaṃ.",
  "tika-abh08t:2374_7": "Taṃ sekhabhūmiyaṃ pabhedagamanaṃ appavisayaṃ,",
  "tika-abh08t:2374_8": "asekhabhūmiyaṃ bahuvisayanti katvā vuttaṃ.",
  "tika-abh08t:2374_9": "Sātisayaṃ vā adhigamanaṃ sandhāyeva vuttaṃ.",
  "tika-abh08t:2374_10": "Sekhena pattānampi hi imāsaṃ arahattappattiyā visadabhāvādhigamoti.",
  "tika-abh08t:2374_11": "Pubbayogo viya pana arahattappatti arahatopi paṭisambhidāvisadatāya paccayo na na hotīti pañcannampi",
  "tika-abh08t:2374_12": "yathāyogaṃ sekkhāsekkhapaṭisambhidāvisadatāya kāraṇatā yojetabbā.",
  "tika-abh08t:2374_13": "Pubbayogo nāma pubbabuddhānaṃ sāsane gatapaccāgatikabhāvena yāva anulomagotrabhusamīpaṃ,",
  "tika-abh08t:2374_14": "tāva vipassanābhiyogo.",
  "tika-abh08t:2374_15": "Adhigamapubbayogā cettha anuppannaṃ uppādenti,",
  "tika-abh08t:2374_16": "uppannañca visadaṃ karonti,",
  "tika-abh08t:2374_17": "sesāni pana suvisadabhāvasseva paccayāti daṭṭhabbaṃ.",
  "tika-abh08t:2375_0": "1192- 4.",
  "tika-abh08t:2375_1": "Evaṃ ekavidhādivasena paññāya pabhedaṃ dassetvā idāni bhāvanāvidhānaṃ vibhāvetuṃ “kathaṃ bhāvetabbā”tiādi āraddhaṃ.",
  "tika-abh08t:2375_2": "Tattha yasmā imāya paññāya khandhādayo dhammā bhūmi,",
  "tika-abh08t:2375_3": "sīlavisuddhi ceva cittavisuddhi cāti imā dve visuddhiyo mūlaṃ,",
  "tika-abh08t:2375_4": "diṭṭhivisuddhi kaṅkhāvitaraṇavisuddhi maggāmaggañāṇadassanavisuddhi paṭipadāñāṇadassanavisuddhi ñāṇadassanavisuddhīti imā pañca visuddhiyo sarīraṃ,",
  "tika-abh08t:2375_5": "tasmā tesu bhūmibhūtesu dhammesu uggahaparipucchāvasena ñāṇaparicayaṃ katvā mūlabhūtā dve visuddhiyo",
  "tika-abh08t:2375_6": "sampādetvā sarīrabhūtā pañca visuddhiyo sampādentena bhāvetabbāti dassetuṃ “khandhādīsū”tiādi āraddhaṃ.",
  "tika-abh08t:2375_7": "Khandhādīsūti khandhāyatanadhātuindriyapaṭiccasamuppādādibhedesu.",
  "tika-abh08t:2375_8": "Bhūmibhūtesu cāti lakkhaṇādiggahaṇavasena ñāṇassa pavattiṭṭhānabhūtesu.",
  "tika-abh08t:2375_9": "Sīlaṃ cittavisuddhinti mūlabhūtaṃ sīlavisuddhiṃ,",
  "tika-abh08t:2375_10": "cittavisuddhiñca.",
  "tika-abh08t:2375_11": "Sati hi sīlavisuddhiyaṃ,",
  "tika-abh08t:2375_12": "cittavisuddhiyañca ayaṃ paññā mūlajātā nāma hoti, nāsatīti.",
  "tika-abh08t:2375_13": "Diṭṭhivisuddhādayo pañcāti upabrūhetabbattā sarīrabhūtā diṭṭhivisuddhiādayo pañca.",
  "tika-abh08t:2375_14": "Imissā hi paññāya santānavasena pavattamānāya pādapāṇisīsaṭṭhāniyā diṭṭhivisuddhiādayo imā pañca visuddhiyo",
  "tika-abh08t:2375_15": "avayavena samudāyūpalakkhaṇanayena sarīranti veditabbā.",
  "tika-abh08t:2375_16": "Tāya paññāyāti uggahaparipucchādivasena khandhādīsu dhammesu pavattapaññāya.",
  "tika-abh08t:2375_17": "Jananāditoti jātijarāmaraṇādīhi.",
  "tika-abh08t:2376_0": "1195- 6.",
  "tika-abh08t:2376_1": "“Bhāvetabbā”ti vatvā idāni yasmā khandhādibhūmīsu sīlavisuddhicittavisuddhisaṅkhātehi mūlehi suppatiṭṭhitena",
  "tika-abh08t:2376_2": "pañcavisuddhisaṅkhātasarīrassa vaḍḍhaneneva paññāvaḍḍhanā nāma hoti,",
  "tika-abh08t:2376_3": "tasmā vipassanāpaññāya bhūmibhūtesu khandhādīsu ekadesadassanatthaṃ “rūpañcā”tiādi vuttaṃ.",
  "tika-abh08t:2376_4": "Tatthāti tesu pañcasu khandhesu.",
  "tika-abh08t:2376_5": "Yaṃ kiñcīti anavasesapariyādānaṃ.",
  "tika-abh08t:2376_6": "Atītānāgatādikantiādinā pana tadeva ekādasasu okāsesu pakkhipitvā dasseti. Ādi-",
  "tika-abh08t:2376_7": "ggahaṇena paccuppannassa gahaṇaṃ.",
  "tika-abh08t:2377_0": "1197- 1200.",
  "tika-abh08t:2377_1": "Hīnantiādīsu akusalakammasamuṭṭhānatāya hīnaṃ,",
  "tika-abh08t:2377_2": "kusalakammasamuṭṭhānatāya paṇītaṃ.",
  "tika-abh08t:2377_3": "Akusalavipākuppattihetubhūtatāya vā hīnaṃ,",
  "tika-abh08t:2377_4": "vipariyāyena paṇītaṃ.",
  "tika-abh08t:2377_5": "Duppariggahabhūtasukhumarūpādivasena dūraṃ,",
  "tika-abh08t:2377_6": "itaravasena santikantiādinā attho veditabbo.",
  "tika-abh08t:2377_7": "Sabbaṃ taṃ ekato katvāti atītādivibhāgabhinnaṃ sabbaṃ taṃ rūparāsivasena buddhiyā ekajjhaṃ gahetvā “mahāudakakkhandho”tiādīsu",
  "tika-abh08t:2377_8": "viya “rāsaṭṭhena rūpakkhandho”ti vuccati.",
  "tika-abh08t:2377_9": "Suttepi hi vuttaṃ “tadekajjhaṃ abhisaṃyūhitvā abhisaṅkhipitvā”ti.",
  "tika-abh08t:2377_10": "Vedanākkhandhotiādīsupi eseva nayo.",
  "tika-abh08t:2377_11": "Ekekesu pana vedanādīsu “samuddo mayā diṭṭho”tiādīsu viya samudāyavohārassa avayavepi dissanato khandha-",
  "tika-abh08t:2377_12": "saddo ruḷhīvasena pavattatīti daṭṭhabbaṃ.",
  "tika-abh08t:2377_13": "Yaṃ taṃ kiñci vedayitalakkhaṇanti sambandho.",
  "tika-abh08t:2377_14": "Vedanākkhandhoyeva vedanākkhandhatā.",
  "tika-abh08t:2377_15": "Vedanāya atītādivibhāge vitthārakathā visuddhimaggato gahetabbā.",
  "tika-abh08t:2377_16": "Abhisaṅkhāralakkhaṇanti saṅkhārakkhandhassa cetanāpadhānatāya evaṃ vuttaṃ,",
  "tika-abh08t:2377_17": "sampayuttadhamme ārammaṇe rāsikaraṇalakkhaṇaṃ sampiṇḍanalakkhaṇanti vuttaṃ hoti.",
  "tika-abh08t:2377_18": "Atha vā “saṅkhatamabhisaṅkharontī”ti vuttattā yathā attano phalasaṅkhataṃ sammadeva nipphannaṃ hoti,",
  "tika-abh08t:2377_19": "evaṃ abhisaṅkharaṇasabhāvanti attho.",
  "tika-abh08t:2377_20": "Ayaṃ pana kusalākusalacetanāya vasena vaṭṭati.",
  "tika-abh08t:2378_0": "1202- 5.",
  "tika-abh08t:2378_1": "Evaṃ vipassanāpaññāya bhūmibhūte dhamme ekadesato dassetvā idāni sīlacittavisuddhīnaṃ heṭṭhā vuttattā",
  "tika-abh08t:2378_2": "tā avatvā idaṃ paññābhāvanāya ādibhūtaṃ diṭṭhivisuddhiṃ dassetuṃ “cattāro ca mahābhūtā”tiādi āraddhaṃ.",
  "tika-abh08t:2378_3": "Taṃ sampādetukāmena ca yogāvacarena catudhātuvavatthānavasena vā dvādasāyatanavasena vā pañcakkhandhavasena",
  "tika-abh08t:2378_4": "vā ubhinnaṃ saṅkhepakoṭṭhāsānaṃ vasena vā paṭiladdhajjhānavasena vā nāmarūpassa vavatthāpetabbabhāvepi",
  "tika-abh08t:2378_5": "tena tena mukhena vavatthānappakāsanassa atipapañcāvahattā yathādhigatakkhandhavaseneva idha vavatthānaṃ dassitaṃ.",
  "tika-abh08t:2378_6": "Ekāsītiyā cittenāti ekāsītiyā lokiyacittena.",
  "tika-abh08t:2378_7": "Lokuttaracittāni pana neva sukkhavipassakassa,",
  "tika-abh08t:2378_8": "na samathayānikassa pariggahaṃ gacchanti anadhigatattā.",
  "tika-abh08t:2378_9": "Cattārorūpino khandheti cattāro arūpino khandhe.",
  "tika-abh08t:2378_10": "Sītuṇhādivirodhipaccayasamavāye vikārāpajjanato rūpaṃ ruppanalakkhaṇaṃ.",
  "tika-abh08t:2378_11": "Ārammaṇābhimukhaṃ namanato nāmaṃ namanalakkhaṇaṃ.",
  "tika-abh08t:2378_12": "Parigaṇhatīti paricchedakārikāya paññāya paricchinditvā gaṇhāti.",
  "tika-abh08t:2379_0": "1206- 9.",
  "tika-abh08t:2379_1": "Tālassa kandaṃ tu yamakanti dvīhi bījehi nibbattitaṃ ekībhūtaṃ yamakatālakandaṃ.",
  "tika-abh08t:2379_2": "Tañhi yamakaṃ bhinnasantānampi abhinnaṃ viya upaṭṭhāti,",
  "tika-abh08t:2379_3": "evaṃ rūpārūpadhammāti.",
  "tika-abh08t:2379_4": "Nāmañca rūpañcāti eteneva tassa duvidhabhāve siddhe “dvidhā vavatthapetī”ti idaṃ nāmarūpavinimuttassa aññassa abhāvadassanatthaṃ.",
  "tika-abh08t:2379_5": "Tenevāha “nāmato rūpato”tiādi.",
  "tika-abh08t:2379_6": "Nāmarūpamattatāya avinicchitattā,",
  "tika-abh08t:2379_7": "santānādighanabhedassa ca akatattā abhinivesena vinā samūhekattaggahaṇavasena “satto”ti pavatto sammoho sattasammoho,",
  "tika-abh08t:2379_8": "tassa ghātatthaṃ vikkhambhanatthaṃ.",
  "tika-abh08t:2379_9": "Bahusuttavasenāti “yathā hī”tiādinā idha dassitānaṃ,",
  "tika-abh08t:2379_10": "aññesañca “rūpañca hidaṃ, mahāli,",
  "tika-abh08t:2379_11": "attā abhavissa,",
  "tika-abh08t:2379_12": "nayidaṃ rūpaṃ ābādhāya saṃvatteyyā”ti evamādīnaṃ sambahulānaṃ suttantānaṃ vasena.",
  "tika-abh08t:2379_13": "Tanti taṃ nāmarūpaṃ.",
  "tika-abh08t:2380_0": "1210- 2.",
  "tika-abh08t:2380_1": "Aṅgasambhārāti aṅgasambhārahetu tannimittaṃ amuñcitvā sati eva tasminti attho.",
  "tika-abh08t:2380_2": "Saddoti vohāro.",
  "tika-abh08t:2380_3": "Khandhesūti pañcasu upādānakkhandhesu santesu te amuñcitvāva sattoti sammuti vohāro.",
  "tika-abh08t:2380_4": "Idaṃ vuttaṃ hoti –",
  "tika-abh08t:2380_5": "yathā akkhacakkapañjaraīsādīsu aṅgasambhāresu ekenākārena ekajjhaṃ rāsi hutvā saṇṭhitesu “ratho”ti vohāramattaṃ hoti,",
  "tika-abh08t:2380_6": "paramatthato pana ekekasmiṃ aṅge upaparikkhiyamāne ratho nāma natthi,",
  "tika-abh08t:2380_7": "evameva upādānakkhandhasaṅkhātesu rūpārūpadhammesu santānavasena pavattamānesu “satto”ti vā “puggalo”ti vā “jīvo”ti vā vohāramattaṃ,",
  "tika-abh08t:2380_8": "paramatthato pana ekekasmiṃ dhamme upaparikkhiyamāne “asmī”ti vā “aha”nti vā gāhassa vatthubhūto satto nāma natthi,",
  "tika-abh08t:2380_9": "kevalaṃ nāmarūpamattameva atthīti.",
  "tika-abh08t:2380_10": "Evaṃ passato hi dassanaṃ yathābhūtadassanaṃ nāma hoti,",
  "tika-abh08t:2380_11": "yaṃ diṭṭhivisuddhīti vuccati.",
  "tika-abh08t:2380_12": "Sace koci satto nāma natthi,",
  "tika-abh08t:2380_13": "kathañcarahi nāmarūpamatte gamanādiatthakiccasiddhatā hotīti anuyogaṃ sandhāyāha “yathāpī”tiādi.",
  "tika-abh08t:2380_14": "Ayaṃ panettha saṅkhepattho –",
  "tika-abh08t:2380_15": "yathā dārumayaṃ yantaṃ nijjīvaṃ jīvavirahitaṃ abbhantare vattamānassa jīvassa abhāvato tatoyeva nirīhakaṃ nibyāpāraṃ,",
  "tika-abh08t:2380_16": "atha ca pana dārurajjusamāyoge paccayavisesavasena taṃ dāruyantaṃ gacchatipi tiṭṭhatipi,",
  "tika-abh08t:2380_17": "sajīvaṃ sabyāpāraṃ viya gamanādikiccaṃ sādhentamiva khāyati,",
  "tika-abh08t:2380_18": "tathā idaṃ nāmarūpampi kiñcāpi nijjīvaṃ nirīhakañca,",
  "tika-abh08t:2380_19": "atha ca pana aññamaññasaṅkhatapaccayavisesassa samāyoge sajīvaṃ sabyāpāraṃ gacchantaṃ tiṭṭhantañca khāyatīti.",
  "tika-abh08t:2381_0": "1213.",
  "tika-abh08t:2381_1": "Saccatoti bhūtato,",
  "tika-abh08t:2381_2": "paramatthatoti vuttaṃ hoti.",
  "tika-abh08t:2381_3": "Idaṃ nāmarūpaṃ abhisaṅkhataṃ yantamiva suññaṃ jīvādinā.",
  "tika-abh08t:2381_4": "Paccayehi abhisaṅkhataṃ idaṃ nāmarūpaṃ yantamiva suññanti vā sambandho.",
  "tika-abh08t:2381_5": "Dukkhassa puñjoti niccāturatāya dukkhassa rāsi.",
  "tika-abh08t:2381_6": "Tiṇakaṭṭhasādisoti attasuññatāya tiṇakaṭṭhasamo.",
  "tika-abh08t:2382_0": "1215.",
  "tika-abh08t:2382_1": "Yamakanti yugaḷaṃ.",
  "tika-abh08t:2382_2": "So ca yamakabhāvo aññamaññanissitabhāvenāti āha “ubho aññoññanissitā”ti.",
  "tika-abh08t:2382_3": "Tato eva ekasmiṃ bhijjamānasmiṃ ubho bhijjanti.",
  "tika-abh08t:2382_4": "Na hi kadāci pañcavokārabhave maraṇavasena rūpe nirujjhante arūpaṃ anirujjhantaṃ,",
  "tika-abh08t:2382_5": "arūpe vā nirujjhante rūpaṃ anirujjhantaṃ atthi.",
  "tika-abh08t:2382_6": "Ekavokārabhavacatuvokārabhavesu pana tesaṃ aññamaññaṃ anissāya pavattiyā kāraṇaṃ heṭṭhā vuttamevāti.",
  "tika-abh08t:2382_7": "So panāyaṃ bhaṅgo paccayavaseneva,",
  "tika-abh08t:2382_8": "paccayanirodheneva nāmarūpanirodhoti attho.",
  "tika-abh08t:2382_9": "Paccayāti paccayabhūtā,",
  "tika-abh08t:2382_10": "aññamaññassa paccayā hontāpi ekasmiṃ bhijjamānasmiṃ ubho bhijjantiyevāti attho.",
  "tika-abh08t:2383_0": "1216- 9.",
  "tika-abh08t:2383_1": "Nittejanti tejahīnaṃ ānubhāvavirahitaṃ.",
  "tika-abh08t:2383_2": "Yattha pana taṃ nittejaṃ,",
  "tika-abh08t:2383_3": "taṃ dassetuṃ “na byāharatī”tiādi vuttaṃ.",
  "tika-abh08t:2383_4": "Na hi aññathā saddahanussāhanādīsu nāmaṃ nittejanti sakkā vattuṃ,",
  "tika-abh08t:2383_5": "nāpi rūpaṃ sandhāraṇābandhanādīsu.",
  "tika-abh08t:2383_6": "Teneva hi “tathā rūpampi nitteja”nti vatvā “bhuñjāmīti…pe…",
  "tika-abh08t:2383_7": "na vijjatī”ti vuttaṃ.",
  "tika-abh08t:2384_0": "1220- 1.",
  "tika-abh08t:2384_1": "Nāmaṃ nissāyātiādinā byatirekavasenapi nāmarūpānaṃ nittejataṃyeva vibhāveti.",
  "tika-abh08t:2384_2": "Rūpañhi gamanādikiriyāsu nāmaṃ nissāya pavattati,",
  "tika-abh08t:2384_3": "nāmaṃ dassanādikiriyāsu rūpaṃ nissāya.",
  "tika-abh08t:2384_4": "Aññamaññaṃ sannissāya cassa attakiccasiddhipi paccekaṃ asamatthataṃ vibhāveti.",
  "tika-abh08t:2384_5": "Tathā hi nāmarūpassa attasuññatā,",
  "tika-abh08t:2384_6": "nibyāpāratā ca suṭṭhutaraṃ pākaṭā hontīti.",
  "tika-abh08t:2384_7": "Kathaṃ pana paccekaṃ asamatthānaṃ samuditabhāve sati samatthatā hoti asāmaggiyaṃ ahetūnaṃ sāmaggiyampi ahetukabhāvāpattito.",
  "tika-abh08t:2384_8": "Na hi paccekaṃ daṭṭhuṃ asakkontānaṃ satampi sahassampi samuditaṃ daṭṭhuṃ sakkotīti codanaṃ hadaye katvā āha “imassa panā”tiādi.",
  "tika-abh08t:2384_9": "Upamāyapi hi asiddho attho sādhetabbo.",
  "tika-abh08t:2384_10": "Tenevāha “upamaṃ te karissāmi,",
  "tika-abh08t:2384_11": "upamāyapi idhekacce viññū purisā bhāsitassa atthaṃ jānantī”ti.",
  "tika-abh08t:2384_12": "Ayaṃ panettha jaccandhapīṭhasappīnaṃ upamā –",
  "tika-abh08t:2384_13": "yathā jaccandho ca pīṭhasappī ca disā pakkamitukāmā assu.",
  "tika-abh08t:2384_14": "Jaccandho pīṭhasappiṃ evamāha “ahaṃ kho, bhaṇe,",
  "tika-abh08t:2384_15": "sakkomi pādehi pādakaraṇīyaṃ kātuṃ,",
  "tika-abh08t:2384_16": "natthi ca me cakkhūni,",
  "tika-abh08t:2384_17": "yehi samaṃ visamaṃ passeyya”nti.",
  "tika-abh08t:2384_18": "Pīṭhasappī jaccandhaṃ evamāha “ahaṃ kho, bhaṇe,",
  "tika-abh08t:2384_19": "sakkomi cakkhunā cakkhukaraṇīyaṃ kātuṃ,",
  "tika-abh08t:2384_20": "natthi ca me pādā,",
  "tika-abh08t:2384_21": "yehi abhikkameyyaṃ paṭikkameyyaṃ vā”ti.",
  "tika-abh08t:2384_22": "So tuṭṭhahaṭṭho jaccandho pīṭhasappiṃ aṃsakūṭaṃ āropesi,",
  "tika-abh08t:2384_23": "pīṭhasappī jaccandhassa aṃsakūṭe nisīditvā evamāha “vāmaṃ muñca,",
  "tika-abh08t:2384_24": "dakkhiṇaṃ gaṇha,",
  "tika-abh08t:2384_25": "dakkhiṇaṃ muñca,",
  "tika-abh08t:2384_26": "vāmaṃ gaṇhā”ti.",
  "tika-abh08t:2384_27": "Tattha jaccandhopi nittejo dubbalo na sakena balena gacchati,",
  "tika-abh08t:2384_28": "tatheva pīṭhasappī na sakena balena gacchati,",
  "tika-abh08t:2384_29": "na ca tesaṃ aññamaññaṃ nissāya gamanaṃ na pavattati,",
  "tika-abh08t:2384_30": "evameva nāmampi nittejaṃ na sakena tejena uppajjati,",
  "tika-abh08t:2384_31": "na tāsu tāsu kiriyāsu pavattati,",
  "tika-abh08t:2384_32": "rūpampi nittejaṃ na sakena tejena uppajjati,",
  "tika-abh08t:2384_33": "na tāsu tāsu kiriyāsu pavattati,",
  "tika-abh08t:2384_34": "na ca tesaṃ aññamaññaṃ nissāya uppatti vā pavatti vā na hotīti.",
  "tika-abh08t:2384_35": "Tenāhu porāṇā –",
  "tika-abh08t:2385_0": "“Na sakena balena jāyare,",
  "tika-abh08t:2386_0": "Nopi sakena balena tiṭṭhare;",
  "tika-abh08t:2387_0": "Paradhammavasānuvattino,",
  "tika-abh08t:2388_0": "Jāyare saṅkhatā attadubbalā.",
  "tika-abh08t:2389_0": "“Parapaccayato ca jāyare, paraārammaṇato samuṭṭhitā;",
  "tika-abh08t:2390_0": "Ārammaṇapaccayehi ca, paradhammehi cime pabhāvitā”ti. ;",
  "tika-abh08t:2391_0": "1222- 3.",
  "tika-abh08t:2391_1": "Idāni nāvāyantikūpamāyapi nāmarūpānaṃ avasavattitaṃ vibhāvetuṃ “yathā hī”tiādigāthādvayaṃ vuttaṃ.",
  "tika-abh08t:2391_2": "Tattha nissāyāti patiṭṭhāya.",
  "tika-abh08t:2391_3": "Yantīti gacchanti.",
  "tika-abh08t:2391_4": "Manusse nissāyāti netubhūte niyāmakakammakarādimanusse apassāya.",
  "tika-abh08t:2391_5": "Na hi tesaṃ araṇaggahaṇalaṅkārasaṇṭhāpanaudakasiñcanādikiriyāya vinā nāvā icchitadesaṃ pāpuṇāti,",
  "tika-abh08t:2391_6": "yathā pana ubhopi aññamaññaṃ nissāya aṇṇave gacchanti,",
  "tika-abh08t:2391_7": "evaṃ nāmañca rūpañca ubho aññamaññaṃ nissitā pavattantīti adhippāyo.",
  "tika-abh08t:2392_0": "1224.",
  "tika-abh08t:2392_1": "Sattasaññaṃ vinodetvāti yathāvuttanayehi anādikālabhāvitaṃ khandhapañcake sattaggāhaṃ vikkhambhetvā. Nāma…pe…",
  "tika-abh08t:2392_2": "vuccatīti “idaṃ nāmaṃ,",
  "tika-abh08t:2392_3": "ettakaṃ nāmaṃ,",
  "tika-abh08t:2392_4": "na ito bhiyyo.",
  "tika-abh08t:2392_5": "Idaṃ rūpaṃ,",
  "tika-abh08t:2392_6": "ettakaṃ rūpaṃ,",
  "tika-abh08t:2392_7": "na ito bhiyyo”ti ca evaṃ sabbākārena tesaṃ lakkhaṇasallakkhaṇamukhena tamatthabhāvadassanaṃ etaṃ attadiṭṭhimalavisodhanato",
  "tika-abh08t:2392_8": "diṭṭhivisuddhīti vuccati buddhādīhīti attho.",
  "tika-abh08t:2392_9": "Na kevalañcetaṃ diṭṭhivisuddhiyeva vuccati,",
  "tika-abh08t:2392_10": "nāmarūpavavatthāpanantipi etasseva adhivacananti veditabbaṃ.",
  "tika-abh08t:2392_11": "Jātiāditoti jātijarābyādhiādito dukkhato.",
  "tika-abh08t:2392_12": "Yathāha “jātipi dukkhā,",
  "tika-abh08t:2392_13": "jarāpi dukkhā,",
  "tika-abh08t:2392_14": "byādhipi dukkho,",
  "tika-abh08t:2392_15": "maraṇampi dukkhaṃ,",
  "tika-abh08t:2392_16": "yampicchaṃ na labhati,",
  "tika-abh08t:2392_17": "tampi dukkhaṃ,",
  "tika-abh08t:2392_18": "saṃkhittena pañcupādānakkhandhā dukkhā”ti.",
  "tika-abh08t:2392_19": "Antadvayanti sassatucchedasaṅkhātaṃ antadvayaṃ.",
  "tika-abh08t:2392_20": "Atha vā sattassa accantaṃ atthibhāvasaṅkhātaṃ,",
  "tika-abh08t:2392_21": "tassa natthibhāvasaṅkhātañca antadvayaṃ.",
  "tika-abh08t:2392_22": "Paramatthato anupalabbhanato hi satto atthīti vajjitabbameva,",
  "tika-abh08t:2392_23": "lokasaṅketatova upalabbhanato natthītipi vajjitabbamevāti.",
  "tika-abh08t:2392_24": "Suṭṭhutaraṃ parisuddhaṃ karotīti sambandho.",
  "tika-abh08t:2392_25": "Diṭṭhigatāni malānīti diṭṭhigatasaṅkhātāni malāni.",
  "tika-abh08t:2392_26": "Asesaṃ nissesato nāsaṃ vināsaṃ vikkhambhanaṃ upenti.",
  "tika-abh08t:2392_27": "Tathā hetaṃ diṭṭhimalavisodhanato diṭṭhivisuddhīti vuccati.",
  "tika-abh08t:2393_0": "Iti abhidhammatthavikāsiniyā nāma",
  "tika-abh08t:2394_0": "Abhidhammāvatārasaṃvaṇṇanāya",
  "tika-abh08t:2395_0": "Diṭṭhivisuddhiniddesavaṇṇanā niṭṭhitā.",
  "tika-abh08t:2396_0": "19. Ekūnavīsatimo paricchedo",
  "tika-abh08t:2397_0": "Kaṅkhāvitaraṇavisuddhiniddesavaṇṇanā",
  "tika-abh08t:2398_0": "1227.",
  "tika-abh08t:2398_1": "Anantaraṃ niddiṭṭhāya diṭṭhivisuddhiyā visayabhāvena dassitattā “etassā”ti vuttaṃ,",
  "tika-abh08t:2398_2": "na tadaññato visesanatthaṃ tadaññassa ca abhāvato.",
  "tika-abh08t:2398_3": "Ajjhattaṃ vā hi vipassanābhiniveso hotu bahiddhā vā,",
  "tika-abh08t:2398_4": "atthasiddhiyaṃ pana lakkhaṇato sabbampi nāmarūpaṃ anavasesato pariggahitameva hotīti.",
  "tika-abh08t:2398_5": "Jānitvā hetupaccayeti hetupaccaye pariggaṇhitvā,",
  "tika-abh08t:2398_6": "hetupaccaye pariggaṇhanahetūti vuttaṃ hoti.",
  "tika-abh08t:2398_7": "Paccayapariggahaṇahetu hissa addhattaye kaṅkhāvitaraṇaṃ hotīti.",
  "tika-abh08t:2398_8": "Vitaritvāti atikkamitvā,",
  "tika-abh08t:2398_9": "vikkhambhetvāti attho.",
  "tika-abh08t:2398_10": "Taṃ pana ñāṇaṃ tathāvigataṃ vasibhāvappattaṃ jhānaṃ viya yogino santāne pabandhavasena pavattatīti katvā vuttaṃ “ṭhita”nti.",
  "tika-abh08t:2399_0": "1229- 30.",
  "tika-abh08t:2399_1": "Nāmarūpassa…pe…",
  "tika-abh08t:2399_2": "āvajjitvāti yathā nāma kusalo bhisakko rogaṃ disvā tassa samuṭṭhānaṃ pariyesati,",
  "tika-abh08t:2399_3": "yathā vā pana anukampako puriso kumāraṃ uttānaseyyaṃ rathikāya nipannaṃ disvā “kassa nu kho ayaṃ puttako”ti tassa mātāpitaro āvajjati,",
  "tika-abh08t:2399_4": "evamevaṃ nāmarūpassa ko hetu,",
  "tika-abh08t:2399_5": "ko vā paccayo bhave.",
  "tika-abh08t:2399_6": "Na tāvetaṃ ahetukaṃ sabbattha, sabbadā,",
  "tika-abh08t:2399_7": "sabbesañca ekasadisabhāvāpattito,",
  "tika-abh08t:2399_8": "na issarādihetukaṃ nāmarūpato uddhaṃ issarādīnaṃ abhāvato.",
  "tika-abh08t:2399_9": "Yepi nāmarūpamattameva issarādayoti vadanti tesaṃ issarādisaṅkhātanāmarūpassa ahetubhāvāpattito,",
  "tika-abh08t:2399_10": "tasmā bhavitabbamassa hetupaccayehi,",
  "tika-abh08t:2399_11": "“ko nu kho”ti nāmarūpassa hetupaccaye āvajjitvāti attho.",
  "tika-abh08t:2399_12": "Evaṃ tāva katvā imassa nāmarūpassa hetupaccaye pariggaṇhantena oḷārikattā,",
  "tika-abh08t:2399_13": "supākaṭattā ca rūpassa paccayapariggaho sukaroti paṭhamaṃ tassa paccayapariggaho kātabboti dassento āha “rūpakāyassā”tiādi.",
  "tika-abh08t:2399_14": "Tattha yathā nāmarūpassa paccayapariggaho ahetuvisamahetuvādanivattiyā hoti,",
  "tika-abh08t:2399_15": "evaṃ nibbidāvirāgāvahabhāvena tattha tattha abhiratinivattiyāpi icchitabboti taṃ dvattiṃsākāravasena dassetuṃ “kesā lomā”tiādi vuttaṃ.",
  "tika-abh08t:2400_0": "1232- 3.",
  "tika-abh08t:2400_1": "Avijjā…pe…",
  "tika-abh08t:2400_2": "matoti avijjā taṇhā upādānaṃ kammanti idaṃ catubbidhaṃ dhammajātaṃ etassa yathāvuttassa rūpakāyassa hetu,",
  "tika-abh08t:2400_3": "catubbidho āhāro paccayoti attho.",
  "tika-abh08t:2400_4": "Kasmā pana purimaṃ hetu,",
  "tika-abh08t:2400_5": "itaro paccayoti codanaṃ sandhāya “janako”tiādiṃ vatvā taṃ lokavasena samatthetuṃ “hetvaṅkurassā”tiādi vuttaṃ.",
  "tika-abh08t:2400_6": "Tattha janakoti,",
  "tika-abh08t:2400_7": "anupālakoti ca antogatahetvatthamidaṃ visesanaṃ,",
  "tika-abh08t:2400_8": "janakattā,",
  "tika-abh08t:2400_9": "anupālakattāti vuttaṃ hoti.",
  "tika-abh08t:2400_10": "Tattha janakattāti nibbattakattā.",
  "tika-abh08t:2400_11": "Iminā bījaṃ viya aṅkurassa avijjādayo rūpakāyassa asādhāraṇakāraṇatāya hetūti dassitaṃ.",
  "tika-abh08t:2400_12": "Anupālakattāti upatthambhakattā.",
  "tika-abh08t:2400_13": "Iminā pana aṅkurassa pathavīsalilādayo viya āhāro sādhāraṇakāraṇatāya paccayoti dassitanti veditabbaṃ.",
  "tika-abh08t:2401_0": "1234- 7. Itime…pe…",
  "tika-abh08t:2401_1": "gatāti evamete avijjādayo pañca dhammā yathārahaṃ hetubhāvaṃ,",
  "tika-abh08t:2401_2": "paccayabhāvañca gatā.",
  "tika-abh08t:2401_3": "Mātāva upanissayāti avijjā bhavesu vijjamānadosapaṭicchādanabhāvena,",
  "tika-abh08t:2401_4": "taṇhā patthanābhāvena,",
  "tika-abh08t:2401_5": "upādānaṃ daḷhaggāhabhāvenāti evaṃ saṅkhārabhavānaṃ hetubhūtā janakasahāyatāya bhavanikantitaṃsahajātaāsannakāraṇattā abhisaṅkhārikā,",
  "tika-abh08t:2401_6": "apassayabhūtā vāti mātā viya upanissayā honti.",
  "tika-abh08t:2401_7": "Yathā pitujanitasukke puttassa uppattīti pitā janako,",
  "tika-abh08t:2401_8": "evaṃ kammaṃ sattassa uppādakattā janakanti āha.",
  "tika-abh08t:2401_9": "Yathā dhātī jātassa kumārassa vaḍḍhitā sandhārikā,",
  "tika-abh08t:2401_10": "evaṃ āhāro uppannassa kāyassa brūhetā,",
  "tika-abh08t:2401_11": "sandhārako cāti vuttaṃ “dhātī…pe… bhave”ti.",
  "tika-abh08t:2401_12": "Kāmañcettha avijjādayo nāmakāyassāpi paccayo,",
  "tika-abh08t:2401_13": "pakārantarena pana tassa pākaṭaṃ paccayapariggahavidhiṃ dassetuṃ “cakkhuñcā”tiādi vuttaṃ.",
  "tika-abh08t:2401_14": "Tattha cakkhuñcāti ca-",
  "tika-abh08t:2401_15": "saddo samuccayattho,",
  "tika-abh08t:2401_16": "tena cakkhuviññāṇassa āvajjanādiṃ ajjhattaṃ sabbaṃ paccayajātaṃ saṅgaṇhāti.",
  "tika-abh08t:2401_17": "Rūpamālokameva cāti pana ca-",
  "tika-abh08t:2401_18": "saddena yathā bāhirarūpaṃ cakkhuviññāṇassa ārammaṇapaccayo,",
  "tika-abh08t:2401_19": "yathā ca āloko upanissayapaccayo,",
  "tika-abh08t:2401_20": "evaṃ aññampi bāhiraṃ paccayajātaṃ saṅgaṇhāti.",
  "tika-abh08t:2401_21": "Paṭiccāti paccayabhūtaṃ laddhāti attho.",
  "tika-abh08t:2401_22": "Tena cakkhussa nissayapurejātaindriyavippayuttaatthiavigatavasena,",
  "tika-abh08t:2401_23": "rūpālokānañca yathāsambhavaṃ ārammaṇaupanissayapurejātaatthiavigatavasena,",
  "tika-abh08t:2401_24": "itaresañca saddasaṅgahitānaṃ anantarādisahajātādivasena paccayabhāvaṃ dasseti. Ādi-",
  "tika-abh08t:2401_25": "saddena phassādīnaṃ viya saha paccayehi sotaviññāṇādīnaṃ saṅgaho veditabbo.",
  "tika-abh08t:2401_26": "Evaṃ sammasanūpagaṃ sabbaṃ nāmaṃ saha paccayena saṅgahitaṃ hoti.",
  "tika-abh08t:2401_27": "Tenāha “nāmakāyassa paccayaṃ parigaṇhatī”ti.",
  "tika-abh08t:2402_0": "1238- 40.",
  "tika-abh08t:2402_1": "Disvānāti etarahi pavattiṃ disvā.",
  "tika-abh08t:2402_2": "Tathevidanti iminā na kevalaṃ sappaccayatāmattameva paccāmaṭṭhaṃ,",
  "tika-abh08t:2402_3": "atha kho yādisehi etarahi pavattati,",
  "tika-abh08t:2402_4": "tādisehi avijjādipaccayeheva atītepi pavattitthāti paccayasahitatāpi paccāmaṭṭhāti daṭṭhabbaṃ.",
  "tika-abh08t:2402_5": "Pubbanteti atītakhandhappabandhakoṭṭhāse.",
  "tika-abh08t:2402_6": "Pañcadhāgatāti –",
  "tika-abh08t:2403_0": "“Ahosiṃ nu kho ahamatītamaddhānaṃ,",
  "tika-abh08t:2403_1": "na nu kho ahosiṃ ahamatītamaddhānaṃ,",
  "tika-abh08t:2403_2": "kiṃ nu kho ahosiṃ ahamatītamaddhānaṃ,",
  "tika-abh08t:2403_3": "kathaṃ nu kho ahosiṃ ahamatītamaddhānaṃ,",
  "tika-abh08t:2403_4": "kiṃ hutvā kiṃ ahosiṃ nu kho ahamatītamaddhāna”nti –",
  "tika-abh08t:2404_0": "Pañcahi ākārehi āgatā,",
  "tika-abh08t:2404_1": "pavattā vā.",
  "tika-abh08t:2404_2": "Aparanteti anāgate khandhappabandhakoṭṭhāse.",
  "tika-abh08t:2404_3": "Pañcadhā samudīritāti –",
  "tika-abh08t:2405_0": "“Bhavissāmi nu kho ahamanāgatamaddhānaṃ,",
  "tika-abh08t:2405_1": "na nu kho bhavissāmi ahamanāgatamaddhānaṃ,",
  "tika-abh08t:2405_2": "kiṃ nu kho bhavissāmi ahamanāgatamaddhānaṃ,",
  "tika-abh08t:2405_3": "kathaṃ nu kho bhavissāmi ahamanāgatamaddhānaṃ,",
  "tika-abh08t:2405_4": "kiṃ hutvā kiṃ bhavissāmi nu kho ahamanāgatamaddhāna”nti –",
  "tika-abh08t:2406_0": "Evaṃ pañcadhā kathitā.",
  "tika-abh08t:2407_0": "1241.",
  "tika-abh08t:2407_1": "Paccuppannepi addhāneti etarahi paṭisandhiṃ ādiṃ katvā cutipariyante addhānepi. Addhāna-",
  "tika-abh08t:2407_2": "ggahaṇena cettha paccuppannakhandhakoṭṭhāsameva vadati.",
  "tika-abh08t:2407_3": "Na hi tabbinimutto añño koci kālo nāma atthīti.",
  "tika-abh08t:2407_4": "Chabbidhā parikittitāti –",
  "tika-abh08t:2408_0": "“Ahaṃ nu khosmi,",
  "tika-abh08t:2408_1": "no nu khosmi,",
  "tika-abh08t:2408_2": "kiṃ nu khosmi,",
  "tika-abh08t:2408_3": "kathaṃ nu khosmi,",
  "tika-abh08t:2408_4": "ayaṃ nu kho satto kuto āgato,",
  "tika-abh08t:2408_5": "so kuhiṃ gāmī ca bhavissatī”ti –",
  "tika-abh08t:2409_0": "Evaṃ chabbidhā vuttā.",
  "tika-abh08t:2409_1": "“Sabbe tasanti daṇḍassā”tiādīsu viya padesepi sabba-",
  "tika-abh08t:2409_2": "saddassa pavattanato “sabbā”ti vatvāpi “anavasesā”ti vuttaṃ.",
  "tika-abh08t:2409_3": "Natthi etissā avaseso avasiṭṭhoti anavasesā,",
  "tika-abh08t:2409_4": "soḷasavidhāpi cesā ekakaṅkhāvasenāpi anavasiṭṭhā hutvāti vuttaṃ hoti.",
  "tika-abh08t:2409_5": "Pahiyyatīti vikkhambhanavasena pahiyyati.",
  "tika-abh08t:2409_6": "Kāmaṃ nāmarūpamattaṃ vinā sattassa adassanena diṭṭhivisuddhiyāva paccuppanne kaṅkhā pahīnā,",
  "tika-abh08t:2409_7": "atītānāgate kaṅkhānaṃ pahānena pana paccuppanne kaṅkhāya atisayappahānaṃ dassetuṃ idheva sā vuttā.",
  "tika-abh08t:2409_8": "Atha vā paccuppanne nissattanāmarūpassa paccayesu pavattakaṅkhāya idheva tīraṇato sā idha vuttā.",
  "tika-abh08t:2409_9": "Vaṇṇabhaṇanaṃ vā etaṃ idha paccuppannakaṅkhāya pahānavacanaṃ yathā taṃ sotāpattimaggādīsu pahīnānampi",
  "tika-abh08t:2409_10": "ca pañcannaṃ orambhāgiyānaṃ saṃyojanānaṃ pahānātiādinā anāgāmimaggādīsu vacananti.",
  "tika-abh08t:2410_0": "1242.",
  "tika-abh08t:2410_1": "Kammavipākānaṃ vasenāpīti purimakammabhavasmiṃ moho avijjā,",
  "tika-abh08t:2410_2": "āyūhanaṃ saṅkhārā,",
  "tika-abh08t:2410_3": "nikanti taṇhā,",
  "tika-abh08t:2410_4": "upagamanaṃ upādānaṃ,",
  "tika-abh08t:2410_5": "cetanā bhavo iti ime pañca dhammā purimakammabhavasmiṃ idha paṭisandhiyā paccayā,",
  "tika-abh08t:2410_6": "idha paṭisandhi viññāṇaṃ,",
  "tika-abh08t:2410_7": "okkanti nāmarūpaṃ,",
  "tika-abh08t:2410_8": "pasādo āyatanaṃ,",
  "tika-abh08t:2410_9": "phuṭṭho phasso,",
  "tika-abh08t:2410_10": "vedayitaṃ vedanā iti ime pañca dhammā idhūpapattibhavasmiṃ pure katassa kammassa paccayā,",
  "tika-abh08t:2410_11": "idha paripakkattā āyatanānaṃ moho avijjā…pe…",
  "tika-abh08t:2410_12": "cetanā bhavo iti ime pañca dhammā kammabhavasmiṃ āyatiṃ paṭisandhiyā paccayāti evaṃ vuttānaṃ kammavaṭṭavipākavaṭṭānaṃ vasena.",
  "tika-abh08t:2410_13": "Kilesavaṭṭopi cettha kammasahāyatāya kammavaṭṭeneva saṅgahitoti daṭṭhabbaṃ.",
  "tika-abh08t:2411_0": "1243.",
  "tika-abh08t:2411_1": "Diṭṭhadhammavedanīyanti ettha diṭṭhadhammo vuccati paccakkhabhūto paccuppanno attabhāvo,",
  "tika-abh08t:2411_2": "tattha veditabbaphalaṃ kammaṃ diṭṭhadhammavedanīyaṃ.",
  "tika-abh08t:2411_3": "Upapajjāparāpariyāhosikammavasā panāti upapajjavedanīyaaparāpariyavedanīyaahosikammavasena.",
  "tika-abh08t:2411_4": "Uttarapadalopavasena hi “upapajjāparāpariya”nti vuttaṃ.",
  "tika-abh08t:2411_5": "Tattha paccuppannabhavato anantaraṃ upapajjitvā veditabbaphalaṃ kammaṃ upapajjavedanīyaṃ.",
  "tika-abh08t:2411_6": "Apare apare diṭṭhadhammato aññasmiṃ aññasmiṃ yatthakatthaci attabhāve veditabbaphalaṃ kammaṃ aparāpariyavedanīyaṃ.",
  "tika-abh08t:2411_7": "Ahosi eva kammaṃ,",
  "tika-abh08t:2411_8": "na tassa vipāko ahosi, atthi,",
  "tika-abh08t:2411_9": "bhavissati cāti evaṃ vattabbakammaṃ ahosikammaṃ.",
  "tika-abh08t:2412_0": "Paṭipakkhehi anabhibhūtatāya,",
  "tika-abh08t:2412_1": "paccayavisesena paṭiladdhavisesatāya ca balavabhāvappattā tādisassa pubbābhisaṅkhārassa vasena sātisayā",
  "tika-abh08t:2412_2": "hutvā pavattā paṭhamajavanacetanā tasmiṃyeva attabhāve phaladāyinī diṭṭhadhammavedanīyā nāma.",
  "tika-abh08t:2412_3": "Sā hi vuttākārena balavati javanasantāne guṇavisesayuttesu upakārānupakāravasappavattiyā,",
  "tika-abh08t:2412_4": "āsevanālābhena appavipākatāya ca itaradvayaṃ viya pavattasantānuparamāpekkhaṃ,",
  "tika-abh08t:2412_5": "okāsalābhāpekkhañca kammaṃ na hotīti idheva pupphamattaṃ viya pavattivipākamattaṃ ahetukaphalaṃ deti,",
  "tika-abh08t:2412_6": "sahetukaphaladāne pana paṭisandhiākaḍḍhanampi āpajjeyya.",
  "tika-abh08t:2412_7": "Tathā asakkontanti kammassa vipākadānaṃ nāma upadhippayogādipaccayantarasamavāyeneva hotīti tadabhāvato tasmiṃyeva attabhāve vipākaṃ dātuṃ asakkontaṃ.",
  "tika-abh08t:2412_8": "Ahosikammaṃ…pe…",
  "tika-abh08t:2412_9": "vipākoti ettha “ahosi kamma”nti padaṃ visuṃ visuṃ yojetabbaṃ “ahosi kammaṃ nāhosi kammavipāko,",
  "tika-abh08t:2412_10": "ahosi kammaṃ na bhavissati kammavipāko,",
  "tika-abh08t:2412_11": "ahosi kammaṃ natthi kammavipāko”ti.",
  "tika-abh08t:2412_12": "Tattha sakasakakālātikkantassa upapajjavedanīyassa,",
  "tika-abh08t:2412_13": "diṭṭhadhammavedanīyassa ca vasena purimaṃ vuttaṃ.",
  "tika-abh08t:2412_14": "Tañhi kammassa,",
  "tika-abh08t:2412_15": "vipākakālassa ca atītattā tathā vattabbattaṃ labhati,",
  "tika-abh08t:2412_16": "dutiyaṃ anāgate arahattaṃ pāpuṇantassa purimabhavesu kataṃ adinnavipākaṃ aparāpariyavedanīyaṃ sandhāya vuttaṃ,",
  "tika-abh08t:2412_17": "tatiyaṃ pana anantarabhave kataṃ upapajjavedanīyaṃ,",
  "tika-abh08t:2412_18": "arahato atītabhavesu kataṃ aparāpariyavedanīyañca sandhāya vuttaṃ.",
  "tika-abh08t:2412_19": "Apare pana “ekameva atītaṃ kammaṃ addhattaye vipākābhāvaṃ sandhāya tidhā vibhajitvā vutta”nti vadanti.",
  "tika-abh08t:2413_0": "Atthasādhikāti dānādipāṇātipātādiatthassa nipphādikā.",
  "tika-abh08t:2413_1": "Kā pana sāti āha “sattamajavanacetanā”ti.",
  "tika-abh08t:2413_2": "Sā hi sanniṭṭhāpakacetanā vuttanayena paṭiladdhavisesā,",
  "tika-abh08t:2413_3": "paṭisandhiyā anantarapaccayabhāvino vipākasantānassa anantarapaccayabhāvena vā tathā abhisaṅkhatā samānā",
  "tika-abh08t:2413_4": "anantarattabhāve vipākadāyinī upapajjavedanīyaṃ nāma.",
  "tika-abh08t:2413_5": "Yebhuyyavuttiyā cettha “sattamajavanacetanā”ti vuttaṃ.",
  "tika-abh08t:2413_6": "Paccavekkhaṇavasitādipavattiyaṃ pana pañcamādikāpi hoti.",
  "tika-abh08t:2413_7": "Vipākaṃ detīti paṭisandhiṃ datvā pavattivipākaṃ deti,",
  "tika-abh08t:2413_8": "adinnapaṭisandhikaṃ pana pavattivipākaṃ detīti natthi.",
  "tika-abh08t:2413_9": "Cutianantarañhi upapajjavedanīyassa okāsoti ācariyā.",
  "tika-abh08t:2413_10": "Paṭisandhiyā pana dinnāya jātisatepi pavattivipākaṃ deti.",
  "tika-abh08t:2413_11": "Tenāha bhagavā “tiracchānagate dānaṃ datvā sataguṇā pāṭikaṅkhitabbā”ti.",
  "tika-abh08t:2413_12": "Ubhinna…pe…",
  "tika-abh08t:2413_13": "detīti yathāvuttakāraṇavirahato diṭṭhadhammūpapajjavedanīyabhāvaṃ asampattā pañca cetanā vipākadānasabhāvassa anupacchinnattā yadā okāsaṃ labhati,",
  "tika-abh08t:2413_14": "tadā paṭisandhivipākaṃ,",
  "tika-abh08t:2413_15": "pavattivipākaṃ vā deti.",
  "tika-abh08t:2413_16": "Sati saṃsārappavattiyāti iminā asati saṃsārappavattiyaṃ ahosikammapakkhe tiṭṭhati vipaccanokāsassa abhāvatoti dīpeti.",
  "tika-abh08t:2414_0": "1244.",
  "tika-abh08t:2414_1": "Evaṃ tāva vipākadānakālavasena catubbidhaṃ dassetvā idāni vipākadānapariyāyato,",
  "tika-abh08t:2414_2": "kiccato ca catubbidhataṃ dassetuṃ “garuka”ntiādi vuttaṃ.",
  "tika-abh08t:2414_3": "Tattha garukanti mahāsāvajjaṃ,",
  "tika-abh08t:2414_4": "mahānubhāvañca aññena kammena paṭibāhituṃ asakkuṇeyyakammaṃ.",
  "tika-abh08t:2414_5": "Bahulanti abhiṇhaso kataṃ,",
  "tika-abh08t:2414_6": "ekavāraṃ katvāpi abhiṇhasamāsevitañca.",
  "tika-abh08t:2414_7": "Āsannanti maraṇāsannakāle anussaritaṃ,",
  "tika-abh08t:2414_8": "tadā katañca.",
  "tika-abh08t:2414_9": "Kaṭattākammanti garukādibhāvaṃ asampattaṃ katamattatoyeva kammanti vattabbakammaṃ.",
  "tika-abh08t:2414_10": "Tattha kusalaṃ vā hotu akusalaṃ vā,",
  "tika-abh08t:2414_11": "garukāgarukesu yaṃ garukaṃ mātughātakādikammaṃ vā mahaggatakammaṃ vā,",
  "tika-abh08t:2414_12": "tadeva paṭhamaṃ vipaccati.",
  "tika-abh08t:2414_13": "Tathā bahulābahulesu yaṃ bahulaṃ susīlyaṃ dussīlyaṃ vā,",
  "tika-abh08t:2414_14": "tadeva paṭhamaṃ vipaccati.",
  "tika-abh08t:2414_15": "Dūrāsannesu yaṃ āsannaṃ maraṇakāle anussaritaṃ,",
  "tika-abh08t:2414_16": "teneva upapajjati.",
  "tika-abh08t:2414_17": "Āsannakāle kate ca vattabbameva natthīti.",
  "tika-abh08t:2414_18": "Kaṭattā pana kammaṃ punappunaṃ laddhāsevanaṃ purimānaṃ abhāve paṭisandhiṃ ākaḍḍhati.",
  "tika-abh08t:2414_19": "Iti garukaṃ sabbapaṭhamaṃ vipaccati.",
  "tika-abh08t:2414_20": "Tathā hi taṃ “garuka”nti vuttaṃ.",
  "tika-abh08t:2414_21": "Garuke asati bahulīkataṃ,",
  "tika-abh08t:2414_22": "tasmimpi asati āsannaṃ,",
  "tika-abh08t:2414_23": "tasmimpi asati kaṭattākammanti vuttaṃ “purimajātīsu katakammaṃ vipaccatī”ti.",
  "tika-abh08t:2415_0": "1245.",
  "tika-abh08t:2415_1": "Paṭisandhidānādivasena vipākasantānassa nibbattakaṃ janakaṃ.",
  "tika-abh08t:2415_2": "Sukhadukkhasantānassa,",
  "tika-abh08t:2415_3": "nāmarūpappabandhassa vā ciratarappattihetubhūtaṃ upatthambhakaṃ.",
  "tika-abh08t:2415_4": "Tenāha “sukhadukkhaṃ upatthambheti,",
  "tika-abh08t:2415_5": "addhānaṃ pavattetī”ti.",
  "tika-abh08t:2415_6": "Sukhadukkhe pavattamāne bavhābādhatādipaccayūpanipātanena saṇikaṃ saṇikaṃ tassa vibādhakaṃ upapīḷakaṃ.",
  "tika-abh08t:2415_7": "Tenāha “sukhadukkhaṃ pīḷeti bādhati,",
  "tika-abh08t:2415_8": "addhānaṃ pavattituṃ na detī”ti.",
  "tika-abh08t:2415_9": "Tathā paṭipakkhakammavipākassa appavattikaraṇavasena upacchedakaṃ paṭibāhakaṃ upaghātakaṃ.",
  "tika-abh08t:2415_10": "Tenāha “tassa vipākaṃ paṭibāhitvā”ti.",
  "tika-abh08t:2416_0": "Rūpañca arūpavipākakkhandho cāti rūpārūpavipākakkhandho,",
  "tika-abh08t:2416_1": "kammajarūpassāpi vipākapariyāyo atthīti “rūpārūpavipākakkhandhe”ti vuttaṃ.",
  "tika-abh08t:2416_2": "Aññena kammenāti kusalena vā akusalena vā aññena kammena kattubhūtena dinnāya paṭisandhiyā vipāke janite.",
  "tika-abh08t:2416_3": "Tenāha “janite vipāke”ti.",
  "tika-abh08t:2416_4": "Pavattivipākaṃ sandhāya “janite vipāke”ti vadanti.",
  "tika-abh08t:2416_5": "Uppajjanakasukhadukkhaṃ upatthambhetīti upatthambhakakammaṃ kusalaṃ samānaṃ aññenapi kusalakammena uppajjamānakaṃ",
  "tika-abh08t:2416_6": "sukhaṃ tassa paṭipakkhavibādhanavasena upatthambheti.",
  "tika-abh08t:2416_7": "Akusalaṃ aññena akusalakammena upapajjamānaṃ dukkhaṃ tatheva upatthambheti.",
  "tika-abh08t:2416_8": "Evañca upatthambhentaṃ taṃ dīghakālaṃ pavatteti nāmāti āha “addhānaṃ pavattetī”ti.",
  "tika-abh08t:2416_9": "Uppajjanakasukhadukkhaṃ pīḷetīti upapīḷakaṃ akusalaṃ samānaṃ sukhitassa rogādiantarāyakāraṇasampādakabhāvena sukhasantānaṃ upacchindantaṃ pīḷeti,",
  "tika-abh08t:2416_10": "kusalañca rogādinā dukkhitassa bhesajjādisukhādikāraṇasampādakabhāvena dukkhasantānaṃ vicchindantaṃ pīḷeti.",
  "tika-abh08t:2416_11": "Keci pana “sukhadukkhassa kāraṇaṃ asampādentampi paṭisandhidāyakakammassa pavattivipākaṃ paṭibāhitvā",
  "tika-abh08t:2416_12": "sayaṃ vipākadāyakakammaṃ upapīḷakakamma”nti vadanti.",
  "tika-abh08t:2416_13": "Evaṃ sante pana paṭisandhidāyakameva janakakammanti vuttaṃ siyā.",
  "tika-abh08t:2417_0": "Apica upaghātakena saha imassa visesabhāvo āpajjati,",
  "tika-abh08t:2417_1": "taṃ paṭisandhivipākassa paṭibāhakanti ce? Taṃ na,",
  "tika-abh08t:2417_2": "avisesena vuttattāti.",
  "tika-abh08t:2417_3": "“Dubbalaṃ kammaṃ ghātetvā”ti vutte “nanu tassa pubbeyeva siddhattā,",
  "tika-abh08t:2417_4": "niruddhattā ca kathamidaṃ tadupaghātakaṃ hotī”ti āpannaṃ codanaṃ sandhāya kammassa ghātanaṃ nāma tassa",
  "tika-abh08t:2417_5": "vipākapaṭibāhanamevāti dassento āha “tassa vipākaṃ paṭibāhitvā”ti.",
  "tika-abh08t:2417_6": "Taṃpaṭibāhanañca attano vipākuppattiyā okāsakaraṇanti vuttaṃ “attano vipākassa okāsaṃ karotī”ti.",
  "tika-abh08t:2417_7": "Vipaccanāya katokāsaṃ kammaṃ vipakkameva nāma hotīti āha “evaṃ…pe…",
  "tika-abh08t:2417_8": "uppannaṃ nāma hotī”ti.",
  "tika-abh08t:2418_0": "Upapīḷakaṃ aññassa vipākaṃ upacchindati,",
  "tika-abh08t:2418_1": "na sayaṃ attano vipākaṃ deti,",
  "tika-abh08t:2418_2": "upaghātakaṃ pana dubbalakammaṃ upacchinditvā attano vipākaṃ uppādetīti ayametesaṃ viseso.",
  "tika-abh08t:2418_3": "Keci pana ācariyā aparenāpi nayena janakādikammaṃ icchanti. Kathaṃ?",
  "tika-abh08t:2418_4": "Yasmiṃ kamme kate paṭisandhiyaṃ,",
  "tika-abh08t:2418_5": "pavatte ca vipākakaṭattārūpānaṃ uppatti hoti,",
  "tika-abh08t:2418_6": "taṃ janakaṃ.",
  "tika-abh08t:2418_7": "Yasmiṃ pana kate aññena janitassa iṭṭhassa vā aniṭṭhassa vā phalassa vibādhakavicchedakapaccayānuppattiyā,",
  "tika-abh08t:2418_8": "upabrūhakapaccayuppattiyā ca janakānubhāvānurūpaṃ pariposakaciratarappabandhā honti,",
  "tika-abh08t:2418_9": "taṃ upatthambhakaṃ.",
  "tika-abh08t:2418_10": "Janakena nibbattitaṃ kusalaphalaṃ,",
  "tika-abh08t:2418_11": "akusalaphalaṃ vā yena paccanīkabhūtena rogadhātuvisamatādinimittatāya bādhīyati,",
  "tika-abh08t:2418_12": "taṃ upapīḷakaṃ.",
  "tika-abh08t:2418_13": "Yena pana kammunā janakasāmatthiyavasena ciratarappabandhārahampi samānaṃ phalavicchedakapaccayuppattiyā upahaññati vicchijjati,",
  "tika-abh08t:2418_14": "taṃ upaghātakanti.",
  "tika-abh08t:2419_0": "Ettha ca keci appābādhadīghāyukatāsaṃvattanavasena dutiyassa kusalabhāvaṃ,",
  "tika-abh08t:2419_1": "bavhābādhaappāyukatāsaṃvattanavasena pacchimānaṃ dvinnaṃ akusalabhāvañca vaṇṇenti,",
  "tika-abh08t:2419_2": "bhūridattādīnaṃ pana nāgādīnaṃ,",
  "tika-abh08t:2419_3": "ito anuppadinnayāpanakapetānañca apāyesu akusalavipākassa upatthambhanūpapīḷanūpaghātakāni kammāni santīti catunnampi kusalākusalabhāvo na virujjhati.",
  "tika-abh08t:2419_4": "Kiñcāpi kammānaṃ kammantarañceva vipākantarañca buddhānaṃ kammavipākañāṇasseva yāthāvasarasato pākaṭaṃ hoti.",
  "tika-abh08t:2419_5": "Buddhāveṇikañhetaṃ asādhāraṇaṃ sāvakehi,",
  "tika-abh08t:2419_6": "vipassakena pana ekadesato jānitabbaṃ.",
  "tika-abh08t:2419_7": "Na hi sabbena sabbaṃ ajānantassa paccayapariggaho paripūrati,",
  "tika-abh08t:2419_8": "tasmā tādisaṃ pariggahaṃ sandhāya “iti ima”ntiādi vuttaṃ.",
  "tika-abh08t:2419_9": "Yādisehi paccayehi paccuppanne addhāne nāmarūpassa pavatti,",
  "tika-abh08t:2419_10": "tādiseheva itarasmimpi addhadvayeti evaṃ yathā atītānāgate nayaṃ neti,",
  "tika-abh08t:2419_11": "taṃ dassetuṃ “yathā ida”ntiādi vuttaṃ.",
  "tika-abh08t:2419_12": "Addhattayepi kiriyākiriyāphalamattatādassanaparattā codanāya.",
  "tika-abh08t:2419_13": "Itī kammañcevātiādinā vuttassevatthassa nigamanavasena vuttaṃ.",
  "tika-abh08t:2419_14": "Tassevaṃ…pe…",
  "tika-abh08t:2419_15": "pahiyyatīti tassevaṃ samanupassato yā sā pubbantādayo ārabbha “ahosiṃ nu kho aha”ntiādinā nayena pavattā vicikicchā pahiyyati.",
  "tika-abh08t:2420_0": "1246- 8.",
  "tika-abh08t:2420_1": "Pahīnāya pana tāya sabbabhavayonigatiṭhitisattāvāsesu hetuphalasambandhavaseneva pavattanāmarūpamattameva khāyati.",
  "tika-abh08t:2420_2": "Tenevāha “hetuphalassa sambandhavasenevā”tiādi.",
  "tika-abh08t:2420_3": "Kāraṇasāmaggiyaṃ dānādīhi sādhitakiriyāya pavattamānāya kāraṇamatte kattuvohāroti āha “kāraṇato uddhaṃ kāraṇaṃ na ca passatī”ti. Pāka…pe…",
  "tika-abh08t:2420_4": "paṭivedakaṃ na passatīti sambandho.",
  "tika-abh08t:2420_5": "Pākapaṭivedakanti vipākavindakaṃ.",
  "tika-abh08t:2420_6": "Evaṃ apassanto pana kāraṇe sati kārakoti,",
  "tika-abh08t:2420_7": "vipākappavattiyā sati paṭisaṃvedakoti samaññāmatteneva paṇḍitā voharanti.",
  "tika-abh08t:2420_8": "Iccevaṃ sammappaññāya passati.",
  "tika-abh08t:2420_9": "Suddhadhammāti kenaci sattena vā puggalena vā amissadhammā.",
  "tika-abh08t:2420_10": "Evetanti evaṃvidhaṃ etaṃ dassanaṃ sammadassanaṃ,",
  "tika-abh08t:2420_11": "aviparītadassananti attho.",
  "tika-abh08t:2421_0": "1249.",
  "tika-abh08t:2421_1": "Bījarukkhādikānaṃ vāti yathā bījato rukkho,",
  "tika-abh08t:2421_2": "rukkhato bījanti evaṃ kāraṇaparamparagavesane anādikālikattā bījarukkhasantānassa pubbā koṭi natthi,",
  "tika-abh08t:2421_3": "evaṃ kammapaccayā vipāko,",
  "tika-abh08t:2421_4": "vipākapaccayā kammanti pariyesane anādikālikattā kammavipākasantānassa pubbā koṭi na paññāyati. Ādi-",
  "tika-abh08t:2421_5": "saddena “kukkuṭiyā aṇḍaṃ,",
  "tika-abh08t:2421_6": "aṇḍato kukkuṭī,",
  "tika-abh08t:2421_7": "punapi kukkuṭiyā aṇḍa”nti evamādiṃ saṅgaṇhāti.",
  "tika-abh08t:2422_0": "1250- 3.",
  "tika-abh08t:2422_1": "Anāgatepi saṃsāreti yathā atīte,",
  "tika-abh08t:2422_2": "evaṃ anāgatepi addhāne khandhānaṃ paṭipāṭītiādinā vuttasaṃsāre sati.",
  "tika-abh08t:2422_3": "Appavatti na dissatīti kammato vipāko bhavissati,",
  "tika-abh08t:2422_4": "vipākato kammanti anāgate kāriyaparamparāya gavesiyamānāya aparikkhīṇasaṃyojanassa kammavipākānaṃ appavattanaṃ na dissati,",
  "tika-abh08t:2422_5": "pavattati evāti attho.",
  "tika-abh08t:2422_6": "Hetuphalasambandhavasena pavattamāne saṃsāre “pubbā koṭi na paññāyatī”ti vacanena kāraṇe ādissa abhāvo vutto,",
  "tika-abh08t:2422_7": "“appavatti na dissatī”ti vacanena phalassa avasānābhāvo vuttoti.",
  "tika-abh08t:2422_8": "Etamatthanti “kammassa kārako natthī”tiādinā vuttamatthaṃ.",
  "tika-abh08t:2422_9": "Asayaṃvasīti na sayaṃvasino,",
  "tika-abh08t:2422_10": "micchābhinivesaparavasāti attho.",
  "tika-abh08t:2422_11": "Aññamaññavirodhinoti itarītaraviruddhā diṭṭhiyo vā diṭṭhiyā vā aññamaññena saha virodhino.",
  "tika-abh08t:2422_12": "Gambhīrañāṇagocaratāya gambhīraṃ.",
  "tika-abh08t:2422_13": "Tathā nipuṇaṃ.",
  "tika-abh08t:2422_14": "Sattasuññatāya,",
  "tika-abh08t:2422_15": "aññamaññasabhāvasuññatāya ca suññaṃ.",
  "tika-abh08t:2422_16": "Paccayanti nāmarūpassa paccayaṃ,",
  "tika-abh08t:2422_17": "tappaccayapaṭivedheneva ca sabbaṃ paṭividdhaṃ hotīti.",
  "tika-abh08t:2423_0": "1254- 6.",
  "tika-abh08t:2423_1": "Kammaṃ natthi vipākamhīti kuṭṭādīsu rajādi viya vipāke santiṭṭhamānaṃ kammaṃ natthi.",
  "tika-abh08t:2423_2": "Pāko kamme na vijjatīti tathā kamme santiṭṭhamāno vipāko natthi.",
  "tika-abh08t:2423_3": "Yathāvuttamevatthaṃ upamāya vibhāvetuṃ “yathā na sūriye”tiādi vuttaṃ.",
  "tika-abh08t:2423_4": "Maṇimhīti sūriyakantamaṇimhi.",
  "tika-abh08t:2423_5": "Na tesaṃ bahi so atthīti te muñcitvā tehi bahi so aggi natthi.",
  "tika-abh08t:2423_6": "Sambhārehīti samaṅgībhūtehi ātapādīhi tīhi kāraṇehi.",
  "tika-abh08t:2423_7": "Na anto kammassātiādi atthato heṭṭhā vuttampi upamānigamanatthaṃ punapi vuttanti daṭṭhabbaṃ.",
  "tika-abh08t:2424_0": "1257- 8.",
  "tika-abh08t:2424_1": "Yadi hetu,",
  "tika-abh08t:2424_2": "phalañca aññamaññarahitaṃ,",
  "tika-abh08t:2424_3": "kathaṃ hetuto phalaṃ nibbattatīti āha “kammañca kho upādāyā”ti.",
  "tika-abh08t:2424_4": "Na kevalaṃ kammaphalameva suññaṃ katturahitaṃ,",
  "tika-abh08t:2424_5": "sabbampi dhammajātaṃ kārakarahitanti dassetuṃ “na hettha devo”tiādigāthā vuttā.",
  "tika-abh08t:2424_6": "Hetusambhārapaccayāti ekena hetunā ekassa,",
  "tika-abh08t:2424_7": "anekassa vā phalassa anibbattito hetusamūhanimittaṃ,",
  "tika-abh08t:2424_8": "sambhāroti vā paccayādhivacananti hetupaccayanimittanti attho.",
  "tika-abh08t:2425_0": "1259.",
  "tika-abh08t:2425_1": "Addhāsu taritvā kaṅkhanti tīsu addhāsu soḷasavidhaṃ kaṅkhaṃ vitaritvā.",
  "tika-abh08t:2425_2": "Na kevalametaṃ soḷasavidhameva kaṅkhaṃ vitarati,",
  "tika-abh08t:2425_3": "atha kho “satthari kaṅkhatī”tiādinayappavattaṃ aṭṭhavidhaṃ kaṅkhampi pajahati.",
  "tika-abh08t:2425_4": "Tathā hettha buddho dhammo saṅgho sikkhāti kaṅkhāya gocarabhūtā lokiyā dhammā adhippetā.",
  "tika-abh08t:2425_5": "Na hi lokuttaradhamme ārabbha kilesā pavattituṃ sakkonti.",
  "tika-abh08t:2425_6": "Pubbantoti atītā khandhāyatanadhātuyo,",
  "tika-abh08t:2425_7": "aparantoti anāgatā,",
  "tika-abh08t:2425_8": "pubbantāparantoti tadubhayaṃ,",
  "tika-abh08t:2425_9": "addhāpaccuppannaṃ vā tadubhayabhāgayuttattā.",
  "tika-abh08t:2425_10": "Paṭiccasamuppannadhammaggahaṇena gahito aṭṭhamo kaṅkhāvisayo nāmarūpamattaṃ,",
  "tika-abh08t:2425_11": "idappaccayatā-",
  "tika-abh08t:2425_12": "ggahaṇena pana tassa paccayo gahito,",
  "tika-abh08t:2425_13": "tasmā soḷasavatthukāya pahīnāya aṭṭhavatthukā kaṅkhā appatiṭṭhāva hotīti.",
  "tika-abh08t:2425_14": "Etāsañca pahānena dvāsaṭṭhidiṭṭhigatānipi vikkhambhanti diṭṭhekaṭṭhattā vicikicchāya.",
  "tika-abh08t:2425_15": "Yathā hi diṭṭhi samucchijjamānā vicikicchāya saddhiṃyeva samucchijjati,",
  "tika-abh08t:2425_16": "evaṃ vicikicchā vikkhambhiyamānā diṭṭhiyā saddhiṃyeva vikkhambhīyati.",
  "tika-abh08t:2425_17": "Attābhinivesūpanissayā hi “ahosiṃ nu kho aha”ntiādinayappavattā soḷasavatthukā kaṅkhā,",
  "tika-abh08t:2425_18": "sā eva ca pubbantādivatthubhāvena vuttā,",
  "tika-abh08t:2425_19": "attābhinivesavatthukāni dvāsaṭṭhi diṭṭhigatāni,",
  "tika-abh08t:2425_20": "buddhādivatthukā ca tadekaṭṭhāti.",
  "tika-abh08t:2425_21": "Uṭṭhitanti uppajjitvā ṭhitaṃ.",
  "tika-abh08t:2426_0": "1260- 2.",
  "tika-abh08t:2426_1": "Kaṅkhāvitaraṇaṃ nāmāti yathāvuttakaṅkhāvitaraṇato kaṅkhāvitaraṇaṃ nāma.",
  "tika-abh08t:2426_2": "Na kevalaṃ kaṅkhāvitaraṇaṃ nāma,",
  "tika-abh08t:2426_3": "dhammaṭṭhitiñāṇantipi yathābhūtañāṇantipi sammādassanantipi idaṃ samudīritaṃ.",
  "tika-abh08t:2426_4": "Ettha ca dharīyanti attano paccayehīti dhammā,",
  "tika-abh08t:2426_5": "tiṭṭhati ettha phalaṃ tadāyattavuttitāyāti ṭhiti,",
  "tika-abh08t:2426_6": "dhammānaṃ ṭhiti dhammaṭṭhiti,",
  "tika-abh08t:2426_7": "paccayadhammā.",
  "tika-abh08t:2426_8": "Atha vā dhammoti kāraṇaṃ “dhammapaṭisambhidā”tiādīsu viya,",
  "tika-abh08t:2426_9": "dhammassa ṭhitisabhāvo,",
  "tika-abh08t:2426_10": "dhammato ca añño sabhāvo natthīti paccayadhammānaṃ paccayabhāvo,",
  "tika-abh08t:2426_11": "dhammaṭṭhitiyaṃ ñāṇaṃ dhammaṭṭhitiñāṇaṃ.",
  "tika-abh08t:2426_12": "Saṅkhārānaṃ yathābhūtaṃ aniccatādi yathābhūtaṃ,",
  "tika-abh08t:2426_13": "tattha ñāṇanti yathābhūtañāṇaṃ.",
  "tika-abh08t:2426_14": "Sammā passatīti sammādassanaṃ.",
  "tika-abh08t:2426_15": "Laddhappatiṭṭhoti sāsane patiṭṭhā nāma ariyamaggo.",
  "tika-abh08t:2426_16": "Ayaṃ pana taṃ anadhigatopi tadadhigamupāyapaṭipattiyaṃ ṭhitattā laddhappatiṭṭho viya hotīti “laddhappatiṭṭho”ti vutto.",
  "tika-abh08t:2426_17": "Tatoyeva cūḷako sotāpanno,",
  "tika-abh08t:2426_18": "lokiyāhi sīlasamādhipaññāhi samannāgatattā uttari appaṭivijjhanto sotāpanno viya niyato,",
  "tika-abh08t:2426_19": "sugatiparāyaṇo ca hotīti cūḷasotāpanno.",
  "tika-abh08t:2426_20": "Sotāpanno hi khīṇāpāyaduggativinipātoti.",
  "tika-abh08t:2426_21": "Atha vā laddhappatiṭṭho kaṅkhāvitaraṇavisuddhisamadhigamena.",
  "tika-abh08t:2426_22": "Sappaccayanāmarūpadassanena hi sammadditadiṭṭhikaṇṭako viniddhutaahetukavisamahetuvādo yathāsakapaccayeheva",
  "tika-abh08t:2426_23": "dhammappavattiṃ ñatvā sāsane patiṭṭhitasaddho laddhappatiṭṭho nāma hotīti.",
  "tika-abh08t:2426_24": "Nāmarūpavavatthānena dukkhasaccaṃ,",
  "tika-abh08t:2426_25": "dhammaṭṭhitiñāṇena samudayasaccaṃ,",
  "tika-abh08t:2426_26": "tasseva aparabhāge aniccato manasikārādividhinā maggasaccañca abhiññāya pavattiyā dukkhabhāvaṃ disvā",
  "tika-abh08t:2426_27": "tassa appavatte nirodhe ekaṃseneva ninnajjhāsayatāya lokiyeneva ñāṇena catunnaṃ ariyasaccānaṃ adhigatattā",
  "tika-abh08t:2426_28": "apāyesu abhabbuppattiko,",
  "tika-abh08t:2426_29": "sotāpannabhūmiyañca bhabbuppattiko hotīti cūḷasotāpanno nāmāti vuttaṃ “sotāpanno hi cūḷako”ti.",
  "tika-abh08t:2426_30": "Tasmāti yasmā evaṃ mahānisaṃsametaṃ ñāṇaṃ,",
  "tika-abh08t:2426_31": "tasmā sapañño attano hitānupekkhanapaññāya samannāgato.",
  "tika-abh08t:2426_32": "Tenāha “atthakāmo”ti.",
  "tika-abh08t:2427_0": "Iti abhidhammatthavikāsiniyā nāma",
  "tika-abh08t:2428_0": "Abhidhammāvatārasaṃvaṇṇanāya",
  "tika-abh08t:2429_0": "Kaṅkhāvitaraṇavisuddhiniddesavaṇṇanā niṭṭhitā.",
  "tika-abh08t:2430_0": "20. Vīsatimo paricchedo",
  "tika-abh08t:2431_0": "Maggāmaggañāṇadassanavisuddhiniddesavaṇṇanā",
  "tika-abh08t:2432_0": "1263.",
  "tika-abh08t:2432_1": "Idāni kaṅkhāvitaraṇavisuddhiyā anantaraṃ uddiṭṭhāya maggāmaggañāṇadassanavisuddhiyā niddesakkamo anuppatto,",
  "tika-abh08t:2432_2": "sā pana yasmā obhāsādiupakkilesasambhave sati hoti,",
  "tika-abh08t:2432_3": "obhāsādayo ca udayabbayañāṇe sambhavanti,",
  "tika-abh08t:2432_4": "udayabbayañāṇañca tilakkhaṇavipassanāya sati uppajjati,",
  "tika-abh08t:2432_5": "tassa ca kalāpasammasanaṃ ādi.",
  "tika-abh08t:2432_6": "Tañhi atītādibhedabhinnānaṃ dhammānaṃ saṅkhipitvā vavatthānavasena pavattanato ādikammikassa sukarasammasanaṃ,",
  "tika-abh08t:2432_7": "tasmā paṭhamaṃ tattheva abhiyogaṃ karontena kamato taṃ sampādetabbanti dassetuṃ “kalāpasammasanenevā”tiādi āraddhaṃ.",
  "tika-abh08t:2432_8": "Atha vā dvinnaṃ visuddhīnamantare kalāpasammasanaṃ hoti,",
  "tika-abh08t:2432_9": "tañca kho dvīsu ekāya visuddhiyā saṅgahetabbaṃ,",
  "tika-abh08t:2432_10": "maggāmaggañāṇassa ca ādibhūtattā tatthevassa saṅgaho yuttoti ettheva naṃ saṅgahitukāmatāya vuttaṃ “kalāpasammasanenevā”tiādi.",
  "tika-abh08t:2432_11": "Keci pana kalāpasammasanaṃ nāma ekavisuddhiyampi na antogadhanti taṃ anāmasitvāva vipassanācāraṃ vaṇṇenti.",
  "tika-abh08t:2432_12": "Kalāpasammasanenevāti atītādibhedabhinnānaṃ dhammānaṃ saṅkhipitvā vavatthānavasena kalāpato,",
  "tika-abh08t:2432_13": "kalāpānaṃ vā sammasanena maggāmaggañāṇadassanavipassanāya yogo karaṇīyo.",
  "tika-abh08t:2432_14": "Atha vā bhummatthe karaṇaniddesavasena kalāpasammasane yogo karaṇīyoti attho.",
  "tika-abh08t:2432_15": "“Kalāpasammasaneneva yogo karaṇīyo”ti vatvāpi taṃ pana visuddhimaggato gahetabbanti ganthavitthāraparihāratthaṃ idha na dassitanti.",
  "tika-abh08t:2433_0": "1264.",
  "tika-abh08t:2433_1": "Paccuppannassa dhammassāti santatipaccuppannassa,",
  "tika-abh08t:2433_2": "khaṇapaccuppannassa vā.",
  "tika-abh08t:2433_3": "Ādito pana khaṇapaccuppannassa udayavayaṃ duppariggahaṃ,",
  "tika-abh08t:2433_4": "tasmā santatipaccuppannavasena paṭhamaṃ udayabbayānupassanaṃ kātabbaṃ.",
  "tika-abh08t:2433_5": "Nibbattīti dvinnaṃ paccuppannānaṃ vasena paṭhamābhinibbatti ca khaṇanibbatti ca.",
  "tika-abh08t:2433_6": "Vipariṇāmoti vināso.",
  "tika-abh08t:2434_0": "1265.",
  "tika-abh08t:2434_1": "Anupassanāpi ñāṇanti yā udayassa ca vayassa ca anupassanā,",
  "tika-abh08t:2434_2": "sā ñāṇanti varañāṇena sammāsambuddhena desitaṃ.",
  "tika-abh08t:2434_3": "Tatrāyaṃ pāḷi –",
  "tika-abh08t:2435_0": "“Kathaṃ paccuppannānaṃ dhammānaṃ vipariṇāmānupassane paññā udayabbayānupassane ñāṇaṃ?",
  "tika-abh08t:2435_1": "Jātaṃ rūpaṃ paccuppannaṃ,",
  "tika-abh08t:2435_2": "tassa nibbattilakkhaṇaṃ udayo.",
  "tika-abh08t:2435_3": "Vipariṇāmalakkhaṇaṃ vayo.",
  "tika-abh08t:2435_4": "Anupassanā ñāṇaṃ.",
  "tika-abh08t:2435_5": "Jātā vedanā…pe… saññā… saṅkhārā… viññāṇaṃ…",
  "tika-abh08t:2435_6": "jātaṃ cakkhuṃ…pe…",
  "tika-abh08t:2435_7": "jāto bhavo paccuppanno,",
  "tika-abh08t:2435_8": "tassa nibbattilakkhaṇaṃ udayo.",
  "tika-abh08t:2435_9": "Vipariṇāmalakkhaṇaṃ vayo.",
  "tika-abh08t:2435_10": "Anupassanā ñāṇa”nti.",
  "tika-abh08t:2436_0": "Ettha pana udayadassanaṃ yāvadeva khayadassananti vayadassanassa padhānataṃ dassetuṃ “vipariṇāmānupassane",
  "tika-abh08t:2436_1": "paññā”ti vatvā taṃ pana vayadassanaṃ udayadassanapubbakanti vuttaṃ “udayabbayānupassane ñāṇa”nti.",
  "tika-abh08t:2437_0": "1266- 8.",
  "tika-abh08t:2437_1": "Pubbe uppattitoti jananato pubbe anuppannassāti vuttaṃ hoti.",
  "tika-abh08t:2437_2": "Nicayo rāsi vā natthi,",
  "tika-abh08t:2437_3": "yato āgaccheyya uppajjamānaṃ aladdhattabhāvassa sabbena sabbaṃ avijjamānattā.",
  "tika-abh08t:2437_4": "Tenāha “tathā uppajjato”tiādi.",
  "tika-abh08t:2437_5": "Yathā anāgate addhāne ime dhammā sabbena sabbaṃ natthi,",
  "tika-abh08t:2437_6": "evaṃ atītepi addhānanti dassento “tathā nirujjhamānassā”tiādiṃ vatvā avijjamānānaṃyeva rūpārūpadhammānaṃ hetupaccayasamavāye uppādo,",
  "tika-abh08t:2437_7": "uppajjitvā ca sabbaso abhāvūpagamoti imamatthaṃ samudāyagataṃ tadekadesabhūtāya upamāya vibhāvetuṃ imasmiṃ ṭhāne aṭṭhakathāya vīṇūpamā āgatā.",
  "tika-abh08t:2437_8": "Sā idhāpi āharitvā vattabbāti adhippāyena “ettha vīṇūpamā”tiādimāha.",
  "tika-abh08t:2437_9": "Etassatthassāti avijjamānānaṃyeva uppādo,",
  "tika-abh08t:2437_10": "uppannānañca parato abhāvoti imassa atthassa pakāsane.",
  "tika-abh08t:2437_11": "Vīṇūpamāti vīṇāvasena āgatā upamā.",
  "tika-abh08t:2437_12": "Sā panevaṃ daṭṭhabbā –",
  "tika-abh08t:2437_13": "yathā vīṇāya vādiyamānāya uppannassa saddassa neva uppattito pubbe sannicayo atthi,",
  "tika-abh08t:2437_14": "na uppajjamāno sannicayato āgato.",
  "tika-abh08t:2437_15": "Na nirujjhamānassa disāvidisāgamanaṃ atthi,",
  "tika-abh08t:2437_16": "na niruddho katthaci sannicito tiṭṭhati,",
  "tika-abh08t:2437_17": "atha kho vīṇañca vīṇavādanañca purisassa ca tajjaṃ vāyāmaṃ paṭicca ahutvā sambhoti,",
  "tika-abh08t:2437_18": "hutvā paṭiveti,",
  "tika-abh08t:2437_19": "evaṃ sabbepi rūpārūpadhammā ahutvā sambhonti,",
  "tika-abh08t:2437_20": "hutvā paṭiventīti.",
  "tika-abh08t:2438_0": "1269- 70.",
  "tika-abh08t:2438_1": "Evaṃ saṅkhepato udayabbayamanasikāravidhiṃ dassetvā puna yāni etasseva udayabbayañāṇassa vibhaṅge “avijjāsamudayā",
  "tika-abh08t:2438_2": "rūpasamudayo”ti paccayasamudayaṭṭhena rūpakkhandhassa udayaṃ passati,",
  "tika-abh08t:2438_3": "“taṇhāsamudayā…pe…",
  "tika-abh08t:2438_4": "kammasamudayā…pe…",
  "tika-abh08t:2438_5": "āhārasamudayā rūpasamudayo”ti paccayasamudayaṭṭhena rūpakkhandhassa udayaṃ passati,",
  "tika-abh08t:2438_6": "nibbattilakkhaṇaṃ passantopi rūpakkhandhassa udayaṃ passati,",
  "tika-abh08t:2438_7": "rūpakkhandhassa udayaṃ passanto imāni pañca lakkhaṇāni passati.",
  "tika-abh08t:2438_8": "“Avijjānirodhā rūpanirodho”ti paccayanirodhaṭṭhena rūpakkhandhassa vayaṃ passati,",
  "tika-abh08t:2438_9": "“taṇhānirodhā…pe…",
  "tika-abh08t:2438_10": "kammanirodhā…pe…",
  "tika-abh08t:2438_11": "āhāranirodhā rūpanirodho”ti paccayanirodhaṭṭhena rūpakkhandhassa vayaṃ passati,",
  "tika-abh08t:2438_12": "vipariṇāmalakkhaṇaṃ passantopi rūpakkhandhassa vayaṃ passati,",
  "tika-abh08t:2438_13": "rūpakkhandhassa vayaṃ passanto imāni pañca lakkhaṇāni passati.",
  "tika-abh08t:2438_14": "Tathā “avijjāsamudayā vedanāsamudayo”ti paccayasamudayaṭṭhena vedanākkhandhassa udayaṃ passati,",
  "tika-abh08t:2438_15": "“taṇhāsamudayā…pe…",
  "tika-abh08t:2438_16": "kammasamudayā…pe…",
  "tika-abh08t:2438_17": "phassasamudayā vedanāsamudayo”ti paccayasamudayaṭṭhena vedanākkhandhassa udayaṃ passati,",
  "tika-abh08t:2438_18": "nibbattilakkhaṇaṃ passanto vedanākkhandhassa udayaṃ passati,",
  "tika-abh08t:2438_19": "vedanākkhandhassa udayaṃ passanto imāni pañca lakkhaṇāni passati.",
  "tika-abh08t:2438_20": "“Avijjānirodhā…pe…",
  "tika-abh08t:2438_21": "taṇhānirodhā…pe…",
  "tika-abh08t:2438_22": "kammanirodhā…pe…",
  "tika-abh08t:2438_23": "phassanirodhā vedanānirodho”ti paccayanirodhaṭṭhena vedanākkhandhassa vayaṃ passati,",
  "tika-abh08t:2438_24": "vipariṇāmalakkhaṇaṃ passantopi vedanākkhandhassa vayaṃ passati,",
  "tika-abh08t:2438_25": "vedanākkhandhassa vayaṃ passanto imāni pañca lakkhaṇāni passati,",
  "tika-abh08t:2438_26": "vedanākkhandhassa viya saññāsaṅkhāraviññāṇakkhandhānaṃ.",
  "tika-abh08t:2438_27": "Ayaṃ pana viseso –",
  "tika-abh08t:2438_28": "viññāṇakkhandhassa phassaṭṭhāne “nāmarūpasamudayā nāmarūpanirodhā”ti.",
  "tika-abh08t:2439_0": "Evaṃ ekekassa khandhassa udayabbayadassane dasa dasa katvā samapaññāsa lakkhaṇāni vuttāni,",
  "tika-abh08t:2439_1": "tesaṃ vasenapi “evampi rūpasamudayo,",
  "tika-abh08t:2439_2": "evampi rūpavayo,",
  "tika-abh08t:2439_3": "evampi rūpaṃ udeti,",
  "tika-abh08t:2439_4": "evampi rūpaṃ vetī”ti paccayato ceva khaṇato ca vitthārena ca manasikāravidhiṃ dassetuṃ “tasseva ñāṇassā”tiādi āraddhaṃ.",
  "tika-abh08t:2439_5": "Tattha avijjāsamudayāti avijjāya uppādā,",
  "tika-abh08t:2439_6": "atthibhāvāti attho.",
  "tika-abh08t:2439_7": "Nirodhaviruddho hi uppādo atthibhāvo hoti,",
  "tika-abh08t:2439_8": "tasmā purimabhavasiddhāya avijjāya sati imasmiṃ bhave rūpasamudayo rūpassa uppādo hotīti attho. Ādi-",
  "tika-abh08t:2439_9": "saddasaṅgahitesu “taṇhāsamudayā rūpasamudayo,",
  "tika-abh08t:2439_10": "kammasamudayā rūpasamudayo,",
  "tika-abh08t:2439_11": "āhārasamudayā rūpasamudayo”ti ca,",
  "tika-abh08t:2439_12": "tathā vayadassane “avijjānirodhā rūpanirodho,",
  "tika-abh08t:2439_13": "taṇhānirodhā…",
  "tika-abh08t:2439_14": "kammanirodhā…",
  "tika-abh08t:2439_15": "āhāranirodhā rūpanirodho”ti ca ādīsu avijjādīhi tīhi atītakālikāni tesaṃ sahakārīkāraṇabhūtāni upādānādīnipi gahitānevāti veditabbaṃ.",
  "tika-abh08t:2440_0": "Pavattipaccayesu kabaḷīkārāhārassa balavatāya so eva gahito “āhārasamudayā”ti.",
  "tika-abh08t:2440_1": "Tasmiṃ pana gahite pavattipaccayatāsāmaññena utucittānipi gahitāneva hontīti catusamuṭṭhānikarūpassa",
  "tika-abh08t:2440_2": "paccayato udayadassanaṃ vibhāvitamevāti daṭṭhabbaṃ.",
  "tika-abh08t:2440_3": "Avijjātaṇhūpanissayasahiteneva kammunā rūpakāyassa nibbatti,",
  "tika-abh08t:2440_4": "asati ca avijjūpanissayāya bhavanikantiyā jātiyā asambhavoyevāti.",
  "tika-abh08t:2440_5": "Yathā rūpassa avijjātaṇhūpanissayatā,",
  "tika-abh08t:2440_6": "evaṃ vedanādīnampi daṭṭhabbā.",
  "tika-abh08t:2440_7": "Āhāro pana uppannassa rūpassa posako kabaḷīkārāhārassa adhippetattā,",
  "tika-abh08t:2440_8": "kāmaṃ yathādhiṭṭhānattā vā desanāya.",
  "tika-abh08t:2440_9": "Ukkaṭṭhaniddesena vā āhāraggahaṇaṃ.",
  "tika-abh08t:2440_10": "Avijjānirodhāti aggamaggañāṇena avijjāya anuppādanirodhato anāgatassa rūpassa anuppādanirodho hoti paccayābhāve abhāvato.",
  "tika-abh08t:2440_11": "“Taṇhānirodhā kammanirodho”ti etthāpi eseva nayo.",
  "tika-abh08t:2440_12": "Āhāranirodhāti pavattipaccayassa kabaḷīkārāhārassa abhāve.",
  "tika-abh08t:2440_13": "Rūpanirodhoti taṃsamuṭṭhānarūpassa abhāvo hotīti.",
  "tika-abh08t:2440_14": "Sesaṃ heṭṭhā vuttanayānusārena veditabbaṃ.",
  "tika-abh08t:2440_15": "Ayaṃ pana viseso –",
  "tika-abh08t:2440_16": "“phuṭṭho vedeti,",
  "tika-abh08t:2440_17": "phuṭṭho sañjānāti,",
  "tika-abh08t:2440_18": "phuṭṭho cetetīti,",
  "tika-abh08t:2440_19": "phassapaccayā vedanā,",
  "tika-abh08t:2440_20": "cakkhusamphassajā vedanā,",
  "tika-abh08t:2440_21": "saññā cetanā”ti vacanato phasso vedanāsaññāsaṅkhārakkhandhānaṃ pavattipaccayo,",
  "tika-abh08t:2440_22": "tannirodhā ca tesaṃ nirodho,",
  "tika-abh08t:2440_23": "mahāpadānamahānidānasuttesu,",
  "tika-abh08t:2440_24": "abhidhamme ca aññamaññapaccayavāre “nāmarūpapaccayā viññāṇa”nti vacanato nāmarūpaṃ viññāṇassa pavattipaccayo,",
  "tika-abh08t:2440_25": "tannirodhā ca tassa nirodhoti vuttaṃ “phassasamudayā vedanāsamudayo”tiādi.",
  "tika-abh08t:2441_0": "1271.",
  "tika-abh08t:2441_1": "Dasa dasāti rūpakkhandhassa udayadassane avijjā taṇhā kammaṃ āhāroti imesaṃ paccayānaṃ atthitāsaṅkhatalakkhaṇāni",
  "tika-abh08t:2441_2": "ceva rūpassa nibbattilakkhaṇañcāti imāni pañca lakkhaṇāni,",
  "tika-abh08t:2441_3": "vayadassane avijjādīnaṃ catunnaṃ paccayānaṃ anuppādanirodho,",
  "tika-abh08t:2441_4": "rūpassa khaṇanirodho cāti imāni pañca lakkhaṇānīti rūpakkhandhassa dasa lakkhaṇāni,",
  "tika-abh08t:2441_5": "tathā vedanākkhandhādīnaṃ catunnaṃ cattālīsa lakkhaṇānīti evaṃ samapaññāsa lakkhaṇāni honti.",
  "tika-abh08t:2441_6": "Tenāha “paññāsa lakkhaṇānī”ti.",
  "tika-abh08t:2441_7": "Lakkhaṇaṭṭho pana tesaṃ catunnaṃ paccayānaṃ atthitā,",
  "tika-abh08t:2441_8": "anuppādanirodho cāti aṭṭha lakkhīyati etehi rūpādīnaṃ udayo ca vayo cāti lakkhaṇāni.",
  "tika-abh08t:2441_9": "Catunnañhi paccayānaṃ atthitāhi rūpādiudayo lakkhīyati,",
  "tika-abh08t:2441_10": "anuppādanirodhaaccantanirodhehi vayo,",
  "tika-abh08t:2441_11": "nibbattivipariṇāmāni pana saṅkhatalakkhaṇānevāti.",
  "tika-abh08t:2441_12": "Dhamme samanupassatīti rūpādike dhamme udayabbayavante samanupassati.",
  "tika-abh08t:2441_13": "Ettha ca keci tāva āhu “arūpakkhandhānaṃ udayabbayadassanaṃ addhāsantativasena,",
  "tika-abh08t:2441_14": "na khaṇavasenā”ti,",
  "tika-abh08t:2441_15": "tesaṃ matena khaṇato udayabbayadassanameva na siyā.",
  "tika-abh08t:2441_16": "Apare panāhu “paccayato udayabbayadassanena atītādivibhāgaṃ anāmasitvā sabbasādhāraṇato avijjādipaccayā vedanāya sambhavaṃ labbhamānataṃ passati,",
  "tika-abh08t:2441_17": "na uppādaṃ.",
  "tika-abh08t:2441_18": "Avijjādiabhāve ca tassā asambhavaṃ alabbhamānataṃ passati,",
  "tika-abh08t:2441_19": "na bhaṅgakkhaṇato.",
  "tika-abh08t:2441_20": "Udayabbayassa dassane paccuppannānaṃ uppādaṃ,",
  "tika-abh08t:2441_21": "bhaṅgañca passatī”ti,",
  "tika-abh08t:2441_22": "taṃ ayuttaṃ.",
  "tika-abh08t:2441_23": "Santativasena hi rūpārūpadhamme udayabbayato manasi karontassa anukkamena bhāvanāya balappattakāle ñāṇassa",
  "tika-abh08t:2441_24": "tikkhavisadabhāvappattiyā khaṇato udayabbayā upaṭṭhahantīti.",
  "tika-abh08t:2442_0": "1272- 5.",
  "tika-abh08t:2442_1": "Ayañhi paṭhamaṃ paccayato udayabbayaṃ manasi karonto pacchā avijjādike paccayadhamme vissajjetvā udayabbayavante",
  "tika-abh08t:2442_2": "khandhe gahetvā tesaṃ paccayato udayabbayadassanamukhena khaṇatopi udayabbayaṃ manasi karoti.",
  "tika-abh08t:2442_3": "Tassa yadā ñāṇaṃ tikkhaṃ visadaṃ hutvā pavattati,",
  "tika-abh08t:2442_4": "tadā rūpārūpadhammā khaṇe khaṇe uppajjantā,",
  "tika-abh08t:2442_5": "bhijjantā ca hutvā upaṭṭhahanti.",
  "tika-abh08t:2442_6": "Tena vuttaṃ “evaṃ rūpudayo hotī”tiādi.",
  "tika-abh08t:2442_7": "Tattha evaṃ rūpudayoti evaṃ vuttanayena avijjāsamudayā…pe…",
  "tika-abh08t:2442_8": "taṇhāsamudayā…pe… kamma…pe…",
  "tika-abh08t:2442_9": "āhārasamudayāpi rūpassa sambhavo.",
  "tika-abh08t:2442_10": "Evamassa vayoti evaṃ vuttanayeneva avijjānirodhā…pe…",
  "tika-abh08t:2442_11": "taṇhānirodhā…pe… kamma…pe…",
  "tika-abh08t:2442_12": "āhāranirodhā rūpassa vayo anuppādoti ayaṃ paccayato vitthārena manasikāro.",
  "tika-abh08t:2442_13": "Udeti evaṃ rūpampīti evaṃ samudayato kammasamuṭṭhānarūpampi āhārautucittasamuṭṭhānarūpampi udeti uppajjati nibbattati.",
  "tika-abh08t:2442_14": "Evaṃ rūpaṃ tu vetīti kammasamuṭṭhānarūpampi āhārautucittasamuṭṭhānarūpampi evaṃ veti nirujjhatīti ayaṃ khaṇato vitthārena manasikāro.",
  "tika-abh08t:2442_15": "Tena vuttaṃ “evaṃ paccayatopettha khaṇato udayabbaya”nti.",
  "tika-abh08t:2442_16": "Sabbadhammā pākaṭā hontīti iti ime dhammā ahutvā sambhonti,",
  "tika-abh08t:2442_17": "hutvā paṭiventi.",
  "tika-abh08t:2442_18": "Yathā paccuppanne,",
  "tika-abh08t:2442_19": "evaṃ atītānāgatepīti nayavasena atītādidhammānaṃ dvedhā udayabbayaṃ passato saccapaṭiccasamuppādanayalakkhaṇabhedā pākaṭā honti.",
  "tika-abh08t:2442_20": "Tassevaṃ pākaṭībhūtasabbadhammasabhāvassa “evaṃ kira nāmime dhammā anuppannapubbā uppajjanti,",
  "tika-abh08t:2442_21": "uppannā nirujjhantī”ti niccanavāva hutvā saṅkhārā upaṭṭhahanti.",
  "tika-abh08t:2442_22": "Na kevalañca niccanavāva,",
  "tika-abh08t:2442_23": "udake daṇḍakena katalekhā viya,",
  "tika-abh08t:2442_24": "āragge ṭhapitasāsapo viya,",
  "tika-abh08t:2442_25": "vijjusañcāro viya ca parittakālaṭṭhāyino upaṭṭhahanti.",
  "tika-abh08t:2442_26": "Tenāha “udake daṇḍarājīvā”tiādi.",
  "tika-abh08t:2442_27": "Udake daṇḍarājiādayova kiñcāpi uttaruttari atiparittaṭṭhāyibhāvanidassanatthaṃ dassitā,",
  "tika-abh08t:2442_28": "tathāpi dandhanirodhā eva nidassitā,",
  "tika-abh08t:2442_29": "tatopi lahutaranirodhattā saṅkhārānaṃ.",
  "tika-abh08t:2442_30": "Tathā hi gamanassādānaṃ devaputtānaṃ heṭṭhupariyena parimukhaṃ dhāvantānaṃ sirasi,",
  "tika-abh08t:2442_31": "pāde ca baddhakhuradhārāsannipātatopi sīghataro rūpanirodho vutto,",
  "tika-abh08t:2442_32": "pageva arūpadhammānaṃ.",
  "tika-abh08t:2442_33": "Na kevalaṃ parittatarakālaṭṭhāyinova upaṭṭhahanti,",
  "tika-abh08t:2442_34": "atha kho asārāpi khāyantīti āha “kadalī”tiādi.",
  "tika-abh08t:2442_35": "Tattha maṇḍalākārena āvijjhiyamānaṃ alātameva alātacakkaṃ.",
  "tika-abh08t:2442_36": "Mantosadhappabhāvitā indajālādikā māyā.",
  "tika-abh08t:2443_0": "1276- 7.",
  "tika-abh08t:2443_1": "Ettāvatāti yvāyaṃ kalāpasammasananiyojanato paṭṭhāya yāva udayabbayapaṭivedhāya bhāvanā vidhi āraddho,",
  "tika-abh08t:2443_2": "ettāvatā bhāvanāvidhānena kalāpasammasanampi udayabbayañāṇuppādasseva parikammanti.",
  "tika-abh08t:2443_3": "Udayabbayadassanaṃ ñāṇanti sambandho.",
  "tika-abh08t:2443_4": "Lakkhaṇāni ca…pe…",
  "tika-abh08t:2443_5": "ṭhitanti vayadhammameva uppajjati,",
  "tika-abh08t:2443_6": "uppannañca vayaṃ upetīti iminā ākārena samapaññāsa lakkhaṇāni paṭivijjhitvā ṭhitaṃ.",
  "tika-abh08t:2443_7": "Adhunā uppannaṃ na tāva balappattanti āha “taruṇa”nti.",
  "tika-abh08t:2443_8": "Kalāpasammasanādivasena pavattasammasanaṃ nippariyāyena vipassanāsamaññaṃ labhati.",
  "tika-abh08t:2443_9": "Udayabbayānupassanādivasena pavattameva labhatīti āha “yassa cā”tiādi.",
  "tika-abh08t:2444_0": "1278- 80.",
  "tika-abh08t:2444_1": "Athassa imāya taruṇavipassanāya vipassantassa dasa vipassanupakkilesā uppajjantīti dassento āha “vipassanāyā”tiādi.",
  "tika-abh08t:2444_2": "Etāyāti udayabbayānupassanāsaṅkhātāya taruṇavipassanāya,",
  "tika-abh08t:2444_3": "na bhaṅgānupassanādisaṅkhātāya taruṇavipassanāya,",
  "tika-abh08t:2444_4": "nāpi nibbidānupassanādisaṅkhātāya balavavipassanāyāti attho.",
  "tika-abh08t:2444_5": "Na hi tadā vipassanupakkilesā uppajjantīti.",
  "tika-abh08t:2444_6": "Vipassakassāti ca vipassakassevāti eva-",
  "tika-abh08t:2444_7": "kāro luttaniddiṭṭho.",
  "tika-abh08t:2444_8": "Teneva vakkhati “sampattapaṭivedhassā”tiādi.",
  "tika-abh08t:2444_9": "Diṭṭhiggāhādivatthubhāvena vipassanaṃ upakkilesantīti upakkilesā.",
  "tika-abh08t:2444_10": "Sampatto catusaccaphalapaṭivedho yena so sampattapaṭivedho,",
  "tika-abh08t:2444_11": "so ca sotāpannādīnaṃ aññataro hotīti āha “sotāpannādino”ti.",
  "tika-abh08t:2444_12": "Apicāti ayaṃ vakkhamānasamuccayattho.",
  "tika-abh08t:2444_13": "Idañca ukkaṭṭhaniddesavasena vuttaṃ balavavipassanāpattassāpi anuppajjanato.",
  "tika-abh08t:2444_14": "Sampattapaṭivedhassāti vā balavipassanāpattaṃ sandhāya vuttaṃ.",
  "tika-abh08t:2444_15": "Sopi hi paṭivedhappattiyā āsannārahadese ṭhitattā sampattapaṭivedho nāma hoti.",
  "tika-abh08t:2444_16": "Evañca sati apicāti vuttasamuccayattho hoti.",
  "tika-abh08t:2444_17": "Atha vā api-",
  "tika-abh08t:2444_18": "saddo vuttasamuccayattho. Ca-",
  "tika-abh08t:2444_19": "saddo avuttasamuccayattho.",
  "tika-abh08t:2444_20": "Tena nikkhittakammaṭṭhānaṃ saṅgaṇhāti.",
  "tika-abh08t:2444_21": "Vipassanaṃ ārabhitvā antarā vosānaṃ āpannassāpi vipassanupakkilesā na uppajjanti.",
  "tika-abh08t:2444_22": "Vippaṭipannassāti sīlavipattiādivasena yathā tathā vippaṭipannakassa,",
  "tika-abh08t:2444_23": "garahitabbapaṭipannassāti attho.",
  "tika-abh08t:2444_24": "Atha vā vippaṭipannassāti vipassanābhāvanāsaṅkhātāya sammāpaṭipattiyā abhāvena virahitapaṭipattikassa.",
  "tika-abh08t:2445_0": "1281.",
  "tika-abh08t:2445_1": "Vipassanāpaṭipattiyeva hi sasambhārā pubbabhāge sammāpaṭipatti,",
  "tika-abh08t:2445_2": "tadaññā vippaṭipatti,",
  "tika-abh08t:2445_3": "tenevassa visuddhipakkhe “sammāva paṭipannassā”ti vuttaṃ.",
  "tika-abh08t:2445_4": "Sā ca nikkhittadhurassāpi hotīti imasmiṃ pakkhe nikkhittakammaṭṭhānopi imināva saṅgahito hotīti.",
  "tika-abh08t:2445_5": "Sammāva paṭipannassāti heṭṭhā vuttavidhānena sammā eva paṭipannassa,",
  "tika-abh08t:2445_6": "na vippaṭipannassa vā nikkhittadhurassa vā.",
  "tika-abh08t:2445_7": "Yuttayogassāti yuttena yogena,",
  "tika-abh08t:2445_8": "ñāṇena vā bhāvanamanuyuñjanasīlassa.",
  "tika-abh08t:2445_9": "Sā pana yuttayogitā samathavasenāpi hotīti tannivattanatthamāha “sadā vipassakassevā”ti.",
  "tika-abh08t:2445_10": "Uppajjantīti etthāpi eva-",
  "tika-abh08t:2445_11": "kāro sambandhitabbo,",
  "tika-abh08t:2445_12": "tena na nuppajjantīti attho.",
  "tika-abh08t:2445_13": "Aññathā maggāmaggañāṇasseva asambhavato.",
  "tika-abh08t:2445_14": "Kirāti anussutiyaṃ.",
  "tika-abh08t:2445_15": "Sā panesā anussuti pāḷivaseneva āgatāti daṭṭhabbaṃ. Yathāha –",
  "tika-abh08t:2446_0": "“Kathaṃ dhammuddhaccaviggahitaṃ mānasaṃ hoti?",
  "tika-abh08t:2446_1": "Aniccato manasikaroto obhāso uppajjati,",
  "tika-abh08t:2446_2": "obhāso dhammoti obhāsaṃ āvajjeti,",
  "tika-abh08t:2446_3": "tato vikkhepo uddhaccaṃ,",
  "tika-abh08t:2446_4": "tena uddhaccena viggahitamānaso aniccato upaṭṭhānaṃ yathābhūtaṃ nappajānāti.",
  "tika-abh08t:2446_5": "Dukkhato…pe…",
  "tika-abh08t:2446_6": "anattato upaṭṭhānaṃ yathābhūtaṃ nappajānāti.",
  "tika-abh08t:2446_7": "Tathā aniccato manasikaroto ñāṇaṃ uppajjati…pe…",
  "tika-abh08t:2446_8": "pīti passaddhi sukhaṃ adhimokkho paggaho upaṭṭhānaṃ upekkhā nikanti uppajjati,",
  "tika-abh08t:2446_9": "nikanti dhammoti nikantiṃ āvajjeti,",
  "tika-abh08t:2446_10": "tato vikkhepo uddhaccaṃ,",
  "tika-abh08t:2446_11": "tena uddhaccena viggahitamānaso aniccato upaṭṭhānaṃ yathābhūtaṃ nappajānāti.",
  "tika-abh08t:2446_12": "Dukkhato…pe…",
  "tika-abh08t:2446_13": "anattato upaṭṭhānaṃ yathābhūtaṃ nappajānātī”ti.",
  "tika-abh08t:2447_0": "1282.",
  "tika-abh08t:2447_1": "Idāni tesaṃ obhāsādīnaṃ sarūpavibhāvanatthaṃ tesu uppannesu vipassanāya upakkilissanākārañca dassetuṃ “vipassanāyā”tiādi vuttaṃ.",
  "tika-abh08t:2447_2": "Vipassanāya obhāsoti vipassanācittasamuṭṭhitaṃ,",
  "tika-abh08t:2447_3": "sasantatipatitautusamuṭṭhānañca bhāsuraṃ rūpaṃ.",
  "tika-abh08t:2447_4": "Tattha vipassanācittasamuṭṭhānaṃ yogino sarīraṭṭhameva pabhassaraṃ hutvā tiṭṭhati,",
  "tika-abh08t:2447_5": "itaraṃ sarīraṃ muñcitvā ñāṇānubhāvānurūpaṃ samantato pharati,",
  "tika-abh08t:2447_6": "taṃ tasseva paññāyati,",
  "tika-abh08t:2447_7": "tena phuṭṭhokāse rūpagatampi passati.",
  "tika-abh08t:2447_8": "Passanto ca cakkhuviññāṇena passati,",
  "tika-abh08t:2447_9": "udāhu manoviññāṇenāti vīmaṃsitabbametanti vadanti.",
  "tika-abh08t:2447_10": "Ācariyadhammapālattherena pana “dibbacakkhulābhino viya taṃ manoviññāṇaviññeyyamevāti yuttaṃ viya dissatī”ti vuttaṃ.",
  "tika-abh08t:2448_0": "1283- 4.",
  "tika-abh08t:2448_1": "Maggappatto phalappatto,",
  "tika-abh08t:2448_2": "ahamasmīti gaṇhatīti “na vata me ito pubbe evarūpo obhāso uppannapubbo,",
  "tika-abh08t:2448_3": "addhā ariyamaggaṃ pattosmi,",
  "tika-abh08t:2448_4": "phalaṃ sacchākāsi”nti amaggaṃyeva “maggo”ti gaṇhāti.",
  "tika-abh08t:2448_5": "Tassevaṃ pana gaṇhatoti tassa amaggaṃyeva “maggo”ti gaṇhantassa.",
  "tika-abh08t:2448_6": "Vipassanāvīthīti paṭipāṭiyā pavattamānā vipassanāva ukkantā nāma hoti,",
  "tika-abh08t:2448_7": "yogino “maggaṃ pattosmī”ti adhimānena vissaṭṭhattā.",
  "tika-abh08t:2448_8": "Vipassanāvīthintipi pāṭho,",
  "tika-abh08t:2448_9": "tassevaṃ gaṇhato vipassanā tatoyeva vīthiṃ ukkantā nāma hotīti attho.",
  "tika-abh08t:2448_10": "Obhāsameva so bhikkhu,",
  "tika-abh08t:2448_11": "assādento nisīdatīti so bhikkhu attanā āraddhaṃ vipassanaṃ vissajjetvā obhāsameva lobhavasena vā diṭṭhivasena vā assādento nisīdati.",
  "tika-abh08t:2448_12": "So kho panāyaṃ obhāso kassaci bhikkhuno pallaṅkaṭṭhānamattameva obhāsento uppajjati,",
  "tika-abh08t:2448_13": "kassaci antogabbhaṃ,",
  "tika-abh08t:2448_14": "kassaci bahigabbhaṃ,",
  "tika-abh08t:2448_15": "kassaci sakalavihāraṃ gāvutaṃ aḍḍhayojanaṃ yojanaṃ dviyojanaṃ tiyojanaṃ,",
  "tika-abh08t:2448_16": "kassaci pathavītalato paṭṭhāya yāva akaniṭṭhabrahmalokā ekālokaṃ kurumāno,",
  "tika-abh08t:2448_17": "yathā samuddamhi yojanamatte macchakacchapā paññāyanti,",
  "tika-abh08t:2448_18": "evaṃ uppajjanti.",
  "tika-abh08t:2448_19": "Bhagavato pana dasasahassilokadhātuṃ obhāsento udapādi.",
  "tika-abh08t:2449_0": "1285.",
  "tika-abh08t:2449_1": "Vipassanāpītīti vipassanācittasampayuttā pīti.",
  "tika-abh08t:2449_2": "Khuddikādikā heṭṭhā vaṇṇitāyeva,",
  "tika-abh08t:2449_3": "ayañca pañcavidhā pīti udayabbayānupassanāya vīthipaṭipannāya anukkamena uppajjati.",
  "tika-abh08t:2449_4": "Matthakappattena pana udayabbayañāṇena saddhiṃ pharaṇāpītiyeva hoti.",
  "tika-abh08t:2449_5": "Upacārappanakkhaṇato aññadāpi hi pharaṇāpīti hotiyevāti.",
  "tika-abh08t:2449_6": "Tena vuttaṃ aṭṭhakathāyaṃ “sakalasarīraṃ pūrayamānā uppajjatī”ti.",
  "tika-abh08t:2450_0": "1286- 7.",
  "tika-abh08t:2450_1": "Yogino…pe…",
  "tika-abh08t:2450_2": "honti hīti yassāyaṃ passaddhi uppannā,",
  "tika-abh08t:2450_3": "tassa yogino rattiṭṭhāne vā divāṭṭhāne vā nisinnassa kāyacittāni passaddhāneva honti,",
  "tika-abh08t:2450_4": "neva daratho hotīti attho.",
  "tika-abh08t:2450_5": "Passaddhiādīni cha yugaḷāni aññamaññayogīnīti passaddhiyā uppannāya itarāpi uppannāyeva hontīti kiccadassanamukhena",
  "tika-abh08t:2450_6": "tā sabbāpi dassento “lahūni cā”tiādimāha.",
  "tika-abh08t:2450_7": "Ettha ca kāya-",
  "tika-abh08t:2450_8": "ggahaṇena rūpakāyassāpi gahaṇaṃ veditabbaṃ,",
  "tika-abh08t:2450_9": "na vedanādikkhandhattayasseva.",
  "tika-abh08t:2450_10": "Kāyapassaddhiādayo hi rūpakāyassāpi darathādinimmaddakāti.",
  "tika-abh08t:2450_11": "Kammaññāneva hontīti na kevalaṃ kammaññāneva suvisadāni ujukāniyeva honti,",
  "tika-abh08t:2450_12": "avinābhāvitāya pana tadubhayaṃ visuṃ na vuttaṃ.",
  "tika-abh08t:2450_13": "Kāyacittānaṃ passaddhādibhāvo ca tesaṃ apassaddhādihetubhūtānaṃ uddhaccādithinamiddhādidiṭṭhimānādisesanīvaraṇādiassaddhiyādimāyāsāṭheyyādisaṃkilesadhammānaṃ",
  "tika-abh08t:2450_14": "viddhaṃsanavaseneva tadā vipassanācittuppādassa pavattanato.",
  "tika-abh08t:2451_0": "1288- 90.",
  "tika-abh08t:2451_1": "Manussānaṃ ayanti mānusī,",
  "tika-abh08t:2451_2": "manussayogyakāmasukharati.",
  "tika-abh08t:2451_3": "Tādisehi manussavisesehi anubhavitabbatānativattanato dibbaratipi saṅgahitā,",
  "tika-abh08t:2451_4": "mānusīsadisatāya,",
  "tika-abh08t:2451_5": "kāmasukhabhāvena dibbā rati vā mānusī,",
  "tika-abh08t:2451_6": "tassā atikkantatāya na mānusīti amānusī,",
  "tika-abh08t:2451_7": "taṃ amānusiṃ.",
  "tika-abh08t:2451_8": "Suññāgāranti yaṃ kiñci vivittaṃ senāsanaṃ,",
  "tika-abh08t:2451_9": "vipassanaṃ eva vā,",
  "tika-abh08t:2451_10": "sāpi hi niccabhāvādisuññatāya,",
  "tika-abh08t:2451_11": "yogino sukhasannissayatāya ca “suññāgāra”nti vattabbataṃ labhati.",
  "tika-abh08t:2451_12": "Cittassa anupasamakarānaṃ kilesānaṃ vigamena santacittassa saṃsāre bhayassa ikkhanena bhikkhuno sammā",
  "tika-abh08t:2451_13": "ñāyena rūpārūpadhammānaṃ udayabbayānupassanādivasena te vipassato sammasato sammāraddhavipassanānaṃ manussānaṃ",
  "tika-abh08t:2451_14": "visayatāya amānusī vipassanāpītisukhasaññitā rati hotīti ayamettha gāthāya saṅkhepattho.",
  "tika-abh08t:2451_15": "Dutiyagāthā pana udayabbayañāṇameva sandhāya vuttā.",
  "tika-abh08t:2451_16": "Tattha yato yatoti rūpato,",
  "tika-abh08t:2451_17": "arūpato vā.",
  "tika-abh08t:2452_0": "1291.",
  "tika-abh08t:2452_1": "Ñāṇādayoti ñāṇasaddhādayo satta.",
  "tika-abh08t:2452_2": "Vuttanayenāti “ñāṇanti vipassanāñāṇaṃ,",
  "tika-abh08t:2452_3": "saddhāti vipassanācittasampayuttā saddhā”tiādinā vuttanayānusārena vipassanāvaseneva ñeyyā.",
  "tika-abh08t:2452_4": "Tattha ñāṇaṃ rūpārūpadhamme udayabbayānupassanāvasena tulayantassa tīrentassa vissaṭṭhaindavajiramiva",
  "tika-abh08t:2452_5": "avigatavegaṃ tikhiṇaṃ sūraṃ ativisadaṃ uppajjati.",
  "tika-abh08t:2452_6": "Tathā hi tena yogī “maggaṃ pattosmī”ti maññati.",
  "tika-abh08t:2452_7": "Saddhāti kilesakālusiyāpagamena cittacetasikānaṃ atisayapasādabhūtā balavatī saddhā,",
  "tika-abh08t:2452_8": "na pana kammaphalaṃ,",
  "tika-abh08t:2452_9": "ratanattayaṃ vā saddahanavasena pavattā.",
  "tika-abh08t:2452_10": "Satipi sūpaṭṭhitā acalā pabbatarājasadisā uppajjati.",
  "tika-abh08t:2452_11": "Imissā ca uppannāya so yaṃ yaṃ ṭhānaṃ paccavekkhati,",
  "tika-abh08t:2452_12": "taṃ taṃ ṭhānamassa anupavisitvā okkhanditvā pakkhanditvā paribhaṇḍabhūtassa yathākammūpagañāṇassa upaṭṭhahante",
  "tika-abh08t:2452_13": "paralokavisayattā vaṇṇāyatanavisayamatītanti dibbacakkhuno paraloko viya satiyā upaṭṭhāti.",
  "tika-abh08t:2452_14": "Sukhaṃ pana sakalasarīraṃ abhisandamānaṃ atipaṇītaṃ uppajjati.",
  "tika-abh08t:2452_15": "Tasmiñhi uppanne taṃsamuṭṭhitehi atipaṇītehi rūpehi sabbo kāyo pariphuṭo,",
  "tika-abh08t:2452_16": "paribrūhito ca hoti.",
  "tika-abh08t:2452_17": "Upekkhā pana vipassanupekkhā ceva āvajjanupekkhā ca.",
  "tika-abh08t:2452_18": "Tattha vicinitavicayattā saṅkhārānaṃ vicinane majjhattabhāvena ṭhitā vipassanupekkhā.",
  "tika-abh08t:2452_19": "Sā pana atthato tathāpavattā tatramajjhattupekkhāva.",
  "tika-abh08t:2452_20": "Manodvārāvajjanacittasampayuttā vedanā āvajjane ajjhupekkhanavasena pavattiyā āvajjanupekkhāti vuccati.",
  "tika-abh08t:2452_21": "Duvidhā panesā tadā uppajjati.",
  "tika-abh08t:2452_22": "Tathā hi tasmiṃ samaye sabbasaṅkhārānaṃ udayabbaye majjhattabhūtā vipassanupekkhā balavatī uppajjati,",
  "tika-abh08t:2452_23": "manodvāre āvajjanupekkhāpi.",
  "tika-abh08t:2452_24": "Sā hissa taṃ taṃ ṭhānaṃ āvajjantassa vissaṭṭhaindavajiramiva,",
  "tika-abh08t:2452_25": "pattapuṭe pakkhandatattanārāco viya ca sūrā tikhiṇā hutvā pavattati.",
  "tika-abh08t:2452_26": "Vīriyampi asithilamanaccāraddhaṃ sampayuttadhamme kilesapakkhato kosajjapakkhato paggaṇhantaṃ supaggahitamuppajjati,",
  "tika-abh08t:2452_27": "nikanti ca obhāsādipaṭimaṇḍitāya vipassanāya ālayaṃ kurumānā bhāvanāya sātisayappavattiyā sukhumā santākārā uppajjati.",
  "tika-abh08t:2452_28": "Yā kilesoti pariggahitumpi na yuttā.",
  "tika-abh08t:2452_29": "Yathā ca obhāse,",
  "tika-abh08t:2452_30": "evaṃ etesupi aññasmiṃ uppanne yogāvacaro “na vata me ito pubbe evarūpā pīti uppannapubbā,",
  "tika-abh08t:2452_31": "evarūpā passaddhi ñāṇaṃ saddhā sati sukhaṃ upekkhā vīriyaṃ nikanti uppannapubbā,",
  "tika-abh08t:2452_32": "addhā maggaphalappattosmī”ti gaṇhāti,",
  "tika-abh08t:2452_33": "tassevaṃ gaṇhato vipassanā vīthiukkantā nāma hoti.",
  "tika-abh08t:2452_34": "So teyeva assādento nisīdati.",
  "tika-abh08t:2452_35": "Ime ca pana vipassanupakkilesā yebhuyyena samathavipassanālābhino uppajjanti.",
  "tika-abh08t:2452_36": "So samāpattivikkhambhitānaṃ kilesānaṃ asamudācārato “arahā aha”nti cittaṃ uppādetīti.",
  "tika-abh08t:2453_0": "1292- 3.",
  "tika-abh08t:2453_1": "Upaklesassa vatthutoti nippariyāyato diṭṭhimānataṇhā idha upakkilesā tesaṃ vatthuto uppattiṭṭhānatāya,",
  "tika-abh08t:2453_2": "na sabhāvato akusalattā.",
  "tika-abh08t:2453_3": "Yathā pana obhāsādayo,",
  "tika-abh08t:2453_4": "evaṃ nikantipi diṭṭhiggāhādīnaṃ ṭhānaṃ hotīti vatthubhāvopissā yujjateva.",
  "tika-abh08t:2453_5": "Taṃtamāvajjamānassa,",
  "tika-abh08t:2453_6": "bhāvanā parihāyatīti taṃ taṃ obhāsādikaṃ āvajjamānassa diṭṭhimānataṇhāvasena “mama obhāso”tiādiggāhaṃ",
  "tika-abh08t:2453_7": "pavattentassa bhāvanā vīthiṃ okkamitvā parivaṭṭati.",
  "tika-abh08t:2453_8": "Appaṃ sutametassāti appassuto.",
  "tika-abh08t:2454_0": "1294- 7.",
  "tika-abh08t:2454_1": "Bahussuto pana obhāsādīsu uppannesu “ayaṃ kho me obhāso uppanno,",
  "tika-abh08t:2454_2": "so kho panāyaṃ anicco saṅkhato paṭiccasamuppanno khayadhammo vayadhammo virāgadhammo nirodhadhammo”ti vā,",
  "tika-abh08t:2454_3": "sace obhāso attā bhaveyya,",
  "tika-abh08t:2454_4": "attāti gahetuṃ vaṭṭeyya,",
  "tika-abh08t:2454_5": "anattā ca panāyaṃ attāti gahito,",
  "tika-abh08t:2454_6": "tasmā “so avasavattanaṭṭhena anattā,",
  "tika-abh08t:2454_7": "hutvā abhāvaṭṭhena anicco,",
  "tika-abh08t:2454_8": "udayabbayapaṭipīḷanaṭṭhena dukkho”tiādinā samanupassati,",
  "tika-abh08t:2454_9": "so evaṃ samanupassanto upakkilesajaṭaṃ vijaṭetvā obhāsādayo dhammā na maggo,",
  "tika-abh08t:2454_10": "upakkilesavinimuttaṃ pana vīthipaṭipannaṃ vipassanāñāṇaṃ maggoti maggañca amaggañca vavatthapeti.",
  "tika-abh08t:2454_11": "Tena vuttaṃ “sabbobhāsādayo”tiādi.",
  "tika-abh08t:2454_12": "Maggāmaggesu ñāṇanti maggāmaggañāṇaṃ,",
  "tika-abh08t:2454_13": "maggāmaggañāṇadassanavisuddhīti vuttaṃ hoti.",
  "tika-abh08t:2454_14": "Maggāmaggañāṇadassanavisuddhipattiyā ca tena yoginā tiṇṇaṃ saccānañca vavatthānaṃ kataṃ hoti. Kathaṃ?",
  "tika-abh08t:2454_15": "Diṭṭhivisuddhiyā tāva nāmarūpavavatthāpanena dukkhasaccavavatthānaṃ kataṃ hoti,",
  "tika-abh08t:2454_16": "kaṅkhāvitaraṇavisuddhiyā paccayapariggahena samudayasaccassa vavatthānaṃ.",
  "tika-abh08t:2454_17": "Abhidhammanayasmiñhi sabbakilesā,",
  "tika-abh08t:2454_18": "kammañca samudayasaccaṃ,",
  "tika-abh08t:2454_19": "imissaṃ maggāmaggañāṇadassanavisuddhiyaṃ sammā maggassa avadhāraṇena maggasaccaṃ.",
  "tika-abh08t:2454_20": "Tadupāyabhūtassa hi maggassa avadhāraṇena taṃ avadhāritamevāti evaṃ lokiyeneva tāva ñāṇena tiṇṇaṃ saccānaṃ vavatthānaṃ kataṃ hoti.",
  "tika-abh08t:2455_0": "Iti abhidhammatthavikāsiniyā nāma",
  "tika-abh08t:2456_0": "Abhidhammāvatārasaṃvaṇṇanāya",
  "tika-abh08t:2457_0": "Maggāmaggañāṇadassanavisuddhiniddesavaṇṇanā niṭṭhitā.",
  "tika-abh08t:2458_0": "21. Ekavīsatimo paricchedo",
  "tika-abh08t:2459_0": "Paṭipadāñāṇadassanavisuddhiniddesavaṇṇanā",
  "tika-abh08t:2460_0": "1298.",
  "tika-abh08t:2460_1": "Aṭṭhañāṇavasenevāti udayabbayañāṇādīnaṃ aṭṭhannaṃ ñāṇānaṃ vasena.",
  "tika-abh08t:2460_2": "Vipassanācārassa matthakappattiyā saṅkhārupekkhāñāṇaṃ sikhāpattā vipassanā.",
  "tika-abh08t:2460_3": "Sikhāpatti panassā udayabbayañāṇādīnaṃ aṭṭhañāṇānaṃ vasenāti āha “aṭṭhañāṇavasenā”ti.",
  "tika-abh08t:2460_4": "Navamanti saccānulomikañāṇaṃ.",
  "tika-abh08t:2460_5": "Iti udayabbayādīni aṭṭha,",
  "tika-abh08t:2460_6": "idañca navamañāṇaṃ paṭipadāñāṇadassananti pavuccati.",
  "tika-abh08t:2460_7": "Paṭipajjati etāya ariyamaggoti paṭipadā,",
  "tika-abh08t:2460_8": "udayabbayādīnaṃ jānanaṭṭhena,",
  "tika-abh08t:2460_9": "paccakkhato dassanaṭṭhena ñāṇadassanañcāti katvā.",
  "tika-abh08t:2461_0": "1299.",
  "tika-abh08t:2461_1": "Tāni pana ñāṇāni sarūpato dassetuṃ “aṭṭha ñāṇānī”tiādi vuttaṃ.",
  "tika-abh08t:2461_2": "Tattha udayabbayānupassanāñāṇaṃ kiñcāpi tīraṇapariññāya patiṭṭhaṃ,",
  "tika-abh08t:2461_3": "tathāpi yathāvuttaṭṭhena paṭipadāñāṇadassanampi hotiyevāti tampi idha vuttaṃ.",
  "tika-abh08t:2461_4": "Itarattha pana uppannamattaṃ appaguṇaṃ sandhāya vuttaṃ.",
  "tika-abh08t:2461_5": "Appaguṇañhi niccasaññādipahānasiddhiyā pahānapariññāya adhiṭṭhānabhūtaṃ.",
  "tika-abh08t:2461_6": "Yato tadadhigamena aṭṭhārasasu mahāvipassanāsu ekaccā adhigatāva honti.",
  "tika-abh08t:2461_7": "Na hi udayabbayānaṃ paccakkhato paṭivedhena vinā sāmaññākārānaṃ tīraṇamattena sātisayaṃ paṭipakkhappahānaṃ sambhavati.",
  "tika-abh08t:2461_8": "Asati ca paṭipakkhappahāne kuto ñāṇādīnaṃ vajiramiva avihatavegatā tikhiṇavisadāditā vā,",
  "tika-abh08t:2461_9": "tasmā paguṇabhāvappattaṃ udayabbayañāṇaṃ pahānapariññāpakkhiyameva daṭṭhabbaṃ.",
  "tika-abh08t:2462_0": "1300- 2.",
  "tika-abh08t:2462_1": "Bhaṅgeti saṅkhārānaṃ bhaṅge.",
  "tika-abh08t:2462_2": "Yathābhūtadassāvī bhāyati etasmāti bhayaṃ,",
  "tika-abh08t:2462_3": "tebhūmakadhammā,",
  "tika-abh08t:2462_4": "tesu bhayato upatiṭṭhantesu bhāyitabbākāraggāhiñāṇaṃ bhayeñāṇaṃ.",
  "tika-abh08t:2462_5": "Tathā hetaṃ “bhayatupaṭṭhānañāṇa”nti vuccati.",
  "tika-abh08t:2462_6": "Muccituṃ icchatīti muccitukamyaṃ, cittaṃ,",
  "tika-abh08t:2462_7": "puggalo vā,",
  "tika-abh08t:2462_8": "tassa bhāvo muccitukamyatā,",
  "tika-abh08t:2462_9": "taṃ pana ñāṇamevāti āha “ñāṇaṃ muccitukamyatā”ti.",
  "tika-abh08t:2462_10": "Puna paṭisaṅkhānākārena pavattaṃ ñāṇaṃ paṭisaṅkhānupassanāñāṇaṃ.",
  "tika-abh08t:2462_11": "Nirapekkhatāya saṅkhārānaṃ upekkhanavasena pavattaṃ ñāṇaṃ saṅkhārupekkhāñāṇaṃ.",
  "tika-abh08t:2462_12": "Gāthābandhatthaṃ pana visandhiniddeso.",
  "tika-abh08t:2462_13": "Oḷārikoḷārikassa saccapaṭicchādakatamassa vigamanena saccapaṭivedhānukūlattā saccānulomikaṃ.",
  "tika-abh08t:2462_14": "Taṃ pana idanti āha “saccānulomañāṇanti,",
  "tika-abh08t:2462_15": "anulomaṃ pavuccatī”ti.",
  "tika-abh08t:2463_0": "1303.",
  "tika-abh08t:2463_1": "Nanu ca udayabbayañāṇassa pageva siddhattā kimatthaṃ puna tatthāpi abhiyogoti ce?",
  "tika-abh08t:2463_2": "Aniccādilakkhaṇasallakkhaṇatthaṃ.",
  "tika-abh08t:2463_3": "Udayabbayañāṇañhi heṭṭhā dasahi upakkilesehi upakkiliṭṭhaṃ hutvā yāthāvasarasato tilakkhaṇaṃ sallakkhetuṃ nāsakkhi,",
  "tika-abh08t:2463_4": "upakkilesavinimuttaṃ pana sakkoti,",
  "tika-abh08t:2463_5": "tasmā lakkhaṇasallakkhaṇatthaṃ puna tattheva yogo kātabbo.",
  "tika-abh08t:2463_6": "Lakkhaṇāni cassa udayabbayādīnaṃ amanasikārā,",
  "tika-abh08t:2463_7": "santatiiriyāpathaghanachannatāya ca nopaṭṭhahanti,",
  "tika-abh08t:2463_8": "tasmā udayabbayaṃ manasi katvā santatiṃ ugghāṭetvā aniccalakkhaṇaṃ,",
  "tika-abh08t:2463_9": "abhiṇhapīḷanaṃ pariggahetvā iriyāpathaṃ ugghāṭetvā dukkhalakkhaṇaṃ,",
  "tika-abh08t:2463_10": "dhātuyo vinibbhujitvā ghanavinibbhogaṃ katvā anattalakkhaṇañca sallakkhetvā “aniccā dukkhā anattā”ti saṅkhārā punappunaṃ sammasitabbā.",
  "tika-abh08t:2463_11": "Tassevaṃ tulayato tīrayato yadā saṅkhāragataṃ attano lahuupaṭṭhānena,",
  "tika-abh08t:2463_12": "ñāṇassa ca tikkhatāya tirohituppādādibhedaṃ bhijjamānameva upaṭṭhāti,",
  "tika-abh08t:2463_13": "bhaṅgeyeva tassa ñāṇaṃ santiṭṭhati,",
  "tika-abh08t:2463_14": "tadā bhaṅgānupassanā nāma vipassanāñāṇaṃ adhigataṃ hoti.",
  "tika-abh08t:2463_15": "Tassa tadeva saṅkhāranirodhārammaṇabhaṅgānupassanaṃ āsevantassa yadā sabbabhavayonigatiṭṭhitinivāsesu",
  "tika-abh08t:2463_16": "saṅkhārā bhijjanasabhāvatāya yakkharakkhasādayo viya mahābhayaṃ hutvā upaṭṭhahanti,",
  "tika-abh08t:2463_17": "tadāssa bhayatupaṭṭhānañāṇaṃ adhigataṃ hoti.",
  "tika-abh08t:2463_18": "Kiṃ panidaṃ ñāṇaṃ bhāyatīti?",
  "tika-abh08t:2463_19": "Na bhāyati.",
  "tika-abh08t:2463_20": "Tañhi “atītā saṅkhārā niruddhā,",
  "tika-abh08t:2463_21": "paccuppannā nirujjhanti,",
  "tika-abh08t:2463_22": "anāgatā nirujjhissantī”ti tīraṇamattameva hoti,",
  "tika-abh08t:2463_23": "byasanāpannānaṃ pana sabbasaṅkhārānaṃ bhayato upaṭṭhitānaṃ gahaṇena bhayatupaṭṭhānañāṇanti vuccatīti.",
  "tika-abh08t:2464_0": "Tassa taṃ bhayatupaṭṭhānañāṇaṃ āsevantassa yadā sabbabhavagatesu saṅkhāresu tāṇaṃ vā leṇaṃ vā parāyaṇaṃ vā na paññāyati,",
  "tika-abh08t:2464_1": "ukkhittāsiko viya paccāmitto sādīnavā eva saṅkhārā upaṭṭhahanti,",
  "tika-abh08t:2464_2": "tassa saṅkhārānaṃ ādīnavameva passantassa ādīnavañāṇaṃ nāma uppannaṃ hoti.",
  "tika-abh08t:2464_3": "Tassevaṃ sabbasaṅkhāre ādīnavato passantassa yadā tibhavapariyāpannesu nibbedo uppajjati,",
  "tika-abh08t:2464_4": "ukkaṇṭhā saṇṭhahanti,",
  "tika-abh08t:2464_5": "sabbasaṅkhāravisaṃyutte santipade abhiratiṃ paṭilabhati,",
  "tika-abh08t:2464_6": "tadāssa nibbidānupassanaṃ nāma ñāṇaṃ uppannaṃ hoti.",
  "tika-abh08t:2464_7": "Tassa yadā iminā nibbidāñāṇena sabbasaṅkhāresu nibbindantassa ekasaṅkhārepi cittaṃ na sajjati,",
  "tika-abh08t:2464_8": "sabbasmā saṅkhārato sappamukhagatassa viya maṇḍūkassa muccitukāmatā uppajjati,",
  "tika-abh08t:2464_9": "tadā muccitukamyatāñāṇaṃ nāma uppannaṃ hoti.",
  "tika-abh08t:2464_10": "Tassevaṃ sabbasaṅkhārehi muccitukāmassa niccasukhasubhaattākārena pana upaṭṭhituṃ asamatthataṃ pāpetvā",
  "tika-abh08t:2464_11": "muccanassa upāyasampādanatthaṃ aniccantikatādīhi aniccalakkhaṇaṃ,",
  "tika-abh08t:2464_12": "abhiṇhapaṭipīḷanatādīhi dukkhalakkhaṇaṃ,",
  "tika-abh08t:2464_13": "ajaññakatādīhi paṭikkūlataṃ,",
  "tika-abh08t:2464_14": "tucchatādīhi anattalakkhaṇañca āropetvā sabbasaṅkhāragataṃ pariggaṇhantassa paṭisaṅkhānupassanāñāṇaṃ nāma uppannaṃ hoti.",
  "tika-abh08t:2464_15": "Tena panevaṃ pariggahitasaṅkhārena yā sā “suññamidaṃ attena vā attaniyena vā”tiādinā dvikoṭikādibhedā suññatā vuttā,",
  "tika-abh08t:2464_16": "sā pariggahetabbā.",
  "tika-abh08t:2464_17": "Tassevaṃ suññato disvā tilakkhaṇaṃ āropetvā sammasantassa yadā bhayañca nandiñca vippahāya vissaṭṭhabhariyassa",
  "tika-abh08t:2464_18": "viya saṅkhāragatesu upekkhā santiṭṭhati,",
  "tika-abh08t:2464_19": "tīsu bhavesu cittaṃ na sampasāriyati,",
  "tika-abh08t:2464_20": "tadāssa saṅkhārupekkhāñāṇaṃ nāma uppannaṃ hoti.",
  "tika-abh08t:2464_21": "Taṃ panetaṃ yāva nibbānaṃ na passati,",
  "tika-abh08t:2464_22": "tāva disākāko viya kūpakayaṭṭhiṃ punappunaṃ saṅkhārameva anabhimatampi nissāya saṅkhāravicinanepi majjhattameva hutvā tiṭṭhati.",
  "tika-abh08t:2464_23": "Tena vuttaṃ “etesu pana ñāṇesū”tiādi.",
  "tika-abh08t:2465_0": "1306.",
  "tika-abh08t:2465_1": "Vipassanā…pe…",
  "tika-abh08t:2465_2": "vuṭṭhānagāminīti sikhaṃ uttamabhāvaṃ pattattā sikhāpattā.",
  "tika-abh08t:2465_3": "Vuṭṭhānaṃ gacchatīti vuṭṭhānagāminī.",
  "tika-abh08t:2465_4": "“Vuṭṭhāna”nti hi bahiddhā nimittabhūtā abhiniviṭṭhavatthuto ceva ajjhattappavattato ca vuṭṭhahanato maggo vuccati,",
  "tika-abh08t:2465_5": "taṃ gacchatīti vuṭṭhānagāminī,",
  "tika-abh08t:2465_6": "maggena saddhiṃ ghaṭīyatīti attho.",
  "tika-abh08t:2466_0": "1307.",
  "tika-abh08t:2466_1": "Tanti yaṃ sikhāpattā vipassanā saccānulomañāṇanti ca vuccati,",
  "tika-abh08t:2466_2": "taṃ saṅkhārupekkhāñāṇaṃ.",
  "tika-abh08t:2466_3": "Āsevantassāti punappunaṃ sammasanavasena sevantassa bhāventassa bahulīkarontassa.",
  "tika-abh08t:2466_4": "Tassa hi adhimokkhasaddhā bhāvanāvasena balavatarā nibbattissati,",
  "tika-abh08t:2466_5": "vīriyaṃ supaggahitaṃ paṭipakkhavidhamanasamatthaṃ hoti,",
  "tika-abh08t:2466_6": "ārammaṇābhimukhabhāvena sati supatiṭṭhitā hoti,",
  "tika-abh08t:2466_7": "passaddhisukhānaṃ sātisayatāya cittaṃ susamāhitaṃ,",
  "tika-abh08t:2466_8": "tatova anulomañāṇuppattiyā paccayo bhavituṃ samatthā tikkhatamā saṅkhārupekkhā uppajjati.",
  "tika-abh08t:2467_0": "1308- 12.",
  "tika-abh08t:2467_1": "Aniccā…pe…",
  "tika-abh08t:2467_2": "votarateva sāti aniccādīsu ekena ākārena sammasantī sattakkhattuṃ pavattitvā bhijjantī bhavaṅgaṃ otiṇṇā nāma hoti,",
  "tika-abh08t:2467_3": "tato paraṃ bhavaṅgavāroti katvā.",
  "tika-abh08t:2467_4": "Saṅkhārupekkhākatanayenāti aniccādinā ārammaṇakaraṇavaseneva saṅkhārupekkhāya katanayena,",
  "tika-abh08t:2467_5": "na sammasitanayena.",
  "tika-abh08t:2467_6": "Tenāha “aniccādi…pe…",
  "tika-abh08t:2467_7": "kurumāna”nti.",
  "tika-abh08t:2467_8": "Bhavaṅgāvaṭṭanaṃ katvāti bhavaṅgassa nivattanaṃ katvā cittassa bhavaṅgavasena pavattituṃ adatvā.",
  "tika-abh08t:2467_9": "Parikammanti maggassa parikammattā paṭisaṅkhārakattā.",
  "tika-abh08t:2467_10": "Upacāranti maggassa āsannattā,",
  "tika-abh08t:2467_11": "samīpacārittā vā.",
  "tika-abh08t:2468_0": "1313- 6.",
  "tika-abh08t:2468_1": "Anulomattaṃ sayameva vadati “purimāna”ntiādinā.",
  "tika-abh08t:2468_2": "Idañhi aniccalakkhaṇādivasena saṅkhāre ārabbha pavattattā,",
  "tika-abh08t:2468_3": "“udayabbayavantānaṃyeva vata dhammānaṃ udayabbayañāṇaṃ uppādavaye addasā”ti ca “bhaṅgavantānaṃyeva vata",
  "tika-abh08t:2468_4": "bhaṅgānupassanaṃ bhaṅgamaddasā”ti ca “sabhayaṃyeva vata bhayatupaṭṭhānassa bhayato upaṭṭhita”nti ca “sādīnaveyeva",
  "tika-abh08t:2468_5": "vata ādīnavānupassanaṃ ādīnavamaddasā”ti ca “nibbinditabbeyeva vata nibbidāñāṇaṃ nibbinda”nti ca “muccitabbamhiyeva",
  "tika-abh08t:2468_6": "vata muccitukamyatāñāṇaṃ muccitukāmaṃ jāta”nti ca “paṭisaṅkhātabbameva vata paṭisaṅkhāñāṇena paṭisaṅkhāta”nti",
  "tika-abh08t:2468_7": "ca “upekkhitabbaṃyeva vata saṅkhārupekkhāya upekkhita”nti ca atthato vadamānaṃ viya imesañca aṭṭhannaṃ",
  "tika-abh08t:2468_8": "ñāṇānaṃ katakiccatāya anulometi sabbāsaṃyeva vipassanānaṃ lakkhaṇattayasammasanakiccattā,",
  "tika-abh08t:2468_9": "tathā upari ca ariyamagge sattatiṃsāya bodhipakkhiyadhammānaṃ tāya paṭipadāya pattabbatāya.",
  "tika-abh08t:2468_10": "Na hi anulomañāṇe thūlathūlasaccapaṭicchādakasaṃkilesavikkhambhanavasena appavattante gotrabhuñāṇaṃ uppajjati,",
  "tika-abh08t:2468_11": "gotrabhuñāṇe ca anuppanne maggañāṇaṃ na uppajjati,",
  "tika-abh08t:2468_12": "tasmā purimapacchimānaṃ bhāgānaṃ anulomattā “anulomanti saññita”nti.",
  "tika-abh08t:2468_13": "Tenevāti heṭṭhimañāṇānaṃ anulomamukhena,",
  "tika-abh08t:2468_14": "upari bodhipakkhiyānaṃ anulomanato ca.",
  "tika-abh08t:2468_15": "Saccānulomañāṇanti pavuccati maggasaccassa anulomikattā.",
  "tika-abh08t:2468_16": "Vuṭṭhānagāminiyāti saṅkhārārammaṇāya vuṭṭhānagāminiyā vipassanāya.",
  "tika-abh08t:2468_17": "Pariyosānanti purimā koṭi.",
  "tika-abh08t:2468_18": "Saṅkhārārammaṇavipassanāsu hi ayaṃ visesato vuṭṭhānagāminivipassanāti.",
  "tika-abh08t:2468_19": "Asaṅkhatārammaṇaṃ pana sabbena sabbaṃ ariyamaggasaṅkhātaṃ vuṭṭhānaṃ gacchati upetīti.",
  "tika-abh08t:2468_20": "Tatopi hi visesato “vuṭṭhānagāminivipassanā”ti vattabbataṃ labhatīti āha “ñeyyaṃ sabbappakārenā”tiādi.",
  "tika-abh08t:2469_0": "1317- 8.",
  "tika-abh08t:2469_1": "Kittitāti thomitā,",
  "tika-abh08t:2469_2": "ariyamaggādhiṭṭhānatāya mahantānaṃ sīlakkhandhādīnaṃ esanato gavesanato mahesinā sammāsambuddhena.",
  "tika-abh08t:2469_3": "Santakilesatāya santā.",
  "tika-abh08t:2469_4": "Yoganti bhāvanaṃ,",
  "tika-abh08t:2469_5": "bhāvanābhiyogaṃ vā.",
  "tika-abh08t:2470_0": "Iti abhidhammatthavikāsiniyā nāma",
  "tika-abh08t:2471_0": "Abhidhammāvatārasaṃvaṇṇanāya",
  "tika-abh08t:2472_0": "Paṭipadāñāṇadassanavisuddhiniddesavaṇṇanā niṭṭhitā.",
  "tika-abh08t:2473_0": "22. Bāvīsatimo paricchedo",
  "tika-abh08t:2474_0": "Ñāṇadassanavisuddhiniddesavaṇṇanā",
  "tika-abh08t:2475_0": "1319- 21.",
  "tika-abh08t:2475_1": "Idāni ñāṇadassanavisuddhiyā niddese anuppatte sā yassa ñāṇassa anantaraṃ uppajjati,",
  "tika-abh08t:2475_2": "taṃ tāva dassento “ito para”ntiādimāha.",
  "tika-abh08t:2475_3": "Ito paranti ito anulomañāṇato upari.",
  "tika-abh08t:2475_4": "Āvajjaniyaṭhānattāti āvajjanakiccaṃ karontaṃ kiriyamanodhātu viya maggassa āvajjanaṭṭhāne ṭhitattā abbohārikameva ubhayavisuddhilakkhaṇābhāvato.",
  "tika-abh08t:2475_5": "Kiñcāpi evaṃ,",
  "tika-abh08t:2475_6": "tathāpi vuṭṭhānagāminivipassanāya pariyosānattā vipassanāpakkhiyamevāti āha “vipassanāya sotasmiṃ,",
  "tika-abh08t:2475_7": "patitattā vipassanā”ti.",
  "tika-abh08t:2475_8": "Etenassa paṭipadāñāṇadassanavisuddhibhajanaṃ dasseti.",
  "tika-abh08t:2476_0": "1322.",
  "tika-abh08t:2476_1": "Puthujjanesu bhavaṃ pothujjanikaṃ,",
  "tika-abh08t:2476_2": "tadeva gottaṃ ariyehi asammissā puthujjanasamaññāti pothujjanikagottaṃ.",
  "tika-abh08t:2476_3": "Ekavaṃsajānañhi samānā samaññā “gotta”nti vuccati,",
  "tika-abh08t:2476_4": "gaṃ tāyati buddhiṃ,",
  "tika-abh08t:2476_5": "abhidhānañca ekaṃsikavisayatāya rakkhatīti katvā. Vā-",
  "tika-abh08t:2476_6": "saddo vakkhamānatthavikappane.",
  "tika-abh08t:2476_7": "Abhibhuyya pavattito gotrabhūti sambandho.",
  "tika-abh08t:2476_8": "Gottaṃ vuccati nibbānaṃ “ariyo”ti buddhiyā,",
  "tika-abh08t:2476_9": "abhidhānassa ca tāyanato pavattanatoti adhippāyo.",
  "tika-abh08t:2476_10": "Tato bhavatīti tato gottato ārammaṇapaccayato bhavati. Iti-",
  "tika-abh08t:2476_11": "saddo cettha hetuttho daṭṭhabbo.",
  "tika-abh08t:2476_12": "Tena yasmā tato bhavati,",
  "tika-abh08t:2476_13": "tasmā gotrabhūti attho.",
  "tika-abh08t:2477_0": "1323- 5.",
  "tika-abh08t:2477_1": "Ñāṇadassanavisuddhi eva ñāṇadassanasuddhikaṃ.",
  "tika-abh08t:2477_2": "Taṃ sampādetuṃ panicchatā tena bhikkhunā yaṃ aññaṃ kiñcipi kātabbaṃ,",
  "tika-abh08t:2477_3": "taṃ natthīti sambandho.",
  "tika-abh08t:2477_4": "Kasmā natthīti ce āha “yaṃ hī”tiādi.",
  "tika-abh08t:2477_5": "“Katamevā”ti vutte “katha”nti anuyogassa upaṭṭhitattā “anulomāvasānaṃ hī”tiādinā taṃ samattheti.",
  "tika-abh08t:2478_0": "1326- 7.",
  "tika-abh08t:2478_1": "Evaṃ uppannaanulomañāṇassa panassa etehi tīhipi anulomañāṇehi attano balānurūpena thūlathūle saccapaṭicchādakatamamhi",
  "tika-abh08t:2478_2": "antaradhāpite sabbasaṅkhāragate cittaṃ na pakkhandati,",
  "tika-abh08t:2478_3": "na laggati,",
  "tika-abh08t:2478_4": "padumapalāsato udakaṃ viya patikuṭati pativaṭṭati,",
  "tika-abh08t:2478_5": "sabbaṃ nimittārammaṇampi sabbaṃ pavattārammaṇampi palibodhato upaṭṭhāti,",
  "tika-abh08t:2478_6": "athassa sabbasmiṃ nimittappavattārammaṇe palibodhato upaṭṭhite dutiyassa vā tatiyassa vā anulomañāṇassa anantaraṃ gotrabhuñāṇaṃ uppajjati.",
  "tika-abh08t:2478_7": "Tenāha “tassā”tiādi.",
  "tika-abh08t:2478_8": "Paṭhamāvajjanañceva paṭhamābhogatāpi cāti paṭhamāvajjanaṃ paṭhamābhogabhūtaṃ.",
  "tika-abh08t:2478_9": "Sakatthe hi ayaṃ tā-",
  "tika-abh08t:2478_10": "paccayoti.",
  "tika-abh08t:2478_11": "Tattha āvajjanaṃ cittasantānassa pariṇāmanavasena,",
  "tika-abh08t:2478_12": "ābhogo attano ābhujanavasena daṭṭhabbo.",
  "tika-abh08t:2479_0": "1328- 33.",
  "tika-abh08t:2479_1": "Anantarādīhīti anantarasamanantaraāsevanaupanissayanatthivigatavasena chahi paccayehi.",
  "tika-abh08t:2479_2": "Muddhanti muddhabhūtaṃ.",
  "tika-abh08t:2479_3": "Ekantikatāya ekavārameva ca uppajjanato punarāvattābhāvena pana anāvattaṃ.",
  "tika-abh08t:2479_4": "Anāvajjanampi cāti anāvajjanampisamānaṃ.",
  "tika-abh08t:2479_5": "Saññaṃ datvā viyāti “evaṃ uppajjāhī”ti saññaṃ datvā viya.",
  "tika-abh08t:2479_6": "Anibbiddhapubbanti apadālitapubbaṃ.",
  "tika-abh08t:2479_7": "Viddhaṃsentovāti vināsento eva.",
  "tika-abh08t:2479_8": "Jāyatīti nibbattati.",
  "tika-abh08t:2479_9": "Ettha ca imaṃ upamaṃ āharanti –",
  "tika-abh08t:2479_10": "eko kira issāso aṭṭhausabhamatte padese phalakasataṃ ṭhapāpetvā vatthena mukhaṃ veṭhetvā saraṃ sannayhitvā cakkayante aṭṭhāsi,",
  "tika-abh08t:2479_11": "añño puriso cakkayantaṃ āvijjhitvā yadā issāsassa phalakaṃ abhimukhaṃ hoti,",
  "tika-abh08t:2479_12": "tadā tattha daṇḍakena saññaṃ deti.",
  "tika-abh08t:2479_13": "Issāso daṇḍakasaññaṃ amuñcitvāva saraṃ khipitvā phalakasatanibbijjhati.",
  "tika-abh08t:2479_14": "Tattha daṇḍakasaññaṃ dento viya gotrabhuñāṇaṃ,",
  "tika-abh08t:2479_15": "issāso viya maggañāṇaṃ,",
  "tika-abh08t:2479_16": "daṇḍakasaññaṃ amuñcitvāva phalakasataṃ nibbijjhanaṃ viya maggañāṇassa gotrabhuñāṇena dinnasaññaṃ amuñcitvāva",
  "tika-abh08t:2479_17": "nibbānaṃ ārammaṇaṃ katvā anibbiddhapubbānaṃ apadālitapubbānaṃ lobhadosamohakkhandhānaṃ nibbijjhananti.",
  "tika-abh08t:2480_0": "1335- 8.",
  "tika-abh08t:2480_1": "Anāmatagga…pe…",
  "tika-abh08t:2480_2": "mahodadhinti aṭṭhamabhavato paṭṭhāya nibbattakaṃ aññātakoṭiṃ saṃsāravaṭṭadukkhamahāsamuddaṃ.",
  "tika-abh08t:2480_3": "Pāṇātipātādipañcaverāni ceva pañcavīsati mahābhayāni cāti sabbaverabhayāni.",
  "tika-abh08t:2480_4": "Anekepi ānisaṃseti ratanattaye niviṭṭhasaddhādike ānisaṃse.",
  "tika-abh08t:2480_5": "Ādimaggenāti sotāpattimaggasaṅkhātena paṭhamamaggena.",
  "tika-abh08t:2480_6": "Paṭhamamaggañāṇavaṇṇanā.",
  "tika-abh08t:2481_0": "1339.",
  "tika-abh08t:2481_1": "Tassevānantaranti tassa anantaraṃyeva.",
  "tika-abh08t:2481_2": "Dvepi tīṇi vāti nātitikkhapaññassa dve,",
  "tika-abh08t:2481_3": "tikkhapaññassa tīṇi phalacittāni.",
  "tika-abh08t:2482_0": "1340- 3.",
  "tika-abh08t:2482_1": "“Ajānitvā vadanti te”ti vatvā tattha kāraṇaṃ dassetuṃ “ekassā”tiādi vuttaṃ.",
  "tika-abh08t:2482_2": "Pañcamaṃ maggacittanti imināva chaṭṭhassa abhāvadīpanena “ekaṃ phalacitta”nti vadato godattattherassa vādopi paṭikkhitto.",
  "tika-abh08t:2483_0": "1344.",
  "tika-abh08t:2483_1": "“Ettāvatā”ti paṭhamamaggassa uppattianantaraṃ phalassa uppattimattena.",
  "tika-abh08t:2483_2": "Sotāpannoti vuccatīti sotāpanno nāma dutiyo ariyapuggaloti vuccati.",
  "tika-abh08t:2483_3": "So devarajjacakkavattirajjādipamādaṭṭhānaṃ āgamma bhusaṃ pamattopi hutvā kāmasugatiyaṃ sattakkhattumeva",
  "tika-abh08t:2483_4": "sandhāvitvā saṃsaritvā dukkhassantakaraṇasamattho hoti. Yathāha –",
  "tika-abh08t:2484_0": "“Kiñcāpi te honti bhusaṃ pamattā,",
  "tika-abh08t:2485_0": "Na te bhavaṃ aṭṭhamamādiyantī”ti. ;",
  "tika-abh08t:2486_0": "Rūpārūpalokesu pana na tathā niyamoti ācariyā.",
  "tika-abh08t:2487_0": "1347.",
  "tika-abh08t:2487_1": "Phalādīnanti ādi-",
  "tika-abh08t:2487_2": "saddena pahīnakilesādike saṅgaṇhāti.",
  "tika-abh08t:2487_3": "Tathā ca “iminā vatāhaṃ maggena āgato”ti paṭhamaṃ maggaṃ paccavekkhati,",
  "tika-abh08t:2487_4": "tato “ayaṃ me ānisaṃso laddho”ti phalaṃ paccavekkhati,",
  "tika-abh08t:2487_5": "tato “ime nāma me kilesā pahīnā”ti pahīnakilese paccavekkhati,",
  "tika-abh08t:2487_6": "tato “ime nāma me kilesā avasiṭṭhā”ti uparimaggattayavajjhe kilese paccavekkhati,",
  "tika-abh08t:2487_7": "avasāne “ayaṃ me dhammo ārammaṇato paṭividdho”ti amataṃ nibbānaṃ paccavekkhati.",
  "tika-abh08t:2487_8": "Iti sotāpannassa pañca paccavekkhaṇañāṇāni honti.",
  "tika-abh08t:2487_9": "Yathā ca sotāpannassa,",
  "tika-abh08t:2487_10": "evaṃ sakadāgāmianāgāmīnampi.",
  "tika-abh08t:2487_11": "Arahato pana avasiṭṭhakilesapaccavekkhaṇaṃ nāma natthi.",
  "tika-abh08t:2487_12": "Evaṃ sabbānipi ekūnavīsati paccavekkhaṇañāṇāni.",
  "tika-abh08t:2487_13": "Tenāha “paccavekkhaṇañāṇāni,",
  "tika-abh08t:2487_14": "bhavantekūnavīsatī”ti.",
  "tika-abh08t:2488_0": "1348- 50.",
  "tika-abh08t:2488_1": "Yāsaṃ paccavekkhaṇavasena imāni ñāṇāni pavattanti,",
  "tika-abh08t:2488_2": "tā dassetuṃ “maggo phalañcā”tiādimāha.",
  "tika-abh08t:2488_3": "Ukkaṭṭhaparicchedoyeva ceso.",
  "tika-abh08t:2488_4": "Pahīnāvasiṭṭhakilesapaccavekkhaṇañhi sekhānampi hoti vā na vā.",
  "tika-abh08t:2488_5": "Na hi sabbeva tattha samatthā honti.",
  "tika-abh08t:2488_6": "Teneva hi mahānāmo bhagavantaṃ pucchi “ko su nāma me dhammo ajjhattaṃ appahīno,",
  "tika-abh08t:2488_7": "yena me ekadā lobhadhammāpi cittaṃ pariyādāya tiṭṭhantī”tiādi.",
  "tika-abh08t:2488_8": "Yogamārabhateti tasmiṃyeva vā āsane nisinno,",
  "tika-abh08t:2488_9": "aparena vā samayena kāmarāgabyāpādānaṃ tanubhāvakarāya sakadāgāmimaggasaṅkhātāya dutiyāya bhūmiyā adhigamatthāya vipassanāyogaṃ karoti,",
  "tika-abh08t:2488_10": "dutiyabhāvo cassa desanāvasena,",
  "tika-abh08t:2488_11": "uppattivasena ca veditabbo.",
  "tika-abh08t:2488_12": "Sampayuttānaṃ pana nissayabhāvena te dhammā bhavanti etthāti bhūmi,",
  "tika-abh08t:2488_13": "yasmā vā samānepi lokuttarabhāve sayampi bhavati,",
  "tika-abh08t:2488_14": "na nibbānaṃ viya apātubhūtaṃ,",
  "tika-abh08t:2488_15": "tasmāpi “bhūmī”ti vuccati.",
  "tika-abh08t:2488_16": "Ñāṇena parimajjatīti tena tenākārena indriyānaṃ tikkhatarataṃ sampādetvā,",
  "tika-abh08t:2488_17": "balabojjhaṅgānañca paṭutarabhāvaṃ sādhetvā lakkhaṇattayaṃ tīraṇavasena parimajjati.",
  "tika-abh08t:2489_0": "1351- 2.",
  "tika-abh08t:2489_1": "Tattha aparāparaṃ ñāṇaṃ cārento parivatteti.",
  "tika-abh08t:2489_2": "Tenāha “vipassanāvīthiṃ ogāhatī”ti.",
  "tika-abh08t:2489_3": "Heṭṭhā vuttanayenāti udayabbayañāṇādīnaṃ uppādane vuttanayeneva.",
  "tika-abh08t:2489_4": "Gotrabhussa anantaranti ettha gotrabhu viya gotrabhu.",
  "tika-abh08t:2489_5": "Paṭhamamaggapurecārikañāṇañhi puthujjanagottābhibhavanato,",
  "tika-abh08t:2489_6": "ariyagottabhavanato ca nippariyāyato “gotrabhū”ti vuccati,",
  "tika-abh08t:2489_7": "idaṃ pana taṃsadisatāya pariyāyato gotrabhu.",
  "tika-abh08t:2489_8": "Ekaccasaṃkilesavisuddhiyā,",
  "tika-abh08t:2489_9": "pana accantavisuddhiyā ārammaṇakaraṇato ca “vodāna”nti vuccati.",
  "tika-abh08t:2489_10": "Tenāha paṭṭhāne “anulomaṃ vodānassa anantarapaccayena paccayo”ti.",
  "tika-abh08t:2489_11": "Yasmā pana paṭisambhidāmagge “uppādādiabhibhavanaṭṭhaṃ upādāya aṭṭha gotrabhudhammā samādhivasena uppajjanti,",
  "tika-abh08t:2489_12": "dasa gotrabhudhammā vipassanāvasena uppajjantī”tiādīsu gotrabhunāmavaseneva āgataṃ,",
  "tika-abh08t:2489_13": "tasmā idhāpi “gotrabhussa anantara”nti vuttaṃ gottasaṅkhātanibbānato bhūtanti katvā.",
  "tika-abh08t:2489_14": "Dutiyamaggañāṇavaṇṇanā.",
  "tika-abh08t:2490_0": "1355- 7.",
  "tika-abh08t:2490_1": "Yanti yasmā.",
  "tika-abh08t:2490_2": "Sakidevāti ekavārameva.",
  "tika-abh08t:2490_3": "Imaṃ lokaṃ āgantvāti iminā pañcasu sakadāgāmīsu cattāro vajjetvā ekova gahito.",
  "tika-abh08t:2490_4": "Ekacco hi idha sakadāgāmiphalaṃ patvā idheva parinibbāyati,",
  "tika-abh08t:2490_5": "ekacco idha patvā devaloke parinibbāyati,",
  "tika-abh08t:2490_6": "ekacco devaloke patvā tattheva parinibbāyati,",
  "tika-abh08t:2490_7": "ekacco devaloke patvā idhūpapajjitvā parinibbāyatīti ime cattāropi idha na gahitā.",
  "tika-abh08t:2490_8": "Yo pana idha patvā devaloke yāvatāyukaṃ vasitvā idhūpapajjitvā parinibbāyati,",
  "tika-abh08t:2490_9": "ayamekova idha gahitoti.",
  "tika-abh08t:2490_10": "Antakaro bhaveti dukkhassantakaro bhaveyya,",
  "tika-abh08t:2490_11": "bhave vā antakaro bhavassa antakaroti attho.",
  "tika-abh08t:2490_12": "Tatiyāya bhūmiyā pattiyāti sambandho.",
  "tika-abh08t:2490_13": "Byāpādakāmarāgānaṃ pahānāyāti tesaṃyeva sakadāgāmimaggena tanukarānaṃ saṃyojanānaṃ niravasesappahānāya.",
  "tika-abh08t:2490_14": "Tatiyamaggañāṇavaṇṇanā.",
  "tika-abh08t:2491_0": "1363- 7.",
  "tika-abh08t:2491_1": "Paṭisandhivasena kāmabhavassa anāgamanato anāgāmī.",
  "tika-abh08t:2491_2": "Tenāha “tattheva parinibbāyī”ti.",
  "tika-abh08t:2491_3": "Tatthevāti suddhāvāse vā aññattha vā yattha uppanno,",
  "tika-abh08t:2491_4": "tattheva parinibbāyi.",
  "tika-abh08t:2491_5": "Anāvattisabhāvoti tasmā lokā idha paṭisandhiggahaṇavasena imaṃ lokaṃ punarāgamanābhāvato anāvattanasabhāvo,",
  "tika-abh08t:2491_6": "buddhadassanatheradassanadhammassavanānaṃ panatthāya āgamanaṃ hotiyeva.",
  "tika-abh08t:2491_7": "Rūparāgādipahānāyāti rūparāgaarūparāgamānauddhaccaavijjāsaṅkhātānaṃ pañcannaṃ uddhambhāgiyasaṃyojanānaṃ niravasesappahānāya.",
  "tika-abh08t:2491_8": "Viddhaṃsāyāti vināsāya.",
  "tika-abh08t:2491_9": "Catutthamaggañāṇavaṇṇanā.",
  "tika-abh08t:2492_0": "1371- 4.",
  "tika-abh08t:2492_1": "Mahākhīṇāsavoti mahānubhāvato nibaddhapūjāvacanametaṃ,",
  "tika-abh08t:2492_2": "na upādāyavacanaṃ “yathā mahāmoggallāno”ti.",
  "tika-abh08t:2492_3": "Na hi cūḷakhīṇāsavo nāma atthi.",
  "tika-abh08t:2492_4": "Anuppatto sadattho sakattho,",
  "tika-abh08t:2492_5": "pūjattho vā etenāti anuppattasadattho,",
  "tika-abh08t:2492_6": "sadatthoti ca arahattaṃ veditabbaṃ.",
  "tika-abh08t:2492_7": "Tañhi attupanibandhanaṭṭhena,",
  "tika-abh08t:2492_8": "attānaṃ avijahanaṭṭhena,",
  "tika-abh08t:2492_9": "attano paramatthaṭṭhena ca attano atthattā “sadattho”ti vuccati.",
  "tika-abh08t:2492_10": "Khīṇāni dasapi bhavasaṃyojanāni etassāti khīṇasaṃyojano.",
  "tika-abh08t:2492_11": "Dakkhiṇaṃ arahatīti dakkhiṇeyyo.",
  "tika-abh08t:2492_12": "Catassopīti sotāpattimaggo sakadāgāmimaggo anāgāmimaggo arahattamaggoti catassopi.",
  "tika-abh08t:2492_13": "Visuddhikāmenāti attano visuddhiṃ icchantena.",
  "tika-abh08t:2492_14": "Tapoyeva dhanamassāti tapodhano, tena.",
  "tika-abh08t:2493_0": "Iti abhidhammatthavikāsiniyā nāma",
  "tika-abh08t:2494_0": "Abhidhammāvatārasaṃvaṇṇanāya",
  "tika-abh08t:2495_0": "Ñāṇadassanavisuddhiniddesavaṇṇanā niṭṭhitā.",
  "tika-abh08t:2496_0": "23. Tevīsatimo paricchedo",
  "tika-abh08t:2497_0": "Kilesappahānakathāvaṇṇanā",
  "tika-abh08t:2498_0": "1375.",
  "tika-abh08t:2498_1": "Idāni imissāyeva catutthañāṇāya ñāṇadassanavisuddhiyā ānubhāvavijānanatthaṃ yena ye dhammā pahātabbā,",
  "tika-abh08t:2498_2": "tesaṃ pahānañca abhisamayakāle pariññādikiccāni ca dassetuṃ “etesu yena ye dhammā”tiādi āraddhaṃ.",
  "tika-abh08t:2498_3": "Ye dhammāti ye saṃkilesadhammā.",
  "tika-abh08t:2498_4": "Saṃyojanādīsu khandhehi khandhānaṃ,",
  "tika-abh08t:2498_5": "phalena kammassa,",
  "tika-abh08t:2498_6": "dukkhena vā sattānaṃ saṃyojanaṭṭhena bandhanaṭṭhena saṃyojanāni.",
  "tika-abh08t:2498_7": "Sampayuttadhammānaṃ vibādhanaṭṭhena,",
  "tika-abh08t:2498_8": "upatāpanaṭṭhena,",
  "tika-abh08t:2498_9": "saṃkiliṭṭhatāya ca kilesā.",
  "tika-abh08t:2498_10": "Abhinivesādivasena micchāviparītaṃ pavattanato micchāsabhāvāti micchattā.",
  "tika-abh08t:2498_11": "Loke dhammā,",
  "tika-abh08t:2498_12": "lokapariyāpannā dhammā,",
  "tika-abh08t:2498_13": "lokappavattiyaṃ sati anuparamadhammattā vāti lokadhammā.",
  "tika-abh08t:2498_14": "Maccherassa bhāvo,",
  "tika-abh08t:2498_15": "kammaṃ vāti macchariyaṃ.",
  "tika-abh08t:2498_16": "Viparītaṭṭhena vipallāsā.",
  "tika-abh08t:2498_17": "Nāmakāyassa ca rūpakāyassa ca ganthanato ganthā.",
  "tika-abh08t:2498_18": "Ariyehi agantabbā,",
  "tika-abh08t:2498_19": "ayuttā gatīti vā agati.",
  "tika-abh08t:2498_20": "Āsavantīti āsavā,",
  "tika-abh08t:2498_21": "ābhavaggato sabbamokāsalokaṃ,",
  "tika-abh08t:2498_22": "āgotrabhuto sabbe dhamme byāpetvā pavattantīti attho,",
  "tika-abh08t:2498_23": "āsavanti saṃsāradukkhanti vā āsavā,",
  "tika-abh08t:2498_24": "cakkhādīhi vā saṃvarāsaṃvaradvārehi sattasantāne āsavanti vaṇato yūsāni sandanti viyāti āsavā,",
  "tika-abh08t:2498_25": "āsavanti vā etehi cittāni visayesūti āsavā.",
  "tika-abh08t:2498_26": "Saṃsāramahāsāgarappattihananato oghā viyāti oghā.",
  "tika-abh08t:2498_27": "Heṭṭhā vuttanayena yojanato yogā.",
  "tika-abh08t:2498_28": "Nivārenti lokiyalokuttaraguṇavisesādhigamanti nīvaraṇāni.",
  "tika-abh08t:2498_29": "Aniccādidhammasabhāvaṃ atikkamma parato asabhāvato āmasantīti parāmāsā.",
  "tika-abh08t:2498_30": "Maṇḍūkaṃ pannago viya ārammaṇaṃ bhusaṃ ādiyantīti upādānāni.",
  "tika-abh08t:2498_31": "Appahīnabhāvena sattasantāne anusenti mūsikavisaṃ viya anurūpakāraṇaṃ labhitvā uppajjantīti anusayā.",
  "tika-abh08t:2498_32": "Cittassa malīnabhāvakaraṇaṭṭhena malā.",
  "tika-abh08t:2498_33": "Akusalakammāni ca tāni duggatīnaṃ pathā cāti akusalakammapathā.",
  "tika-abh08t:2498_34": "Idha pana kammapathabhāvaṃ appattānaṃ taṃsabhāvato gahaṇaṃ daṭṭhabbaṃ.",
  "tika-abh08t:2498_35": "Cittaṃ uppajjati etthāti cittuppādo,",
  "tika-abh08t:2498_36": "cetasikarāsi,",
  "tika-abh08t:2498_37": "akusalo ca so cittuppādo cāti akusalacittuppādo.",
  "tika-abh08t:2499_0": "Kāmabhavato uparikoṭṭhāsabhāvato tatiyamaggappattiyā uddhaṃ bhajitabbato,",
  "tika-abh08t:2499_1": "sevitabbato cāti uddhambhāgā,",
  "tika-abh08t:2499_2": "rūpārūpabhavā,",
  "tika-abh08t:2499_3": "tesaṃ hitāni tatthuppajjanakhandhādiyojanatoti uddhambhāgiyāni,",
  "tika-abh08t:2499_4": "tāniyeva saṃyojanānīti uddhambhāgiyasaṃyojanāni.",
  "tika-abh08t:2499_5": "Rūpārūpabhavato heṭṭhimakoṭṭhāsabhāvato tatthuppādakilesānaṃ appahīnabhāvena tatiyamaggappattiyā heṭṭhā bhajitabbato vā adhobhāgā,",
  "tika-abh08t:2499_6": "kāmabhavā,",
  "tika-abh08t:2499_7": "tesaṃ hitāni saṃyojanānīti adhobhāgiyasaṃyojanānīti.",
  "tika-abh08t:2500_0": "Imesu pana dasasu rūpabhavasaṃyojanaṃ,",
  "tika-abh08t:2500_1": "arūpabhavasaṃyojanaṃ,",
  "tika-abh08t:2500_2": "kāmabhavasaṃyojanañca atthato lobhova,",
  "tika-abh08t:2500_3": "sakkāyadiṭṭhisīlabbataparāmāsāpi diṭṭhiyeva,",
  "tika-abh08t:2500_4": "tasmā dhammato satta saṃyojanāni.",
  "tika-abh08t:2501_0": "Micchāsaṅkappo micchāvāyāmo micchāsamādhīti tathā pavattānaṃ vitakkavīriyasamādhīnamadhivacanaṃ.",
  "tika-abh08t:2501_1": "Micchāvācādayo tayo tathā pavattā cetanā.",
  "tika-abh08t:2501_2": "Micchāsati pana cittuppādo.",
  "tika-abh08t:2501_3": "Micchāñāṇaṃ tathā pavatto moho.",
  "tika-abh08t:2501_4": "Micchāvimutti lokathūpikādīsu mokkhoti pavattamicchāgāho.",
  "tika-abh08t:2502_0": "Kāraṇūpacārenāti lābhahetuko lābho,",
  "tika-abh08t:2502_1": "alābhahetuko alābhotiādinā kāriyassa kāraṇavasena upacaraṇena.",
  "tika-abh08t:2502_2": "Lokadhammaggahaṇanti lokadhammaggahaṇena gahaṇaṃ.",
  "tika-abh08t:2503_0": "Āvāse macchariyaṃ,",
  "tika-abh08t:2503_1": "āvāsahetukaṃ vā macchariyanti āvāsamacchariyaṃ.",
  "tika-abh08t:2503_2": "Evaṃ kulamacchariyādīnipi.",
  "tika-abh08t:2503_3": "Tattha āvāsoti vihārādi.",
  "tika-abh08t:2503_4": "Kulanti upaṭṭhākakulaṃ,",
  "tika-abh08t:2503_5": "ñātikulañca.",
  "tika-abh08t:2503_6": "Lābhoti paccayalābhoyeva.",
  "tika-abh08t:2503_7": "Vaṇṇoti sarīravaṇṇo ca guṇavaṇṇo ca.",
  "tika-abh08t:2503_8": "Dhammoti āgamo,",
  "tika-abh08t:2503_9": "adhigamo ca.",
  "tika-abh08t:2504_0": "“Tayo”ti vatthuṃ abhinditvā vuttaṃ, bhinditvā ca pana vuccamāne dvādasa honti.",
  "tika-abh08t:2505_0": "Abhisajjanūpanayhanavasena pavattanato abhijjhābyāpādānaṃ kāyaganthatā daṭṭhabbā.",
  "tika-abh08t:2505_1": "“Idameva saccaṃ moghamañña”nti evaṃ avatthumhi pavatto abhiniveso idaṃsaccābhiniveso.",
  "tika-abh08t:2505_2": "Sīlabbataparāmāsaidaṃsaccābhinivesakāyaganthā cettha atthato diṭṭhiyeva,",
  "tika-abh08t:2505_3": "tasmā dhammato tayo kāyaganthā.",
  "tika-abh08t:2506_0": "“Chandadosamohabhayānī”ti agatikāraṇattā vuttaṃ,",
  "tika-abh08t:2506_1": "chandādīhi pana akattabbakaraṇaṃ,",
  "tika-abh08t:2506_2": "kattabbākaraṇañca agati nāma.",
  "tika-abh08t:2507_0": "Āsavesu kāmarāgabhavarāgā atthato lobhoti dhammato tayo āsavā.",
  "tika-abh08t:2508_0": "Tesamevāti kāmarāgādīnameva.",
  "tika-abh08t:2508_1": "Te hi ogho viya attani patite apāyasamuddaṃ pāpenti,",
  "tika-abh08t:2508_2": "saṃsāradukkhato ca sīsaṃ ukkhipituṃ na denti,",
  "tika-abh08t:2508_3": "khandhādīni ca khandhādīhi yojenti.",
  "tika-abh08t:2509_0": "Kāmupādānādīnīti kāmupādānadiṭṭhupādānasīlabbatupādānaattavādupādānāni.",
  "tika-abh08t:2509_1": "Diṭṭhupādānādīni cettha tathā pavattā diṭṭhiyeva,",
  "tika-abh08t:2509_2": "kāmupādānaṃ lobhoti dhammato dve upādānāni.",
  "tika-abh08t:2510_0": "Sattānusayāti ettha yadi appahīnaṭṭhena sattasantāne anusentīti anusayā.",
  "tika-abh08t:2510_1": "Kasmā satteva vuttā,",
  "tika-abh08t:2510_2": "nanu aññesampi kilesānaṃ appahīnabhāvo vijjatīti?",
  "tika-abh08t:2510_3": "Na mayaṃ appahīnamattena anusayaṃ vadāma,",
  "tika-abh08t:2510_4": "kintu appahīnabhāvena thāmagatakilesā anusayāti,",
  "tika-abh08t:2510_5": "thāmagamanañca nesaṃ aññehi asādhāraṇo sabhāvo daṭṭhabbo.",
  "tika-abh08t:2510_6": "Tathā hi dhammasabhāvavedinā tathāgatena imeyeva anusayā vuttā,",
  "tika-abh08t:2510_7": "kāmarāgoyeva anusayo kāmarāgānusayo.",
  "tika-abh08t:2510_8": "Evaṃ sesesupi.",
  "tika-abh08t:2510_9": "Apare pana “kāmarāgassa anusayo”tiādinibbacanaṃ vatvā kāmarāgādīnaṃ bījabhūtā attabhāvassa kilesasambhūtā kilesuppādanasatti anusayāti vaṇṇenti,",
  "tika-abh08t:2510_10": "tesaṃ matapaṭikkhepo idha papañcāvahattā anāhaṭo.",
  "tika-abh08t:2511_0": "Pāṇassa atipāto pāṇātipāto,",
  "tika-abh08t:2511_1": "pāṇoti vohārato satto,",
  "tika-abh08t:2511_2": "paramatthato jīvitindriyaṃ.",
  "tika-abh08t:2511_3": "Tasmiṃ pāṇe pāṇasaññino jīvitindriyupacchedakappayogasamuṭṭhāpikā vadhakacetanā pāṇātipāto.",
  "tika-abh08t:2511_4": "Parabhaṇḍe tathāsaññino tadādāyakappayogasamuṭṭhāpikā theyyacetanā adinnādānaṃ.",
  "tika-abh08t:2511_5": "Asaddhammakāmatāya kāyadvārappavattā agantabbaṭṭhānavītikkamacetanā kāmesumicchācāro.",
  "tika-abh08t:2511_6": "Abhūtaṃ vatthuṃ bhūtato paraṃ viññāpetukāmassa tathā viññāpanappayogasamuṭṭhāpikā cetanā musāvādo.",
  "tika-abh08t:2511_7": "So pana parassa atthabhedakarova kammapatho,",
  "tika-abh08t:2511_8": "itaro kammameva.",
  "tika-abh08t:2511_9": "Saṃkiliṭṭhacittassa parabhedanakāmatāya,",
  "tika-abh08t:2511_10": "attapiyakamyatāya vā parabhedakappayogasamuṭṭhāpikā cetanā pisuṇavācā.",
  "tika-abh08t:2511_11": "Sāpi dvīsu bhinnesuyeva kammapatho.",
  "tika-abh08t:2511_12": "Paramammacchedakappayogasamuṭṭhāpikā ekantapharusacetanā pharusavācā.",
  "tika-abh08t:2511_13": "Anatthaviññāpanappayogasamuṭṭhāpikā saṃkiliṭṭhacetanā samphappalāpo nāma.",
  "tika-abh08t:2511_14": "So pana parehi gahiteyeva kammapatho hoti.",
  "tika-abh08t:2511_15": "“Aho vatedaṃ mama hotū”ti evaṃ parabhaṇḍābhijjhāyanalakkhaṇā abhijjhā.",
  "tika-abh08t:2511_16": "“Aho vatāyaṃ satto vinasseyyā”ti evaṃ manopadosalakkhaṇo byāpādo.",
  "tika-abh08t:2511_17": "“Natthi dinna”ntiādinā nayena viparītadassanalakkhaṇā micchādiṭṭhi.",
  "tika-abh08t:2511_18": "Ettha ca natthikaahetukaakiriyadiṭṭhīhiyeva kammapathabhedo.",
  "tika-abh08t:2512_0": "Imesu ca pāṇātipātādi tividhaṃ kāyakammameva.",
  "tika-abh08t:2512_1": "Taṃ kāyavacīdvāresuyeva uppajjati,",
  "tika-abh08t:2512_2": "na manodvāre.",
  "tika-abh08t:2512_3": "Tathā musāvādādi catubbidhaṃ vacīkammameva.",
  "tika-abh08t:2512_4": "Abhijjhādikaṃ pana tividhaṃ manokammameva.",
  "tika-abh08t:2512_5": "Taṃ tīsupi dvāresu pavattati.",
  "tika-abh08t:2512_6": "Dvārantaresupi pavattamānassa sakasakanāmāpariccāgo vuttoyeva.",
  "tika-abh08t:2512_7": "Dhammato cettha ādito satta cetanāsabhāvā,",
  "tika-abh08t:2512_8": "itare tayo cetanāsampayuttāti daṭṭhabbā.",
  "tika-abh08t:2512_9": "Mahāsāvajjaappasāvajjappayogādibhedo pana tattha tattha vuttanayena veditabbo.",
  "tika-abh08t:2513_0": "Etānīti imāni maggañāṇāni. Yathāsambhavanti taṃtaṃmaggānurūpaṃ.",
  "tika-abh08t:2514_0": "Apāyaṃ gacchanti etehīti apāyagamanīyā.",
  "tika-abh08t:2514_1": "Sesāti na apāyagamanīyā.",
  "tika-abh08t:2514_2": "Oḷārikāti tatiyamaggena pahātabbāvatthaṃ upādāya oḷārikā.",
  "tika-abh08t:2514_3": "Tenāha “sukhumā tatiyamaggañāṇavajjhā”ti.",
  "tika-abh08t:2514_4": "Sukhumā kāmarāgapaṭighāti sambandho.",
  "tika-abh08t:2514_5": "Catutthamaggañāṇavajjhā evāti avadhāraṇena paṭhamamaggādivajjhataṃ nivatteti.",
  "tika-abh08t:2514_6": "Na hi rūparāgādīnaṃ apāyagāminiyāvatthāpi atthi,",
  "tika-abh08t:2514_7": "yato te paṭhamañāṇavajjhāpi siyunti.",
  "tika-abh08t:2515_0": "Yattha yattha pana eva-",
  "tika-abh08t:2515_1": "saddena avadhāraṇaṃ akatvā yaṃ yaṃ dutiyañāṇavajjhanti vā tatiyañāṇavajjhanti vā catutthañāṇavajjhanti vā vakkhati,",
  "tika-abh08t:2515_2": "tattha tattha so so purimañāṇehi hatāpāyagamanīyādibhāvova hutvā upariñāṇavajjho hotīti veditabbo.",
  "tika-abh08t:2515_3": "Tena lobha…pe…",
  "tika-abh08t:2515_4": "catutthañāṇavajjhānīti ettha lobhādayo heṭṭhimamaggavajjhāpi honteva.",
  "tika-abh08t:2516_0": "Yaseti parivāre.",
  "tika-abh08t:2517_0": "Dukkhe sukhanti saññācittavipallāsāti sambandho.",
  "tika-abh08t:2518_0": "Agatiyo paṭhamamaggañāṇavajjhāti kiñcāpi chandādayo taṇhādisabhāvā uparimaggavajjhā,",
  "tika-abh08t:2518_1": "tathāpi tammūlakassa akattabbakaraṇassa,",
  "tika-abh08t:2518_2": "kattabbākaraṇassa ca apāyagamanīyatāya paṭhamamaggañāṇavajjhā.",
  "tika-abh08t:2519_0": "Katākatakusalākusalavisayaṃ yaṃ vippaṭisārabhūtaṃ kukkuccaṃ,",
  "tika-abh08t:2519_1": "taṃ idha tatiyañāṇavajjhaṃ vuttaṃ.",
  "tika-abh08t:2519_2": "Yaṃ pana “kukkuccapakatatāya āpattiṃ āpajjatī”ti vuttaṃ kukkuccaṃ,",
  "tika-abh08t:2519_3": "taṃ sandhāya “kukkuccavicikicchā sotāpattimaggena pahīyantī”ti dhammasaṅgaṇīaṭṭhakathāyaṃ vuttaṃ,",
  "tika-abh08t:2519_4": "tasmā dvinnaṃ vacanānaṃ ayaṃ adhippāyo veditabbo.",
  "tika-abh08t:2519_5": "Aññesupi edisesu ṭhānesu adhippāyova pariyesitabbo,",
  "tika-abh08t:2519_6": "na virodhato paccetabbaṃ.",
  "tika-abh08t:2519_7": "Oḷārikānavasesappahānaṃ vā sandhāya kukkuccassa paṭhamatatiyañāṇavajjhatā vuttā.",
  "tika-abh08t:2519_8": "Yaṃ pana arahato uppajjamānaṃ “bhagavatā paṭikkhittaṃ anuvasitvā anuvasitvā āvasathapiṇḍaṃ bhuñjitunti",
  "tika-abh08t:2519_9": "kukkuccāyanto na paṭiggahesī”ti āgataṃ kukkuccaṃ,",
  "tika-abh08t:2519_10": "na taṃ nīvaraṇaṃ.",
  "tika-abh08t:2519_11": "Na hi nīvaraṇaṃ arahato uppajjati,",
  "tika-abh08t:2519_12": "nīvaraṇapatirūpakaṃ pana kappatīti vīmaṃsanabhūtaṃ vinayakukkuccaṃ nāma,",
  "tika-abh08t:2519_13": "taṃ tathāpavattacittuppādova.",
  "tika-abh08t:2520_0": "Kāmarāgapaṭighānusayā anusahagatā tatiyañāṇavajjhā,",
  "tika-abh08t:2520_1": "oḷārikānaṃ pana dutiyañāṇavajjhatā heṭṭhā vuttanayāva.",
  "tika-abh08t:2521_0": "Akusalacittuppāda-",
  "tika-abh08t:2521_1": "ggahaṇena cettha makkhapalāsamāyāsāṭheyyathambhasārambhādīnaṃ saṅgaho katoti daṭṭhabbaṃ.",
  "tika-abh08t:2522_0": "1376.",
  "tika-abh08t:2522_1": "Tena tenāti tena tena ghātakena saddhiṃ.",
  "tika-abh08t:2522_2": "Kiṃ panetāni ete dhamme ghātentāni atītānāgate ghātenti,",
  "tika-abh08t:2522_3": "udāhu paccuppanneti.",
  "tika-abh08t:2522_4": "Kiṃ panettha,",
  "tika-abh08t:2522_5": "yadi tāva atītānāgate,",
  "tika-abh08t:2522_6": "aphalo vāyāmo āpajjati. Kasmā?",
  "tika-abh08t:2522_7": "Pahātabbānaṃ tadā natthitāya.",
  "tika-abh08t:2522_8": "Atha paccuppanne,",
  "tika-abh08t:2522_9": "tathāpi aphalo vāyāmena saddhiṃ pahātabbānaṃ atthitāya.",
  "tika-abh08t:2522_10": "Athāpi kathañci pahānaṃ siyā,",
  "tika-abh08t:2522_11": "saṃkilesikā maggabhāvanā āpajjati pahātabbappahāyakānaṃ sahāvaṭṭhānato?",
  "tika-abh08t:2522_12": "Saccametaṃ,",
  "tika-abh08t:2522_13": "ye pana maggena asamugghāṭitattā kāraṇalābhe sati avassaṃ uppajjanārahā kilesā,",
  "tika-abh08t:2522_14": "te attano uppattiyā anuppattidhammataṃ āpādentāni etāni te anāgate ghātenti nāma.",
  "tika-abh08t:2523_0": "1377- 82.",
  "tika-abh08t:2523_1": "Pariññādīni kiccānīti pariññāpahānasacchikiriyābhāvanāvasena cattāri kiccāni.",
  "tika-abh08t:2523_2": "Vuttānīti “dukkhaṃ pariññeyya”ntiādinā, “yo,",
  "tika-abh08t:2523_3": "bhikkhave,",
  "tika-abh08t:2523_4": "dukkhaṃ passatī”tiādinā ca vuttāni.",
  "tika-abh08t:2523_5": "Saccābhisamayeti catunnaṃ ariyasaccānaṃ paṭivijjhanakkhaṇe.",
  "tika-abh08t:2524_0": "Yathāsabhāvatoti aviparītasabhāvena.",
  "tika-abh08t:2524_1": "“Jānitabbānī”ti vatvā kathaṃ panetaṃ jānitabbaṃ,",
  "tika-abh08t:2524_2": "kathaṃ nāma ekekassa ñāṇassa ekakkhaṇe cattāri kiccāni sambhavanti.",
  "tika-abh08t:2524_3": "Na hi tādisaṃ kiñci loke diṭṭhaṃ atthi,",
  "tika-abh08t:2524_4": "na ca vacanaṃ labbhatīti codanaṃ manasi nidhāya tesaṃ jānanavidhiṃ upamāvasena tāva dassetuṃ “padīpo hī”tiādi vuttaṃ.",
  "tika-abh08t:2524_5": "Vidaṃsetīti dasseti.",
  "tika-abh08t:2524_6": "Pariyādiyatīti khepeti.",
  "tika-abh08t:2525_0": "1383- 4.",
  "tika-abh08t:2525_1": "Pariññābhisamayenāti anavasesato paricchijja jānanasaṅkhātena paṭivijjhanena.",
  "tika-abh08t:2525_2": "Abhisametīti asammohavasena paṭivijjhati.",
  "tika-abh08t:2525_3": "Pahānābhisamayenevāti samucchedappahānasaṅkhātena paṭivijjhanena asammohatova abhisameti.",
  "tika-abh08t:2525_4": "Bhāvanāvidhināti sahajātādipaccayatāvasena bhāvanābhisamayavidhinā.",
  "tika-abh08t:2525_5": "Maggañāṇañhi sammāsaṅkappādivasena maggapubbabhāgabhāvanāsambhūtena ariyamaggabhāvanāsaṅkhātena paṭivijjhanena",
  "tika-abh08t:2525_6": "abhisametīti aṭṭhaṅgikaṃ maggaṃ asammohato paṭivijjhati.",
  "tika-abh08t:2525_7": "Tañhi sampayuttadhammesu sammohaṃ viddhaṃsentaṃ attanipi sammohaṃ viddhaṃsetiyeva.",
  "tika-abh08t:2525_8": "Nirodhanti nibbānaṃ.",
  "tika-abh08t:2525_9": "Sacchikarotīti paccakkhakaraṇavasena paṭivijjhati.",
  "tika-abh08t:2525_10": "“Nirodhaṃ sacchikarotī”ti nirodhasaccamekaṃ ārammaṇapaṭivedhena cattāripi saccāni asammohapaṭivedhena maggañāṇaṃ paṭivijjhati.",
  "tika-abh08t:2526_0": "Evaṃ yuttivasena vibhāvitaṃ ekapaṭivedhaṃ āgamenapi sādhetuṃ “vuttampi ceta”ntiādi vuttaṃ.",
  "tika-abh08t:2526_1": "Maggasamaṅgissa ñāṇanti hi “yo nu kho, āvuso,",
  "tika-abh08t:2526_2": "dukkhaṃ passati,",
  "tika-abh08t:2526_3": "dukkhasamudayampi so passati,",
  "tika-abh08t:2526_4": "dukkhanirodhampi,",
  "tika-abh08t:2526_5": "dukkhanirodhagāminipaṭipadampi so passatī”ti ekasaccadassanasamaṅgino aññasaccadassanasamaṅgibhāvavicāraṇāyaṃ",
  "tika-abh08t:2526_6": "tamatthaṃ sādhetuṃ āyasmatā gavampatittherena vuttaṃ.",
  "tika-abh08t:2526_7": "Aññathā kamābhisamaye sati purimadiṭṭhassa puna adassanato samudayādipassato dukkhādidassanaṃ puna avattabbaṃ siyā.",
  "tika-abh08t:2526_8": "Idāni panettha upamāsaṃsandanaṃ karonto āha “padīpo”tiādi.",
  "tika-abh08t:2526_9": "Nissayābhāvahetutāya dukkhapariññāya vaṭṭijjhāpanasadisatā,",
  "tika-abh08t:2526_10": "paṭipakkhaviddhaṃsanatāya samudayappahānassa andhakāravināsanasadisatā,",
  "tika-abh08t:2526_11": "ñāṇālokaparibrūhanatāya maggabhāvanāya ālokavidaṃsanasadisatā,",
  "tika-abh08t:2526_12": "tena tena maggena yathā yathā nirodhassa sacchikiriyā,",
  "tika-abh08t:2526_13": "tathā tathā kilesasnehapariyādānaṃ hotīti nirodhasacchikiriyāya snehapariyādānasadisatā kāraṇūpacārena vuttā.",
  "tika-abh08t:2527_0": "1385- 6.",
  "tika-abh08t:2527_1": "Aparāyapi upamāya tamatthaṃ dassento āha “uggacchanto”tiādi.",
  "tika-abh08t:2527_2": "Obhāsetīti pakāseti.",
  "tika-abh08t:2527_3": "Paṭihaññatīti paṭippassambheti.",
  "tika-abh08t:2527_4": "Etthāpi yathā sūriyo rūpagatāni obhāseti,",
  "tika-abh08t:2527_5": "evaṃ maggañāṇaṃ dukkhaṃ parijānāti.",
  "tika-abh08t:2527_6": "Yathā andhakāraṃ vināseti,",
  "tika-abh08t:2527_7": "evaṃ samudayaṃ pajahati.",
  "tika-abh08t:2527_8": "Yathā ālokaṃ dasseti,",
  "tika-abh08t:2527_9": "evaṃ sahajātādipaccayatāya maggaṃ bhāveti.",
  "tika-abh08t:2527_10": "Yathā sītaṃ paṭippassambheti,",
  "tika-abh08t:2527_11": "evaṃ sabbakilesadarathapariḷāhapaṭippassaddhibhūtaṃ nirodhaṃ sacchikarotīti upamāsaṃsandanaṃ daṭṭhabbaṃ.",
  "tika-abh08t:2528_0": "1388.",
  "tika-abh08t:2528_1": "Appetīti pappoti.",
  "tika-abh08t:2528_2": "Dukkhapariññāya sakkāyatīrasamatikkamabhāvato orimatīrappajahanasadisatā,",
  "tika-abh08t:2528_3": "maggabhāvanāya sattatiṃsabodhipakkhiyadhammavahanatāya bhaṇḍavahanasadisatā,",
  "tika-abh08t:2528_4": "ettāvatā paññābhāvanāya nānākilesaviddhaṃsanavasappavatto ānisaṃso dassito hotīti.",
  "tika-abh08t:2529_0": "Ariyaphalasamāpattinirodhasamāpattiyopi panassā ānisaṃsāti daṭṭhabbaṃ.",
  "tika-abh08t:2529_1": "Tā pana saṅkhepato evaṃ daṭṭhabbā –",
  "tika-abh08t:2529_2": "“ariyaphalasamāpattī”ti hi catunnampi phalaṭṭhānaṃ attano attano ariyaphalassa diṭṭhadhammasukhavihāratthaṃ nirodhe appanā.",
  "tika-abh08t:2529_3": "Cattāropi hi ariyapuggalā sakaṃ sakaṃ phalasamāpattiṃ samāpajjanti.",
  "tika-abh08t:2529_4": "Keci pana “anāgāmiarahantova samāpajjanti samādhismiṃ paripūrakāritāyā”ti vadanti,",
  "tika-abh08t:2529_5": "taṃ akāraṇaṃ attanā paṭiladdhasamāpattisamāpajjane samādhismiṃ paripūrakāritāya kātabbābhāvato.",
  "tika-abh08t:2529_6": "Sabbaso asamucchinnakilesassa hi puthujjanassāpi attanā paṭiladdhalokiyasamāpattisamāpajjanaṃ labbhati,",
  "tika-abh08t:2529_7": "kimaṅgaṃ pana samucchinnekaccakilesānaṃ ariyānaṃ.",
  "tika-abh08t:2529_8": "Uparimā pana heṭṭhimaṃ pubbe paṭiladdhampi na samāpajjanti puggalantarabhāvaṃ upagatattā.",
  "tika-abh08t:2529_9": "Samugghāṭitakammakilesanirodhanena hi puthujjanehi viya sotāpannassa,",
  "tika-abh08t:2529_10": "sotāpannādīhi sakadāgāmiādīnaṃ puggalantarabhāvūpagamanaṃ atthi,",
  "tika-abh08t:2529_11": "anantaraphalattā ca lokuttarakusalānaṃ heṭṭhimato uparimo bhavantaragato viya hotīti tassa tassa ariyassa taṃ taṃ phalaṃ bhavaṅgasadisaṃ hoti,",
  "tika-abh08t:2529_12": "tasmā puggalantarabhāvūpagamanena paṭippassaddhattā natthi uparimassa heṭṭhimaphalasamāpattiyā samāpajjanaṃ,",
  "tika-abh08t:2529_13": "heṭṭhimo pana uparimaṃ na samāpajjati anadhigatattāti cattāropi puggalā sakasakaphalameva samāpajjanti.",
  "tika-abh08t:2529_14": "Taṃ pana samāpajjitukāmena ariyasāvakena rahogatena paṭisallīnena udayabbayādivasena saṅkhārā vipassitabbā.",
  "tika-abh08t:2529_15": "Tassa pavattānupubbavipassanassa saṅkhārārammaṇagotrabhuñāṇānantaraṃ phalasamāpattivasena nirodhe cittaṃ appeti.",
  "tika-abh08t:2529_16": "Phalasamāpattininnacittatāya cettha sekhassa phalameva uppajjati, na maggo.",
  "tika-abh08t:2529_17": "Añño eva hi vipassanācāro ariyamaggāvaho,",
  "tika-abh08t:2529_18": "añño phalasamāpattiāvaho.",
  "tika-abh08t:2530_0": "Tathā hi ariyamaggavīthiyaṃ anulomañāṇāni anibbiddhapubbānaṃ thūlathūlalobhakkhandhādīnaṃ sātisayaṃ padālanena",
  "tika-abh08t:2530_1": "lokiyañāṇesu ukkaṃsapāramippattāni maggānukūlāni hutvā uppajjanti,",
  "tika-abh08t:2530_2": "phalasamāpattivīthiyaṃ pana tāni tena tena maggena tesaṃ tesaṃ kilesānaṃ samucchinnattā kilesavikkhambhane",
  "tika-abh08t:2530_3": "nirussukkāni kevalaṃ ariyānaṃ phalasamāpattisukhasamaṅgibhāvassa parikammappattāni hutvā uppajjantīti",
  "tika-abh08t:2530_4": "na tesaṃ kutoci vuṭṭhānasambhavo.",
  "tika-abh08t:2530_5": "Yato nesaṃ pacchimo saṅkhāranimittato vuṭṭhahitvā maggassa anantarapaccayo bhaveyya,",
  "tika-abh08t:2530_6": "teneva ca phalasamāpattiyā anantarapaccayabhūtaṃ ñāṇaṃ saṅkhārārammaṇameva hoti,",
  "tika-abh08t:2530_7": "na nibbānārammaṇanti veditabbaṃ.",
  "tika-abh08t:2530_8": "Pubbābhisaṅkhāravasena cassā pabandhavasena pavattiparicchinnakālāpagame bhavaṅgavasena tato vuṭṭhānañca veditabbaṃ.",
  "tika-abh08t:2531_0": "Nirodhasamāpatti pana tatiyacatutthaphalaṭṭhānaṃ anupubbanirodhavasena cittacetasikānaṃ dhammānaṃ appavatti.",
  "tika-abh08t:2531_1": "Anāgāmiarahantoyeva hi kāmacchandādisamucchindanena samādhismiṃ paripūrakāritāya samathaphalasamannāgatattā nirodhaṃ samāpajjanti.",
  "tika-abh08t:2531_2": "Tathā hetaṃ samathavipassanānaṃ yuganandhabhāvappavattanavasena dvīhi balehi samannāgatasseva sambhavati,",
  "tika-abh08t:2531_3": "tasmā taṃ samāpajjitukāmena anāgāminā,",
  "tika-abh08t:2531_4": "khīṇāsavena vā aṭṭhasamāpattilābhinā rahogatena paṭisallīnena paṭhamajjhānaṃ samāpajjitvā vuṭṭhāya tattha",
  "tika-abh08t:2531_5": "saṅkhārā aniccato dukkhato anattato vipassitabbā,",
  "tika-abh08t:2531_6": "tato dutiyaṃ tatiyaṃ catutthaṃ ākāsānañcāyatanaṃ viññāṇañcāyatanaṃ samāpajjitvā vuṭṭhāya tatheva tattha saṅkhārā sammasitabbā,",
  "tika-abh08t:2531_7": "atha ākiñcaññāyatanaṃ samāpajjitvā vuṭṭhāya nānābaddhāvikopanaṃ saṅghapaṭimānanaṃ satthupakkosanaṃ addhānaparicchedoti",
  "tika-abh08t:2531_8": "catubbidhaṃ pubbakiccaṃ kātabbaṃ.",
  "tika-abh08t:2532_0": "Tattha sarīrato visaṃyuttā mañcapīṭhādayo sattāhabbhantare yathā na nassanti,",
  "tika-abh08t:2532_1": "tathā adhiṭṭhānaṃ nānābaddhāvikopanaṃ.",
  "tika-abh08t:2532_2": "Sarīrasaṃyutte visuṃ adhiṭṭhānakiccaṃ natthi.",
  "tika-abh08t:2532_3": "Saṅgho pana ñattikammādīsu kiñcideva kammaṃ kattukāmo “yāva maṃ na pakkosati,",
  "tika-abh08t:2532_4": "tāvadeva vuṭṭhahissāmī”ti pubbābhogakaraṇaṃ saṅghapaṭimānanaṃ.",
  "tika-abh08t:2532_5": "Satthā ca “sikkhāpadapaññāpanādīsu yāva maṃ na pakkosati,",
  "tika-abh08t:2532_6": "tāvadeva vuṭṭhahissāmī”ti pubbābhogakaraṇaṃ satthupakkosanaṃ.",
  "tika-abh08t:2532_7": "Sattāhabbhantare attano āyusaṅkhārassa pavattanasamatthatāvalokanaṃ addhānaparicchedo.",
  "tika-abh08t:2532_8": "Evaṃ katapubbakiccena nevasaññānāsaññāyatanaṃ samāpajjitabbaṃ.",
  "tika-abh08t:2532_9": "Athekaṃ vā dve vā cittavāre atikkamitvā acittako hoti,",
  "tika-abh08t:2532_10": "nirodhaṃ phusati,",
  "tika-abh08t:2532_11": "tato yathāparicchedaṃ tatiyacatutthaphalānaṃ aññatarena nirodhā vuṭṭhahissatīti.",
  "tika-abh08t:2532_12": "Evamayaṃ duvidhā samāpatti lokuttarapaññāya ānisaṃso.",
  "tika-abh08t:2533_0": "1392- 4.",
  "tika-abh08t:2533_1": "Sadevakalokato uttiṇṇena,",
  "tika-abh08t:2533_2": "uttaritarena vāti lokuttarena sammāsambuddhena.",
  "tika-abh08t:2533_3": "Paññāya bhāvananti sambandho.",
  "tika-abh08t:2533_4": "Hitabhāvananti idhalokaparalokahitavibhāvanaṃ imaṃ paññābhāvanaṃ.",
  "tika-abh08t:2533_5": "Sukhasaṃhitanti siniddhacchāyudakavantatādinā sukhasahitaṃ.",
  "tika-abh08t:2533_6": "Hitanti yogakammassa hitaṃ.",
  "tika-abh08t:2533_7": "Uttamanti uggatatamaṃ,",
  "tika-abh08t:2533_8": "accuggataṃ balavantampīti adhippāyo.",
  "tika-abh08t:2533_9": "Aviggahakampadanti viggahañca kampañca na detīti aviggahakampadanti attho.",
  "tika-abh08t:2534_0": "Iti abhidhammatthavikāsiniyā nāma",
  "tika-abh08t:2535_0": "Abhidhammāvatārasaṃvaṇṇanāya",
  "tika-abh08t:2536_0": "Kilesappahānakathāvaṇṇanā niṭṭhitā.",
  "tika-abh08t:2537_0": "24. Catuvīsatimo paricchedo",
  "tika-abh08t:2538_0": "Paccayaniddesavaṇṇanā",
  "tika-abh08t:2539_0": "1395. Idāni nesaṃ paccayavidhiṃ dassetuṃ “yesa”ntiādi āraddhaṃ.",
  "tika-abh08t:2540_0": "Paṭicca enaṃ phalameti pavattati, tiṭṭhati,",
  "tika-abh08t:2540_1": "uppajjati vāti paccayo,",
  "tika-abh08t:2540_2": "hinoti patiṭṭhāti etthāti hetu,",
  "tika-abh08t:2540_3": "anekatthattā dhātusaddānaṃ hi-",
  "tika-abh08t:2540_4": "saddo mūla-",
  "tika-abh08t:2540_5": "saddo viya patiṭṭhattho veditabbo,",
  "tika-abh08t:2540_6": "hinoti vā etena kammanidānabhūtena uddhaṃ ojaṃ atiharantena mūlena viya pādapo tappaccayaṃ phalaṃ gacchati viruḷhiṃ āpajjatīti hetu,",
  "tika-abh08t:2540_7": "hetu ca so mūlaṭṭhena,",
  "tika-abh08t:2540_8": "paccayo ca upakārakaṭṭhenāti hetupaccayo,",
  "tika-abh08t:2540_9": "hetu hutvā paccayo hetubhāvena paccayoti attho.",
  "tika-abh08t:2541_0": "Evaṃ ārammaṇapaccayādīsu daṭṭhabbaṃ.",
  "tika-abh08t:2541_1": "Svāyaṃ paṭisandhiyaṃ kammasamuṭṭhānānaṃ,",
  "tika-abh08t:2541_2": "pavattiyaṃ cittasamuṭṭhānānaṃ rūpānaṃ,",
  "tika-abh08t:2541_3": "ubhayattha sahajātanāmadhammānañca paccayo.",
  "tika-abh08t:2541_4": "Sabbalokiyalokuttaranti iminā paññattiyāpi loke viditabhāvena lokiyapadena saṅgahitattā rūpādibhedesu",
  "tika-abh08t:2541_5": "chabbidhesu saṅkhatāsaṅkhatapaññattidhammesu na koci dhammo ārammaṇapaccayo na hotīti dasseti.",
  "tika-abh08t:2541_6": "Teneva “yaṃ yaṃ dhammaṃ ārabbhā”ti aniyato katoti.",
  "tika-abh08t:2541_7": "Nanu ca “yaṃ yaṃ dhamma”nti vuttattā paññattiyā gahaṇaṃ na hotīti?",
  "tika-abh08t:2541_8": "Nāyaṃ doso dhammasaddassa ñeyyavacanattā.",
  "tika-abh08t:2541_9": "Ārabbhāti ālambitvā,",
  "tika-abh08t:2541_10": "gahetvāti attho.",
  "tika-abh08t:2541_11": "Uppajjantīti idaṃ nidassanamattaṃ.",
  "tika-abh08t:2541_12": "Te pana taṃ ārabbha uppajjanti ceva tiṭṭhanti ca.",
  "tika-abh08t:2541_13": "Yathā hi dubbalo puriso daṇḍaṃ vā rajjuṃ vā ālambitvā uṭṭhahati ceva tiṭṭhati ca,",
  "tika-abh08t:2541_14": "evaṃ cittacetasikā dhammā rūpādiārammaṇaṃ ālambitvā uppajjanti ceva tiṭṭhanti cāti.",
  "tika-abh08t:2542_0": "Jeṭṭhakaṭṭhena upakārako dhammo adhipatipaccayo.",
  "tika-abh08t:2542_1": "Jeṭṭhakaṭṭhenāti ca pamukhabhāvena.",
  "tika-abh08t:2542_2": "Attādhīnānañhi patibhūto dhammo adhipatīti so tesaṃ pamukhabhāvena pavattati.",
  "tika-abh08t:2542_3": "“Chandādhipati chandasampayuttakānaṃ dhammānaṃ taṃsamuṭṭhānānañca rūpānaṃ adhipatipaccayena paccayo”tiādivacanato",
  "tika-abh08t:2542_4": "chandādayo cattāro dhammā sahajātanāmarūpānaṃ sahajātādhipatīti dassento āha “tattha sahajātādhipatī”tiādi.",
  "tika-abh08t:2542_5": "“Chandavato kiṃ nāma kammaṃ na sijjhatī”tiādikaṃ purimābhisaṅkhārūpanissayaṃ labhitvā uppajjamāne cittuppāde",
  "tika-abh08t:2542_6": "chandādayo dhurabhūtā jeṭṭhakabhūtā sampayuttadhamme,",
  "tika-abh08t:2542_7": "taṃsamuṭṭhānarūpe ca sādhayamānā vase vattayamānā hutvā pavattanti,",
  "tika-abh08t:2542_8": "te ca tesaṃ vasena vattanti hīnādibhāvena tadanuvattanato.",
  "tika-abh08t:2542_9": "Tena te adhipatipaccayā honti,",
  "tika-abh08t:2542_10": "no ca kho ekato.",
  "tika-abh08t:2542_11": "Yadā hi chandaṃ dhuraṃ chandaṃ jeṭṭhakaṃ katvā cittaṃ pavattati,",
  "tika-abh08t:2542_12": "tadā chandova adhipati, na itare.",
  "tika-abh08t:2542_13": "Esa nayo sesesupi.",
  "tika-abh08t:2542_14": "Adhipatibhāvopi hi nesaṃ attano pavattinivārake abhibhuyya pavattanato hoti.",
  "tika-abh08t:2542_15": "Avasesanti yathāvuttānaṃ tesaṃ garukātabbatābhāvato,",
  "tika-abh08t:2542_16": "garukatasseva ca ārammaṇādhipatibhāvavacanato.",
  "tika-abh08t:2542_17": "Vuttañhetaṃ “yaṃ yaṃ dhammaṃ garuṃ katvā ye ye dhammā uppajjanti cittacetasikā dhammā,",
  "tika-abh08t:2542_18": "te te dhammā tesaṃ tesaṃ dhammānaṃ adhipatipaccayena paccayo”ti.",
  "tika-abh08t:2542_19": "Tattha garuṃ katvāti garukāracittīkāravasena vā assādanavasena vā garuṃ bhārikaṃ laddhabbaṃ anavaññātaṃ katvā.",
  "tika-abh08t:2542_20": "Garukātabbañhi ārammaṇaṃ tanninnapoṇapabbhārānaṃ assādanapaccavekkhaṇamaggaphalānaṃ attano vase vattayamānaṃ viya paccayo hoti,",
  "tika-abh08t:2542_21": "tasmā ayaṃ attādhīnānaṃ patibhāvena upakārakattā adhipatipaccayo daṭṭhabbo.",
  "tika-abh08t:2543_0": "Antarayatīti antaraṃ,",
  "tika-abh08t:2543_1": "byavadhāyakanti attho,",
  "tika-abh08t:2543_2": "nāssa antaraṃ vijjatīti anantaro,",
  "tika-abh08t:2543_3": "soyeva paccayoti anantarapaccayo,",
  "tika-abh08t:2543_4": "anantarabhāvena upakārako dhammoti adhippāyo.",
  "tika-abh08t:2543_5": "Anantaraniruddhāti attano nirodhānantaraṃ anurūpacittuppādassa uppattipaccayabhāvena tassa uppattiyā purimabhāge anantaraṃ hutvā niruddhā,",
  "tika-abh08t:2543_6": "rūpadhammā pana anantarapaccayā natthi.",
  "tika-abh08t:2544_0": "Samanantarabhāvena upakārako dhammo samanantarapaccayo,",
  "tika-abh08t:2544_1": "tathā samanantarapaccayopīti ṭhapetvā upasaggamattaṃ na ettha koci viseso.",
  "tika-abh08t:2544_2": "Yo hi anantarapaccayo,",
  "tika-abh08t:2544_3": "sova samanantarapaccayoti.",
  "tika-abh08t:2544_4": "Purimapacchimānañhi anantaruppādabhāvato nirantaruppādanasamatthatā anantarapaccayatā,",
  "tika-abh08t:2544_5": "rūpakalāpānaṃ viya saṇṭhānābhāvato paccayapaccayuppannānaṃ sahaṭṭhānābhāvato ca “idamito uddhaṃ heṭṭhā",
  "tika-abh08t:2544_6": "tiriya”nti vibhāgābhāvā attano ekattamiva upanetvā suṭṭhu anantarabhāvena uppādetuṃ samatthatā samanantarapaccayatā,",
  "tika-abh08t:2544_7": "tasmā dhammato avisesepi vineyyavasena byañjanatthamattato visesaṃ gahetvā tesaṃ visuṃ desanā katā.",
  "tika-abh08t:2544_8": "Yampi “atthānantaratāya anantarapaccayo,",
  "tika-abh08t:2544_9": "kālānantaratāya samanantarapaccayo”ti ācariyānaṃ mataṃ,",
  "tika-abh08t:2544_10": "taṃ “nirodhā vuṭṭhahantassa nevasaññānāsaññāyatanaṃ kusalaṃ phalasamāpattiyā samanantarapaccayena paccayo”tiādīhi virujjhatītiādinā paṭikkhittaṃ.",
  "tika-abh08t:2545_0": "Uppajjamānova sahuppādanavasena upakārako dhammo sahajātapaccayo pakāsassa padīpo viya,",
  "tika-abh08t:2545_1": "so panāyaṃ “cittacetasikā dhammā aññamaññaṃ,",
  "tika-abh08t:2545_2": "sahajātarūpānañca,",
  "tika-abh08t:2545_3": "mahābhūtā aññamaññaṃ,",
  "tika-abh08t:2545_4": "upādārūpānañca,",
  "tika-abh08t:2545_5": "paṭisandhikkhaṇe vatthuvipākā aññamañña”nti ca tividho hoti,",
  "tika-abh08t:2545_6": "tasmā vuttaṃ “cittacetasikā”tiādi.",
  "tika-abh08t:2545_7": "Yampi hi pāḷiyaṃ arūpakkhandhādivasenassa chabbidhataṃ vuttaṃ,",
  "tika-abh08t:2545_8": "tampi ettheva saṅgahitaṃ.",
  "tika-abh08t:2545_9": "Yo panettha sesarūpadhammānaṃ,",
  "tika-abh08t:2545_10": "ubhayattha vatthuno ca pavattiyā arūpadhammānaṃ,",
  "tika-abh08t:2545_11": "upādārūpānañca aññamaññaṃ mahābhūtānaṃ sahajātapaccayattābhāvo,",
  "tika-abh08t:2545_12": "so paccayabhāvasāmatthiyavisesāyogatoti daṭṭhabbaṃ.",
  "tika-abh08t:2546_0": "Aññamaññaṃ uppādanupatthambhanabhāvena attano upakārakassa upakārako dhammo aññamaññapaccayo.",
  "tika-abh08t:2546_1": "Aññamaññupatthambhakatidaṇḍakaṃ viya upakārakatā ca aññamaññatāvaseneva daṭṭhabbā,",
  "tika-abh08t:2546_2": "na sahajātādivasena.",
  "tika-abh08t:2546_3": "Sahajātādipaccayo hontoyeva hi koci kassaci aññamaññapaccayo na hoti cittacetasikānaṃ cittajarūpe sati,",
  "tika-abh08t:2546_4": "mahābhūtānaṃ upādārūpe sati aññamaññapaccayattābhāvato.",
  "tika-abh08t:2546_5": "Yathāha “cattāro khandhā arūpino aññamaññapaccayena paccayo,",
  "tika-abh08t:2546_6": "cattāro mahābhūtā…pe…",
  "tika-abh08t:2546_7": "okkantikkhaṇe nāmarūpaṃ aññamaññapaccayena paccayo”ti.",
  "tika-abh08t:2546_8": "Ācariyena pana paccayuppannadhamme aparāmasitvā vuccamānattā avisesena vuttaṃ “tathā aññamaññapaccayo”ti.",
  "tika-abh08t:2547_0": "Taruādīnaṃ pathavī viya adhiṭṭhānākārena,",
  "tika-abh08t:2547_1": "cittakammādīnaṃ paṭādayo viya ca nissayākārena upakārako dhammo nissayapaccayo.",
  "tika-abh08t:2547_2": "Vatthurūpānīti sattannaṃ viññāṇadhātūnaṃ adhiṭṭhānākārena nissayapaccayabhūtāni vatthurūpāni.",
  "tika-abh08t:2547_3": "Mahābhūtā cittacetasikā cāti aññamaññaṃ,",
  "tika-abh08t:2547_4": "upādārūpānañca tatheva nissayabhūtāni mahābhūtāni aññamaññaṃ,",
  "tika-abh08t:2547_5": "sahajātarūpānañca nissayākārena paccayāni cittacetasikāni,",
  "tika-abh08t:2547_6": "tadadhīnavuttitāya attano phalena nissito na paṭikkhittoti nissayo.",
  "tika-abh08t:2548_0": "Yathā pana bhuso āyāso upāyāso,",
  "tika-abh08t:2548_1": "evaṃ bhuso nissayo upanissayo,",
  "tika-abh08t:2548_2": "balavakāraṇanti attho,",
  "tika-abh08t:2548_3": "tasmā balavakāraṇabhāvena upakārako dhammo upanissayapaccayoti veditabbo.",
  "tika-abh08t:2548_4": "So ārammaṇūpanissayo anantarūpanissayo pakatūpanissayoti tividhoti āha “ārammaṇā”tiādi. Tattha –",
  "tika-abh08t:2549_0": "“Dānaṃ datvā sīlaṃ samādiyitvā uposathakammaṃ katvā taṃ garuṃ katvā paccavekkhati,",
  "tika-abh08t:2549_1": "pubbe suciṇṇāni garuṃ katvā paccavekkhati,",
  "tika-abh08t:2549_2": "jhānā vuṭṭhahitvā jhānaṃ garuṃ katvā paccavekkhati,",
  "tika-abh08t:2549_3": "sekhā gotrabhuṃ garuṃ katvā paccavekkhanti,",
  "tika-abh08t:2549_4": "vodānaṃ garuṃ katvā paccavekkhanti,",
  "tika-abh08t:2549_5": "sekhā maggā vuṭṭhahitvā maggaṃ garuṃ katvā paccavekkhantī”ti –",
  "tika-abh08t:2550_0": "Evamādinā nayena ārammaṇūpanissayo tāva ārammaṇādhipatinā saddhiṃ nānattaṃ akatvāva vibhatto.",
  "tika-abh08t:2550_1": "Tenāha “ārammaṇūpanissayo ārammaṇādhipatiyevā”ti.",
  "tika-abh08t:2550_2": "Kiñcāpi nānattaṃ akatvā vibhatto,",
  "tika-abh08t:2550_3": "tathāpi ayaṃ tesaṃ viseso –",
  "tika-abh08t:2550_4": "yaṃ ārammaṇaṃ garuṃ katvā cittacetasikā uppajjanti,",
  "tika-abh08t:2550_5": "taṃ niyamato tesaṃ ārammaṇesu balavārammaṇaṃ hoti.",
  "tika-abh08t:2550_6": "Iti garukātabbamattaṭṭhena ārammaṇādhipati,",
  "tika-abh08t:2550_7": "balavakāraṇaṭṭhena ārammaṇūpanissayoti ca evametesaṃ nānattaṃ veditabbaṃ.",
  "tika-abh08t:2551_0": "Anantarūpanissayopi “purimā purimā kusalā khandhā pacchimānaṃ pacchimānaṃ kusalānaṃ khandhānaṃ upanissayapaccayena",
  "tika-abh08t:2551_1": "paccayo”tiādinā nayena anantarapaccayena saddhiṃ nānattaṃ akatvāva vibhattoti āha “anantarūpanissayo",
  "tika-abh08t:2551_2": "pana anantarapaccayovā”ti.",
  "tika-abh08t:2551_3": "Evaṃ santepi attano anantarā anurūpacittuppādavasena anantarapaccayo,",
  "tika-abh08t:2551_4": "balavakāraṇavasena anantarūpanissayapaccayoti evametesaṃ nānattaṃ veditabbaṃ.",
  "tika-abh08t:2552_0": "Pakatiyā eva paccayantararahitena attano sabhāveneva upanissayo pakatūpanissayo,",
  "tika-abh08t:2552_1": "ārammaṇaanantarehi amissova puthageva koci upanissayoti vuttaṃ hoti.",
  "tika-abh08t:2552_2": "Atha vā pakato upanissayo pakatūpanissayo.",
  "tika-abh08t:2552_3": "Pakatoti cettha pa-",
  "tika-abh08t:2552_4": "kāro upasaggo,",
  "tika-abh08t:2552_5": "so attano phalassa uppādanasamatthabhāvena santāne nipphāditabhāvaṃ,",
  "tika-abh08t:2552_6": "upasevitabhāvañca dīpeti,",
  "tika-abh08t:2552_7": "tasmā attano santāne nipphanno vā kāyikasukhadukkhasaddhāsīlādi upasevito vā utubhojanādi pakatūpanissayoti attho.",
  "tika-abh08t:2552_8": "Upasevanañcettha duvidhaṃ upayogopasevanaṃ ārammaṇūpasevanañca.",
  "tika-abh08t:2552_9": "Evañca katvā anāgatassāpi upanissayapaccayatā laddhā hoti.",
  "tika-abh08t:2552_10": "Kāyikasukha…pe…",
  "tika-abh08t:2552_11": "yo cāti ettha kāyikasukhadukkhāni rāgasaddhādīnaṃ,",
  "tika-abh08t:2552_12": "utubhojanādayo cittasamādhānādīnaṃ,",
  "tika-abh08t:2552_13": "saddhāsīlādayo saddhāsīlādīnañca upanissayā honti. Ādi-",
  "tika-abh08t:2552_14": "saddena yaṃ yaṃ upanissāya yassa yassa sambhavo,",
  "tika-abh08t:2552_15": "taṃ taṃ tassa tassa upanissayapaccayabhūtaṃ saṅgaṇhāti.",
  "tika-abh08t:2552_16": "Paccayamahāpadeso hesa,",
  "tika-abh08t:2552_17": "yadidaṃ upanissayapaccayoti.",
  "tika-abh08t:2553_0": "Paccayuppannato paṭhamataraṃ uppajjitvā vattamānabhāvena upakārako dhammo purejātapaccayo.",
  "tika-abh08t:2553_1": "So ca rūpadhammova samāno arūpadhammasseva hoti.",
  "tika-abh08t:2553_2": "Tenāha “vatthupurejāto nāmā”tiādi.",
  "tika-abh08t:2553_3": "Yathā cettha “vatthurūpānī”ti hadayavatthunopi gahaṇaṃ,",
  "tika-abh08t:2553_4": "evaṃ “rūpādīnī”tiādi-",
  "tika-abh08t:2553_5": "ggahaṇena dhammārammaṇassāpi gahaṇaṃ daṭṭhabbaṃ.",
  "tika-abh08t:2553_6": "Nanu ca pañcārammaṇāneva ārammaṇapurejātabhāvena āgatānīti?",
  "tika-abh08t:2553_7": "Saccaṃ āgatāni,",
  "tika-abh08t:2553_8": "pañhāvāre pana “sekhā vā puthujjanā vā cakkhuṃ aniccato dukkhato anattato vipassantī”tiādinā avisesena",
  "tika-abh08t:2553_9": "paccuppannacakkhādīnampi gahitattā dhammārammaṇassa ārammaṇapurejātabhāvo na sakkā paṭibāhituṃ.",
  "tika-abh08t:2553_10": "Atthatopi hetaṃ siddhaṃ “yaṃ yaṃ paccuppannaṃ ārammaṇaṃ gahetvā manodvāre cittaṃ pavattati,",
  "tika-abh08t:2553_11": "taṃ tassa ārammaṇapurejātaṃ hotī”ti.",
  "tika-abh08t:2553_12": "Ettha ca nissayārammaṇākārādīhi visiṭṭhā purejātabhāvena vinā upakārabhāvaṃ agacchantānaṃ vatthārammaṇānaṃ",
  "tika-abh08t:2553_13": "purejātākārena upakārakatā purejātapaccayatāti ayamassa nissayārammaṇapaccayatāhi viseso.",
  "tika-abh08t:2554_0": "Gijjhapotakasarīrānaṃ āhārāsā cetanā viya purejātānaṃ rūpānaṃ upatthambhakabhāvena upakārako dhammo pacchājātapaccayo.",
  "tika-abh08t:2554_1": "Manosañcetanāhāravasena hi pacchājātacittacetasikehi vinā santānaṭṭhitihetubhāvaṃ agacchantānaṃ pacchājātākārena",
  "tika-abh08t:2554_2": "cittacetasikānaṃ upakārakatā vippayuttākārādīhi visiṭṭhā pacchājātapaccayatāti evaṃ sabbapaccayānaṃ paccayantarākāravisiṭṭhā",
  "tika-abh08t:2554_3": "upakārakatā daṭṭhabbā.",
  "tika-abh08t:2554_4": "So pana “pacchājātā cittacetasikā dhammā purejātassa imassa kāyassa pacchājātapaccayena paccayo”ti āgatattā ekavidhoti āha “cittacetasikāvā”ti.",
  "tika-abh08t:2555_0": "Purimapurimaparicitagantho viya uttaruttarassa ganthassa kusalādibhāvena attasadisapaguṇabalavabhāvavisiṭṭhaṃ attasajātiyatāgāhakaṃ āsevanaṃ,",
  "tika-abh08t:2555_1": "tena paccayā sajātiyadhammāva āsevanapaccayo.",
  "tika-abh08t:2555_2": "Bhinnajātikā hi bhinnajātikānaṃ āsevanaguṇena paguṇabalavabhāvavisiṭṭhaṃ kusalādibhāvasaṅkhātaṃ attano gatiṃ gāhāpetuṃ na sakkonti,",
  "tika-abh08t:2555_3": "na ca sayaṃ tato gaṇhanti.",
  "tika-abh08t:2555_4": "Te pana anantarātītāni lokiyakusalākusalāni ceva anāvajjanakiriyājavanāni cāti āha “ṭhapetvā āvajjanadvaya”ntiādi.",
  "tika-abh08t:2555_5": "“Na maggapaccayā āsevane eka”nti vacanato ahetukakiriyāsu hasituppādasseva āsevanabhāvena,",
  "tika-abh08t:2555_6": "āvajjanadvayaṃ āsevanapaccayo na hoti,",
  "tika-abh08t:2555_7": "lokuttarampi kusalaṃ bhinnajātikasseva phalassa purecarattā na tena,",
  "tika-abh08t:2555_8": "āsevanaguṇaṃ gaṇhāpeti,",
  "tika-abh08t:2555_9": "vipākābyākatampi kammavasena.",
  "tika-abh08t:2555_10": "Vipākabhāvappattaṃ kammapariṇāmitaṃ kammavegakkhittaṃ patitaṃ viya hutvā pavattamānaṃ attano sabhāvaṃ",
  "tika-abh08t:2555_11": "gāhetvā paribhāvetvā neva aññavipākaṃ pavatteti,",
  "tika-abh08t:2555_12": "na ca purimavipākānubhāvaṃ gahetvā uppajjati.",
  "tika-abh08t:2555_13": "Lokuttaravipākampi hi kiñcāpi javanavasena uppajjati,",
  "tika-abh08t:2555_14": "āsevanaguṇaṃ pana gaṇhāti,",
  "tika-abh08t:2555_15": "na ca aññaṃ gāhāpeti.",
  "tika-abh08t:2555_16": "Yampi “āsevanavinimuttaṃ javanaṃ natthī”ti ācariyadhammapālattherena vuttaṃ,",
  "tika-abh08t:2555_17": "tampi “yebhuyyavasena vutta”nti viññāyati,",
  "tika-abh08t:2555_18": "itarathā pana ācariyassa asamapekkhitāvidhāyakattappasaṅgato.",
  "tika-abh08t:2555_19": "Tathā hi vuttaṃ paṭṭhānaṭṭhakathāyaṃ “lokuttaro pana āsevanapaccayo nāma natthī”ti.",
  "tika-abh08t:2555_20": "Maggo pana gotrabhuto āsevanaṃ na gaṇhātīti natthi bhūmiādivasena nānājātikatāya anadhippetattā.",
  "tika-abh08t:2555_21": "Tathā hi vuttaṃ paṭṭhāne “gotrabhu maggassa āsevanapaccayena paccayo,",
  "tika-abh08t:2555_22": "vodānaṃ maggassa āsevanapaccayena paccayo”ti.",
  "tika-abh08t:2556_0": "Cittappayogasaṅkhātaāyūhanakiriyābhāvena sahajātānaṃ,",
  "tika-abh08t:2556_1": "nānakkhaṇikānañca upakārako dhammo kammapaccayo.",
  "tika-abh08t:2556_2": "Kammanti hi cetanā vuccati,",
  "tika-abh08t:2556_3": "sā ca āyūhanabyāpārā.",
  "tika-abh08t:2556_4": "Paccayuppannena saha uppannā sahajātā,",
  "tika-abh08t:2556_5": "paccayuppannato nānakkhaṇe bhavā nānakkhaṇikā.",
  "tika-abh08t:2556_6": "Sahajātā lokiyalokuttarā cetanāti sambandho.",
  "tika-abh08t:2556_7": "Sā sahajātanāmānaṃ,",
  "tika-abh08t:2556_8": "taṃsamuṭṭhānānañca rūpānaṃ paccayo,",
  "tika-abh08t:2556_9": "itarā pana vipākakaṭattārūpānanti daṭṭhabbaṃ.",
  "tika-abh08t:2556_10": "Sāsavakusalākusalacetanāti attano uppādavisiṭṭhe santāne sesapaccayasamāgame pavattamānānaṃ vipākakaṭattārūpānaṃ",
  "tika-abh08t:2556_11": "santānavisesanakiriyābhāvena upakārikā kāmarūpārūpakusalacetanā,",
  "tika-abh08t:2556_12": "akusalacetanā ca.",
  "tika-abh08t:2556_13": "Tassā hi tathā kiriyābhāvena pavattattā tesaṃ pavatti,",
  "tika-abh08t:2556_14": "na aññathā.",
  "tika-abh08t:2556_15": "Itarā pana sahajātānaṃ āyūhanakiriyābhāvena pavattamānā upakārikāti vattabbaṃ.",
  "tika-abh08t:2556_16": "Avadhāraṇena panettha cetanāsampayuttaṃ abhijjhādikammaṃ paṭikkhipati satipi vipākadhammasabhāve cetanāvajjānaṃ ataṃsabhāvattā.",
  "tika-abh08t:2556_17": "Anāsava…pe…",
  "tika-abh08t:2556_18": "paccayoti iminā lokiyakusalacetanāya visesamattaṃ dasseti,",
  "tika-abh08t:2556_19": "na nānakkhaṇikakammapaccayatābhāvaṃ.",
  "tika-abh08t:2556_20": "Evañca katvā vuttaṃ aṭṭhakathāyaṃ “arūpāvacaracetanā,",
  "tika-abh08t:2556_21": "pana lokuttaracetanā ca uppajjitvā niruddhā attano attano vipākakkhandhānaṃ nānakkhaṇikakammapaccayena paccayo”ti.",
  "tika-abh08t:2557_0": "Attano nirussāhasantabhāvena sahajātanāmarūpānaṃ nirussāhasantabhāvāya upakārakā arūpadhammāva vipākapaccayo.",
  "tika-abh08t:2557_1": "Tenāha “vipākacittacetasikā”ti.",
  "tika-abh08t:2557_2": "Te hi payogena asādhetabbatāya kammassa katattā nipphajjanamattato nirussāhasantabhāvā honti,",
  "tika-abh08t:2557_3": "na kilesavūpasamasantabhāvā.",
  "tika-abh08t:2557_4": "Nirussāhasantabhāvato eva hi bhavaṅgādayo duviññeyyā.",
  "tika-abh08t:2557_5": "Pañcadvārepi hi javanappavattiyāva rūpādīnaṃ gahitatā viññāyati.",
  "tika-abh08t:2557_6": "Abhinipātasampaṭicchanasantīraṇamattā pana vipākā duviññeyyā eva.",
  "tika-abh08t:2558_0": "Rūpārūpānaṃ upatthambhakaṭṭhena upakāro āhārapaccayo.",
  "tika-abh08t:2558_1": "Satipi hi janakabhāve upatthambhakattameva āhārassa padhānakiccaṃ,",
  "tika-abh08t:2558_2": "janayantopi ca āhāro avicchedavasena upatthambhentova janetīti upatthambhanabhāvova āhārabhāvoti.",
  "tika-abh08t:2558_3": "Tattha kabaḷīkāro āhāro rūpakāyasseva upatthambhako,",
  "tika-abh08t:2558_4": "sesā tayo rūpārūpakāyassa.",
  "tika-abh08t:2558_5": "Na kevalañhi te nāmadhammānameva avicchedahetukā,",
  "tika-abh08t:2558_6": "atha kho paṭisandhiyaṃ kaṭattārūpānaṃ,",
  "tika-abh08t:2558_7": "pavatte cittajarūpānampi.",
  "tika-abh08t:2559_0": "Tesu tesu kiccesu paccayuppannadhammehi attānaṃ anuvattāpanakasaṅkhātaādhipaccaṭṭhena paccayo indriyapaccayo.",
  "tika-abh08t:2559_1": "Adhipatipaccayadhammānañhi pavattivinivārake abhibhavitvā pavattanena garubhāvo adhipatiyaṭṭho,",
  "tika-abh08t:2559_2": "indriyānaṃ pana dassanādikiccesu cakkhuviññāṇādīhi,",
  "tika-abh08t:2559_3": "jīvane kammajarūpehi,",
  "tika-abh08t:2559_4": "arūpadhammehi ca jīvantehi sukhitādibhāvesu sukhitādīhi adhimokkhapaggahaupaṭṭhānāvikkhepappajānanesu “anaññātaṃ ñassāmī”ti pavattiyaṃ ājānane,",
  "tika-abh08t:2559_5": "aññātāvibhāve ca saddhādisahajātehīti evaṃ taṃtaṃkiccesu cakkhādipaccayehi dhammehi cakkhādīnaṃ anuvattaniyatāmattaṃ",
  "tika-abh08t:2559_6": "indriyānaṃ ādhipaccaṭṭhoti ayameva tesaṃ viseso.",
  "tika-abh08t:2559_7": "Rūpasattaka-",
  "tika-abh08t:2559_8": "ggahaṇena cakkhādīni pañca,",
  "tika-abh08t:2559_9": "itthipurisindriyadvayañca dasseti.",
  "tika-abh08t:2559_10": "Jīvitindriyaṃ pana arūpajīvitindriyena saddhiṃ ekato katvā jīvita-",
  "tika-abh08t:2559_11": "ggahaṇena gahitaṃ.",
  "tika-abh08t:2559_12": "Evañhi dvāvīsati indriyāni honti.",
  "tika-abh08t:2559_13": "“Anādimati saṃsāre anaññātaṃ asacchikataṃ catusaccadhammaṃ,",
  "tika-abh08t:2559_14": "nibbānameva vā ñassāmī”ti pavattassa indriyaṃ anaññātaññassāmītindriyaṃ,",
  "tika-abh08t:2559_15": "paṭhamamaggañāṇaṃ.",
  "tika-abh08t:2559_16": "Ājānato paṭhamamaggena diṭṭhamariyādaṃ anatikkamitvā jānato indriyaṃ aññindriyaṃ,",
  "tika-abh08t:2559_17": "sotāpattiphalato yāva arahattamaggā chasu ñāṇaṃ,",
  "tika-abh08t:2559_18": "aññātāvino catūsu saccesu pariniṭṭhitakiccassa indriyaṃ aññātāvindriyaṃ,",
  "tika-abh08t:2559_19": "arahattaphalañāṇaṃ.",
  "tika-abh08t:2559_20": "Paṭhamaṃ pariyāyato indriyattaṃ sandhāya rūpasattaka-",
  "tika-abh08t:2559_21": "ggahaṇena gahetvāpi puna kathañci upakārakattābhāvato itthipurisindriyānaṃ ettha aggahaṇaṃ dassetuṃ “tesū”tiādi vuttaṃ.",
  "tika-abh08t:2559_22": "Tāni hi yebhuyyena liṅgādīhi anuvattiyamānānipi paccayabhāvato nānuvattīyantīti vuttovāyamattho.",
  "tika-abh08t:2560_0": "Ārammaṇūpanijjhānalakkhaṇūpanijjhānavasena upagantvā ārammaṇanijjhānaṃ jhānapaccayatā,",
  "tika-abh08t:2560_1": "so ca vitakkādīnameva āveṇiko sabhāvoti āha “jhānapaccayo”tiādi.",
  "tika-abh08t:2560_2": "Te pana paṭisandhiyaṃ kaṭattārūpānaṃ,",
  "tika-abh08t:2560_3": "pavatte cittajarūpānaṃ,",
  "tika-abh08t:2560_4": "ubhayattha nāmadhammānañca paccayāti daṭṭhabbaṃ.",
  "tika-abh08t:2561_0": "Sugatito,",
  "tika-abh08t:2561_1": "duggatito, kusalato,",
  "tika-abh08t:2561_2": "akusalato vā niyyānaṭṭhena sahajātānaṃ upakārakatā maggapaccayatā,",
  "tika-abh08t:2561_3": "sā ca sammādiṭṭhādīnanti āha “maggapaccayo”tiādi. Saṅkappa-",
  "tika-abh08t:2561_4": "ggahaṇena sammāsaṅkappaṃ,",
  "tika-abh08t:2561_5": "micchāsaṅkappañca dasseti.",
  "tika-abh08t:2561_6": "Evaṃ sesesupi.",
  "tika-abh08t:2561_7": "Micchāsaṅkappādayo hi apāyamaggaṅgā,",
  "tika-abh08t:2561_8": "micchāsatimicchāvācādayo cettha tathāpavattacittuppādā,",
  "tika-abh08t:2561_9": "cetanā ca,",
  "tika-abh08t:2561_10": "ayampi jhānapaccaye vuttānameva paccayuppannānaṃ paccayoti daṭṭhabbaṃ.",
  "tika-abh08t:2562_0": "Paramatthena bhinnānampi ekībhāvagatānaṃ viya ekuppādādibhāvasaṅkhātasampayogalakkhaṇena upakārakatā sampayuttapaccayatā,",
  "tika-abh08t:2562_1": "sā ca nāmadhammānameva,",
  "tika-abh08t:2562_2": "na rūpadhammānanti āha “sampayuttapaccayo”tiādi.",
  "tika-abh08t:2563_0": "Aññamaññasambandhatāya yuttānampi samānānaṃ vippayuttabhāvena visaṃsaṭṭhatāya nānattūpagamanena upakārakatā vippayuttapaccayatā,",
  "tika-abh08t:2563_1": "sā ca vatthūnaṃ,",
  "tika-abh08t:2563_2": "cittacetasikānameva vāti āha “vippayuttapaccayo”tiādi.",
  "tika-abh08t:2563_3": "Cha vatthūni hi sattannaṃ viññāṇānaṃ yathārahaṃ paṭisandhiyaṃ, pavatte,",
  "tika-abh08t:2563_4": "cittacetasikā paṭisandhiyaṃ kaṭattārūpānaṃ,",
  "tika-abh08t:2563_5": "pavattiyaṃ cittasamuṭṭhānānañca vippayuttapaccayo.",
  "tika-abh08t:2563_6": "Vatthupurejātānīti idaṃ cakkhādivatthuvaseneva vuttaṃ,",
  "tika-abh08t:2563_7": "hadayavatthu pana paṭisandhiyampi paccayabhāvato sahajātampi labbhati.",
  "tika-abh08t:2563_8": "Vuttampi hetaṃ abyākatapadassa sahajātavibhaṅge “paṭisandhikkhaṇe vipākābyākatā khandhā kaṭattārūpānaṃ,",
  "tika-abh08t:2563_9": "khandhā vatthussa,",
  "tika-abh08t:2563_10": "vatthu khandhānaṃ vippayuttapaccayena paccayo”ti.",
  "tika-abh08t:2563_11": "Tathā pacchājātā cittacetasikāti ca cakkhuviññāṇādivaseneva vuttaṃ,",
  "tika-abh08t:2563_12": "“sahajātā kusalā khandhā cittasamuṭṭhānānaṃ rūpānaṃ vippayuttapaccayena paccayo”tiādivacanato pana sahajātāpi labbhanti.",
  "tika-abh08t:2563_13": "Evañca katvā vuttaṃ aṭṭhakathāyaṃ “vippayuttapaccayo sahajātapurejātapacchājātavasena tividho”ti.",
  "tika-abh08t:2563_14": "Ayaṃ pana rūpadhammo samāno rūpadhammassa paccayo na hoti sampayogāsaṅkāya abhāvato.",
  "tika-abh08t:2564_0": "Yesañhi nāmānaṃ cakkhādīnaṃ abbhantarato nikkhamantānaṃ viya pavatti,",
  "tika-abh08t:2564_1": "rūpānañca nāmasannissayeneva uppajjamānānaṃ sampayogāsaṅkā hoti,",
  "tika-abh08t:2564_2": "tesameva vippayuttapaccayatā vuttā.",
  "tika-abh08t:2564_3": "Rūpānaṃ pana rūpehi sāsaṅkā natthi,",
  "tika-abh08t:2564_4": "vatthusannissayeneva ca jāyantānaṃ nāmānaṃ visayamattaṃ ārammaṇanti tenāpi tesaṃ sampayogāsaṅkā natthi.",
  "tika-abh08t:2564_5": "Paccuppannasabhāvena atthibhāvena tādisasseva dhammassa upatthambhakattena upakārakatā atthipaccayatā.",
  "tika-abh08t:2564_6": "Satipi hi janakatte ṭhitiyaṃyeva sātisayo atthipaccayānaṃ byāpāroti upatthambhakatā tesaṃ gahitā,",
  "tika-abh08t:2564_7": "te ca rūpajīvitindriyādīnevāti āha “atthipaccayo”tiādi.",
  "tika-abh08t:2564_8": "Rūpajīvitindriyañhi kaṭattārūpānaṃ,",
  "tika-abh08t:2564_9": "kabaḷīkārāhāro imassa kāyassa,",
  "tika-abh08t:2564_10": "ārammaṇapurejātāni cittacetasikānaṃ nissayapaccaye vuttadhammā,",
  "tika-abh08t:2564_11": "tattheva vuttapaccayuppannañca atthipaccayo.",
  "tika-abh08t:2564_12": "Nissayapaccaye vuttadhammāti ca vatthurūpamahābhūtacittacetasikānaṃ dhammasāmaññeneva gahaṇaṃ,",
  "tika-abh08t:2564_13": "na nissayapaccayabhāvīnaṃyeva.",
  "tika-abh08t:2564_14": "Pacchājātānampi cittacetasikānaṃ purejātassa kāyassa pañhāvāre paccayabhāvena niddiṭṭhattā.",
  "tika-abh08t:2564_15": "Ettha ca atthibhāvābhāvena anupakārakānameva atthibhāvena upakārakatāya atthipaccayatābhāvato natthi nibbānassa sabbadā bhāvino atthipaccayatā,",
  "tika-abh08t:2564_16": "uppādādiyuttānaṃ vā natthibhāvopakāratāviruddho upakārakabhāvo atthipaccayatāti na tassa tappaccayattappasaṅgo.",
  "tika-abh08t:2565_0": "Natthipaccayotiādīsu anantaratāmattena,",
  "tika-abh08t:2565_1": "cittaniyāmakabhāvena vā upakārakatā anantarapaccayatā.",
  "tika-abh08t:2565_2": "Ekasmiṃ phassādidhammasamudāye pavattamāne dutiyassa abhāvato attano ṭhitiyā okāsamalabhantānaṃ anantaraṃ",
  "tika-abh08t:2565_3": "uppajjamānakacittacetasikānaṃ okāsadānavasena upakārakatā natthipaccayatā.",
  "tika-abh08t:2565_4": "Attano sabhāvāvigamena appavattamānānaṃ vigatabhāvena upakārakatā vigatapaccayatā.",
  "tika-abh08t:2565_5": "Atthato pana dvinnampi anantarapaccayabhāvīdhammattā aviseso vutto.",
  "tika-abh08t:2565_6": "Sabhāvatāmattena upakārakatā atthipaccayatā,",
  "tika-abh08t:2565_7": "nirodhānupagamanavasena upakārakatā avigatapaccayatāti paccayaviseso tesaṃ dhammāvisesepi veditabbo.",
  "tika-abh08t:2565_8": "Dhammānañhi samatthatāvisesaṃ sabbākārena ñatvā bhagavatā catuvīsatipaccayā desitāti bhagavati saddhāya",
  "tika-abh08t:2565_9": "“evaṃ visesā ete dhammā”ti sutamayañāṇaṃ uppādetvā cintābhāvanāmayañāṇehi tadabhisamayāya yogo karaṇīyo.",
  "tika-abh08t:2565_10": "Avisesepi dhammasāmatthiyassa tathā tathā vinetabbapuggalānaṃ vasena heṭṭhā vuttopi paccayo puna pakārantarena",
  "tika-abh08t:2565_11": "vuccati yathā ahetukadukaṃ vatvāpi hetuvippayuttadukaṃ viyāti daṭṭhabbaṃ.",
  "tika-abh08t:2566_0": "Yasmā mahābhūtā aññamaññaṃ,",
  "tika-abh08t:2566_1": "upādārūpānañca sahajātapaccayā,",
  "tika-abh08t:2566_2": "mahābhūtā aññamaññaṃ aññamaññanissayapaccayā,",
  "tika-abh08t:2566_3": "upādārūpānaṃ nissayapaccayāva,",
  "tika-abh08t:2566_4": "kabaḷīkāro āhāro imassa kāyassa āhārapaccayo,",
  "tika-abh08t:2566_5": "mahābhūtā aññamaññaṃ,",
  "tika-abh08t:2566_6": "upādārūpānañca jīvitindriyaṃ kaṭattārūpānañca atthiavigataindriyapaccayā,",
  "tika-abh08t:2566_7": "tasmā vuttaṃ “rūpaṃ rūpassa…pe…",
  "tika-abh08t:2566_8": "sattadhā paccayo hotī”ti.",
  "tika-abh08t:2567_0": "Rūpaṃ arūpassātiādīsupi heṭṭhā vuttapaccayuppannadhamme suṭṭhu upalakkhetvā paccayo yojetabbo.",
  "tika-abh08t:2567_1": "Rūpaṃ rūpārūpassāti natthīti idaṃ sahajātapaccayabhūtampi rūpaṃ rūpārūpadvayassa paccayabhāvena anāgatanti katvā vuttaṃ.",
  "tika-abh08t:2568_0": "Sabbesaṃ paccayānaṃ ārammaṇapaccaye upanissayapaccaye,",
  "tika-abh08t:2568_1": "sahajātanānakkhaṇikacetanāya kammapaccaye,",
  "tika-abh08t:2568_2": "sahajātapurejātapacchājātādibhedassa atthipaccaye ca samodhānato sabbepi paccayā saṅkhepato catubbidhāyevāti dassento āha “sabbe panime”tiādi.",
  "tika-abh08t:2569_0": "Iti abhidhammatthavikāsiniyā nāma",
  "tika-abh08t:2570_0": "Abhidhammāvatārasaṃvaṇṇanāya",
  "tika-abh08t:2571_0": "Paccayaniddesavaṇṇanā niṭṭhitā.",
  "tika-abh08t:2572_0": "Nigamanakathāvaṇṇanā",
  "tika-abh08t:2573_0": "1400- 2.",
  "tika-abh08t:2573_1": "Sabbadhammesu appaṭihatagatitāya sundarā mati imassāti sumati,",
  "tika-abh08t:2573_2": "tassa sumatissa bhagavato mativicāraṃ ñāṇacāraṃ bodhetīti sumatimativicārabodhano.",
  "tika-abh08t:2573_3": "Viruddhā mati yesaṃ te vimatino,",
  "tika-abh08t:2573_4": "viruddhā matīti ca viruddhadassananti attho.",
  "tika-abh08t:2573_5": "Tesaṃ vimohaṃ vināsetīti vimativimohavināsano.",
  "tika-abh08t:2573_6": "Yato yasmā nāmato sumatinā bhikkhunā mānato bahumānena āyācitasammānato āyācito hutvā sammā avanato sadāyeva mato ayaṃ,",
  "tika-abh08t:2573_7": "tato tasmā mayā racito abhidhammāvatāro.",
  "tika-abh08t:2573_8": "Tathā hi bhāvanā sādhūnaṃ sambhāvanā hitavibhāvanā hitappakāsanato sadā tosadāti yojanā.",
  "tika-abh08t:2574_0": "1403- 14.",
  "tika-abh08t:2574_1": "Ayuttaṃ vā viruddhaṃ vāti ettha “aṭṭhakathāya vimukhabhūtaṃ ayuttaṃ nāma,",
  "tika-abh08t:2574_2": "pāḷiyā vimukhabhūtaṃ viruddha”nti vadanti.",
  "tika-abh08t:2574_3": "Byappathānanti ca vācanāmaggānanti attho.",
  "tika-abh08t:2574_4": "Tividhāti eko byappatho saddasampanno,",
  "tika-abh08t:2574_5": "na atthasampanno,",
  "tika-abh08t:2574_6": "eko atthasampanno,",
  "tika-abh08t:2574_7": "na saddasampanno,",
  "tika-abh08t:2574_8": "eko ubhayasampannoti tippakārāti attho.",
  "tika-abh08t:2574_9": "Hitameva atthoti hitattho,",
  "tika-abh08t:2574_10": "taṃ attano kāmetīti hitatthakāmo.",
  "tika-abh08t:2574_11": "Asaṃkiṇṇakulākulehi asambhinnakulehi saṃkiṇṇe.",
  "tika-abh08t:2574_12": "Kelāsoyeva sikharoti kelāsasikharo,",
  "tika-abh08t:2574_13": "so hi himavato caturāsītiyā kūṭasahassānaṃ pāmokkho rajatamayo mahāsikharo.",
  "tika-abh08t:2574_14": "Tadākārehi sabbasetehi pāsādehi paṭimaṇḍitattā kelāsa…pe… maṇḍito.",
  "tika-abh08t:2574_15": "Kaṇhadāsenāti evaṃnāmakena upāsakena.",
  "tika-abh08t:2574_16": "Pācīnapāsādeti pācīnadisābhāgasannissite pāsāde.",
  "tika-abh08t:2574_17": "Ayanti ayamabhidhammāvatāro.",
  "tika-abh08t:2575_0": "Niṭṭhitāyaṃ abhidhammatthavikāsinī nāma",
  "tika-abh08t:2576_0": "Abhidhammāvatārasaṃvaṇṇanā.",
  "tika-abh08t:2577_0": "Nigamanakathā",
  "tika-abh08t:2578_0": "1.",
  "tika-abh08t:2579_0": "Ramme pulatthinagare nagarādhirāje,",
  "tika-abh08t:2580_0": "Raññā parakkamabhujena mahābhujena;",
  "tika-abh08t:2581_0": "Kārāpite vasati jetavane vihāre,",
  "tika-abh08t:2582_0": "Yo rammahammiyavarūpavanābhirāme.",
  "tika-abh08t:2583_0": "2.",
  "tika-abh08t:2584_0": "Sampannasīladamasaṃyamatositehi,",
  "tika-abh08t:2585_0": "Sammānito vasigaṇehi guṇākarehi;",
  "tika-abh08t:2586_0": "Patto munindavacanādisu nekagantha-",
  "tika-abh08t:2587_0": "Jātesu cācariyataṃ mahitaṃ vidūhi.",
  "tika-abh08t:2588_0": "3..",
  "tika-abh08t:2589_0": "Ñāṇānubhāvamiha yassa ca sūcayantī,",
  "tika-abh08t:2590_0": "Saṃvaṇṇanā ca vinayaṭṭhakathādikānaṃ;",
  "tika-abh08t:2591_0": "Sāratthadīpanimukhā madhuratthasāra-",
  "tika-abh08t:2592_0": "Sandīpanena sujanaṃ paritosayantī.",
  "tika-abh08t:2593_0": "4.",
  "tika-abh08t:2594_0": "Tassānukampamavalambiya sāriputta-",
  "tika-abh08t:2595_0": "Ttherassa thāmagatasāraguṇākarassa;",
  "tika-abh08t:2596_0": "Yo sāsane jinavarassa ratiṃ uḷāraṃ,",
  "tika-abh08t:2597_0": "Pappoti nandipariveṇanivāsavāsī.",
  "tika-abh08t:2598_0": "5.",
  "tika-abh08t:2599_0": "Sa sādhayaṃ sotuhitaṃ anappakaṃ,",
  "tika-abh08t:2600_0": "Sumaṅgalodīritanāmavissuto;",
  "tika-abh08t:2601_0": "Akābhidhammatthavikāsiniṃ imaṃ,",
  "tika-abh08t:2602_0": "Pakāsayantiṃ madhuratthasampadanti.",
  "tika-abh08t:2603_0": "Abhidhammāvatāraṭīkā samattā."
}