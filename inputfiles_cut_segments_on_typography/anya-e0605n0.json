{
  "anya-e0605n0:0_0": "Namo tassa bhagavato arahato sammāsambuddhassa",
  "anya-e0605n0:1_0": "Jinālaṅkāra",
  "anya-e0605n0:2_0": "Paṇāmadīpanīgāthā",
  "anya-e0605n0:3_0": "1.",
  "anya-e0605n0:4_0": "Yo lokatthāya buddho dhanasutabhariyāaṅgajīve cajitvā pūretvā āramiyo tidasamanupame bodhipakkhīyadhamme,",
  "anya-e0605n0:5_0": "Patvā bodhiṃ visuddhaṃ sakalaguṇadadaṃ seṭṭhabhūto tiloke,",
  "anya-e0605n0:6_0": "Katvā dukkhassa antaṃ katasubhajanataṃ dukkhato mocayittha.",
  "anya-e0605n0:7_0": "2.",
  "anya-e0605n0:8_0": "Natvānāhaṃ jinantaṃ samupacitasubhaṃ sabbalokekabandhuṃ,",
  "anya-e0605n0:9_0": "Nāhu yenapi tulyo kusalamahimato uttamo bhūtaloke tassevāyaṃ uvimhaṃ suvipulamamalaṃ bodhisambhārabhūtaṃ,",
  "anya-e0605n0:10_0": "Hetuṃ hetvānurūpaṃ sugatagataphalaṃ bhāsato me suṇātha.",
  "anya-e0605n0:11_0": "Yogāvacarasampattidīpanīgāthā",
  "anya-e0605n0:12_0": "3.",
  "anya-e0605n0:13_0": "Jāto yo navame khaṇe sutadharo sīlena suddhindriyo saṃsāraṃ ayato bhavakkayakaraṃ disvā sivaṃ khemato,",
  "anya-e0605n0:14_0": "Taṃ sampāpakamaggadesakamuniṃ sampūjayanto tato uddhānussatibhāvanādikamato sampādaye taṃ sivaṃ.",
  "anya-e0605n0:15_0": "Vatthuvisodhanīgāthā",
  "anya-e0605n0:16_0": "4.",
  "anya-e0605n0:17_0": "Buddhoti ko buddhaguṇo ti ko so,",
  "anya-e0605n0:18_0": "Acintayādittamupāgato yo;",
  "anya-e0605n0:19_0": "Anaññasādhāraṇabhūtamatthaṃ,",
  "anya-e0605n0:20_0": "Akāsi kiṃ so kimavoca buddho.",
  "anya-e0605n0:21_0": "5.",
  "anya-e0605n0:22_0": "Visuddhakhandhasantāno buddhoti niyamo kato,",
  "anya-e0605n0:23_0": "Khandhasantānasuddhī tu guṇoti niyamo kato.",
  "anya-e0605n0:24_0": "6.",
  "anya-e0605n0:25_0": "Akāsi kiccāni dinesu pañca,",
  "anya-e0605n0:26_0": "Pasādayañciddhibalena sena;",
  "anya-e0605n0:27_0": "Janānasesaṃ cariyānukūlaṃ,",
  "anya-e0605n0:28_0": "Ñatvānavocānusayappahānaṃ.",
  "anya-e0605n0:29_0": "Anaññasādhāraṇadīpanīgāthā",
  "anya-e0605n0:30_0": "7.",
  "anya-e0605n0:31_0": "Abbhuggatā yassa guṇā anantā,",
  "anya-e0605n0:32_0": "Tibuddhakhettekadivākaroti;",
  "anya-e0605n0:33_0": "Jānāti so lokamimaṃ parañca,",
  "anya-e0605n0:34_0": "Sacetanañceva acetanañca;",
  "anya-e0605n0:35_0": "Sakassa santānagataṃ paresaṃ,",
  "anya-e0605n0:36_0": "Byatītamappattakamatrabhūtaṃ.",
  "anya-e0605n0:37_0": "8.",
  "anya-e0605n0:38_0": "Anantasattesu ca lokadhātusu,",
  "anya-e0605n0:39_0": "Ekova sabbepi samā na tena;",
  "anya-e0605n0:40_0": "Disāsu pubbādisu cakkavāḷā,",
  "anya-e0605n0:41_0": "Sahassasaṅkhāyapi appameyyā;",
  "anya-e0605n0:42_0": "Ye tesu devā manujā ca brahmā,",
  "anya-e0605n0:43_0": "Ekattha saṅgamma hi mantayantā.",
  "anya-e0605n0:44_0": "9.",
  "anya-e0605n0:45_0": "Anādikālāgatanāmarūpinaṃ,",
  "anya-e0605n0:46_0": "Yathāsakaṃ hetuphalattavuttinaṃ;",
  "anya-e0605n0:47_0": "Tabbhāvabhāvittamasambhuṇantā,",
  "anya-e0605n0:48_0": "Nānāvipallāsamanupaviṭṭhā.",
  "anya-e0605n0:49_0": "10.",
  "anya-e0605n0:50_0": "Kammappavattiñca phalappavattiṃ,",
  "anya-e0605n0:51_0": "Ekattanānattanirīhadhammataṃ;",
  "anya-e0605n0:52_0": "Viññattisantānaghanena channato,",
  "anya-e0605n0:53_0": "Sivañjasaṃ no bhaṇituṃ samatthā.",
  "anya-e0605n0:54_0": "11.",
  "anya-e0605n0:55_0": "Eko va so santikaro pabhaṅkaro,",
  "anya-e0605n0:56_0": "Saṅkhāya ñeyyāni asesitāni;",
  "anya-e0605n0:57_0": "Tesañhi majjhe paramāsambhīvadaṃ,",
  "anya-e0605n0:58_0": "Sivañjasaṃ dīpayituṃ samattho.",
  "anya-e0605n0:59_0": "12.",
  "anya-e0605n0:60_0": "So gotamo sakyasuto munindo,",
  "anya-e0605n0:61_0": "Sabbassa lokassa padīpabhūto;",
  "anya-e0605n0:62_0": "Anantasatte bhavabandhanamhā,",
  "anya-e0605n0:63_0": "Mocesi kāruññaphalānupekkhī.",
  "anya-e0605n0:64_0": "Abhinīhāradīpanīgāthā",
  "anya-e0605n0:65_0": "13.",
  "anya-e0605n0:66_0": "Vadetha tassīdha anappakaṃ guṇaṃ,",
  "anya-e0605n0:67_0": "Na tena tulyo paramo ca vijjati;",
  "anya-e0605n0:68_0": "Kiṃ taṃ guṇaṃ taṃ sadisena dinnaṃ,",
  "anya-e0605n0:69_0": "Sayaṃkataṃ kinnu adhiccaladdhaṃ.",
  "anya-e0605n0:70_0": "14.",
  "anya-e0605n0:71_0": "Nādhiccaladdhaṃ na ca pubbabuddhā,",
  "anya-e0605n0:72_0": "Brahmādinaṃ sammutiyā bahūnaṃ;",
  "anya-e0605n0:73_0": "Sayaṃkateneva anopamena,",
  "anya-e0605n0:74_0": "Dānādinā laddhamidaṃ vipākaṃ.",
  "anya-e0605n0:75_0": "15.",
  "anya-e0605n0:76_0": "Ito catunnaṃ asaṅkhiyānaṃ,",
  "anya-e0605n0:77_0": "Sataṃsahassānadhikānamatthake;",
  "anya-e0605n0:78_0": "Kappe atītamhi sumedhatāpaso,",
  "anya-e0605n0:79_0": "Vehāyasaṃ gacchati iddhiyā tadā.",
  "anya-e0605n0:80_0": "16.",
  "anya-e0605n0:81_0": "Dipaṅkaro nāma jino sasaṅgho,",
  "anya-e0605n0:82_0": "Rammaṃ puraṃ yāti virocamāno;",
  "anya-e0605n0:83_0": "Manussadevehibhipūjiyanto,",
  "anya-e0605n0:84_0": "Sahassaraṃsi viya bhāṇumā nabhe.",
  "anya-e0605n0:85_0": "17.",
  "anya-e0605n0:86_0": "Tassañjasaṃ kātubahussahānaṃ,",
  "anya-e0605n0:87_0": "Buddhoti sutvā sumano patīto;",
  "anya-e0605n0:88_0": "Mamajja dehaṃ panimassa datvā,",
  "anya-e0605n0:89_0": "Buddho ahaṃ hessamanāgatediso.",
  "anya-e0605n0:90_0": "18.",
  "anya-e0605n0:91_0": "Tasmiñjase kandaratamhi paṅke,",
  "anya-e0605n0:92_0": "Katvāna setuṃ sayi so sadehaṃ;",
  "anya-e0605n0:93_0": "Buddho ayaṃ gacchatu piṭṭhiyā mamaṃ,",
  "anya-e0605n0:94_0": "Bodhissace hessati me anāgate.",
  "anya-e0605n0:95_0": "19.",
  "anya-e0605n0:96_0": "Ussīsakaṃ yāti jino hi tassa,",
  "anya-e0605n0:97_0": "Ajjhāsayo sijjhatimassanāgate;",
  "anya-e0605n0:98_0": "Ñatvāna byākāsi asesato hi,",
  "anya-e0605n0:99_0": "Buddho ayaṃ hessatināgatesu.",
  "anya-e0605n0:100_0": "20.",
  "anya-e0605n0:101_0": "Sutvāna patto va mahābhisekaṃ,",
  "anya-e0605n0:102_0": "Laddhaṃ va bodhiṃ samanussaranto;",
  "anya-e0605n0:103_0": "Pūjetvā yāte munidevamānuse,",
  "anya-e0605n0:104_0": "Uṭṭhāya so sammasi pāramī dasa.",
  "anya-e0605n0:105_0": "21.",
  "anya-e0605n0:106_0": "Daḷhaṃ gahetvā samatiṃsapāramī,",
  "anya-e0605n0:107_0": "Sikkhattayañcassa jinassa santike;",
  "anya-e0605n0:108_0": "Kātuṃ samattho pi bhavassa pāraṃ,",
  "anya-e0605n0:109_0": "Sattesu kāruññabalā bhavaṃ gato.",
  "anya-e0605n0:110_0": "22.",
  "anya-e0605n0:111_0": "Uppannuppannake so jinavaramatule pūjayitvā asesaṃ buddho eso hi oso bhavati niyamato byākato tehi tehi",
  "anya-e0605n0:111_1": "tesaṃ tesaṃ jinānaṃ acanamanupamaṃ pūjayitvā sirena,",
  "anya-e0605n0:112_0": "Taṃ taṃ dukkhaṃ sahitvā sakalaguṇadadaṃ pāramī pūrayittha.",
  "anya-e0605n0:113_0": "Bodhisambhāradīpanīgāthā",
  "anya-e0605n0:114_0": "23.",
  "anya-e0605n0:115_0": "So dukkhakhinnajanadassanadukkhakhinno,",
  "anya-e0605n0:116_0": "Kāruññameva janatāya akāsi niccaṃ;",
  "anya-e0605n0:117_0": "Tesaṃ hi mocanamupāyamidanti ñatvā,",
  "anya-e0605n0:118_0": "Tādīparādhamapi attani ropayī so.",
  "anya-e0605n0:119_0": "24.",
  "anya-e0605n0:120_0": "Dānādinekavarapāramisāgaresu,",
  "anya-e0605n0:121_0": "Ogāḷhatāyapi paduṭṭhajanena dinnaṃ;",
  "anya-e0605n0:122_0": "Dukkhaṃ tathā atimahantatarampi kiñci,",
  "anya-e0605n0:123_0": "Nāññāsi sattahitamevea gavesayanto.",
  "anya-e0605n0:124_0": "25.",
  "anya-e0605n0:125_0": "Chetvāna sīsaṃ hi sakaṃ dadanto,",
  "anya-e0605n0:126_0": "Maṃsaṃ pacitvāna sakaṃ dadanto;",
  "anya-e0605n0:127_0": "So cattagatto paṇidhānakāle,",
  "anya-e0605n0:128_0": "Duṭṭhassa kiṃ dussati chedanena.",
  "anya-e0605n0:129_0": "26.",
  "anya-e0605n0:130_0": "Evaṃ anantamapi jātisatesu dukkhaṃ,",
  "anya-e0605n0:131_0": "Patvāna sattahitameva gavesayanto;",
  "anya-e0605n0:132_0": "Dīpaṅkare gahitasīlasamādhipaññaṃ,",
  "anya-e0605n0:133_0": "Pālesi yāva sakabodhitale suniṭṭho.",
  "anya-e0605n0:134_0": "27.",
  "anya-e0605n0:135_0": "Yadābhinīhāramakā sumedho,",
  "anya-e0605n0:136_0": "Yadā ca maddiṃ adadā sivindo;",
  "anya-e0605n0:137_0": "Etthantare jātisu kiñcipekaṃ,",
  "anya-e0605n0:138_0": "Niratthakaṃ no agamāsi tassa.",
  "anya-e0605n0:139_0": "28.",
  "anya-e0605n0:140_0": "Mahāsamudde jalabindutopi,",
  "anya-e0605n0:141_0": "Tadantre jāti anappakā va;",
  "anya-e0605n0:142_0": "Nirantaraṃ pūritapāramīnaṃ,",
  "anya-e0605n0:143_0": "Kathaṃ pamāṇaṃ upamā kuhiṃ vā.",
  "anya-e0605n0:144_0": "29.",
  "anya-e0605n0:145_0": "Yo maggapasse madhurambabījaṃ,",
  "anya-e0605n0:146_0": "Chāyāphalatthāya mahājanānaṃ;",
  "anya-e0605n0:147_0": "Ropesi tasmiṃ hi khaṇeva tena,",
  "anya-e0605n0:148_0": "Chāyāphale puññamaladdhamuddhaṃ.",
  "anya-e0605n0:149_0": "30.",
  "anya-e0605n0:150_0": "Tatheva saṃsārapathe janānaṃ,",
  "anya-e0605n0:151_0": "Hitāya attanamabhiropitakkhaṇe;",
  "anya-e0605n0:152_0": "Siddhaṃ va puññūpari tassa tasmiṃ,",
  "anya-e0605n0:153_0": "Dhanaṅgajīvaṃ pi haranti ye ye.",
  "anya-e0605n0:154_0": "31.",
  "anya-e0605n0:155_0": "So sāgare jaladhikaṃ ruhiraṃ adāsi,",
  "anya-e0605n0:156_0": "Bhūmāparājiya samaṃsamadāsi dānaṃ;",
  "anya-e0605n0:157_0": "Meruppamāṇamadhikañca samoḷisīsaṃ,",
  "anya-e0605n0:158_0": "Khe tārakādhikataraṃ nayanaṃ adāsi.",
  "anya-e0605n0:159_0": "Gabbhokkantidīpanīgāthā",
  "anya-e0605n0:160_0": "32.",
  "anya-e0605n0:161_0": "Gambhīrapānadānādisāgaresu hi thāmasā;",
  "anya-e0605n0:162_0": "Taranto maddidānena niṭṭhāpetvāna pāramī.",
  "anya-e0605n0:163_0": "33.",
  "anya-e0605n0:164_0": "Vasanto tusīte kāye bodhiparipākamāgamma;",
  "anya-e0605n0:165_0": "Āyācanāya ca devānaṃ mātugabbhamupāgami.",
  "anya-e0605n0:166_0": "34.",
  "anya-e0605n0:167_0": "Sato ca sampajāno ca mātukucchimhi okkami;",
  "anya-e0605n0:168_0": "Tassa okkantiyaṃ sabbā dasasahassī pakampittha.",
  "anya-e0605n0:169_0": "35.",
  "anya-e0605n0:170_0": "Tato pubbanimittāni dvattiṃsāni tadā siyuṃ;",
  "anya-e0605n0:171_0": "Tuṭṭhahaṭṭhā va sā mātā puttaṃ passati kucchiyaṃ.",
  "anya-e0605n0:172_0": "Vijāyanamaṅgaladīpanīgāthā",
  "anya-e0605n0:173_0": "36.",
  "anya-e0605n0:174_0": "Sā puṇṇagabbhā dasamāsato paraṃ,",
  "anya-e0605n0:175_0": "Gantvāna phullaṃ varalumbinīvanaṃ;",
  "anya-e0605n0:176_0": "Ṭhitā gahetvā varasālasākhaṃ,",
  "anya-e0605n0:177_0": "Vijāyi taṃ puttavaraṃ sukhena.",
  "anya-e0605n0:178_0": "37.",
  "anya-e0605n0:179_0": "Tadā sahassīdasalokadhātusu,",
  "anya-e0605n0:180_0": "Devā ca nāgā asurā ca yakkhā;",
  "anya-e0605n0:181_0": "Nānādisā maṅgalacakkavāḷaṃ,",
  "anya-e0605n0:182_0": "Sumaṅgalaṃ maṅgalamāgamiṃsu.",
  "anya-e0605n0:183_0": "38.",
  "anya-e0605n0:184_0": "Anekasākhañca sahassamaṇḍalaṃ,",
  "anya-e0605n0:185_0": "Chattaṃ marū dhārayumantalikkhe;",
  "anya-e0605n0:186_0": "Suvaṇṇadaṇḍā vipatanti cāmarā,",
  "anya-e0605n0:187_0": "Khajjiṃsu bherī ca nadiṃsu saṅkhā.",
  "anya-e0605n0:188_0": "39.",
  "anya-e0605n0:189_0": "Malenakenāpi anūpalitto,",
  "anya-e0605n0:190_0": "Ṭhito va pādāni pasārayanto;",
  "anya-e0605n0:191_0": "Kathī va dhammāsanatotaranto,",
  "anya-e0605n0:192_0": "Jāto yathādiccavaro nabhamhā.",
  "anya-e0605n0:193_0": "40.",
  "anya-e0605n0:194_0": "Khīṇāsavā brahmagaṇopagantvā,",
  "anya-e0605n0:195_0": "Suvaṇṇajālena paṭiggahesuṃ;",
  "anya-e0605n0:196_0": "Tato ca devājinacammakena,",
  "anya-e0605n0:197_0": "Tato dukūlena ca taṃ manussā.",
  "anya-e0605n0:198_0": "41.",
  "anya-e0605n0:199_0": "Tesaṃ pi hatthā varabhūmiyaṃ ṭhito,",
  "anya-e0605n0:200_0": "Disā vilokesi sabbā samantato;",
  "anya-e0605n0:201_0": "Vadiṃsu devā pi ca brahmakāyikā,",
  "anya-e0605n0:202_0": "Tayā samo katthaci natthi uttaro.",
  "anya-e0605n0:203_0": "42.",
  "anya-e0605n0:204_0": "Gantvāna uttaraṃ satta padavārehi vikkamo,",
  "anya-e0605n0:205_0": "Sīhanādaṃ nadī tesaṃ devatānaṃ hi sāvayaṃ.",
  "anya-e0605n0:206_0": "43.",
  "anya-e0605n0:207_0": "Tato puttaṃ gahetvāna gatā mātā sakaṅgharaṃ,",
  "anya-e0605n0:208_0": "Mātā sattamiyaṃ gantvā deaputtattamāgami.",
  "anya-e0605n0:209_0": "44.",
  "anya-e0605n0:210_0": "Te brahmaṇā pañcamiyaṃ subhuttā,",
  "anya-e0605n0:211_0": "Nāmaṃ gahetuṃ varalakkhaṇāni;",
  "anya-e0605n0:212_0": "Disvāna ekaṅgulimukkhipiṃsu,",
  "anya-e0605n0:213_0": "Buddho ayaṃ hessati vītarāgo.",
  "anya-e0605n0:214_0": "45.",
  "anya-e0605n0:215_0": "Jiṇṇañca disvā byādhikaṃ matañca,",
  "anya-e0605n0:216_0": "Avhāyitaṃ pabbajitañca disvā;",
  "anya-e0605n0:217_0": "Ohāya pabbajjamupeti kāme,",
  "anya-e0605n0:218_0": "Buddho ayaṃ hessati vītarāgo.",
  "anya-e0605n0:219_0": "Agāriyasampattidīpanīgāthā",
  "anya-e0605n0:220_0": "46.",
  "anya-e0605n0:221_0": "Kālakkamena cando va vaḍḍhanto vaḍḍhite kule,",
  "anya-e0605n0:222_0": "Puññodayenudento so bhāṇumā viya ambare.",
  "anya-e0605n0:223_0": "47.",
  "anya-e0605n0:224_0": "Siddhathako hi siddhattho laddhā deviṃ yasodharaṃ,",
  "anya-e0605n0:225_0": "Cattālīsasahassehi pūritthīhi purakkhito.",
  "anya-e0605n0:226_0": "48.",
  "anya-e0605n0:227_0": "Rammasurammasubhesu gharesu,",
  "anya-e0605n0:228_0": "Tiṇṇamutūnamanucchavikesu;",
  "anya-e0605n0:229_0": "Dibbasukhaṃ viya bhuñji sukhaṃ so,",
  "anya-e0605n0:230_0": "Acchariyabbhutarājavibhūtiṃ.",
  "anya-e0605n0:231_0": "Nekkhammajjhāsayadīpanīyamakagāthā",
  "anya-e0605n0:232_0": "Namo tassa yato mahimato yassa tamo na",
  "anya-e0605n0:233_0": "49.",
  "anya-e0605n0:234_0": "Disvā nimittāni madacchidāni,",
  "anya-e0605n0:235_0": "Thīnaṃ virūpāni ratacchidāni;",
  "anya-e0605n0:236_0": "Pāpāni kammāni sukhacchidāni,",
  "anya-e0605n0:237_0": "Laddhāni ñāṇāni bhavacchidāni.",
  "anya-e0605n0:238_0": "50.",
  "anya-e0605n0:239_0": "Padittagehā viya bheravaṃ ravaṃ,",
  "anya-e0605n0:240_0": "Ravaṃ sammuṭṭhāya gato mahesi;",
  "anya-e0605n0:241_0": "Mahesimolokiyaputtamattano,",
  "anya-e0605n0:242_0": "Tanosi no pemamahoghamattano.",
  "anya-e0605n0:243_0": "51.",
  "anya-e0605n0:244_0": "Ummāraummāragatuddharitvā,",
  "anya-e0605n0:245_0": "Padaṃ padaṃ yātanarāsabhassa;",
  "anya-e0605n0:246_0": "Alaṃ alaṃkāratarena gantuṃ,",
  "anya-e0605n0:247_0": "Matī matīvetimanaṅgabhaṅge.",
  "anya-e0605n0:248_0": "52.",
  "anya-e0605n0:249_0": "Ummāraummāragato mahesi,",
  "anya-e0605n0:250_0": "Anaṅgabhaṅgaṃ samacintayittha;",
  "anya-e0605n0:251_0": "Kiṃ me jarāmaccumukhe ṭhitassa,",
  "anya-e0605n0:252_0": "Na me vase kāmavase ṭhitassa.",
  "anya-e0605n0:253_0": "53.",
  "anya-e0605n0:254_0": "Kāmena kāmena na sādhyamokkhaṃ,",
  "anya-e0605n0:255_0": "Mānena mānena mamatthi kiñci;",
  "anya-e0605n0:256_0": "Māro saseno hi avāraṇīyo,",
  "anya-e0605n0:257_0": "Yantena ucchuṃ viya maddatī maṃ.",
  "anya-e0605n0:258_0": "54.",
  "anya-e0605n0:259_0": "Ādittamuyātapayātamūnaṃ,",
  "anya-e0605n0:260_0": "Atāṇāleṇāsaraṇe jane te;",
  "anya-e0605n0:261_0": "Disvāna disvāna sivaṃ mayā te,",
  "anya-e0605n0:262_0": "Kāmena kāmena kathaṃ vineyya.",
  "anya-e0605n0:263_0": "55.",
  "anya-e0605n0:264_0": "Vijjāvijjāya cutañcupetaṃ,",
  "anya-e0605n0:265_0": "Asārasārūpagatañjanaṃ janaṃ;",
  "anya-e0605n0:266_0": "Vijjāyavijjāya yuto cutohaṃ,",
  "anya-e0605n0:267_0": "Pahomi tāretumasaṅgaho gato.",
  "anya-e0605n0:268_0": "56.",
  "anya-e0605n0:269_0": "Magganti no diṭṭhigatāpavaggaṃ,",
  "anya-e0605n0:270_0": "Aggā ti tevāhu janā samaggā;",
  "anya-e0605n0:271_0": "Naggaṃ aho mohatamassa vaggaṃ,",
  "anya-e0605n0:272_0": "Vaggaṃ hanissāmi tamaggamaggā.",
  "anya-e0605n0:273_0": "57.",
  "anya-e0605n0:274_0": "Paseyhakārena aseyhadukkhaṃ,",
  "anya-e0605n0:275_0": "Janā janentīha janānameva;",
  "anya-e0605n0:276_0": "Paseyhakārenā aseyhadukkhaṃ,",
  "anya-e0605n0:277_0": "Pāpaṃ na jānanti tato nidānaṃ.",
  "anya-e0605n0:278_0": "58.",
  "anya-e0605n0:279_0": "Te oghayogāsavasaṃkilesā,",
  "anya-e0605n0:280_0": "Tameva nāsenti tato samuṭṭhitā;",
  "anya-e0605n0:281_0": "Ekantikaṃ jāti jarā ca maccu,",
  "anya-e0605n0:282_0": "Nirantaraṃ taṃ byasanañcanekaṃ.",
  "anya-e0605n0:283_0": "59.",
  "anya-e0605n0:284_0": "Cīraṃ kilesānasamujjalantaṃ,",
  "anya-e0605n0:285_0": "Disvāna sattānusayaṃ sayambhū;",
  "anya-e0605n0:286_0": "Sādhemi bodhiṃ vinayāmi satte,",
  "anya-e0605n0:287_0": "Pacchāpi passāmi sutaṃ sutantaṃ.",
  "anya-e0605n0:288_0": "60.",
  "anya-e0605n0:289_0": "Taṃ dibbacakkaṃ khuracakkamālaṃ,",
  "anya-e0605n0:290_0": "Rajjaṃ sasārajjasamajjamajjaṃ;",
  "anya-e0605n0:291_0": "Te bandhavā bandhanamāgatā pare,",
  "anya-e0605n0:292_0": "Suto pasūtoyamanaṅgadūto.",
  "anya-e0605n0:293_0": "61.",
  "anya-e0605n0:294_0": "Samujjalantaṃ vasatī satīsirī,",
  "anya-e0605n0:295_0": "Sirīsapāgāramidaṃ mahāvisaṃ;",
  "anya-e0605n0:296_0": "Daddallamānā yuvatī vatīmā,",
  "anya-e0605n0:297_0": "Sakaṇṭakāyeva samañjasañjase.",
  "anya-e0605n0:298_0": "62.",
  "anya-e0605n0:299_0": "Yassā virājitasirī siriyāpi natthi,",
  "anya-e0605n0:300_0": "Tassāvalokiya na tittivasānamatthi;",
  "anya-e0605n0:301_0": "Gacchāmi handa tavanaṅga sirappabhedaṃ,",
  "anya-e0605n0:302_0": "Mattebhakumbhupari sīhavilāsagāmiṃ.",
  "anya-e0605n0:303_0": "63.",
  "anya-e0605n0:304_0": "Bho bho anaṅgasucira pi panuṇṇabāṇa,",
  "anya-e0605n0:305_0": "Bāṇāni saṃhara panuṇṇamito nirodha;",
  "anya-e0605n0:306_0": "Rodhena cāpadagato manaso na soca,",
  "anya-e0605n0:307_0": "Socaṃ tavappanavalokiya yāmi santiṃ.",
  "anya-e0605n0:308_0": "64.",
  "anya-e0605n0:309_0": "Ratī ratī kāmaguṇe viveke,",
  "anya-e0605n0:310_0": "Alaṃ alanteva vicintayanto;",
  "anya-e0605n0:311_0": "Manaṃ manaṅgālayasampadālayaṃ,",
  "anya-e0605n0:312_0": "Tahiṃ tahiṃ diṭṭhabālā va pakkami.",
  "anya-e0605n0:313_0": "Pāduddhāravimhayadīpanīgāthā",
  "anya-e0605n0:314_0": "65.",
  "anya-e0605n0:315_0": "Yāvañcayaṃ ravi caratyacalena ruddhe,",
  "anya-e0605n0:316_0": "Yāvañca cakkaratanañca payāti loke;",
  "anya-e0605n0:317_0": "Tāvissaro nabhacaro jitacāturanto,",
  "anya-e0605n0:318_0": "Hitvā kathaṃ nu padamuddhari so nirāso.",
  "anya-e0605n0:319_0": "66.",
  "anya-e0605n0:320_0": "Dīpe mahā ca caturādhikadvesahasse,",
  "anya-e0605n0:321_0": "Tatrāpi seṭṭhabhajitaṃ varajambudīpaṃ;",
  "anya-e0605n0:322_0": "Bhūnābhikaṃ kapilavatthupuraṃ surammaṃ,",
  "anya-e0605n0:323_0": "Hitvā kathaṃ nu padamuddhari so nirāso.",
  "anya-e0605n0:324_0": "67.",
  "anya-e0605n0:325_0": "Ñātīnasīti kulato hi sahassa sākye,",
  "anya-e0605n0:326_0": "Hatthissadhaññadhanino vijitārisaṅghe;",
  "anya-e0605n0:327_0": "Gottena gotamabhavaṃ pitarañjanaggaṃ,",
  "anya-e0605n0:328_0": "Hitvā kathaṃ nu padamuddhari so nirāso.",
  "anya-e0605n0:329_0": "68.",
  "anya-e0605n0:330_0": "Rammaṃ surammavasatiṃ ratanujjalantaṃ,",
  "anya-e0605n0:331_0": "Gimhepi vimhayakaraṃ suramandirābhaṃ;",
  "anya-e0605n0:332_0": "Ussāpitaddhajapaṭākasitātapattaṃ,",
  "anya-e0605n0:333_0": "Hitvā kathaṃ nu padamuddhari so nirāso.",
  "anya-e0605n0:334_0": "69.",
  "anya-e0605n0:335_0": "Sapokkharā pokkharaṇī catasso,",
  "anya-e0605n0:336_0": "Supupphitā mandirato samantā;",
  "anya-e0605n0:337_0": "Kokā nadantūpari kokanāde,",
  "anya-e0605n0:338_0": "Hitvā kathaṃ nu padamuddhari so nirāso.",
  "anya-e0605n0:339_0": "70.",
  "anya-e0605n0:340_0": "Sare saroje ruditāḷipāḷi,",
  "anya-e0605n0:341_0": "Samantato passati pañjarañjasā;",
  "anya-e0605n0:342_0": "Disvāravindāni mukhāravindaṃ",
  "anya-e0605n0:343_0": "Nāthassa lajjā viya saṃkujanti.",
  "anya-e0605n0:344_0": "71.",
  "anya-e0605n0:345_0": "Madhurā madhurābhirutā,",
  "anya-e0605n0:346_0": "Caritā padume padumeḷigaṇā;",
  "anya-e0605n0:347_0": "Vasatiṃ adhunā madhunā,",
  "anya-e0605n0:348_0": "Akaruṃ jahitaṃ kimidaṃ patinā.",
  "anya-e0605n0:349_0": "72.",
  "anya-e0605n0:350_0": "Tamhā rasaṃ madhukarā bhavanaṃ haritvā,",
  "anya-e0605n0:351_0": "Ninnādino samadhuraṃ madhuraṃ karonti;",
  "anya-e0605n0:352_0": "Nādena nādamatiriccupavīṇayanti,",
  "anya-e0605n0:353_0": "Naccanti tā surapure vaṇitā va tāva.",
  "anya-e0605n0:354_0": "73.",
  "anya-e0605n0:355_0": "Sañcoditā pīṇapayodharādharā,",
  "anya-e0605n0:356_0": "Virājitānaṅgajamekhalākhalā;",
  "anya-e0605n0:357_0": "Suraṅgaṇā vaṅgajaphassadā sadā,",
  "anya-e0605n0:358_0": "Ramā ramāpenti varaṅgadāgadā.",
  "anya-e0605n0:359_0": "74.",
  "anya-e0605n0:360_0": "Karātirattā ratirattarāmā,",
  "anya-e0605n0:361_0": "Tāḷenti tāḷāvacare samantā;",
  "anya-e0605n0:362_0": "Naccuggatānekasahassahatthā,",
  "anya-e0605n0:363_0": "Sakkopi kiṃ sakyasamoti codayuṃ.",
  "anya-e0605n0:364_0": "75.",
  "anya-e0605n0:365_0": "Visālanettā hasulā sumajjhā,",
  "anya-e0605n0:366_0": "Nimbatthanī vimhayagītasaddā;",
  "anya-e0605n0:367_0": "Alaṅkatā malladharā suvatthā,",
  "anya-e0605n0:368_0": "Naccanti tāḷāvacarehi ghuṭṭhā.",
  "anya-e0605n0:369_0": "76.",
  "anya-e0605n0:370_0": "Yāsaṃ hi loke upamā natthi,",
  "anya-e0605n0:371_0": "Tāsaṃ hi phassesu kathāvakāsā;",
  "anya-e0605n0:372_0": "Taṃ tādisaṃ kāmaratiṃnubhonto,",
  "anya-e0605n0:373_0": "Hitvā kathaṃ nu padamuddhari so nirāso.",
  "anya-e0605n0:374_0": "77.",
  "anya-e0605n0:375_0": "Pādepāde valayaviravāmekhalāvīṇānādā,",
  "anya-e0605n0:376_0": "Gītaṃgītaṃ patiratikaraṃ gāyatī gāyatī sā;",
  "anya-e0605n0:377_0": "Hatthehatthe valayacalitā sambhamaṃ sambhamanti,",
  "anya-e0605n0:378_0": "Disvādisvā iti ratikaraṃ yāti hāhā kimīhā.",
  "anya-e0605n0:379_0": "Apunarāvattigamanadīpanīyamakagāthā",
  "anya-e0605n0:380_0": "78.",
  "anya-e0605n0:381_0": "Anantakālopacitena tena,",
  "anya-e0605n0:382_0": "Puññena nibbattavimānayāne;",
  "anya-e0605n0:383_0": "Tasmiṃ dine jātasutaṃ pajāpatiṃ,",
  "anya-e0605n0:384_0": "Hitvā gato so sugato gato va.",
  "anya-e0605n0:385_0": "79.",
  "anya-e0605n0:386_0": "Taṃ jīvamānaṃ pitarañca mātaraṃ,",
  "anya-e0605n0:387_0": "Te ñātake tādisiyo ca itthiyo;",
  "anya-e0605n0:388_0": "Te tādise rammakare nikete,",
  "anya-e0605n0:389_0": "Hitvā gato so sugato gato va.",
  "anya-e0605n0:390_0": "80.",
  "anya-e0605n0:391_0": "Khomañca pattuṇṇadukūlacīnaṃ,",
  "anya-e0605n0:392_0": "Sakāsikaṃ sādhusugandhavāsitaṃ;",
  "anya-e0605n0:393_0": "Nivāsito sobhati vāsavo va,",
  "anya-e0605n0:394_0": "Hitvā gato so sugato gato va.",
  "anya-e0605n0:395_0": "81.",
  "anya-e0605n0:396_0": "Vidhippakāsā nidhiyo catasso,",
  "anya-e0605n0:397_0": "Samuggatā bhūtadharā vasundharā;",
  "anya-e0605n0:398_0": "Sattāvasattāvasudhā sudhāsā,",
  "anya-e0605n0:399_0": "Hitvā gato so sugato gato va.",
  "anya-e0605n0:400_0": "82.",
  "anya-e0605n0:401_0": "Suvaṇṇathāle satarājike subhe,",
  "anya-e0605n0:402_0": "Sādhuṃ sugandhaṃ sucisālibhojanaṃ;",
  "anya-e0605n0:403_0": "Bhutvā savāsīhi vilāsinīhi,",
  "anya-e0605n0:404_0": "Hitvā gata so sugato gato va.",
  "anya-e0605n0:405_0": "83.",
  "anya-e0605n0:406_0": "Manuññagandhena asuññagandho,",
  "anya-e0605n0:407_0": "Sugandhagandhena vilittagatto;",
  "anya-e0605n0:408_0": "Sugandhavātena suvijjitaṅgo,",
  "anya-e0605n0:409_0": "Hitvā gato so sugato gato va.",
  "anya-e0605n0:410_0": "84.",
  "anya-e0605n0:411_0": "Sulakkhaṇe hevabhilakkhitaṅgo,",
  "anya-e0605n0:412_0": "Pasādhito devapasādhanena;",
  "anya-e0605n0:413_0": "Virocamāno samarājinīhi,",
  "anya-e0605n0:414_0": "Hitvā gato so sugato gato va.",
  "anya-e0605n0:415_0": "85.",
  "anya-e0605n0:416_0": "Nānāsanāni sayanāni nivesanāni,",
  "anya-e0605n0:417_0": "Bhābhānibhāni ratanākarasannibhāni;",
  "anya-e0605n0:418_0": "Tatrussitāni ratanaddhajabhūsitāni,",
  "anya-e0605n0:419_0": "Hitvā va tāni himabindusamāni tāni.",
  "anya-e0605n0:420_0": "86.",
  "anya-e0605n0:421_0": "Nānāvidhehi ratanehi samujjalehi,",
  "anya-e0605n0:422_0": "Nārīhi niccamupagāyitahammiyehi;",
  "anya-e0605n0:423_0": "Rajjehi cakkaratanādivibhūsitehi,",
  "anya-e0605n0:424_0": "Yāto tato hi mahito purisassarehi.",
  "anya-e0605n0:425_0": "Dvipādabyāsayamakagāthā",
  "anya-e0605n0:426_0": "87.",
  "anya-e0605n0:427_0": "Yasodharaṃ pīṇapayodharādharaṃ,",
  "anya-e0605n0:428_0": "Anaṅgaraṅgaddhajabhūtamaṅgaṃ;",
  "anya-e0605n0:429_0": "Devaccharāvujjalitaṃ patibbataṃ,",
  "anya-e0605n0:430_0": "Hitvā gato so sugato va nūna.",
  "anya-e0605n0:431_0": "88.",
  "anya-e0605n0:432_0": "Sabhāvanicchandamatiṃ pabhāvatiṃ,",
  "anya-e0605n0:433_0": "Bhatto kuso saṃhari bhattakājaṃ;",
  "anya-e0605n0:434_0": "Tāyābhirūpaṃ pi yasodharaṃ varaṃ,",
  "anya-e0605n0:435_0": "Hitvā gato so sugato va nūna.",
  "anya-e0605n0:436_0": "89.",
  "anya-e0605n0:437_0": "Pure pure sañcari khaggahattho,",
  "anya-e0605n0:438_0": "Varaṃ paritthīnaṃ anitthigandho;",
  "anya-e0605n0:439_0": "Siriñca riñcāpi na riñci nāriṃ,",
  "anya-e0605n0:440_0": "Hitvānimandāni gato tathāgato.",
  "anya-e0605n0:441_0": "90.",
  "anya-e0605n0:442_0": "Harittaco rāgabalena deviyā,",
  "anya-e0605n0:443_0": "Avatthaliṅgena na liṅganussari;",
  "anya-e0605n0:444_0": "Asevi kāmaṃ tamidāni kāmaṃ,",
  "anya-e0605n0:445_0": "Hitvā gato so sugato va nūna.",
  "anya-e0605n0:446_0": "91.",
  "anya-e0605n0:447_0": "Apameyyakappesu vivekasevī,",
  "anya-e0605n0:448_0": "Hitvā gato rajjasiriṃ varitthiṃ;",
  "anya-e0605n0:449_0": "Aṇuṃ kaliṃ vaṇṇayi taṃ purāṇaṃ,",
  "anya-e0605n0:450_0": "Vatthamhi chiddaṃ viya tunnakāro.",
  "anya-e0605n0:451_0": "92.",
  "anya-e0605n0:452_0": "Tathāti mantvāna idāninaṅgo,",
  "anya-e0605n0:453_0": "Yasodharaṃ paggahito dhajaṃ va;",
  "anya-e0605n0:454_0": "Matto jitomhī ti pamattabandhu,",
  "anya-e0605n0:455_0": "Na passi ñāṇāsanipātamantaraṃ.",
  "anya-e0605n0:456_0": "93.",
  "anya-e0605n0:457_0": "Disvāna dukkhānalasambhavaṃbhavaṃ,",
  "anya-e0605n0:458_0": "Katvā taduppādakanaṅgabhaṅgaṃ;",
  "anya-e0605n0:459_0": "Yasodharaṃ pīṇapayodharādharaṃ,",
  "anya-e0605n0:460_0": "Hitvā gato buddhabalappadaṃ padaṃ.",
  "anya-e0605n0:461_0": "94.",
  "anya-e0605n0:462_0": "Anantasattānamanantakāle,",
  "anya-e0605n0:463_0": "Manaṅgahetvāna jito anaṅgo;",
  "anya-e0605n0:464_0": "Parājito nūna hi ekakassa,",
  "anya-e0605n0:465_0": "Tathāgato so na punāgato va.",
  "anya-e0605n0:466_0": "95.",
  "anya-e0605n0:467_0": "Disvāna ñāṇāsanipātamantaraṃ,",
  "anya-e0605n0:468_0": "Tathāgato so na punāgato va;",
  "anya-e0605n0:469_0": "Tathāgato so na punāgato va,",
  "anya-e0605n0:470_0": "Disvānañāṇāsanipātamantaraṃ.",
  "anya-e0605n0:471_0": "Tipādabyāsayamakagāthā",
  "anya-e0605n0:472_0": "96.",
  "anya-e0605n0:473_0": "Tathāgataccheramahosi tassa,",
  "anya-e0605n0:474_0": "Tathā himāropitadāhasantiṃ;",
  "anya-e0605n0:475_0": "Tathā hi māro pi tadāha santiṃ,",
  "anya-e0605n0:476_0": "Tathā hi māropi tadā hasantiṃ.",
  "anya-e0605n0:477_0": "Pādabyāsamahāyamakagāthā",
  "anya-e0605n0:478_0": "97.",
  "anya-e0605n0:479_0": "Sakāmadātā vinayāmanatagū,",
  "anya-e0605n0:480_0": "Sakāmadātā vinayāmanantagū;",
  "anya-e0605n0:481_0": "Sakāmadātā vinayāmanantagū,",
  "anya-e0605n0:482_0": "Sakāmadātā vinayāmanantagū.",
  "anya-e0605n0:483_0": "Abyāpetādyantayamakagāthā",
  "anya-e0605n0:484_0": "98.",
  "anya-e0605n0:485_0": "Raveraverorabhimārabherave,",
  "anya-e0605n0:486_0": "Raveraveriva bherave rave;",
  "anya-e0605n0:487_0": "Rave rave sūditagārave rave,",
  "anya-e0605n0:488_0": "Raveravedesi jinorave rave.",
  "anya-e0605n0:489_0": "Paṭilomayamakagāthā",
  "anya-e0605n0:490_0": "99.",
  "anya-e0605n0:491_0": "Lokāyātatayā kālo visesaṃ na na saṃsevi,",
  "anya-e0605n0:492_0": "Visesaṃ na na saṃsevi lokā yātatayā kālo.",
  "anya-e0605n0:493_0": "100.",
  "anya-e0605n0:494_0": "Rājarājayasopetavisesaṃ racitaṃ mayā,",
  "anya-e0605n0:495_0": "Yāmataṃ cirasaṃsevitapeso yajarājarā.",
  "anya-e0605n0:496_0": "Ekaṭhānikādiyamakagāthā",
  "anya-e0605n0:497_0": "101.",
  "anya-e0605n0:498_0": "Ākaṅkhakkhākaṅkhaṅga kaṅkhāgaṅgākhāgahaka,",
  "anya-e0605n0:499_0": "Kaṅkhāgāhakakaṅkhāgha hā hā kaṅkhā kahaṃ kahaṃ.",
  "anya-e0605n0:500_0": "102.",
  "anya-e0605n0:501_0": "Appagabbho apagabbho amoho mā pamohako,",
  "anya-e0605n0:502_0": "Maggamukhaṃ mokhamāha māhā mohamūhakkhamaṃ.",
  "anya-e0605n0:503_0": "103.",
  "anya-e0605n0:504_0": "Pāpāpāpabhavaṃ passaṃ pāpāpabhavuggato,",
  "anya-e0605n0:505_0": "Pāpāpāpabhavāsaṅgā pāpāpāpabhavāgato.",
  "anya-e0605n0:506_0": "104.",
  "anya-e0605n0:507_0": "Kusalākusalaṃ passaṃ kusalākusalaṃ caji,",
  "anya-e0605n0:508_0": "Kusalākusalāsaṅga kusalākusalā cuto.",
  "anya-e0605n0:509_0": "Akkharuttarikayamakagāthā",
  "anya-e0605n0:510_0": "105.",
  "anya-e0605n0:511_0": "Nonānino nanūnāni nanenāni nanānino,",
  "anya-e0605n0:512_0": "Nunnānenāni nūna na nānanaṃ nānanena no.",
  "anya-e0605n0:513_0": "106.",
  "anya-e0605n0:514_0": "Sāre surāsure sārī rasasārasarissaro,",
  "anya-e0605n0:515_0": "Rasasārarase sāri surāsurasarassire.",
  "anya-e0605n0:516_0": "107.",
  "anya-e0605n0:517_0": "Devānaṃ nandano devo devadeva na nandi no,",
  "anya-e0605n0:518_0": "Vedadīnena vedana vedi vedana vedino.",
  "anya-e0605n0:519_0": "108.",
  "anya-e0605n0:520_0": "Devāsane nisinno so devadevo sasāsane,",
  "anya-e0605n0:521_0": "Nisinnānaṃ sadevānaṃ desesi dassanāsanaṃ.",
  "anya-e0605n0:522_0": "Paheḷigāthā",
  "anya-e0605n0:523_0": "109.",
  "anya-e0605n0:524_0": "Dasanāvagato sañño andhassa tamado ravi,",
  "anya-e0605n0:525_0": "Aṭṭhamāpuṇṇasaṅkappo pātvanaññamanaññiva.",
  "anya-e0605n0:526_0": "Byāpetādiyamakagāthā",
  "anya-e0605n0:527_0": "110.",
  "anya-e0605n0:528_0": "Ekantameva saparatthaparo mahesi,",
  "anya-e0605n0:529_0": "Ekantameva dasapāramitābalena;",
  "anya-e0605n0:530_0": "Ekantameva hatamārabalena tena,",
  "anya-e0605n0:531_0": "Ekantameva suvisuddhamalattha bodhiṃ.",
  "anya-e0605n0:532_0": "Mahāpadhānadīpanīgāthā",
  "anya-e0605n0:533_0": "111.",
  "anya-e0605n0:534_0": "Orohitotohitapāpadhammo,",
  "anya-e0605n0:535_0": "Channena sa channahayena gantvā;",
  "anya-e0605n0:536_0": "Anomatīramhi anomasatto,",
  "anya-e0605n0:537_0": "Anomapabbajjamupāgato so.",
  "anya-e0605n0:538_0": "112.",
  "anya-e0605n0:539_0": "Nirāmisaṃ pītisukhaṃ anūpamaṃ,",
  "anya-e0605n0:540_0": "Anūpiye ambavane alattha;",
  "anya-e0605n0:541_0": "Sarūpasobhāya virūpasobhaṃ,",
  "anya-e0605n0:542_0": "Sarājikaṃ rājagahaṃ karittha.",
  "anya-e0605n0:543_0": "113.",
  "anya-e0605n0:544_0": "Tato aḷāra ūdakatāpasānaṃ,",
  "anya-e0605n0:545_0": "Jhānenasantuṭṭhamano vihāya;",
  "anya-e0605n0:546_0": "Mahāpadhānāya uruvelabhūmiṃ,",
  "anya-e0605n0:547_0": "Gato sikhappattamakāsi dukkaraṃ.",
  "anya-e0605n0:548_0": "114.",
  "anya-e0605n0:549_0": "Na kāmato nevatidukkaramhi,",
  "anya-e0605n0:550_0": "Sabbaññutā sijjhati majjhimāya;",
  "anya-e0605n0:551_0": "Ñatvāna taṃ pubbaguṇopaladdhaṃ,",
  "anya-e0605n0:552_0": "Dhammaṃ samānetumagā subodhiṃ.",
  "anya-e0605n0:553_0": "Māraparājayadīpanīgāthā",
  "anya-e0605n0:554_0": "115.",
  "anya-e0605n0:555_0": "Tibuddhakhettamhi tisetachattaṃ,",
  "anya-e0605n0:556_0": "Laddhāna lokādhipatī bhaveyya;",
  "anya-e0605n0:557_0": "Gantvāna bodhimhiparājitāsane,",
  "anya-e0605n0:558_0": "Yuddhāya mārenacalo nisīdi.",
  "anya-e0605n0:559_0": "116.",
  "anya-e0605n0:560_0": "Datvāna maṃsaṃ rajjaṃ pitā suddhodano tadā,",
  "anya-e0605n0:561_0": "Namassamāno sirasā setachattena pūjayi.",
  "anya-e0605n0:562_0": "118.",
  "anya-e0605n0:563_0": "Sayaṃ nārāyanabalo abhiññābalapāragū,",
  "anya-e0605n0:564_0": "Jetuṃ sabbassa lokassa bodhimaṇḍaṃupāgami.",
  "anya-e0605n0:565_0": "119.",
  "anya-e0605n0:566_0": "Tadā vasavattīrājā chakāmavacarissaro,",
  "anya-e0605n0:567_0": "Sasenāvāhano bodhimaṇḍaṃ yuddhāyupāgami.",
  "anya-e0605n0:568_0": "120.",
  "anya-e0605n0:569_0": "Etha gaṇgatha bandhatha chaṭṭetha ceṭakaṃ imaṃ,",
  "anya-e0605n0:570_0": "Manussakalale jāto kimihanti na maññati.",
  "anya-e0605n0:571_0": "121.",
  "anya-e0605n0:572_0": "Jalantaṃ navavidhaṃ vassaṃ vassāpeti anappakaṃ,",
  "anya-e0605n0:573_0": "Dhūmandhakāraṃ katvāna pātesi asinaṃ bahuṃ.",
  "anya-e0605n0:574_0": "122.",
  "anya-e0605n0:575_0": "Cakkāvudhaṃ khipento pi nāsakkhi kiñci kātave,",
  "anya-e0605n0:576_0": "Gahetabbaṃ hi gahaṇaṃ apassanto itibravi.",
  "anya-e0605n0:577_0": "123.",
  "anya-e0605n0:578_0": "Siddhattha kasmā āsi nu āsane mama santake,",
  "anya-e0605n0:579_0": "Uṭṭhehi āsanā no ce phālemi hadayaṃ tava.",
  "anya-e0605n0:580_0": "124.",
  "anya-e0605n0:581_0": "Sapādamūle kīḷantaṃ passanto taruṇaṃ sutaṃ,",
  "anya-e0605n0:582_0": "Pitā vudikkhi taṃ māraṃ mettāyanto dayaparo.",
  "anya-e0605n0:583_0": "125.",
  "anya-e0605n0:584_0": "Tadā so asambhivācaṃ sīhanādaṃ nadī muni,",
  "anya-e0605n0:585_0": "Na jānāti sayaṃ mayhaṃ dāsabhāvapiyaṃ khaḷo.",
  "anya-e0605n0:586_0": "126.",
  "anya-e0605n0:587_0": "Yena kenaci kammena jāto devapure vare,",
  "anya-e0605n0:588_0": "Sakaṃ gatiṃ ajānanto lokajeṭṭhoti maññati.",
  "anya-e0605n0:589_0": "127.",
  "anya-e0605n0:590_0": "Anantalokakhātumhi sattānaṃ hi kataṃ subhaṃ,",
  "anya-e0605n0:591_0": "Mayhekapāramiyā pi kalaṃ nagghati soḷasiṃ.",
  "anya-e0605n0:592_0": "128.",
  "anya-e0605n0:593_0": "Tiracchāno saso hutvā disvā yācakamāgataṃ,",
  "anya-e0605n0:594_0": "Pacitvāna sakaṃ maṃsaṃ patiioggimhi dātave.",
  "anya-e0605n0:595_0": "129.",
  "anya-e0605n0:596_0": "Evaṃ anantakālesu kataṃ dukkarakārikaṃ,",
  "anya-e0605n0:597_0": "Ko hi nāma kareyyañño anummatto sacetano.",
  "anya-e0605n0:598_0": "130.",
  "anya-e0605n0:599_0": "Evaṃ anantapuññehi siddhaṃ dehamimaṃ pana,",
  "anya-e0605n0:600_0": "Yathābhutaṃ ajānanto manussosī ti maññati.",
  "anya-e0605n0:601_0": "131.",
  "anya-e0605n0:602_0": "Nāhaṃ manussomanusso na brahmā na ca devatā,",
  "anya-e0605n0:603_0": "Jarāmaraṇaṃ lokassa dassetuṃ panidhāgato.",
  "anya-e0605n0:604_0": "132.",
  "anya-e0605n0:605_0": "Anupalitto lokena jātonantajino ahaṃ,",
  "anya-e0605n0:606_0": "Buddho bodhitale hutvā tāremi janataṃ bahuṃ.",
  "anya-e0605n0:607_0": "133.",
  "anya-e0605n0:608_0": "Samantā dhajinaṃ disvā yuddhaṃ māraṃ savāhanaṃ,",
  "anya-e0605n0:609_0": "Yuddhāya paccugacchāmi mā maṃ ṭhānā acāvayi.",
  "anya-e0605n0:610_0": "134.",
  "anya-e0605n0:611_0": "Yante taṃ nappasahati senaṃ loko sadevako,",
  "anya-e0605n0:612_0": "Tante paññāya gacchāmi āmaṃ pattaṃ va asmanā.",
  "anya-e0605n0:613_0": "135.",
  "anya-e0605n0:614_0": "Icchanto sāsape gabbhe caṅkamāmi ito cito,",
  "anya-e0605n0:615_0": "Icchanto lokadhātumhi attabhāvena chādayi.",
  "anya-e0605n0:616_0": "136.",
  "anya-e0605n0:617_0": "Ete sabbe gahetvāna cuṇṇetuṃ accharāyapi,",
  "anya-e0605n0:618_0": "Atthi thāmaṃ balaṃ mayhaṃ pāṇaghāto na vaṭṭati.",
  "anya-e0605n0:619_0": "137.",
  "anya-e0605n0:620_0": "Imassa gaṇḍuppādassa āyudhena balena kiṃ,",
  "anya-e0605n0:621_0": "Mayhaṃ hi tena pāpena sallāpo pi na yujjati.",
  "anya-e0605n0:622_0": "138.",
  "anya-e0605n0:623_0": "Pallaṅkaṃ mama bhāvāya kimatthaññena sakkhinā,",
  "anya-e0605n0:624_0": "Kampitā maddiyā dānā sakkhi hoti ayaṃ mahī.",
  "anya-e0605n0:625_0": "139.",
  "anya-e0605n0:626_0": "Iti vatvā dakkhiṇaṃ bāhuṃ pathaviyā paṇamayi,",
  "anya-e0605n0:627_0": "Tadā kampittha pathavī mahāghoso ajāyatha.",
  "anya-e0605n0:628_0": "140.",
  "anya-e0605n0:629_0": "Pathavīghosena ākāse gajjanto asani phali,",
  "anya-e0605n0:630_0": "Tasmiṃ majjhe gato māro sapariso bhayatajjito.",
  "anya-e0605n0:631_0": "141.",
  "anya-e0605n0:632_0": "Mahāvātasamuddhatabhasmaṃ va vikiriyyatha,",
  "anya-e0605n0:633_0": "Mahāghoso ajāyittha siddhatassa jayo iti.",
  "anya-e0605n0:634_0": "Abhisambodhidīpanīgāthā",
  "anya-e0605n0:635_0": "142.",
  "anya-e0605n0:636_0": "Purato gacchati cando rajatacakkaṃ va ambare,",
  "anya-e0605n0:637_0": "Sahassaraṃsi suriyo pacchimenupagacchati.",
  "anya-e0605n0:638_0": "143.",
  "anya-e0605n0:639_0": "Majjhe bodhidumacchatte pallaṅke apparājite,",
  "anya-e0605n0:640_0": "Pallaṅkena nisīditvā dhammaṃ sammasate muni.",
  "anya-e0605n0:641_0": "144.",
  "anya-e0605n0:642_0": "Sakko tasmiṃ khaṇe saṅkhaṃ dhamanto abhidhāvati,",
  "anya-e0605n0:643_0": "Brahmā tiyojanaṃ chattaṃ dhāreti munimuddhani.",
  "anya-e0605n0:644_0": "145.",
  "anya-e0605n0:645_0": "Maṇitālavaṇṭaṃ tusīto suyāmo vāḷabījaniṃ,",
  "anya-e0605n0:646_0": "Nānāmaṅgalabhaṇḍāni gahito sesadevatā.",
  "anya-e0605n0:647_0": "146.",
  "anya-e0605n0:648_0": "Evaṃ dasasahassamhi sakko brahmā ca devatā,",
  "anya-e0605n0:649_0": "Saṅkhādīnī dhamantā ca cakkavāḷamhi pūrayuṃ.",
  "anya-e0605n0:650_0": "147.",
  "anya-e0605n0:651_0": "Maṅgalāni gahetvāna tiṭṭhanti kāci devatā,",
  "anya-e0605n0:652_0": "Dhajamāla gahetvāna tathā puṇṇaghaṭādayo.",
  "anya-e0605n0:653_0": "148.",
  "anya-e0605n0:654_0": "Tattha naccanti gāyanti seḷenti vādayanti ca,",
  "anya-e0605n0:655_0": "Devā dasasahassamhi tuṭṭhahaṭṭhā pamoditā.",
  "anya-e0605n0:656_0": "149.",
  "anya-e0605n0:657_0": "Dhammāmatarasassādaṃ labhissāmassa santike,",
  "anya-e0605n0:658_0": "Nayanāmatarasassādaṃ pāṭihāriyañca passituṃ.",
  "anya-e0605n0:659_0": "150.",
  "anya-e0605n0:660_0": "Jāramaraṇakantārā sokopāyāsasallato,",
  "anya-e0605n0:661_0": "Mocesi kāmapāsamhā desento amataṃ padaṃ.",
  "anya-e0605n0:662_0": "151.",
  "anya-e0605n0:663_0": "Iti tuṭṭhehi devehi pūjiyanto narāsabho,",
  "anya-e0605n0:664_0": "Kiñci pūjaṃ acintento cintento dhammamuttamaṃ.",
  "anya-e0605n0:665_0": "152.",
  "anya-e0605n0:666_0": "Sabbatthasādhito santo siddhattho apparājito,",
  "anya-e0605n0:667_0": "Cakkavāḷasilāsāṇipākārehi manorame.",
  "anya-e0605n0:668_0": "153.",
  "anya-e0605n0:669_0": "Tārāmaṇikhacitākāsavitāne candadīpake,",
  "anya-e0605n0:670_0": "Mānāratamapajjote mālāgandhādipūjite.",
  "anya-e0605n0:671_0": "154.",
  "anya-e0605n0:672_0": "Dibbehi chaṇabherīhi ghuṭṭhe maṅgalagītiyā,",
  "anya-e0605n0:673_0": "Cakkavāḷe suppāsāde bodhimaṇḍamahātale.",
  "anya-e0605n0:674_0": "155.",
  "anya-e0605n0:675_0": "Bodhirukkhamaṇicchatte pallaṅke apparājite,",
  "anya-e0605n0:676_0": "Nissinno paṭhame yāme purimaṃ jātimanussari.",
  "anya-e0605n0:677_0": "156.",
  "anya-e0605n0:678_0": "Namarūpāmanuppatti sudiṭṭhā hoti tenidhā,",
  "anya-e0605n0:679_0": "Sakkātadiṭṭhi tenassa pahīnā hoti sabbaso.",
  "anya-e0605n0:680_0": "157.",
  "anya-e0605n0:681_0": "Tato hi dutiye yāme yathāyammupage sari,",
  "anya-e0605n0:682_0": "Sudiṭṭhaṃ hoti tenassa kammakklesehi sambhavaṃ.",
  "anya-e0605n0:683_0": "158.",
  "anya-e0605n0:684_0": "Kaṅkhāvitaraṇī nāma ñāṇantaṃ samupāgataṃ,",
  "anya-e0605n0:685_0": "Tenasesa pahīyittha kaṅkhā soḷasadhā ṭhitā.",
  "anya-e0605n0:686_0": "159.",
  "anya-e0605n0:687_0": "Tato so tatiye yāme dvādasaṅge asesato,",
  "anya-e0605n0:688_0": "So paṭiccasamuppāde ñāṇamotārayī muni.",
  "anya-e0605n0:689_0": "160.",
  "anya-e0605n0:690_0": "Avijjavādyānulomena jarādipaṭilomato,",
  "anya-e0605n0:691_0": "Sammasanto yathābhūtaṃ ñāṇadassanamāgami.",
  "anya-e0605n0:692_0": "161.",
  "anya-e0605n0:693_0": "Kappakoṭisatenāpi appameyyesu jātisu,",
  "anya-e0605n0:694_0": "Lobhaṃ asesadānena vināsento punappunaṃ.",
  "anya-e0605n0:695_0": "162.",
  "anya-e0605n0:696_0": "Sīlena khantimettāya kokhadosaṃ nivāresi,",
  "anya-e0605n0:697_0": "Paññāya mohaṃ chetvāna micchādiṭṭhi tatheva ca.",
  "anya-e0605n0:698_0": "163.",
  "anya-e0605n0:699_0": "Garūpasevanādīhi vicikicchaṃ vinodayaṃ,",
  "anya-e0605n0:700_0": "Mānuddhaccaṃ vinodento kule jeṭṭhopacāyinā.",
  "anya-e0605n0:701_0": "164.",
  "anya-e0605n0:702_0": "Nekkhammena vināsento kāmarāgaṃ punappunaṃ,",
  "anya-e0605n0:703_0": "Saccena visaṃvādaṃ kosajjaṃ vīriyena ca.",
  "anya-e0605n0:704_0": "165.",
  "anya-e0605n0:705_0": "Evaṃ dānādinā taṃ taṃ kilesaṇgaṃ vinodayaṃ,",
  "anya-e0605n0:706_0": "Suvaḍḍhitā mahāpaññā kathaṃ santiṃ na rūhati.",
  "anya-e0605n0:707_0": "166.",
  "anya-e0605n0:708_0": "Sudukkaraṃ karitvāna dānādipaccayaṃ pure,",
  "anya-e0605n0:709_0": "Na kiñci bhavasampattiṃ patthesi bodhimuttamaṃ.",
  "anya-e0605n0:710_0": "167.",
  "anya-e0605n0:711_0": "Paṇidhānamhā paṭṭhāya kataṃ puññañca patthanaṃ,",
  "anya-e0605n0:712_0": "Ekkattha dāni sampattiṃ deti bodhiṃ asaṃsayaṃ.",
  "anya-e0605n0:713_0": "168.",
  "anya-e0605n0:714_0": "Tato so sabbasaṅkhāre aniccadukkhanattato,",
  "anya-e0605n0:715_0": "Sammasantonulomena nibbānaṃ samupāgami.",
  "anya-e0605n0:716_0": "169.",
  "anya-e0605n0:717_0": "Savāsane kilese so jhāpentonumattaṃ pi ca,",
  "anya-e0605n0:718_0": "Arahattappattiyā suddho buddho bodhitale ahu.",
  "anya-e0605n0:719_0": "170.",
  "anya-e0605n0:720_0": "Patto vimettiṃ varasetachattaṃ,",
  "anya-e0605n0:721_0": "So pītivegena udānudīrayi;",
  "anya-e0605n0:722_0": "Chetvāna māre vijitārisaṅgho,",
  "anya-e0605n0:723_0": "Tibuddhakhettekadivākaro ahu.",
  "anya-e0605n0:724_0": "171.",
  "anya-e0605n0:725_0": "Rājādhirājā varamevamāsi,",
  "anya-e0605n0:726_0": "Tichattadhāri varadhammarājā;",
  "anya-e0605n0:727_0": "Mahāsahassaṃ pi ca lokadhātuṃ,",
  "anya-e0605n0:728_0": "Sarena viññāpayituṃ samattho.",
  "anya-e0605n0:729_0": "172.",
  "anya-e0605n0:730_0": "Buddho lokāloke loke,",
  "anya-e0605n0:731_0": "Jāto satto konummatto;",
  "anya-e0605n0:732_0": "Suddhaṃ buddhaṃ oghā tiṇṇaṃ,",
  "anya-e0605n0:733_0": "Saddho pañño ko no vande.",
  "anya-e0605n0:734_0": "173.",
  "anya-e0605n0:735_0": "Bhajitaṃ cajitaṃ pavanaṃ bhavanaṃ,",
  "anya-e0605n0:736_0": "Jahitaṃ gahitaṃ samalaṃ amalaṃ;",
  "anya-e0605n0:737_0": "Sugataṃ agataṃ sugatiṃ agatiṃ,",
  "anya-e0605n0:738_0": "Namitaṃ amitaṃ namatiṃ sumatiṃ.",
  "anya-e0605n0:739_0": "Dhammacakkapavattanadīpanīgāthā",
  "anya-e0605n0:740_0": "174.",
  "anya-e0605n0:741_0": "Sammāsambodhiñānaṃ hatasakalamalaṃ suddhato cātisuddhaṃ,",
  "anya-e0605n0:742_0": "Addhā laddhā suladdhaṃ vatamiti satataṃ cintayanto subodhiṃ;",
  "anya-e0605n0:743_0": "Sattāhaṃ sattamevaṃ vividhaphalasukhaṃ vitināmesi kālaṃ,",
  "anya-e0605n0:744_0": "Brahmenāyācito so isipatanavane vattayī dhammacakkaṃ.",
  "anya-e0605n0:745_0": "Pāṭihāriyadīpanīgāthā",
  "anya-e0605n0:746_0": "175.",
  "anya-e0605n0:747_0": "Brahmassa saddaṃ karavīkabhāṇiṃ,",
  "anya-e0605n0:748_0": "Yathicchitaṃ sāvayituṃ samatthaṃ;",
  "anya-e0605n0:749_0": "Saccaṃ piyaṃ bhūtahitaṃ vadantaṃ,",
  "anya-e0605n0:750_0": "Na pūjaye ko hi naro sacetano.",
  "anya-e0605n0:751_0": "176.",
  "anya-e0605n0:752_0": "Iddhi ca ādesanānusāsanī,",
  "anya-e0605n0:753_0": "Pāṭihīre bhagavā vasī ahu;",
  "anya-e0605n0:754_0": "Katvāna accherasupāṭihīraṃ,",
  "anya-e0605n0:755_0": "Desesi dhammaṃ anukampimaṃ pajaṃ.",
  "anya-e0605n0:756_0": "Navaguṇadīpanīgāthā",
  "anya-e0605n0:757_0": "177.",
  "anya-e0605n0:758_0": "Evaṃ hi buddhattamupāgato so,",
  "anya-e0605n0:759_0": "Desesi dhammaṃ sanarāmarānaṃ;",
  "anya-e0605n0:760_0": "Nānānayehībhisamesi satte,",
  "anya-e0605n0:761_0": "Tasmā hi jhāto tibhavesu nātho.",
  "anya-e0605n0:762_0": "178.",
  "anya-e0605n0:763_0": "Addhā laddhā dhammālokaṃ,",
  "anya-e0605n0:764_0": "Diṭṭhā pattā ñātā saccaṃ;",
  "anya-e0605n0:765_0": "Tiññārāgādosamohā,",
  "anya-e0605n0:766_0": "Thomesuṃ te devā brahmā.",
  "anya-e0605n0:767_0": "179.",
  "anya-e0605n0:768_0": "Munirājavaro nararājavaro,",
  "anya-e0605n0:769_0": "Dividevavaro sucibrahmavaro;",
  "anya-e0605n0:770_0": "Sakapāpaharo parapāpaharo,",
  "anya-e0605n0:771_0": "Sakavuḍḍhikaro paravuḍḍhikaro.",
  "anya-e0605n0:772_0": "180.",
  "anya-e0605n0:773_0": "Sanarāmarubrahmagaṇebhi rutā,",
  "anya-e0605n0:774_0": "Arahādiguṇā vipulā vimalā;",
  "anya-e0605n0:775_0": "Navadhā vasudhāgagaṇe,",
  "anya-e0605n0:776_0": "Sakale tidive tibhave visaṭā.",
  "anya-e0605n0:777_0": "181.",
  "anya-e0605n0:778_0": "Ye pissa te bhagavato ca acintiyādī,",
  "anya-e0605n0:779_0": "Suddhātisuddhatarabuddhaguṇā hi sabbe;",
  "anya-e0605n0:780_0": "Saṅkhepato navavidhesu padesu khittā,",
  "anya-e0605n0:781_0": "Vakkhāmi dāni arahādiguṇe ahaṃ pi.",
  "anya-e0605n0:782_0": "182.",
  "anya-e0605n0:783_0": "Yo cīdha jāto arahaṃ nirāso,",
  "anya-e0605n0:784_0": "Sammābhisambuddhasamantacakkhu;",
  "anya-e0605n0:785_0": "Sampannavijjācaraṇoghatiṇṇo,",
  "anya-e0605n0:786_0": "Sammāgato so sugato gato va.",
  "anya-e0605n0:787_0": "183.",
  "anya-e0605n0:788_0": "Avedi so lokamimaṃ parañca,",
  "anya-e0605n0:789_0": "Amuttaro sārathidammasatte;",
  "anya-e0605n0:790_0": "Sadevakānaṃ varasatthukiccaṃ,",
  "anya-e0605n0:791_0": "Akāsi buddho bhagavā visuddho.",
  "anya-e0605n0:792_0": "Guṇadīpanīgāthā",
  "anya-e0605n0:793_0": "184.",
  "anya-e0605n0:794_0": "Na tassa adiṭṭhanamidhatthi kiñci,",
  "anya-e0605n0:795_0": "Ato aviññātamajānitabbaṃ;",
  "anya-e0605n0:796_0": "Sabbaṃ abhiññāsi yadatthi ñeyyaṃ,",
  "anya-e0605n0:797_0": "Tathāgato tena samantacakkhu.",
  "anya-e0605n0:798_0": "185.",
  "anya-e0605n0:799_0": "Iti mahitamanantākittisambhārasāraṃ,",
  "anya-e0605n0:800_0": "Sakaladasasahassīlokadhātumhi niccaṃ;",
  "anya-e0605n0:801_0": "Upacitasubhahetupayutānantakālaṃ,",
  "anya-e0605n0:802_0": "Tadiha sugatabodhisādhukaṃ cintanīyaṃ;",
  "anya-e0605n0:803_0": "186.",
  "anya-e0605n0:804_0": "Takkabyākaraṇañca dhammavinayaṃ sutvā pi yo paññavā,",
  "anya-e0605n0:805_0": "Tenāyaṃ sucisārabhūtavacanaṃ viññāyate kevalaṃ;",
  "anya-e0605n0:806_0": "Hetuñcāpi phalena tena saphalaṃ sampassamāno tato bodhiṃ saddahateva tassa mahatāvāyamato sambhavaṃ.",
  "anya-e0605n0:807_0": "187.",
  "anya-e0605n0:808_0": "Yo saddahanto pana tassa bodhiṃ,",
  "anya-e0605n0:809_0": "Vuttānusārena guṇerahādī;",
  "anya-e0605n0:810_0": "Katheti cintenti ca so muhuttaṃ,",
  "anya-e0605n0:811_0": "Ohāya pāpāni upeti santiṃ.",
  "anya-e0605n0:812_0": "188.",
  "anya-e0605n0:813_0": "Saddheyyā te cinteyyā te,",
  "anya-e0605n0:814_0": "Vandeyyā te pūjeyyāte;",
  "anya-e0605n0:815_0": "Buddholokāloke loke,",
  "anya-e0605n0:816_0": "Jāte netaṃ patthentena.",
  "anya-e0605n0:817_0": "Pūjānidhānadīpanīgāthā",
  "anya-e0605n0:818_0": "189.",
  "anya-e0605n0:819_0": "Tasamā hi jātovarakamhi tassa,",
  "anya-e0605n0:820_0": "Āyattake maṅgalacakkavāḷe;",
  "anya-e0605n0:821_0": "Bhūtehi vatthūhi manoramehi,",
  "anya-e0605n0:822_0": "Pūjemi taṃ pūjitpūjitaṃ pure.",
  "anya-e0605n0:823_0": "190.",
  "anya-e0605n0:824_0": "Sohaṃ ajja panetasmiṃ cakkavāḷamhi pupphite,",
  "anya-e0605n0:825_0": "Thalaje jalaje vāpi sugandhe ca agandhake.",
  "anya-e0605n0:826_0": "191.",
  "anya-e0605n0:827_0": "Manussesu anekattha taḷākuyyānavāpisu,",
  "anya-e0605n0:828_0": "Pavane himavantasmiṃ tattha satta mahāsare.",
  "anya-e0605n0:829_0": "192.",
  "anya-e0605n0:830_0": "Parittadīpe dvisahasse mahādīpe supupphite,",
  "anya-e0605n0:831_0": "Sattaparibhaṇḍaselesu sinerupabbatuttame.",
  "anya-e0605n0:832_0": "193.",
  "anya-e0605n0:833_0": "Kumuduppalakādīni nāgānaṃ bhavanesupi,",
  "anya-e0605n0:834_0": "Pāṭalādīni pupphāni asurānaṃ hi ālaye.",
  "anya-e0605n0:835_0": "194.",
  "anya-e0605n0:836_0": "Koviḷārādikāni tu devatānaṃ hi ālaye,",
  "anya-e0605n0:837_0": "Evamādī anekattha pupphite dharaṇīruhe.",
  "anya-e0605n0:838_0": "195.",
  "anya-e0605n0:839_0": "Campakā salalā nimbā nāgapunnāgaketakā,",
  "anya-e0605n0:840_0": "Vassikā mallikā sālā koviḷārā ca pāṭali.",
  "anya-e0605n0:841_0": "196.",
  "anya-e0605n0:842_0": "Indīvarā asokā ca kaṇikārā ca makulā,",
  "anya-e0605n0:843_0": "Padumā puṇḍarikā ca sogandhikumuduppalā.",
  "anya-e0605n0:844_0": "197.",
  "anya-e0605n0:845_0": "Ete caññe ca rukkhā ca valliyo cāpi pupphitā,",
  "anya-e0605n0:846_0": "Sugandhā sukhasamphassā nānāvaṇṇanibhā subhā.",
  "anya-e0605n0:847_0": "198.",
  "anya-e0605n0:848_0": "Vicitrā nīlānekāni pītā lohitakāni ca,",
  "anya-e0605n0:849_0": "Kāḷā setā ca mañjaṭṭha nekavaṇṇā supupphitā.",
  "anya-e0605n0:850_0": "199.",
  "anya-e0605n0:851_0": "Sobhate pabbate heṭṭhā sarehi vanarājihi,",
  "anya-e0605n0:852_0": "Sandamānāhi gaṅgāhi himavā ratanākaro.",
  "anya-e0605n0:853_0": "200.",
  "anya-e0605n0:854_0": "Pattakiñjakkhareṇūhi okiṇṇaṃ hoti taṃ vanaṃ,",
  "anya-e0605n0:855_0": "Bhamarā pupphgandhehi samantā abhināditā.",
  "anya-e0605n0:856_0": "201.",
  "anya-e0605n0:857_0": "Athetta sakuṇā santi dijā mañjussarā subhā,",
  "anya-e0605n0:858_0": "Kūjantamupakūjanti utusampupphite dume.",
  "anya-e0605n0:859_0": "202.",
  "anya-e0605n0:860_0": "Niccharānaṃ nipātena pabbatā abhināditā,",
  "anya-e0605n0:861_0": "Pañcaṅgikāni tūriyāni dibbāni viya suyyare.",
  "anya-e0605n0:862_0": "203.",
  "anya-e0605n0:863_0": "Tattha naccanti tasmiṃ jalantaggisikhūpamā,",
  "anya-e0605n0:864_0": "Tasmiṃ hi kinnarā kiccaṃ padīpena karīyati.",
  "anya-e0605n0:865_0": "205.",
  "anya-e0605n0:866_0": "Muttājālāva dissanti niccharānaṃ hi pātakā,",
  "anya-e0605n0:867_0": "Pajjalantā va tiṭṭhanti maṇiveḷuriyādayo.",
  "anya-e0605n0:868_0": "206.",
  "anya-e0605n0:869_0": "Kāḷānusāri taggaraṃ kappūraṃ haricandanaṃ,",
  "anya-e0605n0:870_0": "Sakuṇānaṃ hi saddena mayūrānaṃ hi kekayā.",
  "anya-e0605n0:871_0": "207.",
  "anya-e0605n0:872_0": "Bhamarānaṃ hi ninnādā koñcanādena hatthinaṃ,",
  "anya-e0605n0:873_0": "Vijambhitena vāḷānaṃ kinnarānaṃ hi gītiyā;",
  "anya-e0605n0:874_0": "208.",
  "anya-e0605n0:875_0": "Pabbatānaṃ hi obhāsā maṇīnaṃ jotiyāpi ca,",
  "anya-e0605n0:876_0": "Vicitrabbhavitānehi dumānaṃ pupphadhūpiyā;",
  "anya-e0605n0:877_0": "Evaṃ sabbaṅgasampannaṃ kiṃ siyā nandanaṃ vanaṃ.",
  "anya-e0605n0:878_0": "209.",
  "anya-e0605n0:879_0": "Evaṃ susamphullavanaṃ hi yaṃ yaṃ,",
  "anya-e0605n0:880_0": "Tahiṃ tahiṃ pupphitapupphitaṃ subhaṃ;",
  "anya-e0605n0:881_0": "Mālaṃ susaddañca manuññagandhaṃ,",
  "anya-e0605n0:882_0": "Pūjemi taṃ pūjitapūjitaṃ purā.",
  "anya-e0605n0:883_0": "210.",
  "anya-e0605n0:884_0": "Nāgaloke manusse ca deve brahme ca yaṃ siyā,",
  "anya-e0605n0:885_0": "Sāmuddikaṃ bhūmigataṃ ākāsaṭṭhañca yaṃ dhamaṃ.",
  "anya-e0605n0:886_0": "211.",
  "anya-e0605n0:887_0": "Rajataṃ jātarūpañca muttā veḷuriyā maṇi,",
  "anya-e0605n0:888_0": "Masāragallaṃ phalikaṃ lohitaṅgaṃ pavāḷakaṃ.",
  "anya-e0605n0:889_0": "212.",
  "anya-e0605n0:890_0": "Yo so anantakappesu pūretvā dasapāramī,",
  "anya-e0605n0:891_0": "Buddho bodhesi sattānaṃ tassa pūjemi taṃ dhanaṃ.",
  "anya-e0605n0:892_0": "213.",
  "anya-e0605n0:893_0": "Khomaṃ koseyyaṃ kappāsaṃ sāṇaṃ bhaṅgañca kambalaṃ,",
  "anya-e0605n0:894_0": "Dukūlāni ca dibbāni dussāni vividhāni te.",
  "anya-e0605n0:895_0": "214.",
  "anya-e0605n0:896_0": "Anantavatthadānena hirottappādisaṃvaraṃ,",
  "anya-e0605n0:897_0": "Yassa siddhaṃ siyā tassa dussāni pujayāmahaṃ.",
  "anya-e0605n0:898_0": "215.",
  "anya-e0605n0:899_0": "Pavane jātarukkhānaṃ nānāphalarasuttamaṃ,",
  "anya-e0605n0:900_0": "Ambā kapiṭṭhā pansā cocamocādinappakā.",
  "anya-e0605n0:901_0": "216.",
  "anya-e0605n0:902_0": "Tasmiṃ gandharasaṃ ojaṃ buddhaseṭṭhassa pūjitaṃ,",
  "anya-e0605n0:903_0": "Vandāmi sirasā niccaṃ vippasannena cetasā.",
  "anya-e0605n0:904_0": "217.",
  "anya-e0605n0:905_0": "Pūjemi paṭhamaṃ tassa paṇidhānaṃ acintiyaṃ,",
  "anya-e0605n0:906_0": "Cakkavāḷamhi sabbehi vijjamānehi vatthuhi.",
  "anya-e0605n0:907_0": "218.",
  "anya-e0605n0:908_0": "Dasannaṃ pāramīnantu pūritaṭṭhānamuttamaṃ,",
  "anya-e0605n0:909_0": "Tato sālavane ramme jātaṭṭhānaṃ carimakaṃ.",
  "anya-e0605n0:910_0": "219.",
  "anya-e0605n0:911_0": "Chabbasāni padhānasmiṃ karaṇaṃ dukkarakārikaṃ,",
  "anya-e0605n0:912_0": "Apparājitapallaṅkaṃ buddhaṃ buddhaguṇaṃ name.",
  "anya-e0605n0:913_0": "220.",
  "anya-e0605n0:914_0": "Cuddasa buddhañāṇāni aṭṭharsa āveṇikaṃ,",
  "anya-e0605n0:915_0": "Pūjemi dasabalañāṇaṃ catuvesārajjamuttamaṃ.",
  "anya-e0605n0:916_0": "221.",
  "anya-e0605n0:917_0": "Āsayānusayañāṇaṃ indriyānaṃ paroparaṃ,",
  "anya-e0605n0:918_0": "Yamakapāṭihīrañca ñāṇaṃ sabbaññutaṃ pi ca.",
  "anya-e0605n0:919_0": "222.",
  "anya-e0605n0:920_0": "Mahākaruṇāpattiñāṇaṃ anāvaraṇmiti ca,",
  "anya-e0605n0:921_0": "Cha asādhāraṇānete ñatvāna pūjayāmahaṃ.",
  "anya-e0605n0:922_0": "223.",
  "anya-e0605n0:923_0": "Tato ca sattasattāhe dhammasammasitaṃ name,",
  "anya-e0605n0:924_0": "Brahmunā yācitaṭṭhānaṃ dhammaṃ desayituṃ varaṃ.",
  "anya-e0605n0:925_0": "224.",
  "anya-e0605n0:926_0": "Isipatane migadāye dhammacakkapavattanaṃ,",
  "anya-e0605n0:927_0": "Tato veḷuvanārāme vasitaṭhānañca pūjaye.",
  "anya-e0605n0:928_0": "225.",
  "anya-e0605n0:929_0": "Tato jetavanaṃ rammaṃ ciravutthaṃ mahesinā,",
  "anya-e0605n0:930_0": "Asādhāraṇamaññesaṃ yamakapāṭihariyaṃ.",
  "anya-e0605n0:931_0": "226.",
  "anya-e0605n0:932_0": "Pāricchattakamūlamhi abhidhammañca desanaṃ,",
  "anya-e0605n0:933_0": "Saṅkassanagaradvāre devorohaṇakaṃ pi ca.",
  "anya-e0605n0:934_0": "227.",
  "anya-e0605n0:935_0": "Tato ca himavantasmiṃ mahāsamayadesanaṃ,",
  "anya-e0605n0:936_0": "Vuttānetāni ṭhānāni natvāna pujayāmahaṃ.",
  "anya-e0605n0:937_0": "228.",
  "anya-e0605n0:938_0": "Caturāsītisahassehi dhammakkhandhehi saṅgahaṃ,",
  "anya-e0605n0:939_0": "Piṭakattayaṃ yathāvuttavidhinā pūjayāmahaṃ.",
  "anya-e0605n0:940_0": "229.",
  "anya-e0605n0:941_0": "Mārassa attano āyusaṅkhārosajjanaṃ name,",
  "anya-e0605n0:942_0": "Kusinārāya mallānaṃ yamakasālamantare.",
  "anya-e0605n0:943_0": "230.",
  "anya-e0605n0:944_0": "Paṇidhānamhi paṭṭhāya kataṃ kiccaṃ asesato,",
  "anya-e0605n0:945_0": "Niṭṭhapetvāna so sabbaṃ parinibbāyināsavo.",
  "anya-e0605n0:946_0": "231.",
  "anya-e0605n0:947_0": "Evaṃ nibbāyamānassa katakiccassa tādino,",
  "anya-e0605n0:948_0": "Ciragatā mahākaruṇā na nibbāyittha kiñcipi.",
  "anya-e0605n0:949_0": "232.",
  "anya-e0605n0:950_0": "Svāyaṃ dhammo vinayo ca desito sādhukaṃ mayā,",
  "anya-e0605n0:951_0": "Mamaccayena so satthā dhātu cāpi sarīrajā.",
  "anya-e0605n0:952_0": "233.",
  "anya-e0605n0:953_0": "Apparājitapallaṅkaṃ bodhirukkhañca uttamaṃ,",
  "anya-e0605n0:954_0": "Mamaccayena satthā ti anujāni mahāmuni.",
  "anya-e0605n0:955_0": "234.",
  "anya-e0605n0:956_0": "Mama ṭhane ṭhapetvāna dhātubodhiñca pūjitaṃ,",
  "anya-e0605n0:957_0": "Anujānāmi tumhākaṃ sādhanatthaṃ sivañjasaṃ.",
  "anya-e0605n0:958_0": "235.",
  "anya-e0605n0:959_0": "Tasmā hi tassa saddhammaṃ uggaṇhitvā yathātathaṃ,",
  "anya-e0605n0:960_0": "Yo deseti sambuddho ti natvāna pūjayāmahaṃ.",
  "anya-e0605n0:961_0": "236.",
  "anya-e0605n0:962_0": "Tasmā sāsapamattaṃ pi jinadhātuṃ asesiya,",
  "anya-e0605n0:963_0": "Vitthinnacakkavāḷamhi natvāna pūjayāmahaṃ.",
  "anya-e0605n0:964_0": "237.",
  "anya-e0605n0:965_0": "Paramparābhatānaṃ hi imamhā boddhirukkhato,",
  "anya-e0605n0:966_0": "Sabbesaṃ bodhirukkhānaṃ natvāna pūjayāmahaṃ.",
  "anya-e0605n0:967_0": "238.",
  "anya-e0605n0:968_0": "Yaṃ yaṃ paribhuñji bhagavā pattacīvaramādikaṃ,",
  "anya-e0605n0:969_0": "Sabbaṃ paribhogadhātuṃ natvāna pūjayāmahaṃ.",
  "anya-e0605n0:970_0": "239.",
  "anya-e0605n0:971_0": "Yattha katthaci sayito āsinno caṅkamepi vā,",
  "anya-e0605n0:972_0": "Pādalañchankaṃ katvā ṭhito natvāna pūjaye.",
  "anya-e0605n0:973_0": "240.",
  "anya-e0605n0:974_0": "Na sañjānanti ye buddhaṃ evarūpo ti ñātve,",
  "anya-e0605n0:975_0": "Kataṃ taṃ paṭimaṃ sabbaṃ natvāna pūjayāmahaṃ.",
  "anya-e0605n0:976_0": "241.",
  "anya-e0605n0:977_0": "Evaṃ buddhañca dhammañca saṅghañca anuttaraṃ,",
  "anya-e0605n0:978_0": "Cakkavāḷamhi sabbehi vatthūhi pūjayāmahaṃ.",
  "anya-e0605n0:979_0": "Patthanādīpanīgāthā",
  "anya-e0605n0:980_0": "242.",
  "anya-e0605n0:981_0": "Asmiṃ ca pubbepi ca attabhāve,",
  "anya-e0605n0:982_0": "Sabbehi puññehi mayā katehi;",
  "anya-e0605n0:983_0": "Pūjāvidhānehi ca saññamehi,",
  "anya-e0605n0:984_0": "Bhave bhave pemaniyo bhaveyyaṃ.",
  "anya-e0605n0:985_0": "243.",
  "anya-e0605n0:986_0": "Saddhā hirottappabahussutattaṃ,",
  "anya-e0605n0:987_0": "Parakkamo ceva satissamādhi;",
  "anya-e0605n0:988_0": "Nibbedhabhāgī vajirūpamāti,",
  "anya-e0605n0:989_0": "Paññā ca me sijjhatu yāva bodhiṃ.",
  "anya-e0605n0:990_0": "244.",
  "anya-e0605n0:991_0": "Rāgañca dosañca pahāya mohaṃ,",
  "anya-e0605n0:992_0": "Diṭṭhiñca mānaṃ vicikicchitañca;",
  "anya-e0605n0:993_0": "Macchereissāmalavippahīno,",
  "anya-e0605n0:994_0": "Anuddhato accapalo bhaveyyaṃ.",
  "anya-e0605n0:995_0": "245.",
  "anya-e0605n0:996_0": "Bhaveyyahaṃ kenaci nappaseyho,",
  "anya-e0605n0:997_0": "Bhogo ca dinnehi paṭehi;",
  "anya-e0605n0:998_0": "Bhogo ca kāyo ca mamesa laddho,",
  "anya-e0605n0:999_0": "Parūpakārāya bhaveyyaṃ nūna.",
  "anya-e0605n0:1000_0": "246.",
  "anya-e0605n0:1001_0": "Dhammenā mālāpitaro bhareyyaṃ,",
  "anya-e0605n0:1002_0": "Vuḍḍhapacāyī ca bahūpakārī;",
  "anya-e0605n0:1003_0": "Ñātīsu mittesu sapattakesu,",
  "anya-e0605n0:1004_0": "Vuḍḍhiṃ kareyyaṃ hitamattano ca.",
  "anya-e0605n0:1005_0": "247.",
  "anya-e0605n0:1006_0": "Metteyyanāthaṃ upasaṅkamitvā,",
  "anya-e0605n0:1007_0": "Tassattabhāvaṃ abhipūjayitvā;",
  "anya-e0605n0:1008_0": "Laddhāna veyyākaraṇaṃ anūnaṃ,",
  "anya-e0605n0:1009_0": "Buddho ayaṃ hessatināgatesu.",
  "anya-e0605n0:1010_0": "248.",
  "anya-e0605n0:1011_0": "Lokena kenāpi anupalitto,",
  "anya-e0605n0:1012_0": "Dāne rato sīlaguṇe susāṇṭhito;",
  "anya-e0605n0:1013_0": "Nekkhammabhāgi varañāṇalābhī,",
  "anya-e0605n0:1014_0": "Bhaveyyahaṃ thāmabalupapanno.",
  "anya-e0605n0:1015_0": "249.",
  "anya-e0605n0:1016_0": "Sīsaṃ samaṃsamaṃ mama hatthapāde,",
  "anya-e0605n0:1017_0": "Saṃchinadamānepi kareyyakhantiṃ;",
  "anya-e0605n0:1018_0": "Sacce ṭhito kālumadhiṭṭhite va,",
  "anya-e0605n0:1019_0": "Mettāyupekkhāya yuto bhaveyyaṃ.",
  "anya-e0605n0:1020_0": "250.",
  "anya-e0605n0:1021_0": "Mahāpariccāgaṃ katvā pañca,",
  "anya-e0605n0:1022_0": "Sambodhimaggaṃ avirādhayanto;",
  "anya-e0605n0:1023_0": "Chetvā kilese citapañcamāro,",
  "anya-e0605n0:1024_0": "Buddho bhavissāmi anāgatesu."
}