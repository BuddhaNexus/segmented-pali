{
  "tika-s0102t:6_0": "Namo tassa bhagavato arahato sammāsambuddhassa",
  "tika-s0102t:7_0": "Dīghanikāye",
  "tika-s0102t:9_0": "Mahāvaggaṭīkā",
  "tika-s0102t:11_0": "1. Mahāpadānasuttavaṇṇanā",
  "tika-s0102t:12_0": "Pubbenivāsapaṭisaṃyuttakathāvaṇṇanā",
  "tika-s0102t:13_0": "1.",
  "tika-s0102t:13_1": "Yathājātānaṃ karerirukkhānaṃ ghanapattasākhāviṭapehi maṇḍapasaṅkhepehi sañchanno padeso “karerimaṇḍapo”ti adhippeto.",
  "tika-s0102t:13_2": "Dvāreti dvārasamīpe.",
  "tika-s0102t:13_3": "Dvāre ṭhitarukkhavasena aññatthāpi samaññā atthīti dassetuṃ “yathā”tiādi vuttaṃ.",
  "tika-s0102t:13_4": "Kathaṃ pana bhagavā mahāgandhakuṭiyaṃ avasitvā tadā karerikuṭikāyaṃ vihāsīti?",
  "tika-s0102t:13_5": "Sāpi buddhassa bhagavato vasanagandhakuṭi evāti dassento “antojetavane”tiādimāha.",
  "tika-s0102t:13_6": "Salaḷāgāranti devadārurukkhehi katagehaṃ.",
  "tika-s0102t:13_7": "Pakatibhattassa pacchatoti bhikkhūnaṃ pākatikabhattakālato pacchā,",
  "tika-s0102t:13_8": "ṭhitamajjhanhikato uparīti attho.",
  "tika-s0102t:13_9": "Piṇḍapātato paṭikkantānanti piṇḍapātabhojanato apetānaṃ.",
  "tika-s0102t:13_10": "Tenāha “bhattakicca”ntiādi.",
  "tika-s0102t:14_0": "Maṇḍalasaṇṭhānā māḷasaṅkhepena katā nisīdanasālā “maṇḍalamāḷa”nti adhippetāti āha “nisīdanasālāyā”ti.",
  "tika-s0102t:14_1": "Pubbenivāsapaṭisaṃyuttāti ettha pubba-",
  "tika-s0102t:14_2": "saddo atītavisayo, nivāsa-",
  "tika-s0102t:14_3": "saddo kammasādhano,",
  "tika-s0102t:14_4": "khandhavinimutto ca nivasitadhammo natthi,",
  "tika-s0102t:14_5": "khandhā ca santānavaseneva pavattantīti āha “pubbenivutthakkhandhasantānasaṅkhātena pubbenivāsenā”ti.",
  "tika-s0102t:14_6": "Yojetvāti visayabhāvena yojetvā.",
  "tika-s0102t:14_7": "Pavattitāti kathitā.",
  "tika-s0102t:14_8": "Dhammūpasaṃhitattā dhammato anapetāti dhammī.",
  "tika-s0102t:14_9": "Tenāha “dhammasaṃyuttā”ti.",
  "tika-s0102t:15_0": "Udapādīti paduddhāro,",
  "tika-s0102t:15_1": "tassa uppannā jātāti iminā sambandho.",
  "tika-s0102t:15_2": "Taṃ panassā uppannākāraṃ pāḷiyaṃ saṅkhepatova dassitaṃ,",
  "tika-s0102t:15_3": "vitthārato dassetuṃ “aho acchariya”ntiādi āraddhaṃ.",
  "tika-s0102t:15_4": "Tattha ke anussaranti,",
  "tika-s0102t:15_5": "ke nānussarantīti padadvaye paṭhamaṃyeva sappapañcanaṃ,",
  "tika-s0102t:15_6": "na itaranti tadeva puggalabhedato,",
  "tika-s0102t:15_7": "kālavibhāgato,",
  "tika-s0102t:15_8": "anussaraṇākārato,",
  "tika-s0102t:15_9": "opammato niddisantena “titthiyā anussarantī”tiādi vuttaṃ.",
  "tika-s0102t:15_10": "Aggappattakammavādinoti sikhāppattakammavādino “atthi kammaṃ atthi kammavipāko”ti evaṃ kammassakatāñāṇe ṭhitā tāpasaparibbājakā.",
  "tika-s0102t:15_11": "Cattālīsaṃyeva kappe anussarantīti brahmajālādīsu bhagavatā tathā paricchijja vuttattā.",
  "tika-s0102t:15_12": "Tato paraṃ na anussarantīti tathāvacanañca diṭṭhigatopaṭṭhakassa tesaṃ ñāṇassa paridubbalabhāvato.",
  "tika-s0102t:16_0": "Sāvakāti mahāsāvakā tesañhi kappasatasahassaṃ pubbābhinīhāro.",
  "tika-s0102t:16_1": "Pakatisāvakā pana tato ūnakameva anussaranti.",
  "tika-s0102t:16_2": "Yasmā “kappānaṃ lakkhādhikaṃ ekaṃ,",
  "tika-s0102t:16_3": "dve ca asaṅkhyeyyānī”ti kālavasena evaṃ parimāṇo yathākkamaṃ aggasāvakapaccekabuddhānaṃ puññañāṇābhinīhāro,",
  "tika-s0102t:16_4": "sāvakabodhipaccekabodhipāramitāsambharaṇañca,",
  "tika-s0102t:16_5": "tasmā vuttaṃ “dve aggasāvakā…pe…",
  "tika-s0102t:16_6": "kappasatasahassañcā”ti.",
  "tika-s0102t:16_7": "Yadi bodhisambhārasambharaṇakālaparicchinno tesaṃ tesaṃ ariyānaṃ abhiññāñāṇavibhavo,",
  "tika-s0102t:16_8": "evaṃ sante buddhānampissa saparicchedatā āpannāti codanaṃ sandhāyāha “buddhānaṃ pana ettakanti paricchedo natthi,",
  "tika-s0102t:16_9": "yāvatakaṃ ākaṅkhanti,",
  "tika-s0102t:16_10": "tāvatakaṃ anussarantī”ti “yāvatakaṃ neyyaṃ,",
  "tika-s0102t:16_11": "tāvatakaṃ ñāṇa”nti vacanato.",
  "tika-s0102t:16_12": "Sabbaññutaññāṇassa viya hi buddhānaṃ abhiññāñāṇānampi savisaye paricchedo nāma natthi,",
  "tika-s0102t:16_13": "tasmā yaṃ yaṃ ñātuṃ icchanti,",
  "tika-s0102t:16_14": "te taṃ taṃ jānanti eva.",
  "tika-s0102t:16_15": "Atha vā satipi kālaparicchede karuṇūpāyakosallapariggahādinā sātisayattā mahābodhisambhārānaṃ paññāpāramitāya",
  "tika-s0102t:16_16": "pavattiānubhāvassa paricchedo nāma natthi,",
  "tika-s0102t:16_17": "kuto tannimittakānaṃ abhiññāñāṇānanti vuttaṃ “buddhānaṃ…pe…",
  "tika-s0102t:16_18": "natthī”ti.",
  "tika-s0102t:17_0": "Khandhapaṭipāṭiyāti yathāpaccayaṃ anupubbapavattamānānaṃ khandhānaṃ anupubbiyā.",
  "tika-s0102t:17_1": "Khandhappavattinti vedanādikkhandhappavattiṃ.",
  "tika-s0102t:17_2": "Tesañhi anubhavanādiākāraggahaṇamassa sātisayaṃ,",
  "tika-s0102t:17_3": "taṃ saññābhave tattha tattha anussaraṇavasena gahetvā gacchantā ekavokārabhave alabhantā “na passantī”ti vuttā,",
  "tika-s0102t:17_4": "jāle patitā viya sakuṇā,",
  "tika-s0102t:17_5": "macchā viya cāti adhippāyo.",
  "tika-s0102t:17_6": "Kuṇṭhā viyāti dandhā viya.",
  "tika-s0102t:17_7": "Paṅguḷā viyāti pīṭhasappino viya.",
  "tika-s0102t:17_8": "Diṭṭhiṃ gaṇhantīti adhiccasamuppannikadiṭṭhiṃ gaṇhanti.",
  "tika-s0102t:17_9": "Yaṭṭhikoṭihetukaṃ gamanaṃ yaṭṭhikoṭigamanaṃ khandhapaṭipāṭiyā amuñcanato.",
  "tika-s0102t:18_0": "Evaṃ santepīti kāmaṃ buddhasāvakāpi asaññabhave khandhappavattiṃ na passanti,",
  "tika-s0102t:18_1": "evaṃ santepi te buddhasāvakā asaññabhavaṃ laṅghitvā parato anussaranti.",
  "tika-s0102t:18_2": "“Vaṭṭe”tiādi tathā tesaṃ anussaraṇākāradassanaṃ.",
  "tika-s0102t:18_3": "Buddhehi dinnanaye ṭhatvāti “yattha pañcakappasatāni rūpappavattiyeva,",
  "tika-s0102t:18_4": "na arūpappavatti,",
  "tika-s0102t:18_5": "so asaññabhavo”ti evaṃ sammāsambuddhehi desitāyaṃ dhammanettiyaṃ ṭhatvā.",
  "tika-s0102t:18_6": "Evañhi antarā cutipaṭisandhiyo apassantā parato anussaranti seyyathāpi āyasmā sobhitoti.",
  "tika-s0102t:18_7": "So kira pubbenivāse ciṇṇavasī hutvā anupaṭipāṭiyā attano nibbattaṭṭhānaṃ anussaranto yāva asaññabhave attano acittakapaṭisandhi tāva addasa,",
  "tika-s0102t:18_8": "tato paraṃ pañcakappasataparimāṇe kāle cutipaṭisandhiyo adisvā avasāne cutiṃ disvā “kiṃ nāmeta”nti āvajjayamāno",
  "tika-s0102t:18_9": "nayavasena “asaññabhavo bhavissatī”ti niṭṭhaṃ agamāsi.",
  "tika-s0102t:18_10": "Atha naṃ bhagavā taṃ kāraṇaṃ aṭṭhuppattiṃ katvā pubbenivāsaṃ anussarantānaṃ aggaṭṭhāne ṭhapesi.",
  "tika-s0102t:18_11": "“Cutipaṭisandhiṃ oloketvā”ti idaṃ cutipaṭisandhivasena tesaṃ ñāṇassa saṅkamanadassanaṃ,",
  "tika-s0102t:18_12": "tena sabbaso bhave anāmasitvā gantuṃ na sakkontīti dasseti.",
  "tika-s0102t:19_0": "Taṃ tadeva passantīti yathā nāma saradasamaye ṭhitamajjhanhikavelāya caturatanike gehe cakkhumato purisassa",
  "tika-s0102t:19_1": "rūpagataṃ supākaṭameva hotīti lokasiddhametaṃ,",
  "tika-s0102t:19_2": "siyā pana tassa sukhumataratirohitādibhedassa rūpagatassa agocaratā.",
  "tika-s0102t:19_3": "Na tveva buddhānaṃ ñātuṃ icchitassa ñeyyassa agocaratā,",
  "tika-s0102t:19_4": "atha kho taṃ ñāṇālokena obhāsitaṃ hatthatale āmalakaṃ viya supākaṭaṃ suvibhūtameva hoti tathā ñeyyāvaraṇassa suppahīnattā.",
  "tika-s0102t:19_5": "Tenāha “buddhā pana attanā vā parehi vā diṭṭhakatasutaṃ,",
  "tika-s0102t:19_6": "sūriyamaṇḍalobhāsasadisa”nti ca ādi.",
  "tika-s0102t:20_0": "Tathā sāvakā ca paccekabuddhā cāti.",
  "tika-s0102t:20_1": "Ettha tathā-",
  "tika-s0102t:20_2": "saddena “attanā diṭṭhakatasutameva anussarantī”ti idaṃ upasaṃharati,",
  "tika-s0102t:20_3": "tena sappadesameva nesaṃ anussaraṇaṃ,",
  "tika-s0102t:20_4": "na nippadesanti nidasseti.",
  "tika-s0102t:21_0": "Khajjopanakaobhāsasadisaṃ ñāṇassa ativiya appānubhāvatāya.",
  "tika-s0102t:21_1": "Sāvakānanti ettha pakatisāvakānaṃ pākatikapadīpobhāsasadisaṃ.",
  "tika-s0102t:21_2": "Mahāsāvakānaṃ mahāpadīpobhāsasadisaṃ.",
  "tika-s0102t:21_3": "Tenāha visuddhimagge “ukkāpabhāsadisa”nti.",
  "tika-s0102t:21_4": "Osadhitārakobhāsasadisanti ussannā pabhā etāya dhīyati,",
  "tika-s0102t:21_5": "osadhīnaṃ vā anubalappadāyakattā “osadhī”ti evaṃ laddhanāmāya tārakāya pabhāsadisaṃ.",
  "tika-s0102t:21_6": "Saradasūriyamaṇḍalobhāsasadisaṃ sabbaso andhakāravidhamanato.",
  "tika-s0102t:21_7": "Apaṭubhāvahetuko visayaggahaṇe cañcalabhāvo khalitaṃ,",
  "tika-s0102t:21_8": "kuṇṭhibhāvahetuko visayassa anabhisamayo paṭighāto.",
  "tika-s0102t:21_9": "Āvajjanapaṭibaddhamevāti āvajjanamattādhīnaṃ,",
  "tika-s0102t:21_10": "āvajjitamatte eva yathicchitassa paṭivijjhanakanti attho.",
  "tika-s0102t:21_11": "Sesapadadvayepi eseva nayo.",
  "tika-s0102t:22_0": "Asaṅgaappaṭihataṃ pavattamānaṃ bhagavato ñāṇaṃ lahutarepi visaye,",
  "tika-s0102t:22_1": "garutare ca ekasadisamevāti dassetuṃ “dubbalapattapuṭe”tiādinā upamādvayaṃ vuttaṃ.",
  "tika-s0102t:22_2": "Dhammakāyattā bhagavato guṇaṃ ārabbha pavattā “bhagavantaṃyeva ārabbha uppannā”ti vuttaṃ.",
  "tika-s0102t:22_3": "Taṃ sabbampīti taṃ yathāvuttaṃ sabbampi pubbenivāsapaṭisaṃyuttaṃ kathaṃ.",
  "tika-s0102t:22_4": "Titthiyānaṃ,",
  "tika-s0102t:22_5": "sāvakānañca pubbenivāsānussaraṇaṃ bhagavato pubbenivāsānussaraṇassa hīnudāharaṇadassanavasenettha kathitaṃ.",
  "tika-s0102t:22_6": "Evañhi bhagavato mahantabhāvo visesato pakāsito hotīti.",
  "tika-s0102t:22_7": "Saṅkhepatoti samāsato.",
  "tika-s0102t:22_8": "Yattakopi pubbenivāsānussatiñāṇassa pavattibhedo attano ñāṇassa visayabhūto,",
  "tika-s0102t:22_9": "taṃ sabbaṃ tadā yathākathitaṃ te bhikkhū saṅkhipitvā “itipī”ti āhaṃsu.",
  "tika-s0102t:22_10": "Tassa ca anekākāratāya āmeḍitavacanaṃ, pi-",
  "tika-s0102t:22_11": "saddo sampiṇḍanattho,",
  "tika-s0102t:22_12": "“iti kho bhikkhave sappaṭibhayo bālo”tiādīsu viya ākārattho iti-",
  "tika-s0102t:22_13": "saddoti dassento “evampī”ti tadatthamāha.",
  "tika-s0102t:23_0": "2- 3.",
  "tika-s0102t:23_1": "Vuttamevāti ettha ca idha pāṭhe yaṃ vattabbaṃ tena pāṭhena sādhāraṇaṃ,",
  "tika-s0102t:23_2": "taṃ vuttamevāti adhippetaṃ,",
  "tika-s0102t:23_3": "na asādhāraṇaṃ apubbapadavaṇṇanāya adhikatattāti taṃ dassento “ayameva hi viseso”tiādimāha.",
  "tika-s0102t:23_4": "“Assosī”ti idaṃ savanakiccanipphattiyā vuttaṃ saddaggahaṇamukhena tadatthāvabodhassa siddhattā.",
  "tika-s0102t:23_5": "Tattha pana pāḷiyaṃ “imaṃ saṃkhiyadhammaṃ viditvā” icceva vuttaṃ.",
  "tika-s0102t:23_6": "Ime bhikkhū mama guṇe thomenti, kathaṃ?",
  "tika-s0102t:23_7": "Mama pubbenivāsañāṇaṃ ārabbhāti yojanā.",
  "tika-s0102t:23_8": "Nipphattinti kiccanipphattiṃ,",
  "tika-s0102t:23_9": "tena kātabbakiccasiddhanti attho.",
  "tika-s0102t:23_10": "Noti pucchāvācī nu-",
  "tika-s0102t:23_11": "iti iminā samānattho nipātoti vuttaṃ “iccheyyātha nū”ti.",
  "tika-s0102t:23_12": "Nanti bhagavantaṃ.",
  "tika-s0102t:23_13": "“Yaṃ bhagavā”ti ettha yaṃ-",
  "tika-s0102t:23_14": "saddena kiriyāparāmasanabhūtena “dhammiṃ kathaṃ katheyyā”ti evaṃ vuttaṃ.",
  "tika-s0102t:23_15": "Dhammikathākaraṇaṃ parāmaṭṭhaṃ “etassā”ti padassa atthoti āha “etassa dhammikathākaraṇassā”ti,",
  "tika-s0102t:23_16": "ādaravasena pana taṃ dvikkhattuṃ vuttaṃ.",
  "tika-s0102t:24_0": "4.",
  "tika-s0102t:24_1": "Suṇāthāti ettha iti-",
  "tika-s0102t:24_2": "saddo ādiattho,",
  "tika-s0102t:24_3": "pakārattho vā,",
  "tika-s0102t:24_4": "etena “manasi karothā”ti padaṃ saṅgaṇhāti.",
  "tika-s0102t:24_5": "Sotāvadhānaṃ sotassa odahanaṃ,",
  "tika-s0102t:24_6": "sussūsāti attho.",
  "tika-s0102t:24_7": "Chinnaṃ upacchinnaṃ vaṭumaṃ saṃsāravaṭṭaṃ etesanti chinnavaṭumakā,",
  "tika-s0102t:24_8": "sammāsambuddhā,",
  "tika-s0102t:24_9": "aññe ca khīṇāsavā,",
  "tika-s0102t:24_10": "idha pana sammāsambuddhā adhippetā.",
  "tika-s0102t:24_11": "Tesañhi sabbaso anussaraṇaṃ itaresaṃ avisayo.",
  "tika-s0102t:24_12": "Tenāha “aññesaṃ asādhāraṇa”nti.",
  "tika-s0102t:24_13": "Paccattavacane dissati yaṃ-",
  "tika-s0102t:24_14": "saddo kammatthadīpanato.",
  "tika-s0102t:24_15": "Upayogavacane dissati yaṃ-",
  "tika-s0102t:24_16": "saddo pucchanakiriyāya kammatthadīpanato.",
  "tika-s0102t:24_17": "Tanti ca upayogavacanameva pucchati-",
  "tika-s0102t:24_18": "saddassa dvikammakabhāvato.",
  "tika-s0102t:24_19": "Yanti yena kāraṇenāti ayamettha atthoti āha “karaṇavacane dissatī”ti.",
  "tika-s0102t:24_20": "Bhummeti daṭṭhabboti yathā yaṃ-",
  "tika-s0102t:24_21": "saddo na kevalaṃ paccattaupayogesu eva,",
  "tika-s0102t:24_22": "atha kho karaṇepi dissati,",
  "tika-s0102t:24_23": "evaṃ idha bhummeti daṭṭhabbo.",
  "tika-s0102t:24_24": "Dasasahassilokadhātunti jātikkhettabhūtaṃ dasasahassacakkavāḷaṃ.",
  "tika-s0102t:24_25": "Unnādento uppajji anekacchariyapātubhāvapaṭimaṇḍitattā buddhuppādassa.",
  "tika-s0102t:25_0": "Kālassa bhaddatā nāma tattha sattānaṃ guṇavibhūtiyā,",
  "tika-s0102t:25_1": "buddhuppādaparamā ca guṇavibhūtīti tabbahulatā yassa kappassa bhaddatāti āha “pañcabuddhuppādapaṭimaṇḍitattā sundarakappe”ti,",
  "tika-s0102t:25_2": "tathā sārabhūtaguṇavasena “sārakappe”ti.",
  "tika-s0102t:25_3": "“Imaṃ kappaṃ thomento evamāhā”ti vatvā imassa kappassa tathā thometabbatā anaññasādhāraṇāti dassetuṃ “yato paṭṭhāyā”tiādi vuttaṃ.",
  "tika-s0102t:25_4": "Tattha yato paṭṭhāyāti yato pabhuti abhinīhāro katoti manussattādiaṭṭhaṅgasamannāgato abhinīhāro pavattito.",
  "tika-s0102t:25_5": "Saṃsārassa anādibhāvato imassa bhagavato abhinīhārato puretaraṃ uppannā sammāsambuddhā anantā aparimeyyāti",
  "tika-s0102t:25_6": "tehi uppannakappe nivattento “etasmiṃ antare”ti āha.",
  "tika-s0102t:25_7": "Kāmaṃ dīpaṅkarabuddhuppāde ayaṃ bhagavā abhinīhāramakāsi,",
  "tika-s0102t:25_8": "tassa pana bhagavato nibbatti imassa abhinīhārato purimatarāti vuttaṃ “amhākaṃ…pe…",
  "tika-s0102t:25_9": "nibbattiṃsū”ti.",
  "tika-s0102t:26_0": "Asaṅkhyeyyakappapariyosāneti mahākappānaṃ asaṅkhyeyyapariyosāne.",
  "tika-s0102t:26_1": "Esa nayo ito paresupi.",
  "tika-s0102t:26_2": "“Ito tiṃsakappasahassānaṃ uparī”ti etena padumuttarassa bhagavato,",
  "tika-s0102t:26_3": "sumedhassa ca bhagavato antare ekūnasattatikappasahassāni buddhasuññāni ahesunti dasseti.",
  "tika-s0102t:26_4": "“Ito aṭṭhārasannaṃ kappasahassānaṃ uparī”ti iminā sujātassa bhagavato,",
  "tika-s0102t:26_5": "atthadassissa ca bhagavato antare ekenūnāni dvādasakappasahassāni buddhasuññāni ahesunti dasseti.",
  "tika-s0102t:26_6": "“Ito catunavute kappe”ti iminā dhammadassissa bhagavato,",
  "tika-s0102t:26_7": "siddhatthassa ca bhagavato antare chādhikanavasatuttarāni sattarasakappasahassāni buddhasuññāni ahesunti dasseti.",
  "tika-s0102t:26_8": "“Ekatiṃse kappe”ti iminā vipassissa bhagavato,",
  "tika-s0102t:26_9": "sikhissa ca bhagavato antare saṭṭhi kappāni buddhasuññāni ahesunti dasseti.",
  "tika-s0102t:26_10": "Te sabbepi padumuttarassa bhagavato oraṃ sumedhādīhi uppannakappehi saddhiṃ samodhāniyamānā satasahassā kappā honti,",
  "tika-s0102t:26_11": "yattha mahāsāvakādayo vivaṭṭū panissayāni kusalāni sambhariṃsu.",
  "tika-s0102t:26_12": "Buddhasuññepi loke paccekabuddhā uppajjitvā tesaṃ purisavisesānaṃ puññābhisandābhibuddhiyā paccayā honti.",
  "tika-s0102t:26_13": "“Evamaya”ntiādi vuttamevatthaṃ nigamanavasena vadati.",
  "tika-s0102t:27_0": "“Kiṃ paneta”ntiādi pubbanimittavibhāvanatthāya āraddhaṃ.",
  "tika-s0102t:27_1": "Tattha etanti buddhānaṃ uppajjanaṃ.",
  "tika-s0102t:27_2": "Kappasaṇṭhānakālasminti vivaṭṭakappassa saṇṭhahanakāle.",
  "tika-s0102t:27_3": "Ekamasaṅkhyeyyanti saṃvaṭṭaṭṭhāyiṃ sandhāyāha.",
  "tika-s0102t:27_4": "Ekaṅgaṇaṃ hutvā ṭhiteti pabbatarukkhagacchādīnaṃ,",
  "tika-s0102t:27_5": "meghādīnañca abhāvena vivaṭaṃaṅgaṇaṃ hutvā ṭhite.",
  "tika-s0102t:27_6": "Lokasannivāseti bhājanalokena sannivisitabbaṭṭhāne.",
  "tika-s0102t:27_7": "Vīsati yaṭṭhiyo usabhaṃ.",
  "tika-s0102t:27_8": "“Usabhamattā,",
  "tika-s0102t:27_9": "dve usabhamattā”tiādinā paccekaṃ mattā-",
  "tika-s0102t:27_10": "saddo yojetabbo.",
  "tika-s0102t:27_11": "Yojanasahassamattā hutvāti patamānāva udakadhārā yojanasahassamattaṃ ākāsaṭṭhānaṃ pharitvā pavattiyā yojanasahassamattā hutvā.",
  "tika-s0102t:27_12": "Yāva avinaṭṭhabrahmalokāti yāva ābhassarabrahmalokā,",
  "tika-s0102t:27_13": "yāva subhakiṇhabrahmalokā,",
  "tika-s0102t:27_14": "yāva vehapphalabrahmalokāti attho.",
  "tika-s0102t:28_0": "Vātavasenāti saṭṭhisahassādhikanavayojanasatasahassubbedhassa sandhārakavātamaṇḍalassa vasena.",
  "tika-s0102t:28_1": "Mahābodhipallaṅkoti mahābodhipallaṅkappadesamāha.",
  "tika-s0102t:28_2": "Tassa pacchā vināso,",
  "tika-s0102t:28_3": "paṭhamaṃ saṇṭhahanañca dhammatāvasena veditabbaṃ.",
  "tika-s0102t:28_4": "Tatthāti tasmiṃ padese.",
  "tika-s0102t:28_5": "Pubbanimittaṃ hutvāti buddhappādassa pubbanimittaṃ hutvā.",
  "tika-s0102t:28_6": "Pubbanimittasannissayo hi gaccho nissitavohārena tathā vutto.",
  "tika-s0102t:28_7": "Tenāha “tassā”tiādi.",
  "tika-s0102t:28_8": "Kaṇṇikābaddhāni hutvāti ābaddhakaṇṇikā viya hutvā.",
  "tika-s0102t:28_9": "Suddhāvāsabrahmāno attamanā…pe…",
  "tika-s0102t:28_10": "gacchantīti yojanā.",
  "tika-s0102t:28_11": "Vehapphalepi subhakiṇhe saṅgahetvā “nava brahmalokā”ti vuttaṃ.",
  "tika-s0102t:28_12": "Tathā hi te catutthiṃyeva viññāṇaṭṭhitiṃ bhajanti.",
  "tika-s0102t:28_13": "Nikkhamantesūti mahābhinikkhamanaṃ abhinikkhamantesu.",
  "tika-s0102t:28_14": "Abhijāti panettha jātibhāvasāmaññena gabbhokkantiyāva saṅgahitā.",
  "tika-s0102t:28_15": "Nimīyati anumīyati phalaṃ etenāti nimittaṃ, kāraṇaṃ.",
  "tika-s0102t:28_16": "Ñāpakampi hi kāraṇaṃ disvā tassa abyabhicārībhāvena phalaṃ siddhameva katvā gaṇhi,",
  "tika-s0102t:28_17": "yathā taṃ asito isi abhijātiyaṃ mahāpurisassa lakkhaṇāni disvā tesaṃ abyabhicārībhāvena buddhaguṇe siddhe eva katvā gaṇhi,",
  "tika-s0102t:28_18": "evaṃ pana gayhamānaṃ tannimittakaṃ phalaṃ tadānubhāvena siddhaṃ viya voharīyati tabbhāve bhāvato.",
  "tika-s0102t:28_19": "Tenāha “tesaṃ nimittānaṃ ānubhāvenā”tiādi.",
  "tika-s0102t:28_20": "Tathā cāha bhagavā “so tena lakkhaṇena samannāgato…pe…",
  "tika-s0102t:28_21": "rājā samāno kiṃ labhati,",
  "tika-s0102t:28_22": "buddho samāno kiṃ labhatī”ti ca evamādi.",
  "tika-s0102t:28_23": "Imamatthanti pañca buddhā imasmiṃ kappe uppajjissantīti imamatthaṃ yāthāvato jāniṃsu.",
  "tika-s0102t:29_0": "Jātiparicchedādivaṇṇanā",
  "tika-s0102t:30_0": "5- 7.",
  "tika-s0102t:30_1": "Kappaparicchedavasenāti “ito so ekanavute kappe”tiādinā yattha yattha kappe te te buddhā uppannā,",
  "tika-s0102t:30_2": "tassa tassa kappassa paricchindanavasena parijānanavasena.",
  "tika-s0102t:30_3": "“Idaṃ ta”nti hi niyametvā paricchijja jānanaṃ paricchindanaṃ paricchedo.",
  "tika-s0102t:30_4": "Parittanti ittaraṃ.",
  "tika-s0102t:30_5": "Lahukanti sallahukaṃ,",
  "tika-s0102t:30_6": "āyuno adhippetattā rassanti vuttaṃ hoti.",
  "tika-s0102t:30_7": "Tenāha “ubhayametaṃ appakasseva vevacana”nti.",
  "tika-s0102t:31_0": "“Appaṃ vā bhiyyo”ti avisesajotanaṃ “vīsaṃ vā tiṃsaṃ vā”tiādinā aniyamitavaseneva yathālābhato vavatthapetvā",
  "tika-s0102t:31_1": "ayañca nayo apacuroti dassento “evaṃ dīghāyuko pana atidullabho”ti āha.",
  "tika-s0102t:31_2": "Idaṃ taṃ visesavavatthāpanaṃ puggalesu pakkhipitvā dassento “tattha visākhā”tiādimāha.",
  "tika-s0102t:32_0": "Yadi evaṃ kasmā amhākaṃ bhagavā tattakampi kālaṃ na jīvi,",
  "tika-s0102t:32_1": "nanu mahābodhisattā carimabhave ativiyauḷāratamena puññābhisaṅkhārena paṭisandhiṃ gaṇhantīti?",
  "tika-s0102t:32_2": "Saccametanti.",
  "tika-s0102t:32_3": "Tattha kāraṇaṃ dassetuṃ “vipassīādayo panā”tiādi vuttaṃ.",
  "tika-s0102t:32_4": "Tattha abhijātiyā mettāṭhānatāya abhisaṅkhāraviññāṇassa mettāpubbabhāgatā.",
  "tika-s0102t:32_5": "Tadanuguṇañhi tesaṃ visesato paṭisandhiviññāṇaṃ.",
  "tika-s0102t:32_6": "Tassa visesato bahulaṃ khemavitakkūpanissayatāya somanassasahagatatā,",
  "tika-s0102t:32_7": "anaññasādhāraṇaparopadesarahitañāṇavisesūpanissayatāya ñāṇasampayuttatā,",
  "tika-s0102t:32_8": "asaṅkhārikatā ca veditabbā,",
  "tika-s0102t:32_9": "asaṅkhyeyyaṃ āyu ādhāravisesato,",
  "tika-s0102t:32_10": "nissayavisesato,",
  "tika-s0102t:32_11": "paṭipakkhadūrībhāvato,",
  "tika-s0102t:32_12": "pavattiākāravisesato ca aparimeyyānubhāvatāya kāraṇassa.",
  "tika-s0102t:32_13": "Tattha cirataraṃ kālaṃ santānassa pāramitāparibhāvitatā ādhāravisesatā.",
  "tika-s0102t:32_14": "Alobhajjhāsayādiāsayasampadā nissayavisesatā.",
  "tika-s0102t:32_15": "Lābhamacchariyādipāpadhammavikkhambhanaṃ paṭipakkhadūrībhāvo.",
  "tika-s0102t:32_16": "Sabbasattānaṃ sakalavaṭṭadukkhanissaraṇatthāya āyūhanā pavattiākāraviseso veditabbo.",
  "tika-s0102t:33_0": "Ayañca nayo sabbesaṃ mahābodhisattānaṃ carimabhavābhinibbattakakammāyūhane sādhāraṇoti tassa phalenāpi",
  "tika-s0102t:33_1": "ekasadiseneva bhavitabbanti āha “iti sabbe buddhā asaṅkhyeyyāyukā”ti,",
  "tika-s0102t:33_2": "asaṅkhyeyyakālāvatthānāyukāti attho.",
  "tika-s0102t:33_3": "Asaṅkhyeyyāyukasaṃvattanasamatthaṃ paricitaṃ kammaṃ hoti,",
  "tika-s0102t:33_4": "buddhā pana tadā manussānaṃ paramāyuppamāṇānurūpameva kālaṃ ṭhatvā parinibbāyanti tato paraṃ ṭhatvā sādhetabbapayojanābhāvato,",
  "tika-s0102t:33_5": "dhammatāvesāti vā veditabbā.",
  "tika-s0102t:33_6": "Aṭṭhakathāyaṃ pana tato paraṃ pana aṭṭhānassa “utubhojanavipattiyā”ti kāraṇaṃ vuttaṃ,",
  "tika-s0102t:33_7": "“taṃ lokasādhāraṇaṃ loke jātasaṃvuddhānaṃ tathāgatānaṃ na hotī”ti na sakkā vattuṃ.",
  "tika-s0102t:33_8": "Tathā hi nesaṃ rogakilamathādayo hontiyeva.",
  "tika-s0102t:33_9": "Utubhojanavasenāti asampannassa,",
  "tika-s0102t:33_10": "sampannassa ca utuno,",
  "tika-s0102t:33_11": "bhojanassa ca vasena yathākkamaṃ āyu hāyatipi vaḍḍhatipi.",
  "tika-s0102t:33_12": "Āyūti ca paramāyu adhippetaṃ.",
  "tika-s0102t:33_13": "Tattha yaṃ vattabbaṃ,",
  "tika-s0102t:33_14": "taṃ brahmajālādiṭīkāyaṃ vuttameva.",
  "tika-s0102t:34_0": "Idāni tamatthaṃ samudāgamato paṭṭhāya dassetuṃ “tattha yadā”tiādi vuttaṃ.",
  "tika-s0102t:34_1": "Dhamme niyuttā dhammikā,",
  "tika-s0102t:34_2": "na dhammikā adhammikā,",
  "tika-s0102t:34_3": "hiṃsādiadhammapasutā.",
  "tika-s0102t:34_4": "Adhammikameva hoti issarajanānaṃ anuvattanena,",
  "tika-s0102t:34_5": "paresaṃ diṭṭhānugatiāpajjanena ca.",
  "tika-s0102t:34_6": "Uṇhavalāhakā devatāti uṇhautuno paccayabhūtameghamālāsamuṭṭhāpakā devaputtā.",
  "tika-s0102t:34_7": "Tesaṃ kira tathā cittuppādasamakālameva yathicchitaṭṭhānaṃ uṇhaṃ pharamānā valāhakamālā nātibahalā ito cito nabhaṃ chādentī vitanoti.",
  "tika-s0102t:34_8": "Esa nayo sītavalāhakavassavalāhakāsu.",
  "tika-s0102t:34_9": "Abbhavalāhakā pana devatā sītuṇhavassehi vinā kevalaṃ abbhapaṭalasseva samuṭṭhāpakā veditabbā.",
  "tika-s0102t:34_10": "Tāsanti ettha “mittā”ti padaṃ ānetvā yojanā.",
  "tika-s0102t:34_11": "Kāmaṃ heṭṭhā vuttā sattavidhāpi devatā cātumahārājikāva tā pana tena tena visesena vatvā idāni tadaññe",
  "tika-s0102t:34_12": "paṭhamabhūmike kāmāvacaradeve sāmaññato gaṇhanto “cātumahārājikā”ti āha.",
  "tika-s0102t:34_13": "Tāsaṃ adhammikatāyāti rājūnaṃ adhammikabhāvamūlakena uparājādiadhammikabhāvaparamparābhatena tāsaṃ devatānaṃ adhammikabhāvena.",
  "tika-s0102t:34_14": "Visamaṃ candimasūriyā pariharantīti bahvābādhatādi aniṭṭhaphalūpanissayabhūtassa yathāvuttaadhammikatāsaññitassa",
  "tika-s0102t:34_15": "sādhāraṇassa pāpakammassa balena visamaṃ vāyantena vāyunā pīḷiyamānā candimasūriyā sineruṃ parikkhipantā",
  "tika-s0102t:34_16": "visamaṃ parivattanti yathāmaggena nappavattantīti.",
  "tika-s0102t:34_17": "Assidaṃ yathā candimasūriyānaṃ visamaparivattanaṃ visamavātasaṅkhobhahetukaṃ,",
  "tika-s0102t:34_18": "evaṃ utuvassādivisamappavattīti dassetuṃ “vāto yathāmaggena na vāyatī”tiādi vuttaṃ.",
  "tika-s0102t:34_19": "Devatānanti sītavalāhakadevatādidevatānaṃ.",
  "tika-s0102t:34_20": "Tenāha “sītuṇhabhedo utū”tiādi.",
  "tika-s0102t:34_21": "Tasmiṃ asampajjanteti tasmiṃ yathāvutte vassabījabhūte utumhi yathākālaṃ sampattiṃ anupagacchante.",
  "tika-s0102t:35_0": "“Na sammā devo vassatī”ti saṅkhepato vuttamatthaṃ vivaranto “kadācī”tiādimāha.",
  "tika-s0102t:35_1": "Tattha kadāci vassatīti kadāci avassanakāle vassati.",
  "tika-s0102t:35_2": "Kadāci na vassatīti kadāci vassitabbakāle na vassati.",
  "tika-s0102t:35_3": "Katthaci vassati,",
  "tika-s0102t:35_4": "katthaci na vassatīti padesamāha.",
  "tika-s0102t:35_5": "“Vassantopī”tiādi “kadāci vassati,",
  "tika-s0102t:35_6": "kadāci na vassatī”ti padadvayasseva atthavivaraṇaṃ.",
  "tika-s0102t:35_7": "Vigatagandhavaṇṇarasādīti ādi-",
  "tika-s0102t:35_8": "saddena nirojataṃ saṅgaṇhāti.",
  "tika-s0102t:35_9": "Ekasmiṃ padeseti bhattapacanabhājanassa ekapasse.",
  "tika-s0102t:35_10": "Uttaṇḍulanti pākato ukkantataṇḍulaṃ.",
  "tika-s0102t:35_11": "Tīhākārehīti sabbaso apariṇataṃ,",
  "tika-s0102t:35_12": "ekadesena pariṇataṃ,",
  "tika-s0102t:35_13": "dupariṇatañcāti evaṃ tīhākārehi.",
  "tika-s0102t:35_14": "Paccati pakkāsayaṃ upagacchati.",
  "tika-s0102t:35_15": "Appāyukāti ettha “dubbaṇṇā cā”tipi vattabbaṃ.",
  "tika-s0102t:35_16": "Evaṃ utubhojanavasena āyu hāyati hetumhi aparikkhīṇepi paccayassa paridubbalattā.",
  "tika-s0102t:36_0": "“Yadā panā”tiādi sukkapakkhassa attho vuttavipariyāyena veditabbo.",
  "tika-s0102t:37_0": "Vaḍḍhitvā vaḍḍhitvā parihīnanti veditabbaṃ. Kasmā?",
  "tika-s0102t:37_1": "Na hi ekasmiṃ antarakappe aneke buddhā uppajjanti,",
  "tika-s0102t:37_2": "eko eva pana uppajjatīti.",
  "tika-s0102t:37_3": "Idāni tamatthaṃ vitthārato dassetuṃ “katha”ntiādi vuttaṃ.",
  "tika-s0102t:37_4": "Cattāri ṭhatvāti accantasaṃyoge upayogavacanaṃ.",
  "tika-s0102t:37_5": "Yaṃyaṃāyuparimāṇesūti yattakayattakaparamāyuppamāṇesu.",
  "tika-s0102t:37_6": "Tesampīti buddhānaṃ.",
  "tika-s0102t:37_7": "Taṃ tadeva āyuparimāṇaṃ hoti,",
  "tika-s0102t:37_8": "tattha kāraṇaṃ heṭṭhā vuttameva.",
  "tika-s0102t:38_0": "Jātiparicchedādivaṇṇanā niṭṭhitā",
  "tika-s0102t:39_0": "Bodhiparicchedavaṇṇanā",
  "tika-s0102t:40_0": "8.",
  "tika-s0102t:40_1": "Mūleti mūlāvayavassa samīpe.",
  "tika-s0102t:40_2": "Taṃ pana tassā heṭṭhāpadeso hotīti āha “pāṭalirukkhassa heṭṭhā”ti.",
  "tika-s0102t:40_3": "Taṃdivasanti attanā jātadivase,",
  "tika-s0102t:40_4": "taṃdivasanti vā taṃ bhagavato abhisambodhidivase.",
  "tika-s0102t:40_5": "So kira bodhirukkho sālakalyāṇī viya pathaviyā abbhantare eva puretaraṃ vaḍḍhento abhisambodhidivase pathaviṃ ubbhijjitvā uṭṭhito ratanasataṃ ucco,",
  "tika-s0102t:40_6": "tāvadeva ca vitthato hutvā nabhaṃ pūrento aṭṭhāsi.",
  "tika-s0102t:40_7": "Ayampi kiretassa rukkhabhāvena viya aññehi vemattatā.",
  "tika-s0102t:40_8": "Ghanasaṃhatanāḷavaṇṭatāya kaṇṇikabaddhehi viya pupphehi.",
  "tika-s0102t:40_9": "Ekasañchannāti pupphānaṃ nirantaratāya ekajjhaṃ sañchannā,",
  "tika-s0102t:40_10": "tattha tattha nibaddha…pe…",
  "tika-s0102t:40_11": "samujjalanti tahaṃ tahaṃ olambitakusumadāmehi ceva tahaṃ tahaṃ khittamālāpiṇḍīhi ca ito cito vippakiṇṇavividhavaṇṭamuttapupphehi ca sammadeva ujjalaṃ.",
  "tika-s0102t:40_12": "Aññamaññaṃ sirīsampattānīti aññamaññassa siriyā sobhāya sampannāni.",
  "tika-s0102t:40_13": "Buddhaguṇavibhavasirinti sammāsambuddhehi abhigantabbaguṇavibhūtisobhaṃ.",
  "tika-s0102t:40_14": "Paṭivijjhamānoti adhigacchanto.",
  "tika-s0102t:41_0": "Setambarukkhoti setavaṇṇaphalo ambarukkho.",
  "tika-s0102t:41_1": "Tadevāti pāṭaliyā vuttappamāṇameva.",
  "tika-s0102t:41_2": "Ekatoti ekapasse.",
  "tika-s0102t:41_3": "Surasānīti sumadhurarasāni.",
  "tika-s0102t:42_0": "Ekova pallaṅkoti ekova pallaṅkappadeso. So so rukkho “bodhī”ti vuccati bujjhanti etthāti katvā.",
  "tika-s0102t:43_0": "Sāvakayugaparicchedavaṇṇanā",
  "tika-s0102t:44_0": "9.",
  "tika-s0102t:44_1": "Sāvakaparicchedeti sāvakayugaparicchede.",
  "tika-s0102t:44_2": "“Khaṇḍatissa”nti dvepi ekajjhaṃ gahetvā ekattavasena vuttanti āha “khaṇḍo ca tisso cā”ti,",
  "tika-s0102t:44_3": "buddhānaṃ sahodaro,",
  "tika-s0102t:44_4": "vemātikopi vā jeṭṭhabhātā na hotīti “ekapitiko kaniṭṭhabhātā”ti vuttaṃ.",
  "tika-s0102t:44_5": "Avasesehi puttehi.",
  "tika-s0102t:44_6": "“Paññāpāramiyā matthakaṃ patto”ti vatvā tassa matthakappattaṃ guṇavisesaṃ dassetuṃ “sikhinā bhagavatā”tiādi vuttaṃ.",
  "tika-s0102t:45_0": "Uttaroti uttamo.",
  "tika-s0102t:45_1": "Puna uttaroti theraṃ nāmena vadati.",
  "tika-s0102t:45_2": "Pāranti parakoṭimatthakaṃ.",
  "tika-s0102t:45_3": "Paññāvisayeti paññādhikāre.",
  "tika-s0102t:45_4": "Pavattiṭṭhānavasena hi pavattiṃ vadati.",
  "tika-s0102t:46_0": "Sāvakasannipātaparicchedavaṇṇanā",
  "tika-s0102t:47_0": "10.",
  "tika-s0102t:47_1": "Uposathanti āṇāpātimokkhaṃ.",
  "tika-s0102t:47_2": "Dutiyatatiyesūti dutiye,",
  "tika-s0102t:47_3": "tatiye ca sāvakasannipāte.",
  "tika-s0102t:47_4": "Eseva nayoti caturaṅgikataṃ atidisati.",
  "tika-s0102t:47_5": "Abhinīhārato paṭṭhāya vatthuṃ kathetvā pabbajjā dīpetabbā,",
  "tika-s0102t:47_6": "sā pana yasmā manorathapūraṇiyaṃ aṅguttaraṭṭhakathāyaṃ vitthārato āgatā,",
  "tika-s0102t:47_7": "tasmā tattha vuttanayeneva veditabbāti.",
  "tika-s0102t:48_0": "Upaṭṭhākaparicchedavaṇṇanā",
  "tika-s0102t:49_0": "11.",
  "tika-s0102t:49_1": "Nibaddhupaṭṭhākabhāvanti ārambhato paṭṭhāya yāva parinibbānā niyataupaṭṭhākabhāvaṃ.",
  "tika-s0102t:49_2": "Aniyatuupaṭṭhākā pana bhagavato paṭhamabodhiyaṃ bahū ahesuṃ.",
  "tika-s0102t:49_3": "Tenāha “bhagavato hī”tiādi.",
  "tika-s0102t:49_4": "Idāni ānandatthero yena kāraṇena satthu nibaddhupaṭṭhākabhāvaṃ upagato,",
  "tika-s0102t:49_5": "yathā ca upagato,",
  "tika-s0102t:49_6": "taṃ dassetuṃ “tattha ekadā”tiādi vuttaṃ.",
  "tika-s0102t:49_7": "“Ahaṃ iminā maggena gacchāmī”ti āha anayabyasanāpādakena kammunā codiyamāno.",
  "tika-s0102t:49_8": "Atha naṃ bhagavā tamatthaṃ anārocetvāva khemaṃ maggaṃ sandhāya “ehi bhikkhu iminā gacchāmā”ti āha.",
  "tika-s0102t:49_9": "Kasmā panassa bhagavā tamatthaṃ nārocesīti?",
  "tika-s0102t:49_10": "Ārocitepi asaddahanto nādiyissati.",
  "tika-s0102t:49_11": "Tañhi tassa hoti dīgharattaṃ ahitāya dukkhāyātiti.",
  "tika-s0102t:49_12": "Teti te gamanaṃ,",
  "tika-s0102t:49_13": "“ta”nti vā pāṭho.",
  "tika-s0102t:50_0": "Anvāsattoti anubaddho,",
  "tika-s0102t:50_1": "upadduto vā.",
  "tika-s0102t:50_2": "Dhammagāravanissito saṃvego dhammasaṃvego “amhesu nāma tiṭṭhantesu bhagavatopi īdisaṃ jāta”nti.",
  "tika-s0102t:50_3": "“Ahaṃ upaṭṭhahissāmī”ti vadanto dhammasenāpati atthato evaṃ vadanto nāma hotīti “ahaṃ bhante tumhe”tiādi vuttaṃ.",
  "tika-s0102t:50_4": "Asuññāyeva me sā disāti asuññāyeva mama sā disā.",
  "tika-s0102t:50_5": "Tattha kāraṇamāha “tava ovādo buddhānaṃ ovādasadiso”ti.",
  "tika-s0102t:51_0": "Vasituṃ na dassatīti ekagandhakuṭiyaṃ vāsaṃ na labhissatīti adhippāyo.",
  "tika-s0102t:51_1": "Parammukhā desitassāpi dhammassāti suttantadesanaṃ sandhāya vuttaṃ.",
  "tika-s0102t:51_2": "Abhidhammadesanā panassa parammukhāva pavattā pageva yācanāya.",
  "tika-s0102t:51_3": "Tassā vācanāmaggopi sāriputtattherappabhavo. Kasmā?",
  "tika-s0102t:51_4": "So niddesapaṭisambhidā viya therassa bhikkhuto gahitadhammakkhandhapakkhiyo.",
  "tika-s0102t:51_5": "Apare pana “dhammabhaṇḍāgāriko paṭipāṭiyā tikadukesu devasikaṃ katokāso bhagavantaṃ pañhaṃ pucchi,",
  "tika-s0102t:51_6": "bhagavāpissa pucchitapucchitaṃ nayadānavasena vissajjesi.",
  "tika-s0102t:51_7": "Evaṃ abhidhammopi satthārā parammukhā desitopi therena sammukhā paṭiggahitova ahosī”ti vadanti.",
  "tika-s0102t:51_8": "Sabbaṃ vīmaṃsitvā gahetabbaṃ.",
  "tika-s0102t:52_0": "Aggupaṭṭhākoti upaṭṭhāne sakkaccakāritāya aggabhūto upaṭṭhāko.",
  "tika-s0102t:52_1": "Thero hi upaṭṭhākaṭṭhānaṃ laddhakālato paṭṭhāya bhagavantaṃ duvidhena udakena,",
  "tika-s0102t:52_2": "tividhena dantakaṭṭhena,",
  "tika-s0102t:52_3": "pādaparikammena,",
  "tika-s0102t:52_4": "gandhakuṭipariveṇasammajjanenāti evamādīhi kiccehi upaṭṭhahanto “imāya nāma velāya satthu idaṃ nāma laddhuṃ vaṭṭati,",
  "tika-s0102t:52_5": "idaṃ nāma kātuṃ vaṭṭatī”ti cintetvā taṃ taṃ nipphādento mahatiṃ daṇḍadīpikaṃ gahetvā ekarattiṃ gandhakuṭipariveṇaṃ nava vāre anupariyāyati.",
  "tika-s0102t:52_6": "Evaṃ hissa ahosi “sace me thinamiddhaṃ okkameyya,",
  "tika-s0102t:52_7": "bhagavati pakkosante paṭivacanaṃ dātuṃ nāhaṃ sakkuṇeyya”nti,",
  "tika-s0102t:52_8": "tasmā sabbarattiṃ daṇḍadīpikaṃ hatthena na muñcati.",
  "tika-s0102t:52_9": "Tena vuttaṃ “aggupaṭṭhāko”ti.",
  "tika-s0102t:53_0": "12. Pitumātujātanagaraparicchedo pitumukhena āgatattā “pitiparicchedo”ti vutto.",
  "tika-s0102t:54_0": "Vihāraṃ pāvisīti gandhakuṭiṃ pāvisi.",
  "tika-s0102t:54_1": "Ettakaṃ kathetvāti kappaparicchedādinavavārapaṭimaṇḍitaṃ vipassīādīnaṃ sattannaṃ buddhānaṃ pubbenivāsapaṭisaṃyuttaṃ ettāvatā desanaṃ desetvā.",
  "tika-s0102t:54_2": "Kasmā panettha bhagavā vipassīādīnaṃ sattannaṃyeva buddhānaṃ pubbenivāsaṃ kathesi,",
  "tika-s0102t:54_3": "na buddhavaṃsadesanāyaṃ viya pañcavīsatiyā buddhānaṃ,",
  "tika-s0102t:54_4": "tato vā pana bhiyyoti?",
  "tika-s0102t:54_5": "Anadhikārato,",
  "tika-s0102t:54_6": "payojanābhāvato ca.",
  "tika-s0102t:54_7": "Buddhavaṃsadesanāyañhi –",
  "tika-s0102t:55_0": "“Kīdiso te mahāvīra, abhinīhāro naruttama;",
  "tika-s0102t:56_0": "Kamhi kāle tayā vīra, patthitā bodhimuttamā”ti. ādinā –",
  "tika-s0102t:57_0": "Pavattaṃ taṃ pucchaṃ adhikāraṃ aṭṭhuppattiṃ katvā yassa sammāsambuddhassa pādamūle attanā mahābhinīhāro kato,",
  "tika-s0102t:57_1": "taṃ dīpaṅkaraṃ bhagavantaṃ ādiṃ katvā yesaṃ catuvīsatiyā buddhānaṃ santikā bodhiyā laddhabyākaraṇo hutvā tattha tattha pāramiyo pūresi,",
  "tika-s0102t:57_2": "tesaṃ paṭipattisaṅkhāto pubbenivāso,",
  "tika-s0102t:57_3": "attano ca paṭipatti kathitā,",
  "tika-s0102t:57_4": "idha pana tādiso adhikāro natthi,",
  "tika-s0102t:57_5": "yena dīpaṅkarato paṭṭhāya,",
  "tika-s0102t:57_6": "tato vā pana purato buddhe ārabbha pubbenivāsaṃ katheyya.",
  "tika-s0102t:57_7": "Tasmā na ettha buddhavaṃsadesanāyaṃ viya pubbenivāso vitthārito.",
  "tika-s0102t:57_8": "Yasmā ca buddhānaṃ desanā nāma desanāya bhājanabhūtānaṃ puggalānaṃ ñāṇabalānurūpā,",
  "tika-s0102t:57_9": "na attano ñāṇabalānurūpā,",
  "tika-s0102t:57_10": "tasmā tattha aggasāvakānaṃ,",
  "tika-s0102t:57_11": "mahāsāvakānaṃ,",
  "tika-s0102t:57_12": "tādisānañca devabrahmānaṃ vasena desanā vitthāritā.",
  "tika-s0102t:57_13": "Idha pana pakatisāvakānaṃ,",
  "tika-s0102t:57_14": "tādisānañca devatānaṃ vasena pubbenivāsaṃ kathento sattannameva buddhānaṃ pubbenivāsaṃ kathesi.",
  "tika-s0102t:57_15": "Tathā hi ne bhagavā palobhanavasena samuttejetuṃ sappapañcatāya kathāya desanaṃ matthakaṃ apāpetvāva gandhakuṭiṃ pāvisi.",
  "tika-s0102t:57_16": "Tathā ca imissā eva desanāya anusārato āṭānāṭiyaparitta-",
  "tika-s0102t:57_17": "desanādayo pavattā.",
  "tika-s0102t:58_0": "Apicettha bhagavā attano suddhāvāsacārikāvibhāviniyā uparidesanāya saṅgahatthaṃ vipassīādīnaṃ eva sattannaṃ sammāsambuddhānaṃ pubbenivāsaṃ kathesi.",
  "tika-s0102t:58_1": "Tesaṃyeva hi sāvakā tadā ceva etarahi ca suddhāvāsabhūmiyaṃ ṭhitā,",
  "tika-s0102t:58_2": "na aññesaṃ parinibbutattā.",
  "tika-s0102t:58_3": "“Siddhatthatissaphussānaṃ kira buddhānaṃ sāvakā suddhāvāsesu upapannā upapattisamanantarameva imasmiṃ",
  "tika-s0102t:58_4": "sāsane upakādayo viya arahattaṃ adhigantvā nacirasseva parinibbāyiṃsu,",
  "tika-s0102t:58_5": "na tattha tattha yāvatāyukaṃ aṭṭhaṃsū”ti vadanti.",
  "tika-s0102t:58_6": "Tathā yesaṃ sammāsambuddhānaṃ paṭivedhasāsanaṃ ekaṃsato nicchaye na ajjāpi dharati,",
  "tika-s0102t:58_7": "na antarahitaṃ,",
  "tika-s0102t:58_8": "te eva kittento vipassīādīnaṃyeva bhagavantānaṃ pubbenivāsaṃ imasmiṃ sutte kathesi veneyyajjhāsayavasena.",
  "tika-s0102t:58_9": "Apubbācarimaniyamo pana aparāparaṃ saṃsaraṇakasattavāsavasena ekissā lokadhātuyā icchitoti na tenetaṃ virujjhatīti daṭṭhabbaṃ.",
  "tika-s0102t:58_10": "Nirantaraṃ matthakaṃ pāpetvāti abhijātito paṭṭhāya yāva pātimokkhuddeso yāva tā buddhakiccasiddhi,",
  "tika-s0102t:58_11": "tāva matthakaṃ sikhaṃ pāpetvā.",
  "tika-s0102t:58_12": "Na tāva kathitoti yojanā.",
  "tika-s0102t:59_0": "Tantinti dhammatantiṃ,",
  "tika-s0102t:59_1": "pariyattinti attho.",
  "tika-s0102t:59_2": "Puttaputtamātuyānavihāradhanavihāradāyakādīnaṃ sambahulānaṃ atthānaṃ vibhāvanavasena pavattavāro sambahulavāro.",
  "tika-s0102t:60_0": "Sambahulavāravaṇṇanā",
  "tika-s0102t:61_0": "Kāmañcāyaṃ pāḷiyaṃ anāgato,",
  "tika-s0102t:61_1": "aṭṭhakathāsu āgatattā pana ānetvā dīpetabboti taṃ dīpento “sabbabodhisattānañhī”tiādimāha.",
  "tika-s0102t:61_2": "Kulavaṃso kulānukkamo.",
  "tika-s0102t:61_3": "Paveṇīti paramparā.",
  "tika-s0102t:61_4": "“Kasmā”ti puttuppattiyā kāraṇaṃ pucchitvā taṃ vissajjento “sabbaññubodhisattānañhī”tiādimāha,",
  "tika-s0102t:61_5": "tena tesaṃ jātanagarādi paññāyamānaṃ ekaṃsato manussabhāvasañjānanatthaṃ icchitabbaṃ,",
  "tika-s0102t:61_6": "aññathā yathādhippetabuddhakiccasiddhi eva na siyāti dasseti,",
  "tika-s0102t:61_7": "yato mahāsattānaṃ carimabhave manussaloke eva pātubhāvo,",
  "tika-s0102t:61_8": "na aññattha.",
  "tika-s0102t:62_0": "Sambahulaparicchedavaṇṇanā",
  "tika-s0102t:63_0": "Candādīnaṃ sobhāvisesaṃ raheti cajāpetīti rāhu,",
  "tika-s0102t:63_1": "rāhuggaho,",
  "tika-s0102t:63_2": "idha pana rāhu viyāti rāhu.",
  "tika-s0102t:63_3": "Bandhananti ca anatthuppattiṭṭhānataṃ sandhāya vuttaṃ.",
  "tika-s0102t:63_4": "Tathā mahāsattena vuttavacanameva gahetvā kumārassa “rāhulo”ti nāmaṃ akaṃsu.",
  "tika-s0102t:63_5": "Athāti nipātamattaṃ.",
  "tika-s0102t:63_6": "Rocinīti rocanasīlā,",
  "tika-s0102t:63_7": "ujjalarūpāti attho.",
  "tika-s0102t:63_8": "Rucaggatīti rucaṃ pabhātaṃ āgatibhūtā, ga-",
  "tika-s0102t:63_9": "kārāgamaṃ katvā vuttaṃ.",
  "tika-s0102t:63_10": "Itthiratanabhāvato manussaloke sabbāsaṃ itthīnaṃ bimbapaṭicchannabhūtāti bimbā.",
  "tika-s0102t:64_0": "Jhānā vuṭṭhāyāti pādakajjhānato uṭṭhāya.",
  "tika-s0102t:65_0": "Aṭṭhaṅgulubbedhāti aṭṭhaṅgulappamāṇabahalabhāvā.",
  "tika-s0102t:65_1": "Cūḷaṃsena chādetvāti tiriyabhāgena ṭhapanavasena sabbaṃ vihāraṭṭhānaṃ chādetvā.",
  "tika-s0102t:65_2": "Suvaṇṇayaṭṭhiphālehīti phālappamāṇāhi suvaṇṇayaṭṭhīhi.",
  "tika-s0102t:65_3": "Suvaṇṇahatthipādānīti pakatihatthipādaparimāṇāni suvaṇṇakhaṇḍāni.",
  "tika-s0102t:65_4": "Vuttanayenevāti cūḷaṃseneva.",
  "tika-s0102t:65_5": "Suvaṇṇakaṭṭīhīti suvaṇṇakhaṇḍehi.",
  "tika-s0102t:65_6": "Salakkhaṇānanti lakkhaṇasampannānaṃ sahassārānaṃ.",
  "tika-s0102t:66_0": "Bodhipallaṅkoti abhisambujjhanakāle nisajjaṭṭhānaṃ.",
  "tika-s0102t:66_1": "Avijahitoti buddhānaṃ tathānisajjāya anaññatthabhāvībhāvato apariccatto.",
  "tika-s0102t:66_2": "Tenāha “ekasmiṃyeva ṭhāne hotī”ti.",
  "tika-s0102t:66_3": "Paṭhamapadagaṇṭhikāti pacchime sopānaphalake ṭhatvā ṭhapiyamānassa dakkhiṇapādassa patiṭṭhahanaṭṭhānaṃ.",
  "tika-s0102t:66_4": "Taṃ pana yasmā daḷhaṃ thiraṃ kenaci abhejjaṃ hoti,",
  "tika-s0102t:66_5": "tasmā “padagaṇṭhī”ti vuttaṃ.",
  "tika-s0102t:66_6": "Yasmiṃ bhūmibhāge idāni jetavanamahāvihāro,",
  "tika-s0102t:66_7": "tattha yasmiṃ ṭhāne purimānaṃ sabbabuddhānaṃ mañcā paññattā,",
  "tika-s0102t:66_8": "tasmiṃyeva padese amhākampi bhagavato mañco paññattoti katvā “cattāri mañcapādaṭṭhānāni avijahitāneva hontī”ti vuttaṃ.",
  "tika-s0102t:66_9": "Mañcānaṃ pana mahantakhuddakabhāvena mañcapaññāpanapadesassa mahantāmahantatā appamāṇaṃ,",
  "tika-s0102t:66_10": "buddhānubhāvena pana so padeso sabbadā ekappamāṇoyeva hotīti “cattāri mañcapādaṭṭhānāni avijahitāneva hontī”ti vuttanti daṭṭhabbaṃ.",
  "tika-s0102t:66_11": "Vihāropi na vijahito yevāti etthāpi eseva nayo.",
  "tika-s0102t:66_12": "Purimaṃ vihāraṭṭhānaṃ na pariccajatīti hi attho.",
  "tika-s0102t:67_0": "Visiṭṭhā mattā vimattā,",
  "tika-s0102t:67_1": "vimattāva vemattaṃ,",
  "tika-s0102t:67_2": "visadisatāti attho.",
  "tika-s0102t:67_3": "Pamāṇaṃ āroho.",
  "tika-s0102t:67_4": "Padhānaṃ dukkarakiriyā.",
  "tika-s0102t:67_5": "Rasmīti sarīrappabhā.",
  "tika-s0102t:68_0": "“Sattānaṃ pākatikahatthena chahattho majjhimapuriso,",
  "tika-s0102t:68_1": "tato tiguṇaṃ bhagavato sarīrappamāṇanti bhagavā aṭṭhārasahattho”ti vadanti.",
  "tika-s0102t:68_2": "Apare pana bhaṇanti “manussānaṃ pākatikahatthena catuhattho majjhimapuriso,",
  "tika-s0102t:68_3": "tato tiguṇaṃ bhagavato sarīrappamāṇanti bhagavā dvādasahattho upādinnakarūpadhammavasena,",
  "tika-s0102t:68_4": "samantato pana byāmamattaṃ byāmappabhā pharatīti upari chahatthaṃ abbhuggato,",
  "tika-s0102t:68_5": "bahalatarappabhā rūpena saddhiṃ aṭṭhārasahattho hotī”ti.",
  "tika-s0102t:69_0": "Addhaniyanti dīghakālaṃ.",
  "tika-s0102t:70_0": "Ajjhāsayapaṭibaddhanti bodhisambhārasambharaṇakāle tathāpavattajjhāsayādhīnaṃ,",
  "tika-s0102t:70_1": "tathāpavattapatthanānurūpaṃ vipulaṃ,",
  "tika-s0102t:70_2": "vipulatarañca hotīti attho.",
  "tika-s0102t:70_3": "Svāyamattho cariyāpiṭakavaṇṇanāyaṃ vuttanayeneva veditabbo.",
  "tika-s0102t:70_4": "Ettha ca yasmā sarīrappamāṇaṃ, padhānaṃ,",
  "tika-s0102t:70_5": "sarīrappabhā ca buddhānaṃ visadisāti idha pāḷiyaṃ anāgatā,",
  "tika-s0102t:70_6": "tasmā tehi saddhiṃ vemattatāsāmaññena āyukulānipi idha āharitvā dīpitāni.",
  "tika-s0102t:70_7": "Paṭividdhaguṇesūti adhigatasabbaññuguṇesu.",
  "tika-s0102t:70_8": "Nanu ca bodhisambhāresu,",
  "tika-s0102t:70_9": "veneyyapuggalaparimāṇe ca vemattaṃ natthīti?",
  "tika-s0102t:70_10": "Saccaṃ natthi,",
  "tika-s0102t:70_11": "tadubhayaṃ pana buddhaguṇaggahaṇena gahitameva hotīti na uddhaṭaṃ.",
  "tika-s0102t:70_12": "Yadaggena hi sabbabuddhānaṃ buddhaguṇesu vemattaṃ natthi,",
  "tika-s0102t:70_13": "tadaggena nesaṃ sambodhisambhāresupi vemattaṃ natthīti. Kasmā?",
  "tika-s0102t:70_14": "Hetuanurūpatāya phalassa,",
  "tika-s0102t:70_15": "ekanteneva veneyyapuggalaparimāṇe vemattabhāvo vibhāvito.",
  "tika-s0102t:70_16": "Mahābodhisattānañhi hetuavatthāyaṃ sambhatūpanissayindriyaparipākā veneyyapuggalā carimabhave arahattasampattiyā",
  "tika-s0102t:70_17": "paripositāni kamalavanāni sūriyarasmisamphassena viya tathāgataguṇānubhāvasamphassena vibodhaṃ upagacchantīti",
  "tika-s0102t:70_18": "dīpesuṃ aṭṭhakathācariyā.",
  "tika-s0102t:71_0": "Nidhikumbhoti cattāro mahānidhayo sandhāya vadati.",
  "tika-s0102t:71_1": "Jāto cāti. Ca-",
  "tika-s0102t:71_2": "saddena katamahābhinīhāro cāti ayampi attho saṅgahitoti daṭṭhabbo.",
  "tika-s0102t:71_3": "Vuttaṃ hetaṃ buddhavaṃse –",
  "tika-s0102t:72_0": "“Tārāgaṇā virocanti, nakkhattā gaganamaṇḍale;",
  "tika-s0102t:73_0": "Visākhā candimāyuttā, dhuvaṃ buddho bhavissatī”ti. ;",
  "tika-s0102t:74_0": "“Eteneva ca sabbabuddhānaṃ visākhānakkhatteneva mahābhinīhāro hotī”ti ca vadanti.",
  "tika-s0102t:75_0": "13.",
  "tika-s0102t:75_1": "Ayaṃ gatīti ayaṃ pavatti pavattanākāro,",
  "tika-s0102t:75_2": "aññe pubbenivāsaṃ anussarantā iminā ākārena anussarantīti attho,",
  "tika-s0102t:75_3": "yasmā cutito paṭṭhāya yāva paṭisandhi,",
  "tika-s0102t:75_4": "tāva anussaraṇaṃ ārohanaṃ atītaatītataraatītatamādijātisaṅkhāte pubbenivāse ñāṇassa abhimukhabhāvena pavattīti katvā.",
  "tika-s0102t:75_5": "Tasmā paṭisandhito paṭṭhāya yāva cuti,",
  "tika-s0102t:75_6": "tāva anussaraṇaṃ orohanaṃ pubbenivāse paṭimukhabhāvena ñāṇassa pavattīti āha “pacchāmukhaṃ ñāṇaṃ pesetvā”ti.",
  "tika-s0102t:75_7": "Cutigantabbanti yaṃ panidaṃ cutiyā ñāṇagatiyā gantabbaṃ,",
  "tika-s0102t:75_8": "taṃ gamanaṃ bujjhananti attho.",
  "tika-s0102t:75_9": "Garukanti bhāriyaṃ dukkaraṃ.",
  "tika-s0102t:75_10": "Tenāha “ākāse padaṃ dassento viyā”ti.",
  "tika-s0102t:75_11": "Aparampi kāraṇanti chinnavaṭumānussaraṇaṃ pacchāmukhaṃ ñāṇaṃ pesanato aparaṃ acchariyabbhutakāraṇaṃ.",
  "tika-s0102t:75_12": "Yatrāti paccattatthe,",
  "tika-s0102t:75_13": "nāmāti acchariyatthe nipāto, hi-",
  "tika-s0102t:75_14": "saddo anatthako.",
  "tika-s0102t:75_15": "Tenāha “yo nāma tathāgato”ti.",
  "tika-s0102t:75_16": "Evañca katvā “yatrā”ti nipātavasena visuṃ yatra-",
  "tika-s0102t:75_17": "saddaggahaṇaṃ samatthitaṃ hoti.",
  "tika-s0102t:75_18": "Papañcenti sattasantānaṃ saṃsāre vitthārentīti papañcaṃ.",
  "tika-s0102t:75_19": "Kammavaṭṭaṃ vuccatīti kilesavaṭṭassa papañcaggahaṇena,",
  "tika-s0102t:75_20": "vipākavaṭṭassa dukkhaggahaṇena gahitattā.",
  "tika-s0102t:75_21": "Pariyādinnavaṭṭeti sabbaso khepitavaṭṭe.",
  "tika-s0102t:75_22": "“Maggasīlena phalasīlenā”ti vatvā tayidaṃ maggaphalasīlaṃ lokiyasīlapubbakaṃ,",
  "tika-s0102t:75_23": "buddhānañca lokiyasīlampi lokuttarasīlaṃ viya anaññasādhāraṇaṃ evāti dassetuṃ “lokiyalokuttarasīlenā”ti vuttaṃ.",
  "tika-s0102t:75_24": "Samādhipaññāsupi eseva nayo.",
  "tika-s0102t:75_25": "Samādhipakkhāti samādhi ca samādhipakkhā ca samādhipakkhā,",
  "tika-s0102t:75_26": "ekadesasarūpekaseso daṭṭhabbo.",
  "tika-s0102t:75_27": "Tenāha “maggasamādhinā”tiādi,",
  "tika-s0102t:75_28": "“vihāro gahito vā”ti ca.",
  "tika-s0102t:75_29": "Samādhipakkhā nāma vīriyasatiādayo.",
  "tika-s0102t:76_0": "Sayanti attanā.",
  "tika-s0102t:76_1": "Nīvaraṇādīhīti nīvaraṇehi ceva tadekaṭṭhehi ca pāpadhammehi,",
  "tika-s0102t:76_2": "vitakkavicārādīhi ca.",
  "tika-s0102t:76_3": "“Vimuttattā vimuttīti saṅkhyaṃ gacchantī”ti iminā vimutti-",
  "tika-s0102t:76_4": "saddassa kammasādhanataṃ āha aṭṭhasamāpattiādivisayattā tassa.",
  "tika-s0102t:76_5": "Vimuttattāti ca “vikkhambhanavasena vimuttattā”tiādinā yojetabbaṃ.",
  "tika-s0102t:76_6": "Tassa tassāti aniccānupassanādikassa.",
  "tika-s0102t:76_7": "Paccanīkaṅgavasenāti pahātabbapaṭipakkhaaṅgavasena.",
  "tika-s0102t:76_8": "Paṭippassaddhante uppannattāti kilesānaṃ paṭippassambhanaṃ paṭippassaddhaṃ,",
  "tika-s0102t:76_9": "so eva anto pariyosānabhāvato,",
  "tika-s0102t:76_10": "tasmiṃ sādhetabbe nibbattattā,",
  "tika-s0102t:76_11": "taṃtaṃmaggavajjhakilesānaṃ paṭippassambhanavasena pavattattāti attho.",
  "tika-s0102t:76_12": "Kilesehi nissaṭatā,",
  "tika-s0102t:76_13": "apagamo ca nibbānassa tehi vivittattā evāti āha “dūre ṭhitattā”ti.",
  "tika-s0102t:77_0": "16.",
  "tika-s0102t:77_1": "Dhammadhātūti dhammānaṃ sabhāvo,",
  "tika-s0102t:77_2": "atthato cattāri ariyasaccāni.",
  "tika-s0102t:77_3": "Suppaṭividdhāti suṭṭhu paṭividdhā savāsanānaṃ sabbesaṃ kilesānaṃ pajahanato.",
  "tika-s0102t:77_4": "Evañhi sabbaññutā,",
  "tika-s0102t:77_5": "dasabalañāṇādayo cāti sabbe buddhaguṇā bhagavatā adhigatā ahesuṃ.",
  "tika-s0102t:77_6": "Arahattaṃ dhammadhātūti keci.",
  "tika-s0102t:77_7": "Sabbaññutañāṇanti apare.",
  "tika-s0102t:77_8": "Dvīhi padehīti dvīhi vākyehi.",
  "tika-s0102t:77_9": "Ābaddhanti paṭibaddhaṃ taṃmūlakattā uparidesanāya.",
  "tika-s0102t:77_10": "Devacārikakolāhalanti attano devaloke cārikāyaṃ suddhāvāsadevānaṃ kutūhalappavattiṃ dassento suttantapariyosāne vicāressati,",
  "tika-s0102t:77_11": "atthato vibhāvessatīti yojanā.",
  "tika-s0102t:77_12": "Ayaṃ desanāti “ito so bhikkhave”tiādinā vitthārato pavattitadesanamāha.",
  "tika-s0102t:77_13": "Nidānakaṇḍetiādito desitaṃ uddesadesanamāha.",
  "tika-s0102t:77_14": "Sā hi imissā desanāya nidānaṭṭhāniyattā tathā vuttā.",
  "tika-s0102t:78_0": "Bodhisattadhammatāvaṇṇanā",
  "tika-s0102t:79_0": "17.",
  "tika-s0102t:79_1": "“Vipassīti tassa nāma”nti vatvā tassa anvatthataṃ dassetuṃ “tañca kho”tiādi vuttaṃ.",
  "tika-s0102t:79_2": "Vividhe attheti tirohitavidūradesagatādike nīlādivasena nānāvidhe,",
  "tika-s0102t:79_3": "tadaññe ca indriyagocarabhūte te ca yathūpagate,",
  "tika-s0102t:79_4": "vohāravinicchaye cāti nānāvidhe atthe.",
  "tika-s0102t:79_5": "Passanakusalatāyāti dassane nipuṇabhāvena.",
  "tika-s0102t:79_6": "Yāthāvato ñeyyaṃ bujjhatīti bodhi,",
  "tika-s0102t:79_7": "so eva sattayogato bodhisattoti āha “paṇḍitasatto bujjhanakasatto”ti.",
  "tika-s0102t:79_8": "Sucintitacintitādinā pana paṇḍitabhāve vattabbameva natthi.",
  "tika-s0102t:79_9": "Yadā ca panānena mahābhinīhāro kato,",
  "tika-s0102t:79_10": "tato paṭṭhāya mahābodhiyaṃ ekantaninnattā bodhimhi satto bodhisattoti āha “bodhisaṅkhātesū”tiādi.",
  "tika-s0102t:79_11": "Maggañāṇapadaṭṭhānañhi sabbaññutañāṇaṃ,",
  "tika-s0102t:79_12": "sabbaññutañāṇapadaṭṭhānañca maggañāṇaṃ “bodhī”ti vuccati.",
  "tika-s0102t:79_13": "“Sato sampajāno”ti iminā catutthāya gabbhāvakkantiyā okkamīti dasseti.",
  "tika-s0102t:79_14": "Catasso hi gabbhāvakkantiyo idhekacco gabbho mātukucchiyaṃ okkamane, ṭhāne,",
  "tika-s0102t:79_15": "nikkhamaneti tīsu ṭhānesu asampajāno hoti,",
  "tika-s0102t:79_16": "ekacco paṭhame ṭhāne sampajāno,",
  "tika-s0102t:79_17": "na itaresu,",
  "tika-s0102t:79_18": "ekacco paṭhame,",
  "tika-s0102t:79_19": "dutiye ca ṭhāne sampajāno,",
  "tika-s0102t:79_20": "na tatiye,",
  "tika-s0102t:79_21": "ekacco tīsupi ṭhānesu sampajāno hoti.",
  "tika-s0102t:79_22": "Tattha paṭhamā gabbhāvakkanti lokiyamahājanassa vasena vuttā,",
  "tika-s0102t:79_23": "dutiyā asītimahāsāvakānaṃ vasena,",
  "tika-s0102t:79_24": "tatiyā dvinnaṃ aggasāvakānaṃ,",
  "tika-s0102t:79_25": "paccekabuddhānañca vasena.",
  "tika-s0102t:79_26": "Te kira kammajavātehi uddhaṃpādā adhosirā anekasataporise papāte viya yonimukhe khittā tāḷacchiggaḷena",
  "tika-s0102t:79_27": "hatthī viya sambādhena yonimukhena nikkhamantā mahantaṃ dukkhaṃ pāpuṇanti,",
  "tika-s0102t:79_28": "tena nesaṃ “mayaṃ nikkhamāmā”ti sampajaññaṃ na hoti.",
  "tika-s0102t:79_29": "Catutthā sabbaññubodhisattānaṃ vasena.",
  "tika-s0102t:79_30": "Te hi mātukucchimhi paṭisandhiṃ gaṇhantāpi pajānanti,",
  "tika-s0102t:79_31": "tattha vasantāpi pajānanti,",
  "tika-s0102t:79_32": "nikkhamanakālepi pajānanti.",
  "tika-s0102t:79_33": "Na hi te kammajavātā uddhaṃpāde adhosire katvā khipituṃ sakkonti,",
  "tika-s0102t:79_34": "dve hatthe pasāritvā akkhīni ummīletvā ṭhitakāva nikkhamantīti.",
  "tika-s0102t:79_35": "Ñāṇena paricchinditvāti pubbabhāge pañcamahāvilokanañāṇehi ceva “idāni cavāmī”ti cutiparicchindanañāṇena",
  "tika-s0102t:79_36": "ca aparabhāge “idha mayā paṭisandhi gahitā”ti paṭisandhiparicchindanañāṇena ca paricchijja jānitvā.",
  "tika-s0102t:80_0": "Pañcannaṃ mahāpariccāgānaṃ,",
  "tika-s0102t:80_1": "ñātatthacariyādīnañca satipi pāramiyā pariyāpannabhāve sambhāravisesabhāvadassanatthaṃ visuṃ gahaṇaṃ.",
  "tika-s0102t:80_2": "Tattha aṅgapariccāgo,",
  "tika-s0102t:80_3": "nayanapariccāgo,",
  "tika-s0102t:80_4": "attapariccāgo,",
  "tika-s0102t:80_5": "rajjapariccāgo,",
  "tika-s0102t:80_6": "puttadārapariccāgoti ime pañca mahāpariccāgā.",
  "tika-s0102t:80_7": "Tatthāpi kāmaṃ aṅgapariccāgādayopi dānapāramīyeva,",
  "tika-s0102t:80_8": "tathāpi pariccāgavisesabhāvadassanatthañceva sudukkarabhāvadassanatthañca mahāpariccāgānaṃ visuṃ gahaṇaṃ.",
  "tika-s0102t:80_9": "Tato eva ca aṅgapariccāgatopi visuṃ nayanapariccāgaggahaṇaṃ,",
  "tika-s0102t:80_10": "pariccāgabhāvasāmaññepi rajjapariccāgaputtadārapariccāgaggahaṇañca kataṃ.",
  "tika-s0102t:80_11": "Ñātīnaṃ atthacariyā ñātatthacariyā,",
  "tika-s0102t:80_12": "sā ca kho karuṇāyanavasena.",
  "tika-s0102t:80_13": "Tathā sattalokassa diṭṭhadhammikasamparāyikaparamatthānaṃ vasena hitacariyā lokatthacariyā.",
  "tika-s0102t:80_14": "Kammassakatāñāṇavasena,",
  "tika-s0102t:80_15": "anavajjakammāyatanasippāyatanavijjāṭhānavasena,",
  "tika-s0102t:80_16": "khandhāyatanādivasena,",
  "tika-s0102t:80_17": "lakkhaṇattayāditīraṇavasena ca attano,",
  "tika-s0102t:80_18": "paresañca tattha satipaṭṭhānena ñāṇacāro buddhacariyā,",
  "tika-s0102t:80_19": "sā panatthato paññāpāramīyeva,",
  "tika-s0102t:80_20": "ñāṇasambhāravisesatādassanatthaṃ pana visuṃ gahaṇaṃ.",
  "tika-s0102t:80_21": "Buddhacariyānanti bahuvacananiddesena pubbayogapubbacariyādhammakkhānādīnaṃ saṅgaho daṭṭhabbo.",
  "tika-s0102t:80_22": "Tattha gatapaccāgatavattasaṅkhātāya pubbabhāgapaṭipadāya saddhiṃ abhiññāsamāpattinipphādanaṃ pubbayogo.",
  "tika-s0102t:80_23": "Dānādīsuyeva sātisayapaṭipatti pubbacariyā.",
  "tika-s0102t:80_24": "“Yāva cariyāpiṭake saṅgahitā abhinīhāro pubbayogo,",
  "tika-s0102t:80_25": "kāyādivivekavasena ekacariyā pubbacariyā”ti keci.",
  "tika-s0102t:80_26": "Dānādīnañceva appicchatādīnañca saṃsāranibbānesu ādīnavānisaṃsānañca vibhāvanavasena,",
  "tika-s0102t:80_27": "sattānaṃ bodhittaye patiṭṭhāpanaparipācanavasena ca pavattakathā dhammakkhānaṃ.",
  "tika-s0102t:80_28": "Koṭiṃ patvāti paraṃ pariyantaṃ paramukkaṃsaṃ pāpuṇitvā.",
  "tika-s0102t:80_29": "Sattamahādānānīti aṭṭhavassikakāle “hadayamaṃsādīnipi yācakānaṃ dadeyya”nti ajjhāsayaṃ uppādetvā dinnadānaṃ,",
  "tika-s0102t:80_30": "maṅgalahatthidānaṃ,",
  "tika-s0102t:80_31": "gamanakāle dinnaṃ sattasattakamahādānaṃ,",
  "tika-s0102t:80_32": "maggaṃ gacchantena dinnaṃ assadānaṃ,",
  "tika-s0102t:80_33": "rathadānaṃ,",
  "tika-s0102t:80_34": "puttadānaṃ,",
  "tika-s0102t:80_35": "bhariyādānanti imāni satta mahādānāni datvā.",
  "tika-s0102t:81_0": "“Idāneva me maraṇaṃ hotū”ti adhimuccitvā kālakaraṇaṃ adhimuttikālakiriyā,",
  "tika-s0102t:81_1": "taṃ bodhisattānaṃyeva,",
  "tika-s0102t:81_2": "na aññesaṃ.",
  "tika-s0102t:81_3": "Bodhisattā kira dīghāyukadevaloke ṭhitā “idha ṭhitassa me bodhisambhārasambharaṇaṃ na sambhavatī”ti katvā tattha vāsato nibbindamānasā honti,",
  "tika-s0102t:81_4": "tadā vimānaṃ pavisitvā akkhīni nimīletvā “ito uddhaṃ me jīvitaṃ nappavattatū”ti cittaṃ adhiṭṭhāya nisīdanti,",
  "tika-s0102t:81_5": "cittādhiṭṭhānasamanantarameva maraṇaṃ hoti.",
  "tika-s0102t:81_6": "Pāramīdhammānañhi ukkaṃsappavattiyā tasmiṃ tasmiṃ attabhāve abhiññāsamāpattīhi santānassa visesitattā attasinehassa tanubhāvena,",
  "tika-s0102t:81_7": "sattesu ca mahākaruṇāya uḷārabhāvena adhiṭṭhānassa tikkhavisadabhāvāpattiyā bodhisattānaṃ adhippāyā samijjhanti. Citte,",
  "tika-s0102t:81_8": "viya kammesu ca nesaṃ vasībhāvo,",
  "tika-s0102t:81_9": "tasmā yattha upapannānaṃ pāramiyo sammadeva paribrūhanti.",
  "tika-s0102t:81_10": "Vuttanayena kālaṃ katvā tattha upapajjanti.",
  "tika-s0102t:81_11": "Tathā hi amhākaṃ mahāsatto imasmiṃyeva kappe nānājātīsu aparihīnajjhāno kālaṃ katvā brahmaloke nibbatto,",
  "tika-s0102t:81_12": "appakameva kālaṃ tattha ṭhatvā tato cavitvā manussaloke nibbatto,",
  "tika-s0102t:81_13": "pāramīsambharaṇapasuto ahosi.",
  "tika-s0102t:81_14": "Tena vuttaṃ “bodhisattānaṃyeva,",
  "tika-s0102t:81_15": "na aññesa”nti.",
  "tika-s0102t:81_16": "“Ekenaattabhāvena antarena pāramīnaṃ sabbaso pūritattā”ti iminā payojanābhāvato tattha ṭhatvā adhimuttikālakiriyā nāma nāhosīti dasseti.",
  "tika-s0102t:81_17": "Api ca tattha yāvatāyukaṭṭhānaṃ carimabhave anekamahānidhisamuṭṭhānapubbikāya dibbasampattisadisāya mahāsampattiyā nibbatti viya,",
  "tika-s0102t:81_18": "buddhabhūtassa asadisadānādivasena anaññasādhāraṇalābhuppatti viya ca “ito paraṃ mahāpurisassa dibbasampattianubhavanaṃ",
  "tika-s0102t:81_19": "nāma natthī”ti ussāhajātassa puññasambhārassa vasenāti daṭṭhabbaṃ.",
  "tika-s0102t:81_20": "Ayañhettha dhammatā.",
  "tika-s0102t:82_0": "Manussagaṇanāvasena,",
  "tika-s0102t:82_1": "na devagaṇanāvasena.",
  "tika-s0102t:82_2": "Pubbanimittānīti cutiyā pubbanimittāni.",
  "tika-s0102t:82_3": "Amilāyitvāti ettha amilātaggahaṇeneva tāsaṃ mālānaṃ vaṇṇasampadāyapi gandhasampadāyapi sobhāsampadāyapi avināso dassitoti daṭṭhabbaṃ.",
  "tika-s0102t:82_4": "Bāhirabbhantarānaṃ rajojallānaṃ lepassapi abhāvato devānaṃ sarīragatāni vatthāni sabbakālaṃ parisuddhappabhassarāneva",
  "tika-s0102t:82_5": "hutvā tiṭṭhantīti āha “vatthesupi eseva nayo”ti.",
  "tika-s0102t:82_6": "Neva sītaṃ na uṇhanti yassa sītassa paṭikāravasena adhikaṃ seviyamānaṃ uṇhaṃ,",
  "tika-s0102t:82_7": "sayameva vā kharataraṃ hutvā abhibhavantaṃ sarīre sedaṃ uppādeyya,",
  "tika-s0102t:82_8": "tādisaṃ neva sītaṃ,",
  "tika-s0102t:82_9": "na uṇhaṃ hoti.",
  "tika-s0102t:82_10": "Tasmiṃ kāleti yathāvuttamaraṇāsannakāle.",
  "tika-s0102t:82_11": "Bindubinduvasenāti chinnasuttāya āmuttamuttāvaliyā nipatantā muttaguḷikā viya bindu bindu hutvā.",
  "tika-s0102t:82_12": "Sedāti sedadhārā muccanti.",
  "tika-s0102t:82_13": "Dantānaṃ khaṇḍitabhāvo khaṇḍiccaṃ.",
  "tika-s0102t:82_14": "Kesānaṃ palitabhāvo pāliccaṃ. Ādi-",
  "tika-s0102t:82_15": "saddena valittacataṃ saṅgaṇhāti.",
  "tika-s0102t:82_16": "Kilantarūpo attabhāvo hoti,",
  "tika-s0102t:82_17": "na pana khaṇḍiccapāliccādīti adhippāyo.",
  "tika-s0102t:82_18": "Ukkaṇṭhitāti anabhirati.",
  "tika-s0102t:82_19": "Sā natthi uparūpari uḷārauḷārānameva bhogānaṃ visesato duvijānanānaṃ upatiṭṭhahanato.",
  "tika-s0102t:82_20": "Nissasantīti uṇhaṃ nissasanti.",
  "tika-s0102t:82_21": "Vijambhantīti anabhirativasena vijambhanaṃ karonti.",
  "tika-s0102t:83_0": "Paṇḍitā evāti buddhisampannā eva devatā.",
  "tika-s0102t:83_1": "Yathā devatā sampatijātā “kīdisena puññakammena idha nibbattā”ti cintetvā “iminā nāma puññakammena idha nibbattā”ti jānanti,",
  "tika-s0102t:83_2": "evaṃ atītabhave attanā kataṃ,",
  "tika-s0102t:83_3": "aññadāpi vā ekaccaṃ puññakammaṃ jānantiyeva mahāpuññāti āha “ye mahāpuññā”tiādi.",
  "tika-s0102t:84_0": "Na paññāyanti ciratarakālattā paramāyuno.",
  "tika-s0102t:84_1": "Aniyyānikanti na niyyānāvahaṃ sattānaṃ abhājanabhāvato.",
  "tika-s0102t:84_2": "Sattā na paramāyuno honti nāma pāpussannatāyāti āha “tadā hi sattā ussannakilesā hontī”ti. Etthāha –",
  "tika-s0102t:84_3": "kasmā sammāsambuddhā manussaloke eva uppajjanti,",
  "tika-s0102t:84_4": "na devabrahmalokesūti?",
  "tika-s0102t:84_5": "Devaloke tāva nuppajjanti brahmacariyavāsassa anokāsabhāvato,",
  "tika-s0102t:84_6": "tathā anacchariyabhāvato.",
  "tika-s0102t:84_7": "Acchariyadhammā hi buddhā bhagavanto,",
  "tika-s0102t:84_8": "tesaṃ sā acchariyadhammatā devattabhāve ṭhitānaṃ na pākaṭā hoti yathā manussabhūtānaṃ,",
  "tika-s0102t:84_9": "devabhūte hi sammāsambuddhe dissamānaṃ buddhānubhāvaṃ devānubhāvato loko dahati,",
  "tika-s0102t:84_10": "na buddhānubhāvato,",
  "tika-s0102t:84_11": "tathā sati “sammāsambuddho”ti nādhimuccati na sampasīdati,",
  "tika-s0102t:84_12": "issaraguttaggāhaṃ na vissajjeti,",
  "tika-s0102t:84_13": "devattabhāvassa ca cirakālādhiṭṭhānato ekaccasassatavādato na parimuccati.",
  "tika-s0102t:84_14": "Brahmaloke nuppajjantīti etthāpi eseva nayo.",
  "tika-s0102t:84_15": "Sattānaṃ tādisaggāhavinimocanatthañhi buddhā bhagavanto manussasugatiyaṃyeva uppajjanti,",
  "tika-s0102t:84_16": "na devasugatiyaṃ.",
  "tika-s0102t:84_17": "Manussasugatiyaṃ uppajjantāpi opapātikā na honti,",
  "tika-s0102t:84_18": "sati ca opapātikūpapattiyaṃ vuttadosānativattanato,",
  "tika-s0102t:84_19": "dhammaveneyyānaṃ dhammatantiyā ṭhapanassa viya dhātuveneyyānaṃ dhātūnaṃ ṭhapanassa icchitabbattā ca.",
  "tika-s0102t:84_20": "Na hi opapātikānaṃ parinibbānato uddhaṃ sarīradhātuyo tiṭṭhanti.",
  "tika-s0102t:84_21": "Manussaloke uppajjantāpi mahābodhisattā carimabhave manussabhāvassa pākaṭabhāvakaraṇāya pana dārapariggahampi",
  "tika-s0102t:84_22": "karontā yāva puttamukhadassanā agāramajjhe tiṭṭhanti,",
  "tika-s0102t:84_23": "paripākagatasīlanekkhammapaññādipāramikāpi na abhinikkhamantīti.",
  "tika-s0102t:84_24": "Kiṃ vā etāya kāraṇacintāya “sabbabuddhehi āciṇṇasamāciṇṇā,",
  "tika-s0102t:84_25": "yadidaṃ manussabhūtānaṃyeva abhisambujjhanā,",
  "tika-s0102t:84_26": "na devabhūtāna”nti.",
  "tika-s0102t:84_27": "Ayamettha dhammatā.",
  "tika-s0102t:84_28": "Tathā hi tadattho mahābhinīhāropi manussabhūtānaṃyeva ijjhati,",
  "tika-s0102t:84_29": "na devabhūtānaṃ.",
  "tika-s0102t:85_0": "Kasmā pana sammāsambuddhā jambudīpe eva uppajjanti,",
  "tika-s0102t:85_1": "na sesadīpesu?",
  "tika-s0102t:85_2": "Keci tāva āhu “yasmā pathaviyā nābhibhūtā,",
  "tika-s0102t:85_3": "buddhānubhāvasahitā acalaṭṭhānabhūtā bodhimaṇḍabhūmi jambudīpe eva,",
  "tika-s0102t:85_4": "tasmā jambudīpe eva uppajjantī”ti,",
  "tika-s0102t:85_5": "tathā “itaresampi avijahitaṭṭhānānaṃ tattheva labbhanato”ti.",
  "tika-s0102t:85_6": "Ayaṃ panettha amhākaṃ khanti –",
  "tika-s0102t:85_7": "yasmā purimabuddhānaṃ,",
  "tika-s0102t:85_8": "mahābodhisattānaṃ,",
  "tika-s0102t:85_9": "paccekabuddhānañca nibbattiyā sāvakabodhisattānaṃ sāvakabodhiyā abhinīhāro,",
  "tika-s0102t:85_10": "sāvakapāramiyā sambharaṇaṃ,",
  "tika-s0102t:85_11": "paripācanañca buddhakhettabhūte imasmiṃ cakkavāḷe jambudīpe eva ijjhati,",
  "tika-s0102t:85_12": "na aññattha.",
  "tika-s0102t:85_13": "Veneyyānaṃ vinayanattho ca buddhuppādoti aggasāvakamahāsāvakādi veneyyavisesāpekkhāya etasmiṃ jambudīpe eva buddhā nibbattanti,",
  "tika-s0102t:85_14": "na sesadīpesu.",
  "tika-s0102t:85_15": "Ayañca nayo sabbabuddhānaṃ āciṇṇasamāciṇṇoti.",
  "tika-s0102t:85_16": "Tesaṃ uttamapurisānaṃ tattheva uppatti sampatticakkānaṃ viya aññamaññūpanissayato aparāparaṃ vattatīti daṭṭhabbaṃ,",
  "tika-s0102t:85_17": "eteneva imaṃ cakkavāḷaṃ majjhe katvā iminā saddhiṃ cakkavāḷānaṃ dasasahassasseva khettabhāvo dīpito ito",
  "tika-s0102t:85_18": "aññassa buddhānaṃ uppattiṭṭhānassa tepiṭake buddhavacane anupalabbhanato.",
  "tika-s0102t:85_19": "Tenāha “tīsu dīpesu buddhā na nibbattanti,",
  "tika-s0102t:85_20": "jambudīpeyeva nibbattantīti dīpaṃ passī”ti.",
  "tika-s0102t:85_21": "Iminā nayena desaniyāmepi kāraṇaṃ nīharitvā vattabbaṃ.",
  "tika-s0102t:86_0": "Idāni ca khattiyakulaṃ lokasammataṃ brāhmaṇānampi pūjanīyabhāvato.",
  "tika-s0102t:86_1": "“Rājā pitā bhavissatī”ti kulaṃ passi pituvasena kulassa niddisitabbato.",
  "tika-s0102t:87_0": "“Dasannaṃ māsānaṃ upari satta divasānī”ti passi,",
  "tika-s0102t:87_1": "tena attano antarāyābhāvaṃ aññāsi,",
  "tika-s0102t:87_2": "tassā ca tusitabhave dibbasampattipaccanubhavanaṃ.",
  "tika-s0102t:88_0": "Tā devatāti dasasahassicakkavāḷadevatā.",
  "tika-s0102t:88_1": "Kathaṃ pana tā devatā tadā bodhisattassa pūritapāramibhāvaṃ,",
  "tika-s0102t:88_2": "kathaṃ cassa buddhabhāvaṃ jānantīti?",
  "tika-s0102t:88_3": "Mahesakkhānaṃ devatānaṃ vasena,",
  "tika-s0102t:88_4": "yebhuyyena ca tā devatā abhisamayabhāgino.",
  "tika-s0102t:88_5": "Tathā hi bhagavato dhammadānasaṃvibhāge anekavāraṃ dasasahassacakkavāḷadevatāsannipāto ahosi.",
  "tika-s0102t:89_0": "“Cavāmī”ti jānāti cutiāsannajavanehi ñāṇasahitehi cutiyā upaṭṭhitabhāvassa paṭisaṃviditattā.",
  "tika-s0102t:89_1": "Cuticittaṃ na jānāti cuticittakkhaṇassa ittarabhāvato.",
  "tika-s0102t:89_2": "Tathā hi taṃ cutūpapātañāṇassapi avisayova.",
  "tika-s0102t:89_3": "Paṭisandhicittepi eseva nayo.",
  "tika-s0102t:89_4": "Āvajjanapariyāyoti āvajjanakkamo.",
  "tika-s0102t:89_5": "Yasmā ekavāraṃ āvajjitamattena ārammaṇaṃ nicchinituṃ na sakkā,",
  "tika-s0102t:89_6": "tasmā taṃ evārammaṇaṃ dutiyaṃ,",
  "tika-s0102t:89_7": "tatiyañca āvajjitvā nicchayati.",
  "tika-s0102t:89_8": "Āvajjanasīsena cettha javanavāro gahito.",
  "tika-s0102t:89_9": "Tenāha “dutiyatatiyacittavāre eva jānissatī”ti.",
  "tika-s0102t:89_10": "Cutiyā puretaraṃ katipayacittavārato paṭṭhāya “maraṇaṃ me āsanna”nti jānanato “cutikkhaṇepi cavāmīti jānātī”ti vuttaṃ.",
  "tika-s0102t:89_11": "Paṭisandhiyā pana apubbabhāvato paṭisandhicittaṃ na jānāti.",
  "tika-s0102t:89_12": "Nikantiyā uppattito parato “asukasmiṃ me ṭhāne paṭisandhi gahitā”ti jānāti.",
  "tika-s0102t:89_13": "Tasmiṃ kāleti paṭisandhiggahaṇakāle.",
  "tika-s0102t:89_14": "Dasasahassilokadhātu kampatīti ettha kampanakāraṇaṃ heṭṭhā brahmajālavaṇṇanāyaṃ vuttameva.",
  "tika-s0102t:89_15": "Atthato panettha yaṃ vattabbaṃ,",
  "tika-s0102t:89_16": "taṃ parato mahāparinibbānavaṇṇanāyaṃ āgamissati.",
  "tika-s0102t:89_17": "Mahākāruṇikā buddhā bhagavanto sattānaṃ hitasukhavidhānatapparatāya bahulaṃ somanassikāva hontīti tesaṃ",
  "tika-s0102t:89_18": "paṭhamamahāvipākacittena paṭisandhiggahaṇaṃ aṭṭhakathāyaṃ vuttaṃ.",
  "tika-s0102t:89_19": "Mahāsivattheropana yadipi mahākāruṇikā buddhā bhagavanto sattānaṃ hitasukhavidhānatapparāva,",
  "tika-s0102t:89_20": "vivekajjhāsayā pana visaṅkhāraninnā sabbasaṅkhāresu ajjhupekkhanabahulāti pañcamamahāvipākacittena paṭisandhiggahaṇamāha.",
  "tika-s0102t:90_0": "Pure puṇṇamāya sattamadivasato paṭṭhāyāti puṇṇamāya pure sattamadivasato paṭṭhāya,",
  "tika-s0102t:90_1": "sukkapakkhe navamito paṭṭhāyāti attho.",
  "tika-s0102t:90_2": "Sattame divaseti navamito sattame divase āsaḷhipuṇṇamāyaṃ.",
  "tika-s0102t:90_3": "Idaṃ supinanti idāni vuccamānākāraṃ.",
  "tika-s0102t:90_4": "Majjhimaṭṭhakathāyaṃ pana “anotattadahaṃ netvā ekamantaṃ aṭṭhaṃsu.",
  "tika-s0102t:90_5": "Atha nesaṃ deviyo āgantvā manussamalaharaṇatthaṃ nhāpetvā”ti vuttaṃ.",
  "tika-s0102t:90_6": "Tattha nesaṃ deviyoti mahārājūnaṃ deviyo.",
  "tika-s0102t:90_7": "Caritvāti gocaraṃ caritvā.",
  "tika-s0102t:91_0": "Haritūpalittāyāti haritena gomayena kataparibhaṇḍāya.",
  "tika-s0102t:91_1": "“So ca kho purisagabbho,",
  "tika-s0102t:91_2": "na itthigabbho,",
  "tika-s0102t:91_3": "putto te bhavissatī”ti ettakameva te brāhmaṇā attano supinasatthanayena kathesuṃ.",
  "tika-s0102t:91_4": "“Sace agāraṃ ajjhāvasissatī”tiādi pana devatāviggahena tamatthaṃ yāthāvato pavedesuṃ.",
  "tika-s0102t:92_0": "Dhammatāti ettha dhamma-",
  "tika-s0102t:92_1": "saddo “jātidhammānaṃ bhikkhave sattāna”ntiādīsu viya pakatipariyāyo,",
  "tika-s0102t:92_2": "dhammo eva dhammatā yathā devo eva devatāti āha “ayaṃ sabhāvo”ti,",
  "tika-s0102t:92_3": "ayaṃ pakatīti attho.",
  "tika-s0102t:92_4": "Svāyaṃ sabhāvo atthato tathā niyatabhāvoti āha “ayaṃ niyāmoti vuttaṃ hotī”ti.",
  "tika-s0102t:92_5": "Niyāmo pana bahuvidhoti te sabbe atthuddhāranayena uddharitvā idhādhippetaniyāmameva dassetuṃ “niyāmo ca nāmā”tiādi vuttaṃ.",
  "tika-s0102t:92_6": "Tattha kammānaṃ niyāmo kammaniyāmo.",
  "tika-s0102t:92_7": "Esa nayo utuniyāmādīsu tīsu.",
  "tika-s0102t:92_8": "Itaro pana dhammo eva niyāmo dhammaniyāmo, dhammatā.",
  "tika-s0102t:93_0": "Kusalassa kammassa. Nisento tikhiṇaṃ karonto.",
  "tika-s0102t:94_0": "Arūpādibhūmibhāgavisesavasena utuvisesadassanato utuvisesena sijjhamānānaṃ rukkhādīnaṃ pupphaphalādiggahaṇaṃ",
  "tika-s0102t:94_1": "“tesu tesu janapadesū”ti visesetvā vuttaṃ.",
  "tika-s0102t:94_2": "Tasmiṃ tasmiṃ kāleti tasmiṃ tasmiṃ vasantādikāle.",
  "tika-s0102t:95_0": "Madhurato bījato tittato bījatoti yojanā.",
  "tika-s0102t:96_0": "18.",
  "tika-s0102t:96_1": "Vattamānasamīpe vattamāne viya voharitabbanti “okkamatī”ti vuttanti āha “okkanto hotīti ayamevattho”ti.",
  "tika-s0102t:96_2": "Evaṃ hotīti evaṃ vuttappakārenassa sampajānanā hoti.",
  "tika-s0102t:96_3": "Na okkamamāne paṭisandhikkhaṇassa duviññeyyatāya.",
  "tika-s0102t:96_4": "Yathā ca vuttaṃ “paṭisandhicittaṃ na jānātī”ti.",
  "tika-s0102t:96_5": "Dasasahassacakkavāḷapattharaṇena vā appamāṇo.",
  "tika-s0102t:96_6": "Ativiya samujjalanabhāvena uḷāro.",
  "tika-s0102t:96_7": "Devānubhāvanti devānaṃ pabhānubhāvaṃ.",
  "tika-s0102t:96_8": "Devānañhi pabhaṃ so obhāso abhibhavati,",
  "tika-s0102t:96_9": "na tesaṃ ādhipaccaṃ.",
  "tika-s0102t:96_10": "Tenāha “nivatthavatthassā”tiādi.",
  "tika-s0102t:97_0": "Lokānaṃ lokadhātūnaṃ antaro vivaro lokantaro,",
  "tika-s0102t:97_1": "so eva itthiliṅgavasena “lokantarikā”ti vutto.",
  "tika-s0102t:97_2": "Rukkhagacchādinā kenaci na haññantīti aghā,",
  "tika-s0102t:97_3": "asambādhā.",
  "tika-s0102t:97_4": "Tenāha “niccavivaṭā”ti.",
  "tika-s0102t:97_5": "Asaṃvutāti heṭṭhā,",
  "tika-s0102t:97_6": "upari ca kenaci na pihitā.",
  "tika-s0102t:97_7": "Tena vuttaṃ “heṭṭhāpi appatiṭṭhā”ti.",
  "tika-s0102t:97_8": "Tattha pi-",
  "tika-s0102t:97_9": "saddena yathā heṭṭhā udakassa pidhāyikā pathavī natthīti asaṃvutā lokantarikā,",
  "tika-s0102t:97_10": "evaṃ uparipi cakkavāḷesu viya devavimānānaṃ abhāvato asaṃvutā appatiṭṭhāti dasseti.",
  "tika-s0102t:97_11": "Andhakāro ettha atthīti andhakārā.",
  "tika-s0102t:97_12": "Cakkhuviññāṇaṃ na jāyati ālokassa abhāvato,",
  "tika-s0102t:97_13": "na cakkhuno.",
  "tika-s0102t:97_14": "Tathā hi “tena obhāsena aññamaññaṃ sañjānantī”ti vuttaṃ.",
  "tika-s0102t:97_15": "Jambudīpe ṭhitamajjhanhikavelāyaṃ pubbavidehavāsīnaṃ atthaṅgamanavasena upaḍḍhaṃ sūriyamaṇḍalaṃ paññāyati,",
  "tika-s0102t:97_16": "aparagoyānavāsīnaṃ uggamanavasena,",
  "tika-s0102t:97_17": "evaṃ sesadīpesu pīti āha “ekappahāreneva tīsu dīpesu paññāyantī”ti.",
  "tika-s0102t:97_18": "Ito aññathā pana dvīsu eva dīpesu ekappahārena paññāyantīti.",
  "tika-s0102t:97_19": "Ekekāya disāya nava nava yojanasatasahassāni andhakāravidhamanampi imināva nayena daṭṭhabbaṃ.",
  "tika-s0102t:97_20": "Pabhāya nappahontīti attano pabhāya obhāsituṃ anabhisambhunanti.",
  "tika-s0102t:97_21": "Yugandharapabbatappamāṇe ākāse vicaraṇato “cakkavāḷapabbatassa vemajjhena vicarantī”ti vuttaṃ.",
  "tika-s0102t:98_0": "Vāvaṭāti khādanatthaṃ gaṇhituṃ upakkamantā.",
  "tika-s0102t:98_1": "Viparivattitvāti vivattitvā.",
  "tika-s0102t:98_2": "Chijjitvāti mucchāpattiyā ṭhitaṭṭhānato muccitvā,",
  "tika-s0102t:98_3": "aṅgapaccaṅgachedanena vā chijjitvā.",
  "tika-s0102t:98_4": "Accantakhāreti ātapasantāpābhāvena atisītabhāvameva sandhāya accantakhāratā vuttā siyā.",
  "tika-s0102t:98_5": "Na hi taṃ kappasaṇṭhahanaudakaṃ sampattikaramahāmeghavuṭṭhaṃ pathavisandhārakaṃ kappavināsakaṃ udakaṃ viya khāraṃ bhavituṃ arahati.",
  "tika-s0102t:98_6": "Tathā hi sati pathavīpi vilīyeyya,",
  "tika-s0102t:98_7": "tesaṃ vā pāpakammabalena petānaṃ udakassa pubbakheḷabhāvāpatti viya tassa udakassa tadā khārabhāvāpatti hotīti vuttaṃ “accantakhāre udake”ti.",
  "tika-s0102t:99_0": "Ekayāgupānamattampīti pattādibhājanagataṃ yāguṃ gaḷociādiuddharaṇiyā gahetvā pivanamattampi kālaṃ.",
  "tika-s0102t:99_1": "Samantatoti sabbabhāgato chappakārampi.",
  "tika-s0102t:100_0": "19. Catunnaṃ mahārājānaṃ vasenāti vessavaṇādicatumahārājabhāvasāmaññena.",
  "tika-s0102t:101_0": "Yathāvihāranti yathāsakaṃ vihāraṃ.",
  "tika-s0102t:102_0": "20.",
  "tika-s0102t:102_1": "Pakatiyāti attano pakatiyā eva.",
  "tika-s0102t:102_2": "Tenāha “sabhāvenevā”ti.",
  "tika-s0102t:102_3": "Parassa santike gahaṇena vinā attano sabhāveneva sayameva adhiṭṭhahitvā sīlasampannā.",
  "tika-s0102t:102_4": "Bodhisattamātāpīti amhākaṃ bodhisattamātāpi.",
  "tika-s0102t:102_5": "Kāladevilassāti yathā kāladevilassa santike aññadā gaṇhāti,",
  "tika-s0102t:102_6": "bodhisatte pana…pe…",
  "tika-s0102t:102_7": "sayameva sīlaṃ aggahesi,",
  "tika-s0102t:102_8": "tathā vipassībodhisattamātāpīti adhippāyo.",
  "tika-s0102t:103_0": "21.",
  "tika-s0102t:103_1": "“Manussesū”ti idaṃ pakaticārittavasena vuttaṃ,",
  "tika-s0102t:103_2": "“manussitthiyā nāma manussapurisesu purisādhippāyacittaṃ uppajjeyyā”ti.",
  "tika-s0102t:103_3": "Bodhisattassa mātuyā pana devesupi tādisaṃ cittaṃ nuppajjateva.",
  "tika-s0102t:103_4": "Yathā bodhisattassa ānubhāvena bodhisattamātu purisādhippāyacittaṃ nuppajjati,",
  "tika-s0102t:103_5": "evaṃ tassa ānubhāveneva sā kenaci purisena anabhibhavanīyāti āha “pādā na vahanti dibbasaṅkhalikā viya bajjhantī”ti.",
  "tika-s0102t:104_0": "22.",
  "tika-s0102t:104_1": "Pubbe “kāmaguṇūpasaṃhitaṃ cittaṃ nuppajjatī”ti vuttaṃ,",
  "tika-s0102t:104_2": "puna “pañcahi kāmaguṇehi samappitā samaṅgībhūtā paricāretī”ti ca vuttaṃ.",
  "tika-s0102t:104_3": "Kathamidaṃ aññamaññaṃ na virujjhatīti āha “pubbe”tiādi.",
  "tika-s0102t:104_4": "Vatthupaṭikkhepoti abrahmacariyavatthupaṭisedho.",
  "tika-s0102t:104_5": "Tenāha “purisādhippāyavasenā”ti.",
  "tika-s0102t:104_6": "Ārammaṇapaṭilābhoti rūpādipañcakāmaguṇārammaṇasseva paṭilābho.",
  "tika-s0102t:105_0": "23.",
  "tika-s0102t:105_1": "Kilamathoti khedo,",
  "tika-s0102t:105_2": "kāyassa garubhāvakathinabhāvādayopi tassā tadā na honti eva.",
  "tika-s0102t:105_3": "“Tirokucchigataṃ passatī”ti vuttaṃ.",
  "tika-s0102t:105_4": "Kadā paṭṭhāya passatīti āha “kalalādikālaṃ atikkamitvā”tiādi.",
  "tika-s0102t:105_5": "Dassane payojanaṃ sayameva vadati.",
  "tika-s0102t:105_6": "Tassa abhāvato kalalādikāle na passati.",
  "tika-s0102t:105_7": "Puttena daharena mandena uttānaseyyakena saddhiṃ.",
  "tika-s0102t:105_8": "“Yaṃ taṃ mātū”tiādi pakaticārittavasena vuttaṃ.",
  "tika-s0102t:105_9": "Cakkavattigabbhatopi hi savisesaṃ bodhisattagabbho parihāraṃ labhati puññasambhārassa sātisayattā,",
  "tika-s0102t:105_10": "tasmā bodhisattamātā ativiya sappāyāhārācārā ca hutvā sakkaccaṃ pariharati.",
  "tika-s0102t:105_11": "Sukhavāsatthanti bodhisattassa sukhavāsatthaṃ.",
  "tika-s0102t:105_12": "Puratthābhimukhoti mātu purimabhāgābhimukho.",
  "tika-s0102t:105_13": "Idāni tirokucchigatassa dissamānatāya abbhantaraṃ,",
  "tika-s0102t:105_14": "bāhirañca kāraṇaṃ dassetuṃ “pubbe katakamma”ntiādi vuttaṃ.",
  "tika-s0102t:105_15": "Assāti deviyā.",
  "tika-s0102t:105_16": "Vatthunti kucchiṃ.",
  "tika-s0102t:105_17": "Phalikaabbhapaṭalādino viya bodhisattamātukucchitacassa patanubhāvena ālokassa vibandhābhāvato yathā bodhisattamātā kucchigataṃ bodhisattaṃ passati,",
  "tika-s0102t:105_18": "kiṃ evaṃ bodhisattopi mātaraṃ,",
  "tika-s0102t:105_19": "aññañca purato ṭhitaṃ rūpagataṃ passati,",
  "tika-s0102t:105_20": "noti āha “bodhisatto panā”tiādi.",
  "tika-s0102t:105_21": "Kasmā pana sati cakkhumhi,",
  "tika-s0102t:105_22": "āloke ca na passatīti āha “na hi antokucchiyaṃ cakkhuviññāṇaṃ uppajjatī”ti.",
  "tika-s0102t:105_23": "Assāsapassāsā viya hi tattha cakkhuviññāṇampi na uppajjati tajjassa samannāhārassa abhāvato.",
  "tika-s0102t:106_0": "24.",
  "tika-s0102t:106_1": "Yathā aññā itthiyo vijātappaccayā tādisena rogena abhibhūtāpi hutvā maranti,",
  "tika-s0102t:106_2": "bodhisattamātu pana bodhisatte kucchigate tassa vijāyananimittaṃ,",
  "tika-s0102t:106_3": "na koci rogo uppajjati,",
  "tika-s0102t:106_4": "kevalaṃ āyuparikkhayeneva kālaṃ karoti,",
  "tika-s0102t:106_5": "svāyamattho heṭṭhā vutto eva.",
  "tika-s0102t:106_6": "“Bodhisattena vasitaṭṭhānañhī”tiādi tassa kāraṇavacanaṃ.",
  "tika-s0102t:106_7": "Aññesaṃ aparibhoganti aññehi na paribhuñjitabbaṃ,",
  "tika-s0102t:106_8": "na paribhogayogyanti attho.",
  "tika-s0102t:106_9": "Tathā sati bodhisattapitu aññāya aggamahesiyā bhavitabbaṃ,",
  "tika-s0102t:106_10": "tathāpi bodhisattamātari dharantiyā ayujjamānakanti āha “na ca sakkā”tiādi.",
  "tika-s0102t:106_11": "Apanetvāti aggamahesiṭhānato nīharitvā.",
  "tika-s0102t:106_12": "Attani chandarāgavaseneva bahiddhā ārammaṇapariyesanāti visayinisārāgo sattānaṃ visayesu sārāgassa balavakāraṇanti",
  "tika-s0102t:106_13": "dassento āha “sattānaṃ attabhāve chandarāgo balavā hotī”ti.",
  "tika-s0102t:106_14": "Anurakkhituṃ na sakkotīti sammā gabbhaparihāraṃ nānuyuñjati.",
  "tika-s0102t:106_15": "Tena gabbho bahvābādho hoti.",
  "tika-s0102t:106_16": "Vatthu visadaṃ hotīti gabbhāsayo visuddho hoti.",
  "tika-s0102t:106_17": "Mātu majjhimavayassa tatiyakoṭṭhāse bodhisattagabbhokkamanampi tassā āyuparimāṇavilokaneneva saṅgahitaṃ vayovasena uppajjanakavikārassa parivajjanato.",
  "tika-s0102t:106_18": "Itthisabhāvena uppajjanakavikāro pana bodhisattassa ānubhāveneva vūpasamati.",
  "tika-s0102t:107_0": "25.",
  "tika-s0102t:107_1": "Sattamāsajātoti paṭisandhiggahaṇato sattame māse jāto.",
  "tika-s0102t:107_2": "So sītuṇhakkhamo na hoti ativiya sukhumālatāya.",
  "tika-s0102t:107_3": "Aṭṭhamāsajāto kāmaṃ sattamāsajātato buddhivayavā,",
  "tika-s0102t:107_4": "ekacce pana cammapadesā vuddhiṃ pāpuṇantā ghaṭṭanaṃ na sahanti,",
  "tika-s0102t:107_5": "tena so na jīvati.",
  "tika-s0102t:107_6": "“Sattamāsajātassa pana na tāva te jātā”ti vadanti.",
  "tika-s0102t:108_0": "27.",
  "tika-s0102t:108_1": "Devā paṭhamaṃ paṭiggaṇhantīti “lokanāthaṃ mahāpurisaṃ sayameva paṭhamaṃ paṭiggaṇhāmā”ti sañjātagāravabahumānā",
  "tika-s0102t:108_2": "attano pītiṃ pavedentā khīṇāsavā suddhāvāsabrahmāno ādito paṭiggaṇhanti.",
  "tika-s0102t:108_3": "Sūtivesanti sūtijagganadhātivesaṃ.",
  "tika-s0102t:108_4": "Eketi abhayagirivāsino.",
  "tika-s0102t:108_5": "Macchakkhisadisaṃ chavivasena.",
  "tika-s0102t:108_6": "Aṭṭhāsi na nisīdi,",
  "tika-s0102t:108_7": "na nipajji vā.",
  "tika-s0102t:108_8": "Tena vuttaṃ “ṭhitāva bodhisattaṃ bodhisattamātā vijāyatī”ti.",
  "tika-s0102t:108_9": "Niddukkhatāya ṭhitā eva hutvā vijāyati.",
  "tika-s0102t:108_10": "Dukkhassa hi balavabhāvato taṃ dukkhaṃ asahamānā aññā itthiyo nisinnā vā nipannā vā vijāyanti.",
  "tika-s0102t:109_0": "28.",
  "tika-s0102t:109_1": "Ajinappaveṇiyāti ajinacammehi sibbitvā katapaveṇiyā.",
  "tika-s0102t:109_2": "Mahātejoti mahānubhāvo.",
  "tika-s0102t:109_3": "Mahāyasoti mahāparivāro,",
  "tika-s0102t:109_4": "vipulakittighoso ca.",
  "tika-s0102t:110_0": "29.",
  "tika-s0102t:110_1": "Bhaggavibhaggāti sambādhaṭṭhānato nikkhamanena vibhāvitattā bhaggā,",
  "tika-s0102t:110_2": "vibhaggā viya ca hutvā,",
  "tika-s0102t:110_3": "tena nesaṃ avisadabhāvameva dasseti.",
  "tika-s0102t:110_4": "Alaggo hutvāti gabbhāsaye,",
  "tika-s0102t:110_5": "yonipadese ca katthaci alaggo asatto hutvā,",
  "tika-s0102t:110_6": "yato “dhamakaraṇato udakanikkhamanasadisa”nti vuttaṃ.",
  "tika-s0102t:110_7": "Udakenāti gabbhāsayagatena udakena.",
  "tika-s0102t:110_8": "Amakkhitova nikkhamati sammakkhitassa tādisassa udakasemhādikasseva tattha abhāvato.",
  "tika-s0102t:110_9": "Bodhisattassa hi puññānubhāvato paṭisandhiggahaṇato paṭṭhāya taṃ ṭhānaṃ pubbepi visuddhaṃ visesato paramasugandhagandhakuṭi",
  "tika-s0102t:110_10": "viya candanagandhaṃ vāyantaṃ tiṭṭhati.",
  "tika-s0102t:111_0": "Udakavaṭṭiyoti udakakkhandhā.",
  "tika-s0102t:112_0": "31.",
  "tika-s0102t:112_1": "Muhuttajātoti muhuttena jāto hutvā muhuttamattova.",
  "tika-s0102t:112_2": "Anudhāriyamāneti anukūlavasena nīyamāne.",
  "tika-s0102t:112_3": "Āgatānevāti taṃ ṭhānaṃ upagatāni eva.",
  "tika-s0102t:112_4": "Anekasākhanti ratanamayānekasatapatiṭṭhānahīrakaṃ.",
  "tika-s0102t:112_5": "Sahassamaṇḍalanti tesaṃ upariṭṭhitaṃ anekasahassamaṇḍalahīrakaṃ.",
  "tika-s0102t:112_6": "Marūti devā.",
  "tika-s0102t:112_7": "Na kho pana evaṃ daṭṭhabbaṃ padavītihārato pageva disāvilokanassa katattā.",
  "tika-s0102t:112_8": "Tenāha “mahāsatto hī”tiādi.",
  "tika-s0102t:112_9": "Ekaṅgaṇānīti vivaṭabhāvena vihāraṅgaṇapariveṇaṅgaṇāni viya ekaṅgaṇasadisāni ahesuṃ.",
  "tika-s0102t:112_10": "Sadisopi natthīti tumhākaṃ idaṃ vilokanaṃ visiṭṭhe passituṃ “idha tumhehi sadisopi natthi,",
  "tika-s0102t:112_11": "kuto uttaritaro”ti āhaṃsu.",
  "tika-s0102t:112_12": "Aggoti padhāno,",
  "tika-s0102t:112_13": "kena panassa padhānatāti āha “guṇehī”ti. Paṭhama-",
  "tika-s0102t:112_14": "saddo cettha padhānapariyāyo.",
  "tika-s0102t:112_15": "Bodhisattassa pana padhānatā anaññasādhāraṇāti āha “sabbapaṭhamo”ti,",
  "tika-s0102t:112_16": "sabbapadhānoti attho.",
  "tika-s0102t:112_17": "Etassevāti aggasaddasseva.",
  "tika-s0102t:112_18": "Ettha ca mahesakkhā tāva devā tathā ca vadanti,",
  "tika-s0102t:112_19": "itare pana kathanti?",
  "tika-s0102t:112_20": "Mahāsattassa ānubhāvadassanādinā.",
  "tika-s0102t:112_21": "Mahesakkhānañhi devānaṃ mahāsattassa ānubhāvo viya tena sadisānampi ānubhāvo paccakkho ahosīti,",
  "tika-s0102t:112_22": "itare pana tesaṃ vacanaṃ sutvā saddahantā anuminantā tathā āhaṃsu.",
  "tika-s0102t:112_23": "Paripākagatapubbahetusaṃsiddhāya dhammatāya codiyamāno imasmiṃ…pe… byākāsi.",
  "tika-s0102t:113_0": "Jātamattasseva bodhisattassa ṭhānādīni yesaṃ visesādhigamānaṃ pubbanimittabhūtānīti te niddhāretvā dassento “ettha cā”tiādimāha.",
  "tika-s0102t:113_1": "Tattha patiṭṭhānaṃ caturiddhipādapaṭilābhassa pubbanimittaṃ iddhipādavasena lokuttaradhammesu suppatiṭṭhitabhāvasamijjhanato.",
  "tika-s0102t:113_2": "Uttarābhimukhabhāvo lokassa uttaraṇavasena gamanassa pubbanimittaṃ.",
  "tika-s0102t:113_3": "Tena hi bhagavā sadevakassa lokassa abhibhūto,",
  "tika-s0102t:113_4": "kenaci anabhibhūto ahosi.",
  "tika-s0102t:113_5": "Tenāha “mahājanaṃ ajjhottharitvā abhibhavitvā gamanassa pubbanimitta”nti.",
  "tika-s0102t:113_6": "Tathā sattapadagamanaṃ sattapadabojjhaṅgasampannaariyamaggagamanassa.",
  "tika-s0102t:113_7": "Suvisuddhasetacchattadhāraṇaṃ suvisuddhavimuttichattadhāraṇassa.",
  "tika-s0102t:113_8": "Pañcarājakakudhabhaṇḍasamāyogo pañcavidhavimuttiguṇasamāyogassa.",
  "tika-s0102t:113_9": "Anāvaṭadisānuvilokanaṃ anāvaṭañāṇatāya.",
  "tika-s0102t:113_10": "“Aggohamasmī”tiādinā achambhitavācābhāsanaṃ kenaci avibandhanīyatāya appavattiyassa saddhammacakkappavattanassa.",
  "tika-s0102t:113_11": "“Ayamantimā jātī”ti āyatiṃ jātiyā abhāvakittanā anupādi…pe…",
  "tika-s0102t:113_12": "pubbanimittanti veditabbaṃ tassa tassa anāgate laddhabbavisesassa taṃ taṃ nimittaṃ abyabhicārīti katvā.",
  "tika-s0102t:113_13": "Na āgatoti imasmiṃ sutte,",
  "tika-s0102t:113_14": "aññattha ca vakkhamānāya anupubbiyā na āgato.",
  "tika-s0102t:113_15": "Āharitvāti tasmiṃ tasmiṃ sutte,",
  "tika-s0102t:113_16": "aṭṭhakathāsu ca āgatanayena āharitvā dīpetabbo.",
  "tika-s0102t:114_0": "“Dasasahassilokadhātu kampī”ti idaṃ satipi idha pāḷiyaṃ āgatatte vakkhamānānaṃ acchariyānaṃ mūlabhūtaṃ dassetuṃ vuttaṃ,",
  "tika-s0102t:114_1": "evaṃ aññampi evarūpaṃ daṭṭhabbaṃ.",
  "tika-s0102t:114_2": "Tantibaddhā vīṇā cammabaddhā bheriyoti pañcaṅgikatūriyassa nidassanamattaṃ, ca-",
  "tika-s0102t:114_3": "saddena vā itaresampi saṅgaho daṭṭhabbo.",
  "tika-s0102t:114_4": "“Andubandhanādīni taṅkhaṇe eva chajjitvā puna pākatikāneva honti,",
  "tika-s0102t:114_5": "tathā jaccandhādīnaṃ cakkhusotādīni tathārūpakammapaccayā tasmiṃyeva khaṇe uppajjitvā tāvadeva vigacchantī”ti vadanti.",
  "tika-s0102t:114_6": "Chijjiṃsūti ca pādesu bandhaṭṭhānesu chijjiṃsu.",
  "tika-s0102t:114_7": "Vigacchiṃsūti vūpasamiṃsu.",
  "tika-s0102t:114_8": "Ākāsaṭṭhakaratanāni nāma taṃtaṃvimānagatamaṇiratanādīni.",
  "tika-s0102t:114_9": "Sakatejobhāsitānīti ativiya samujjalāya attano pabhāya obhāsitāni ahesuṃ.",
  "tika-s0102t:114_10": "Nappavattīti na sannipāto.",
  "tika-s0102t:114_11": "Na vāyīti kharo vāto na vāyi.",
  "tika-s0102t:114_12": "Mudusukho pana sattānaṃ sukhāvaho vāyi.",
  "tika-s0102t:114_13": "Pathavigatā ahesuṃ uccaṭṭhāne ṭhātuṃ avisahantā.",
  "tika-s0102t:114_14": "Utusampannoti anuṇhāsītatāsaṅkhātena utunā sampanno.",
  "tika-s0102t:114_15": "Apphoṭanaṃ vuccati bhujahatthasaṅghaṭṭanasaddo,",
  "tika-s0102t:114_16": "atthato pana vāmahatthaṃ ure ṭhapetvā dakkhiṇena puthupāṇinā hatthatāḷanena saddakaraṇaṃ.",
  "tika-s0102t:114_17": "Mukhena usseḷanaṃ saddassa muñcanaṃ seḷanaṃ.",
  "tika-s0102t:114_18": "Ekaddhajamālā ahosi nirantaraṃ dhajamālāsamodhānagatāya.",
  "tika-s0102t:114_19": "Na kevalañca etāni eva,",
  "tika-s0102t:114_20": "atha kho aññānipi “vicittapupphasugandhapupphavassadevopavassi sūriye dissamāne eva tārakā obhāsiṃsu,",
  "tika-s0102t:114_21": "acchaṃ vippasannaṃ udakaṃ pathavito ubbhijji,",
  "tika-s0102t:114_22": "bilāsayā ca tiracchānā āsayato nikkhamiṃsu,",
  "tika-s0102t:114_23": "rāgadosamohāpi tanu bhaviṃsu,",
  "tika-s0102t:114_24": "pathaviyaṃ rajo vūpasami,",
  "tika-s0102t:114_25": "aniṭṭhagandho vigacchi,",
  "tika-s0102t:114_26": "dibbagandho vāyi,",
  "tika-s0102t:114_27": "rūpino devā sarūpeneva manussānaṃ āpāthaṃ agamaṃsu,",
  "tika-s0102t:114_28": "sattānaṃ cutūpapātā nāhesu”nti evamādīni yāni mahābhinīhārasamaye uppannāni dvattiṃsapubbanimittāni,",
  "tika-s0102t:114_29": "tāni anavasesato tadā ahesunti.",
  "tika-s0102t:115_0": "Tatrāpīti tesupi pathavikampādīsu evaṃ pubbanimittabhāvo veditabbo.",
  "tika-s0102t:115_1": "Na kevalaṃ sampatijātassa ṭhānādīsu evāti adhippāyo.",
  "tika-s0102t:115_2": "Sabbaññutaññāṇapaṭilābhassa pubbanimittaṃ sabbassa ñeyyassa,",
  "tika-s0102t:115_3": "titthakaramatassa ca cālanato.",
  "tika-s0102t:115_4": "Kenaci anussāhitānaṃyeva imasmiṃyeva ekacakkavāḷe sannipāto kenaci anussāhitānaṃyeva ekappahāreneva sannipatitvā dhammapaṭiggaṇhanassa pubbanimittaṃ.",
  "tika-s0102t:115_5": "Paṭhamaṃ devatānaṃ paṭiggahaṇaṃ dibbavihārapaṭilābhassa,",
  "tika-s0102t:115_6": "pacchā manussānaṃ paṭiggahaṇaṃ tattheva ṭhānassa niccalasabhāvato āneñjavihārapaṭilābhassa pubbanimittaṃ.",
  "tika-s0102t:115_7": "Vīṇānaṃ sayaṃ vajjanaṃ parūpadesena vinā sayameva anupubbavihārapaṭilābhassa pubbanimittaṃ.",
  "tika-s0102t:115_8": "Bherīnaṃ vajjanaṃ cakkavāḷapariyantāya parisāya pavedanasamatthassa dhammabheriyā anusāvanassa amatadundubhighosanassa pubbanimittaṃ.",
  "tika-s0102t:115_9": "Andubandhanādīnaṃ chedo mānavinibandhabhedanassa pubbanimittaṃ.",
  "tika-s0102t:115_10": "Mahājanassa rogavigamo tasseva sakalavaṭṭadukkharogavigamabhūtassa saccapaṭilābhassa pubbanimittaṃ.",
  "tika-s0102t:115_11": "“Mahājanassā”ti padaṃ “mahājanassa dibbacakkhupaṭilābhassa,",
  "tika-s0102t:115_12": "mahājanassa dibbasotadhātupaṭilābhassā”tiādinā tattha tattha ānetvā sambandhitabbaṃ.",
  "tika-s0102t:115_13": "Iddhipādabhāvanāvasena sātisayañāṇajavasampattisiddhīti āha “pīṭhasappīnaṃ javasampadā caturiddhipādapaṭilābhassa pubbanimitta”nti.",
  "tika-s0102t:115_14": "Supaṭṭanasampāpuṇanaṃ catupaṭisambhidādhigamassa pubbanimittaṃ.",
  "tika-s0102t:115_15": "Atthādianurūpaṃ atthādīsu sampaṭipattibhāvato.",
  "tika-s0102t:115_16": "Ratanānaṃ sakatejobhāsitattaṃ yaṃ lokassa dhammobhāsaṃ dassessati,",
  "tika-s0102t:115_17": "tena tassa sakatejobhāsitattassa pubbanimittaṃ.",
  "tika-s0102t:116_0": "Catubrahmavihārapaṭilābhassa pubbanimittaṃ tassa sabbaso veravūpasamanato.",
  "tika-s0102t:116_1": "Ekādasaagginibbāpanassa pubbanimittaṃ dunnibbāpananibbānabhāvato.",
  "tika-s0102t:116_2": "Ñāṇālokādassanassa pubbanimittaṃ anāloke ālokadassanabhāvato.",
  "tika-s0102t:116_3": "Nibbānarasenāti kilesānaṃ nibbāyanarasena.",
  "tika-s0102t:116_4": "Ekarasabhāvassāti sāsanassa sabbattha ekarasabhāvassa,",
  "tika-s0102t:116_5": "tañca kho amadhurassa lokassa sabbaso madhurabhāvāpādanena.",
  "tika-s0102t:116_6": "Dvāsaṭṭhidiṭṭhigatabhindanassa pubbanimittaṃ sabbaso diṭṭhigatavātāpanayanavasena.",
  "tika-s0102t:116_7": "Ākāsādiappatiṭṭhavisamacañcalaṭṭhānaṃ pahāya sakuṇānaṃ pathavigamanaṃ tādisaṃ micchāgāhaṃ pahāya sattānaṃ",
  "tika-s0102t:116_8": "pāṇehi ratanattayasaraṇagamanassa pubbanittaṃ.",
  "tika-s0102t:116_9": "Bahujanakantatāyāti candassa viya bahujanassa kantatāya.",
  "tika-s0102t:116_10": "Sūriyassa uṇhasītavivajjitautusukhatā pariḷāhavivajjitakāyikacetasikasukhappattiyā pubbanimittaṃ.",
  "tika-s0102t:116_11": "Devatānaṃ apphoṭanādīhi kīḷanaṃ pamoduppatti bhavantagamanena,",
  "tika-s0102t:116_12": "dhammasabhāvabodhanena ca udānavasena pamodavibhāvanassa pubbanimittaṃ.",
  "tika-s0102t:116_13": "Dhammavegavassanassāti desanāñāṇavegena dhammāmatassa vassanassa pubbanimittaṃ.",
  "tika-s0102t:116_14": "Kāyagatāsativasena laddhaṃ jhānaṃ pādakaṃ katvā uppāditamaggaphalasukhānubhavo kāyagatāsatiamatapaṭilābho,",
  "tika-s0102t:116_15": "tassa pana kāyassāpi atappakasukhāvahattā khudāpipāsāpīḷanābhāvo pubbanimittaṃ vutto.",
  "tika-s0102t:116_16": "Aṭṭhakathāyaṃpana khudaṃ,",
  "tika-s0102t:116_17": "pipāsañca bhinditvā vuttaṃ.",
  "tika-s0102t:116_18": "Tattha pubbanimittānaṃ bhedo visesasāmaññavibhāgena,",
  "tika-s0102t:116_19": "gobalībaddañāyena ca gahetabbo.",
  "tika-s0102t:116_20": "“Sayamevā”ti padaṃ “aṭṭhaṅgikamaggadvāravivaraṇassā”ti etthāpi ānetvā sambandhitabbaṃ.",
  "tika-s0102t:116_21": "Bharitabhāvassāti paripuṇṇabhāvassa.",
  "tika-s0102t:116_22": "“Ariyaddhajamālāmālitāyāti kāsāyaddhajamālāvantatāyā”ti keci,",
  "tika-s0102t:116_23": "sadevakassa lokassa pana ariyamaggabojjhaṅgaddhajamālāhi mālibhāvassa pubbanimittaṃ.",
  "tika-s0102t:116_24": "Yaṃ panettha anuddhaṭaṃ,",
  "tika-s0102t:116_25": "taṃ suviññeyyameva.",
  "tika-s0102t:117_0": "Etthāti “sampatijāto”tiādinā āgate imasmiṃ vāre.",
  "tika-s0102t:117_1": "Vissajjitova,",
  "tika-s0102t:117_2": "tasmā amhehi idha apubbaṃ vattabbaṃ natthīti adhippāyo.",
  "tika-s0102t:117_3": "Tadā pathaviyaṃ gacchantopi mahāsatto ākāsena gacchanto viya mahājanassa tathā upaṭṭhāsīti ayamettha",
  "tika-s0102t:117_4": "niyati dhammaniyāmo bodhisattānaṃ dhammatā ti idaṃ niyativādavasena kathanaṃ.",
  "tika-s0102t:117_5": "Pubbe purimajātīsu tādisassa puññasambhārakammassa katattā upacitattā mahājanassa tathā upaṭṭhāsīti idaṃ pubbekatakammavādavasena kathanaṃ.",
  "tika-s0102t:117_6": "Imesaṃ sattānaṃ upari īsanasīlatāya yathāsakaṃ kammameva issaro nāma,",
  "tika-s0102t:117_7": "tassa nimmānaṃ attano phalassa nibbattanaṃ mahāpurisopi sadevakaṃ lokaṃ abhibhavituṃ samatthena uḷārena puññakammena nibbattito,",
  "tika-s0102t:117_8": "tena issarena nimmito nāma,",
  "tika-s0102t:117_9": "tassa cāyaṃ nimmānaviseso,",
  "tika-s0102t:117_10": "yadidaṃ mahānubhāvatā,",
  "tika-s0102t:117_11": "yāya mahājanassa tathā upaṭṭhāsīti idaṃ issaranimmānavasena kathanaṃ.",
  "tika-s0102t:117_12": "Evaṃ taṃ taṃ bahulaṃ vatvā kiṃ imāya pariyāyakathāyāti avasāne ujukameva byākari.",
  "tika-s0102t:117_13": "Sampatijāto pathaviyaṃ kathaṃ padasā gacchati,",
  "tika-s0102t:117_14": "evaṃ mahānubhāvo ākāsena maññe gacchatīti parikappanavasena ākāsena gacchanto viya ahosi.",
  "tika-s0102t:117_15": "Sīghataraṃ pana sattapadavītihārena gatattā dissamānarūpopi mahājanassa adissamāno viya ahosi.",
  "tika-s0102t:117_16": "Acelakabhāvo,",
  "tika-s0102t:117_17": "khuddakasarīratā ca tādisassa iriyāpathassa na anucchavikāti kammānubhāvasañjanitapāṭihāriyavasena alaṅkatapaṭiyatto viya,",
  "tika-s0102t:117_18": "soḷasavassuddesiko viya ca mahājanassa upaṭṭhāsīti veditabbaṃ.",
  "tika-s0102t:117_19": "Mahāsattassa puññānubhāvena tadā tathā upaṭṭhānamattamevetanti.",
  "tika-s0102t:117_20": "Pacchā bāladārakova ahosi,",
  "tika-s0102t:117_21": "na tādisoti.",
  "tika-s0102t:117_22": "Buddhabhāvānucchavikassa bodhisattānubhāvassa yāthāvato paveditattā parisā cassa byākaraṇena buddhena viya…pe…",
  "tika-s0102t:117_23": "attamanā ahosi.",
  "tika-s0102t:118_0": "Sabbadhammatāti sabbā soḷasavidhāpi yathāvuttā dhammatā sabbabodhisattānaṃ hontīti veditabbā puññañāṇasambhāradassanena nesaṃ ekasadisattā.",
  "tika-s0102t:119_0": "Dvattiṃsamahāpurisalakkhaṇavaṇṇanā",
  "tika-s0102t:120_0": "33.",
  "tika-s0102t:120_1": "Dukūlacumbaṭaketi daharassa nipajjanayogyatāvasena paṭisaṃhaṭadukūlasukhume.",
  "tika-s0102t:120_2": "“Khattiyo brāhmaṇo”ti evamādi jāti.",
  "tika-s0102t:120_3": "“Koṇḍañño gotamo”ti evamādi gottaṃ.",
  "tika-s0102t:120_4": "“Poṇikā cikkhallikā sākiyā koḷiyā”ti evamādi kulapadeso. Ādi-",
  "tika-s0102t:120_5": "saddena rūpissariyaparivārādisabbasampattiyo saṅgaṇhāti.",
  "tika-s0102t:120_6": "Mahantassāti vipulassa,",
  "tika-s0102t:120_7": "uḷārassāti attho.",
  "tika-s0102t:120_8": "Nipphattiyoti siddhiyo.",
  "tika-s0102t:120_9": "Gantabbagatiyāti gati-",
  "tika-s0102t:120_10": "saddassa kammasādhanatamāha.",
  "tika-s0102t:120_11": "Upapajjanavasena hi sucaritaduccaritehi gantabbāti gatiyo,",
  "tika-s0102t:120_12": "upapattibhavaviseso.",
  "tika-s0102t:120_13": "Gacchati yathāruci pavattatīti gati,",
  "tika-s0102t:120_14": "ajjhāsayo.",
  "tika-s0102t:120_15": "Paṭisaraṇeti parāyaṇe avassaye.",
  "tika-s0102t:120_16": "Sabbasaṅkhatavisaṃyuttassa hi arahato nibbānameva taṃpaṭisaraṇaṃ.",
  "tika-s0102t:120_17": "Tyāhanti te ahaṃ.",
  "tika-s0102t:121_0": "Dasavidhe kusaladhamme,",
  "tika-s0102t:121_1": "agarahite ca rājadhamme niyuttoti dhammiko.",
  "tika-s0102t:121_2": "Tena ca dhammena sakalaṃ lokaṃ rañjetīti dhammarājā.",
  "tika-s0102t:121_3": "Yasmā cakkavattī dhammena ñāyena rajjaṃ adhigacchati,",
  "tika-s0102t:121_4": "na adhammena,",
  "tika-s0102t:121_5": "tasmā vuttaṃ “dhammena laddharajjattā dhammarājā”ti.",
  "tika-s0102t:121_6": "Catūsu disāsu samuddapariyosānatāya caturantā nāma tattha tattha dīpe mahāpathavīti āha “puratthima…pe…",
  "tika-s0102t:121_7": "issaro”ti.",
  "tika-s0102t:121_8": "Vijitāvīti vijetabbassa vijitavā,",
  "tika-s0102t:121_9": "kāmakodhādikassa abbhantarassa,",
  "tika-s0102t:121_10": "paṭirājabhūtassa bāhirassa ca arigaṇassa vijayi,",
  "tika-s0102t:121_11": "vijetvā ṭhitoti attho.",
  "tika-s0102t:121_12": "Kāmaṃ cakkavattino kenaci yuddhaṃ nāma natthi,",
  "tika-s0102t:121_13": "yuddhena pana sādhetabbassa vijayassa siddhiyā “vijitasaṅgāmo”ti vuttaṃ.",
  "tika-s0102t:121_14": "Janapadova catubbidhaacchariyadhammādisamannāgate asmiṃ rājini thāvariyaṃ kenaci asaṃhāriyaṃ daḷhaṃ bhattabhāvaṃ patto,",
  "tika-s0102t:121_15": "janapade vā attano dhammikāya paṭipattiyā thāvariyaṃ thirabhāvaṃ pattoti janapadatthāvariyappatto.",
  "tika-s0102t:121_16": "Manussānaṃ ure satthaṃ ṭhapetvā icchitadhanaharaṇādinā parasāhasakāritāya sāhasikā.",
  "tika-s0102t:122_0": "Ratijananaṭṭhenāti atappakapītisomanassuppādanena.",
  "tika-s0102t:122_1": "Saddatthato pana rametīti ratanaṃ.",
  "tika-s0102t:122_2": "“Aho manohara”nti citte kattabbatāya cittīkataṃ.",
  "tika-s0102t:122_3": "“Svāyaṃ cittīkāro tassa pūjanīyatāyā”ti cittīkatanti pūjanīyanti atthaṃ vadanti.",
  "tika-s0102t:122_4": "Mahantaṃ vipulaṃ aparimitaṃ mūlaṃ agghatīti mahagghaṃ.",
  "tika-s0102t:122_5": "Natthi etassa tulā upamāti atulaṃ, asadisaṃ.",
  "tika-s0102t:122_6": "Kadāci eva uppajjanato dukkhena laddhabbattā dullabhadassanaṃ.",
  "tika-s0102t:122_7": "Anomehi uḷāraguṇeheva sattehi paribhuñjitabbato anomasattaparibhogaṃ.",
  "tika-s0102t:122_8": "Idāni nesaṃ cittīkatādiatthānaṃ savisesaṃ cakkaratane labbhamānataṃ dassetvā itaresupi te atidisituṃ “cakkaratanassa cā”tiādi āraddhaṃ.",
  "tika-s0102t:122_9": "Aññaṃ devaṭṭhānaṃ nāma na hoti rañño anaññasādhāraṇissariyādisampattipaṭilābhahetuto,",
  "tika-s0102t:122_10": "sattānañca yathicchitatthapaṭilābhahetuto.",
  "tika-s0102t:122_11": "Aggho natthi ativiya uḷārasamujjalasattaratanamayattā,",
  "tika-s0102t:122_12": "acchariyabbhutamahānubhāvatāya ca.",
  "tika-s0102t:122_13": "Yadaggena mahagghaṃ,",
  "tika-s0102t:122_14": "tadaggena atulaṃ.",
  "tika-s0102t:122_15": "Sattānaṃ pāpajigucchanena vigatakāḷako puññapasutatāya maṇḍabhūto yādiso kālo buddhuppādāraho,",
  "tika-s0102t:122_16": "tādise eva cakkavattīnampi sambhavoti āha “yasmā ca panā”tiādi.",
  "tika-s0102t:122_17": "Upamāvasena cetaṃ vuttaṃ,",
  "tika-s0102t:122_18": "upamopameyyānañca na accantameva sadisatā.",
  "tika-s0102t:122_19": "Tasmā yathā buddhā kadāci karahaci uppajjanti,",
  "tika-s0102t:122_20": "na tathā cakkavattino,",
  "tika-s0102t:122_21": "evaṃ santepi cakkavattivattaparipūraṇassāpi dukkarabhāvatopi dullabhuppādāyevāti,",
  "tika-s0102t:122_22": "iminā dullabhuppādatāsāmaññena tesaṃ dullabhadassanatā vuttāti veditabbaṃ.",
  "tika-s0102t:122_23": "Kāmaṃ cakkaratanānubhāvena sijjhamāno guṇo cakkavattiparivārasādhāraṇo,",
  "tika-s0102t:122_24": "tathāpi “cakkavattī eva naṃ sāmibhāvena visavitāya paribhuñjatī”ti vattabbataṃ arahati tadatthaṃ uppajjanatoti dassento “tadeta”ntiādimāha.",
  "tika-s0102t:122_25": "Yathāvuttānaṃ pañcannaṃ,",
  "tika-s0102t:122_26": "channampi vā atthānaṃ itararatanesupi labbhanato “evaṃ sesānipī”ti vuttaṃ.",
  "tika-s0102t:122_27": "Hatthiassa-",
  "tika-s0102t:122_28": "pariṇāyakaratanehi ajitavijayato,",
  "tika-s0102t:122_29": "cakkaratanena ca parivārabhāvena,",
  "tika-s0102t:122_30": "sesehi paribhogūpakaraṇabhāvena samannāgato.",
  "tika-s0102t:122_31": "Hatthiassamaṇiitthiratanehi paribhogūpakaraṇabhāvena sesehi parivārabhāvenāti yojanā.",
  "tika-s0102t:123_0": "Catunnaṃ mahādīpānaṃ sirivibhavanti tattha laddhaṃ sirisampattiñceva bhogasampattiñca.",
  "tika-s0102t:123_1": "Tādisamevāti “purebhattamevā”tiādinā vuttānubhāvameva.",
  "tika-s0102t:123_2": "Yojanappamāṇaṃ padesaṃ byāpanena yojanappamāṇaṃ andhakāraṃ.",
  "tika-s0102t:123_3": "Atidīghatādichabbidhadosaparivajjitaṃ.",
  "tika-s0102t:124_0": "Sūrāti sattivanto,",
  "tika-s0102t:124_1": "nibbhayāti atthoti āha “abhīrukā”ti.",
  "tika-s0102t:124_2": "Aṅganti kāraṇaṃ.",
  "tika-s0102t:124_3": "Yena kāraṇena “vīrā”ti vucceyyuṃ,",
  "tika-s0102t:124_4": "taṃ vīraṅgaṃ.",
  "tika-s0102t:124_5": "Tenāha “vīriyassetaṃ nāma”nti.",
  "tika-s0102t:124_6": "Yāva cakkavāḷapabbatā cakkassa vattanato “cakkavāḷapabbataṃ sīmaṃ katvā ṭhitasamuddapariyanta”nti vuttaṃ.",
  "tika-s0102t:124_7": "“Adaṇḍenā”ti imināva dhanadaṇḍassa,",
  "tika-s0102t:124_8": "sarīradaṇḍassa ca akaraṇaṃ vuttaṃ.",
  "tika-s0102t:124_9": "“Asatthenā”ti iminā pana senāya yujjhanassāti tadubhayaṃ dassetuṃ “ye katāparādhe”tiādi vuttaṃ.",
  "tika-s0102t:124_10": "Vuttappakāranti sāgarapariyantaṃ.",
  "tika-s0102t:125_0": "“Rañjanaṭṭhena rāgo,",
  "tika-s0102t:125_1": "taṇhāyanaṭṭhena taṇhā”ti pavattiākārabhedena lobho eva dvidhā vutto.",
  "tika-s0102t:125_2": "Tathā hissa dvidhāpi chadanaṭṭho ekantiko.",
  "tika-s0102t:125_3": "Yathāha “andhatamaṃ tadā hoti,",
  "tika-s0102t:125_4": "yaṃ rāgo sahate nara”nti,",
  "tika-s0102t:125_5": "“taṇhāchadanachāditā”ti ca.",
  "tika-s0102t:125_6": "Iminā nayena dosādīnampi chadanaṭṭho vattabbo.",
  "tika-s0102t:125_7": "Kilesaggahaṇena vicikicchādayo sesakilesā vuttā.",
  "tika-s0102t:125_8": "Yasmā te sabbe pāpadhammā uppajjamānā sattasantānaṃ chādetvā pariyonandhitvā tiṭṭhanti kusalappavattiṃ nivārenti,",
  "tika-s0102t:125_9": "tasmā te “chadanā,",
  "tika-s0102t:125_10": "chadā”ti ca vuttā.",
  "tika-s0102t:125_11": "Vivaṭṭacchadāti ca o-",
  "tika-s0102t:125_12": "kārassa ā-",
  "tika-s0102t:125_13": "kāraṃ katvā niddeso.",
  "tika-s0102t:126_0": "35.",
  "tika-s0102t:126_1": "Tāsanti dvinnampi nipphattīnaṃ.",
  "tika-s0102t:126_2": "Nimittabhūtānīti ñāpakakāraṇabhūtāni.",
  "tika-s0102t:126_3": "Tathā hi lakkhīyati mahāpurisabhāvo etehīti lakkhaṇāni.",
  "tika-s0102t:126_4": "Ṭhānagamanādīsu bhūmiyaṃ suṭṭhu samaṃ patiṭṭhitā pādā etassāti suppatiṭṭhitapādo.",
  "tika-s0102t:126_5": "Taṃ panassa suppatiṭṭhitapādataṃ byatirekamukhena vibhāvetuṃ “yathā”tiādi vuttaṃ.",
  "tika-s0102t:126_6": "Tattha aggatalanti aggapādatalaṃ.",
  "tika-s0102t:126_7": "Paṇhīti paṇhitalaṃ.",
  "tika-s0102t:126_8": "Passanti pādatalassa dvīsu passesu ekekaṃ,",
  "tika-s0102t:126_9": "ubhayameva vā pariyantaṃ passaṃ.",
  "tika-s0102t:126_10": "“Assa panā”tiādi anvayato atthavibhāvanaṃ.",
  "tika-s0102t:126_11": "Suvaṇṇapādukatalamiva ujukaṃ nikkhipiyamānaṃ.",
  "tika-s0102t:126_12": "Ekappahārenevāti ekakkhaṇeyeva.",
  "tika-s0102t:126_13": "Sakalaṃ pādatalaṃ bhūmiṃ phusati nikkhipane.",
  "tika-s0102t:126_14": "Ekappahāreneva sakalaṃ pādatalaṃ bhūmito uṭṭhahatīti yojanā.",
  "tika-s0102t:126_15": "Tasmā ayaṃ suppatiṭṭhitapādoti nigamanaṃ.",
  "tika-s0102t:126_16": "Yaṃ panettha vattabbaṃ anupubbaninnādiacchariyabbhutaṃ nissandaphalaṃ,",
  "tika-s0102t:126_17": "taṃ parato lakkhaṇasuttavaṇṇanāyaṃ āvibhavissatīti.",
  "tika-s0102t:127_0": "Nābhi dissatīti lakkhaṇacakkassa nābhi parimaṇḍalasaṇṭhānā suparibyattā hutvā dissati,",
  "tika-s0102t:127_1": "labbhatīti adhippāyo.",
  "tika-s0102t:127_2": "Nābhiparicchinnāti tassaṃ nābhiyaṃ paricchinnā paricchedavasena ṭhitā.",
  "tika-s0102t:127_3": "Nābhimukhaparikkhepapaṭṭoti pakaticakkassa akkhabbhāhatapariharaṇatthaṃ nābhimukhe ṭhapetabbaṃ parikkhepapaṭṭo,",
  "tika-s0102t:127_4": "tappaṭicchanno idha adhippeto.",
  "tika-s0102t:127_5": "Nemimaṇikāti nemiyaṃ āvalibhāvena ṭhitamaṇikālekhā.",
  "tika-s0102t:127_6": "Sambahulavāroti bahuvidhalekhaṅgavibhāvanavāro.",
  "tika-s0102t:127_7": "Sattīti āvudhasatti.",
  "tika-s0102t:127_8": "Sirivacchoti siriaṅgā.",
  "tika-s0102t:127_9": "Nandīti dakkhiṇāvattaṃ.",
  "tika-s0102t:127_10": "Sovattikoti sovattiaṅgo.",
  "tika-s0102t:127_11": "Vaṭaṃsakoti āveḷaṃ.",
  "tika-s0102t:127_12": "Vaḍḍhamānakanti purimahādīsu dīpaṅkaṃ.",
  "tika-s0102t:127_13": "Morahatthakoti morapiñchakalāpo,",
  "tika-s0102t:127_14": "morapiñchapaṭisibbito vā bījanīviseso.",
  "tika-s0102t:127_15": "Vāḷabījanīti cāmarivālaṃ.",
  "tika-s0102t:127_16": "Siddhatthādi puṇṇaghaṭapuṇṇapātiyo.",
  "tika-s0102t:127_17": "“Cakkavāḷo”ti vatvā tassa padhānāvayave dassetuṃ “himavā sineru…pe…",
  "tika-s0102t:127_18": "sahassānī”ti vuttaṃ.",
  "tika-s0102t:127_19": "“Cakkavattirañño parisaṃ upādāyā”ti idaṃ hatthiratanādīnampi tattha labbhamānabhāvadassanaṃ.",
  "tika-s0102t:127_20": "Sabbotisattiādiko yathāvutto aṅgaviseso cakkalakkhaṇasseva parivāroti veditabbo.",
  "tika-s0102t:128_0": "“Āyatapaṇhī”ti idaṃ aññesaṃ paṇhito dīghataṃ sandhāya vuttaṃ,",
  "tika-s0102t:128_1": "na pana atidīghatanti āha “paripuṇṇapaṇhī”ti.",
  "tika-s0102t:128_2": "Yathā pana paṇhilakkhaṇaṃ paripuṇṇaṃ nāma hoti,",
  "tika-s0102t:128_3": "taṃ byatirekamukhena dassetuṃ “yathā hī”tiādi vuttaṃ.",
  "tika-s0102t:128_4": "Āraggenāti maṇḍalāya sikhāya.",
  "tika-s0102t:128_5": "Vaṭṭetvāti yathā suvaṭṭaṃ hoti,",
  "tika-s0102t:128_6": "evaṃ vaṭṭetvā.",
  "tika-s0102t:128_7": "Rattakambalageṇḍukasadisāti rattakambalamayageṇḍukasadisā.",
  "tika-s0102t:129_0": "“Makkaṭassevā”ti dīghabhāvaṃ,",
  "tika-s0102t:129_1": "samatañca sandhāyetaṃ vuttaṃ.",
  "tika-s0102t:129_2": "Niyyāsatelenāti chattiritaniyyāsādiniyyāsasammissena telena,",
  "tika-s0102t:129_3": "yaṃ “surabhiniyyāsa”ntipi vadanti.",
  "tika-s0102t:129_4": "Niyyāsatelaggahaṇañcettha haritālavaṭṭiyā ghanasiniddhabhāvadassanatthaṃ.",
  "tika-s0102t:130_0": "Yathā satakkhattuṃ vihataṃ kappāsapaṭalaṃ sappimaṇḍe osāritaṃ ativiya mudu hoti,",
  "tika-s0102t:130_1": "evaṃ mahāpurisassa hatthapādāti dassento “sappimaṇḍe”tiādimāha.",
  "tika-s0102t:130_2": "Talunāti sukhumālā.",
  "tika-s0102t:131_0": "Cammenāti aṅgulantaraveṭhitacammena.",
  "tika-s0102t:131_1": "Paṭibaddhaaṅgulantaroti ekato sambaddhaaṅgulantaro na hoti.",
  "tika-s0102t:131_2": "Ekappamāṇāti dīghato samānappamāṇā.",
  "tika-s0102t:131_3": "Yavalakkhaṇanti abbhantarato aṅgulipabbe ṭhitaṃ yavalakkhaṇaṃ.",
  "tika-s0102t:131_4": "Paṭivijjhitvāti taṃtaṃpabbānaṃ samānadesatāya aṅgulīnaṃ pasāritakālepi aññamaññaṃ vijjhitāni viya phusitvā tiṭṭhanti.",
  "tika-s0102t:132_0": "Saṅkhā vuccanti gopphakā,",
  "tika-s0102t:132_1": "uddhaṃ saṅkhā etesanti ussaṅkhā, pādā.",
  "tika-s0102t:132_2": "Piṭṭhipādeti piṭṭhipādasamīpe.",
  "tika-s0102t:132_3": "Tenāti piṭṭhipāde ṭhitagopphakabhāvena baddhā hontīti yojanā.",
  "tika-s0102t:132_4": "Tayidaṃ “tenā”ti padaṃ uparipadadvayepi yojetabbaṃ “tena baddhabhāvena na yathāsukhaṃ parivaṭṭanti,",
  "tika-s0102t:132_5": "tena yathāsukhaṃ naparivaṭṭanena gacchantānaṃ pādatalānipi na dissantī”ti.",
  "tika-s0102t:132_6": "Uparīti piṭṭhipādato dvitiaṅgulimattaṃ uddhaṃ,",
  "tika-s0102t:132_7": "“caturaṅgulamatta”nti ca vadanti.",
  "tika-s0102t:132_8": "Nigūḷhāni ca honti,",
  "tika-s0102t:132_9": "na aññesaṃ viya paññāyamānāni.",
  "tika-s0102t:132_10": "Tenāti gopphakānaṃ upari patiṭṭhitabhāvena.",
  "tika-s0102t:132_11": "Assāti mahāpurisassa.",
  "tika-s0102t:132_12": "Satipi desantarappavattiyaṃ niccaloti dassanatthaṃ nābhiggahaṇaṃ.",
  "tika-s0102t:132_13": "“Adhokāyova iñjatī”ti idaṃ purimapadassa kāraṇavacanaṃ.",
  "tika-s0102t:132_14": "Yasmā adhokāyova iñjati,",
  "tika-s0102t:132_15": "tasmā nābhito…pe…",
  "tika-s0102t:132_16": "niccalo hoti.",
  "tika-s0102t:132_17": "“Sukhena pādā parivaṭṭantī”ti idaṃ pana purimassa,",
  "tika-s0102t:132_18": "pacchimassa ca kāraṇavacanaṃ.",
  "tika-s0102t:132_19": "Yasmā sukhena pādā parivaṭṭanti,",
  "tika-s0102t:132_20": "tasmā adhokāyova iñjati,",
  "tika-s0102t:132_21": "yasmā sukhena pādā parivaṭṭanti,",
  "tika-s0102t:132_22": "tasmā puratopi…pe…",
  "tika-s0102t:132_23": "pacchatoyevāti.",
  "tika-s0102t:133_0": "Yasmā eṇimigassa samantato ekasadisamaṃsā anukkamena uddhaṃ thūlā jaṅghā honti,",
  "tika-s0102t:133_1": "tathā mahāpurisassāpi,",
  "tika-s0102t:133_2": "tasmā vuttaṃ “eṇimigasadisajaṅgho”ti.",
  "tika-s0102t:133_3": "Paripuṇṇajaṅghoti samantato maṃsūpacayena paripuṇṇajaṅgho.",
  "tika-s0102t:133_4": "Tenāha “na ekato”tiādi.",
  "tika-s0102t:134_0": "Etenāti “anonamanto”tiādivacanena,",
  "tika-s0102t:134_1": "jāṇuphāsubhāvadīpanenāti attho.",
  "tika-s0102t:134_2": "Avasesajanāti iminā lakkhaṇena rahitajanā.",
  "tika-s0102t:134_3": "Khujjā vā honti heṭṭhimakāyato uparimakāyassa rassatāya,",
  "tika-s0102t:134_4": "vāmanā vā uparimakāyato heṭṭhimakāyassa rassatāya,",
  "tika-s0102t:134_5": "etena ṭhapetvā sammāsambuddhaṃ,",
  "tika-s0102t:134_6": "cakkavattinañca itare sattā khujjapakkhikā,",
  "tika-s0102t:134_7": "vāmanapakkhikā cāti dasseti.",
  "tika-s0102t:135_0": "Kāmaṃ sabbāpi padumakaṇṇikā suvaṇṇavaṇṇāva,",
  "tika-s0102t:135_1": "kañcanapadumakaṇṇikā pana pabhassarabhāvena tato sātisayāti āha “suvaṇṇapadumakaṇṇikasadisehī”ti.",
  "tika-s0102t:135_2": "Ohitanti samohitaṃ antogadhaṃ.",
  "tika-s0102t:135_3": "Tathābhūtaṃ pana taṃ tena channaṃ hotīti āha “paṭicchanna”nti.",
  "tika-s0102t:136_0": "Suvaṇṇavaṇṇoti suvaṇṇavaṇṇavaṇṇoti ayamettha atthoti āha “jātihiṅgulakenā”tiādi,",
  "tika-s0102t:136_1": "svāyamattho āvuttiñāyena ca veditabbo.",
  "tika-s0102t:136_2": "Sarīrapariyāyo idha vaṇṇa-",
  "tika-s0102t:136_3": "saddoti adhippāyo.",
  "tika-s0102t:136_4": "Paṭhamavikappaṃ vatvā tathārūpāya pana ruḷhiyā abhāvaṃ manasi katvā vaṇṇadhātupariyāyameva vaṇṇa-",
  "tika-s0102t:136_5": "saddaṃ gahetvā dutiyavikappo vutto.",
  "tika-s0102t:136_6": "Tasmā padadvayenāpi suniddhantasuvaṇṇasadisachavivaṇṇoti vuttaṃ hoti.",
  "tika-s0102t:137_0": "Rajoti sukhumarajo.",
  "tika-s0102t:137_1": "Jallanti malīnabhāvāvaho reṇusañcayo.",
  "tika-s0102t:137_2": "Tenāha “malaṃ vā”ti.",
  "tika-s0102t:137_3": "Yadi vivattati,",
  "tika-s0102t:137_4": "kathaṃ nhānādīnīti āha “hatthadhovanādīnī”tiādi.",
  "tika-s0102t:138_0": "Āvaṭṭapariyosāneti padakkhiṇāvaṭṭanavasena pavattassa āvaṭṭassa ante.",
  "tika-s0102t:139_0": "Brahmuno sarīraṃ purato vā pacchato vā anonamitvā ujukameva uggatanti āha “brahmā viya ujugatto”ti.",
  "tika-s0102t:139_1": "Sā panāyaṃ ujugattatā avayavesu buddhippattesu daṭṭhabbā,",
  "tika-s0102t:139_2": "na daharakāleti vuttaṃ “uggatadīghasarīro bhavissatī”ti.",
  "tika-s0102t:139_3": "Itaresūti “khandhajāṇūsū”ti imesu dvīsu ṭhānesu namantā purato namantīti ānetvā sambandho.",
  "tika-s0102t:139_4": "Passavaṅkāti dakkhiṇapassena vā vāmapassena vā vaṅkā.",
  "tika-s0102t:139_5": "Sūlasadisāti potthakarūpakaraṇe ṭhapitasūlapādasadisā.",
  "tika-s0102t:140_0": "Hatthapiṭṭhiādivasena satta sarīrāvayavā ussadā upacitamaṃsā etassāti sattussado.",
  "tika-s0102t:140_1": "Aṭṭhikoṭiyo paññāyantīti yojanā.",
  "tika-s0102t:140_2": "Nigūḷhasirājālehīti lakkhaṇavacanametanti tena nigūḷhaaṭṭhikoṭīhītipi vuttameva hotīti.",
  "tika-s0102t:140_3": "Hatthapiṭṭhādīhīti ettha ādi-",
  "tika-s0102t:140_4": "saddena aṃsakūṭakhandhakūṭānaṃ saṅgahe siddhe taṃ ekadesena dassento “vaṭṭetvā…pe…",
  "tika-s0102t:140_5": "khandhenā”ti āha.",
  "tika-s0102t:140_6": "“Silārūpakaṃ viyā”tiādinā vā nigūḷhaaṃsakūṭatāpi vibhāvitā yevāti daṭṭhabbaṃ.",
  "tika-s0102t:141_0": "Sīhassa pubbaddhaṃ sīhapubbaddhaṃ,",
  "tika-s0102t:141_1": "paripuṇṇāvayavatāya sīhapubbaddhaṃ viya sakalo kāyo assāti sīhapubbaddhakāyo.",
  "tika-s0102t:141_2": "Tenāha “sīhassa pubbaddhakāyo viya sabbo kāyo paripuṇṇo”ti.",
  "tika-s0102t:141_3": "Sīhassevāti sīhassa viya.",
  "tika-s0102t:141_4": "Dussaṇṭhitavisaṇṭhito na hotīti duṭṭhu saṇṭhito,",
  "tika-s0102t:141_5": "virūpasaṇṭhito ca na hoti,",
  "tika-s0102t:141_6": "tesaṃ tesaṃ avayavānaṃ ayuttabhāvena,",
  "tika-s0102t:141_7": "virūpabhāvena ca saṇṭhiti upagato na hotīti attho.",
  "tika-s0102t:141_8": "Saṇṭhantīti saṇṭhahanti.",
  "tika-s0102t:141_9": "Dīghehīti aṅgulināsādīhi.",
  "tika-s0102t:141_10": "Rassehīti gīvādīhi.",
  "tika-s0102t:141_11": "Thūlehīti ūrubāhuādīhi.",
  "tika-s0102t:141_12": "Kisehīti kesalomamajjhādīhi.",
  "tika-s0102t:141_13": "Puthulehīti akkhihatthatalādīhi.",
  "tika-s0102t:141_14": "Vaṭṭehīti jaṅghahatthādīhi.",
  "tika-s0102t:142_0": "Satapuññalakkhaṇatāya nānācittena puññacittena cittito sañjātacittabhāvo “īdiso eva buddhānaṃ dhammakāyassa",
  "tika-s0102t:142_1": "adhiṭṭhānaṃ bhavituṃ yutto”ti dasapāramīhi sajjito abhisaṅkhato,",
  "tika-s0102t:142_2": "“dānacittena puññacittenā”ti vā pāṭho,",
  "tika-s0102t:142_3": "dānavasena,",
  "tika-s0102t:142_4": "sīlādivasena ca pavattapuññacittenāti attho.",
  "tika-s0102t:143_0": "Dvinnaṃ koṭṭānaṃ antaranti dvinnaṃ piṭṭhibāhānaṃ vemajjhaṃ piṭṭhimajjhassa uparibhāgo.",
  "tika-s0102t:143_1": "Citaṃ paripuṇṇanti aninnabhāvena citaṃ,",
  "tika-s0102t:143_2": "dvīhi koṭṭehi samatalatāya paripuṇṇaṃ.",
  "tika-s0102t:143_3": "Uggammāti uggantvā,",
  "tika-s0102t:143_4": "aninnaṃ samatalaṃ hutvāti adhippāyo.",
  "tika-s0102t:143_5": "Tenāha “suvaṇṇaphalakaṃ viyā”ti.",
  "tika-s0102t:144_0": "Nigrodho viya parimaṇḍaloti parimaṇḍalanigrodho viya parimaṇḍalo,",
  "tika-s0102t:144_1": "“nigrodhaparimaṇḍalaparimaṇḍalo”ti vattabbe ekassa parimaṇḍala-",
  "tika-s0102t:144_2": "saddassa lopaṃ katvā “nigrodhaparimaṇḍalo”ti vutto.",
  "tika-s0102t:144_3": "Tenāha “samakkhandhasākho nigrodho”tiādi.",
  "tika-s0102t:144_4": "Na hi sabbo nigrodho parimaṇḍaloti,",
  "tika-s0102t:144_5": "parimaṇḍalasaddasannidhānena vā parimaṇḍalova nigrodho gayhatīti ekassa parimaṇḍalasaddassa lopena vināpi",
  "tika-s0102t:144_6": "ayamattho labbhatīti āha “nigrodho viya parimaṇḍalo”ti.",
  "tika-s0102t:144_7": "Yāvatako assāti yāvatakvassa o-",
  "tika-s0102t:144_8": "kārassa va-",
  "tika-s0102t:144_9": "kārādesaṃ katvā.",
  "tika-s0102t:145_0": "Samavaṭṭitakkhandhoti samaṃ suvaṭṭitakkhandho.",
  "tika-s0102t:145_1": "Koñcā viya dīghagalā,",
  "tika-s0102t:145_2": "bakā viya vaṅkagalā,",
  "tika-s0102t:145_3": "varāhā viya puthulagalāti yojanā.",
  "tika-s0102t:145_4": "Suvaṇṇāḷiṅgasadisoti suvaṇṇamayakhuddakamudiṅgasadiso.",
  "tika-s0102t:146_0": "Rasaggasaggīti madhurādibhedaṃ rasaṃ gasanti anto pavesantīti rasaggasā rasaggasānaṃ aggā rasaggasaggā,",
  "tika-s0102t:146_1": "tā etassa santīti rasaggasaggī.",
  "tika-s0102t:146_2": "Tenāti ojāya apharaṇena hīnadhātukattā te bahvābādhā honti.",
  "tika-s0102t:147_0": "Hanūti sannissayadantādhārassa samaññā,",
  "tika-s0102t:147_1": "taṃ bhagavato sīhassa hanu viya,",
  "tika-s0102t:147_2": "tasmā bhagavā sīhahanu.",
  "tika-s0102t:147_3": "Tattha yasmā buddhānaṃ rūpakāyassa,",
  "tika-s0102t:147_4": "dhammakāyassa ca upamā nāma hīnūpamāva,",
  "tika-s0102t:147_5": "natthi samānūpamā,",
  "tika-s0102t:147_6": "kuto adhikūpamā,",
  "tika-s0102t:147_7": "tasmā ayampi hīnūpamāti dassetuṃ “tatthā”tiādi vuttaṃ.",
  "tika-s0102t:147_8": "Yasmā mahāpurisassa heṭṭhimānurūpavaseneva uparimampi saṇṭhitaṃ,",
  "tika-s0102t:147_9": "tasmā vuttaṃ “dvepi paripuṇṇānī”ti,",
  "tika-s0102t:147_10": "tañca kho na sabbaso parimaṇḍalatāya,",
  "tika-s0102t:147_11": "atha kho tibhāgāvasesamaṇḍalatāyāti āha “dvādasiyā pakkhassa candasadisānī”ti.",
  "tika-s0102t:147_12": "Sallakkhetvāti attano lakkhaṇasatthānusārena upadhāretvā.",
  "tika-s0102t:147_13": "Dantānaṃ uccanīcatā abbhantarabāhirapassavasenapi veditabbā,",
  "tika-s0102t:147_14": "na aggavaseneva.",
  "tika-s0102t:147_15": "Tenāha “ayapaṭṭakena chinnasaṅkhapaṭalaṃ viyā”ti.",
  "tika-s0102t:147_16": "Ayapaṭṭakanti kakacaṃ adhippetaṃ.",
  "tika-s0102t:147_17": "Samā bhavissanti,",
  "tika-s0102t:147_18": "na visamā,",
  "tika-s0102t:147_19": "samasaṇṭhānāti attho.",
  "tika-s0102t:148_0": "Sātisayaṃ mududīghaputhulatādippakāraguṇā hutvā bhūtā jātāti pabhūtā, bha-",
  "tika-s0102t:148_1": "kārassa ha-",
  "tika-s0102t:148_2": "kāraṃ katvā pahūtā jivhā etassāti pahūtajivho.",
  "tika-s0102t:149_0": "Vicchinditvā vicchinditvā pavattasaratāya chinnassarāpi.",
  "tika-s0102t:149_1": "Anekākāratāya bhinnassarāpi.",
  "tika-s0102t:149_2": "Kākassa viya amanuññasaratāya kākassarāpi.",
  "tika-s0102t:149_3": "Apalibuddhattāti anupaddutavatthukattā,",
  "tika-s0102t:149_4": "vatthūti ca akkharuppattiṭṭhānaṃ veditabbaṃ.",
  "tika-s0102t:149_5": "Aṭṭhaṅgasamannāgatoti ettha aṅgāni parato āgamissanti.",
  "tika-s0102t:149_6": "Mañjughosoti madhurassaro.",
  "tika-s0102t:150_0": "Abhinīlanettoti adhikanīlanetto,",
  "tika-s0102t:150_1": "adhikatā ca sātisayaṃ nīlabhāvena veditabbā,",
  "tika-s0102t:150_2": "na nettanīlabhāvasseva adhikabhāvatoti āha “na sakalanīlanetto”tiādi.",
  "tika-s0102t:150_3": "Pītalohitavaṇṇā setamaṇḍalagatarājivasena.",
  "tika-s0102t:150_4": "Nīlasetakāḷavaṇṇā pana taṃtaṃmaṇḍalavaseneva veditabbā.",
  "tika-s0102t:151_0": "“Cakkhubhaṇḍanti akkhidala”nti keci.",
  "tika-s0102t:151_1": "“Akkhidalavaṭuma”nti aññe.",
  "tika-s0102t:151_2": "Akkhidalehi pana saddhiṃ akkhibimbanti veditabbaṃ.",
  "tika-s0102t:151_3": "Evañhi viniggatagambhīrajotanāpi yuttā hoti.",
  "tika-s0102t:151_4": "“Adhippeta”nti iminā ayamettha adhippāyo ekadesena samudāyupalakkhaṇañāyenāti dasseti.",
  "tika-s0102t:151_5": "Yasmā pakhuma-",
  "tika-s0102t:151_6": "saddo loke akkhidalalomesu niruḷho,",
  "tika-s0102t:151_7": "tenevāha “mudusiniddhanīlasukhumapakhumācitāni akkhīnī”ti.",
  "tika-s0102t:152_0": "Kiñcāpi uṇṇā-",
  "tika-s0102t:152_1": "saddo loke avisesato lomapariyāyo,",
  "tika-s0102t:152_2": "idha pana lomavisesavācakoti āha “uṇṇā loma”nti.",
  "tika-s0102t:152_3": "Nalāṭavemajjhe jātāti nalāṭamajjhagatā jātā.",
  "tika-s0102t:152_4": "Odātatāya upamā,",
  "tika-s0102t:152_5": "na mudutāya.",
  "tika-s0102t:152_6": "Uṇṇā hi tatopi sātisayaṃ mudutarā.",
  "tika-s0102t:152_7": "Tenāha“sappi maṇḍe”tiādi.",
  "tika-s0102t:152_8": "Rajatapubbuḷakanti rajatamayatārakamāha.",
  "tika-s0102t:153_0": "Dve atthavase paṭicca vuttanti yasmā buddhā,",
  "tika-s0102t:153_1": "cakkavattino ca paripuṇṇanalāṭatāya,",
  "tika-s0102t:153_2": "paripuṇṇasīsabimbatāya ca “uṇhīsasīsā”ti vuccanti,",
  "tika-s0102t:153_3": "tasmā te dve atthavase paṭicca “uṇhīsasīso”ti idaṃ vuttaṃ.",
  "tika-s0102t:153_4": "Idāni taṃ atthadvayaṃ mahāpurise suppatiṭṭhitanti “mahāpurisassa hī”tiādi vuttaṃ.",
  "tika-s0102t:153_5": "Saṇhatamatāya,",
  "tika-s0102t:153_6": "suvaṇṇavaṇṇatāya,",
  "tika-s0102t:153_7": "pabhassaratāya,",
  "tika-s0102t:153_8": "paripuṇṇatāya ca rañño bandhauṇhīsapaṭṭo viya virocati.",
  "tika-s0102t:153_9": "Kapisīsāti dvidhābhūtasīsā.",
  "tika-s0102t:153_10": "Phalasīsāti phalitasīsā.",
  "tika-s0102t:153_11": "Aṭṭhisīsāti maṃsassa abhāvato ativiya aṭṭhitāya,",
  "tika-s0102t:153_12": "patanubhāvato vā taconaddhaaṭṭhimattasīsā.",
  "tika-s0102t:153_13": "Tumbasīsāti lābusadisasīsā.",
  "tika-s0102t:153_14": "Pabbhārasīsāti piṭṭhibhāgena olambamānasīsā.",
  "tika-s0102t:153_15": "Purimanayenāti paripuṇṇanalāṭatāpakkhena.",
  "tika-s0102t:153_16": "Uṇhīsaveṭhitasīso viyāti uṇhīsapaṭṭena veṭhitasīsapadeso viya.",
  "tika-s0102t:153_17": "Uṇhīsaṃ viyāti chekena sippinā viracitauṇhīsamaṇḍalaṃ viya.",
  "tika-s0102t:154_0": "Vipassīsamaññāvaṇṇanā",
  "tika-s0102t:155_0": "37.",
  "tika-s0102t:155_1": "Tassa vitthāroti tassa lakkhaṇapariggaṇhane nemittakānaṃ santappanassa vitthāro vitthārakathā.",
  "tika-s0102t:155_2": "Gabbhokkantiyaṃ nimittabhūta supinapaṭiggāhakasantappane vuttoyeva.",
  "tika-s0102t:155_3": "Niddosenāti khārikaloṇikādidosarahitena.",
  "tika-s0102t:155_4": "Dhātiyoti thaññapāyikā dhātiyo.",
  "tika-s0102t:155_5": "Tā hi dhāpenti thaññaṃ pāyentīti dhātiyo.",
  "tika-s0102t:155_6": "“Tathā”ti iminā “saṭṭhi”nti padaṃ upasaṃharati,",
  "tika-s0102t:155_7": "sesāpīti nhāpikā, dhārikā,",
  "tika-s0102t:155_8": "parihārikāti imā tividhā.",
  "tika-s0102t:155_9": "Tāpi dahanti vidahanti nhānaṃ dahanti dhārentīti “dhātiyo” tveva vuccanti.",
  "tika-s0102t:155_10": "Tattha dhāraṇaṃ urasā, ūrunā,",
  "tika-s0102t:155_11": "hatthehi vā suciraṃ velaṃ sandhāraṇaṃ.",
  "tika-s0102t:155_12": "Pariharaṇaṃ aññassa aṅkato attano aṅkaṃ,",
  "tika-s0102t:155_13": "aññassa bāhuto attano bāhuṃ upasaṃharantehi haraṇaṃ sampāpanaṃ.",
  "tika-s0102t:156_0": "38.",
  "tika-s0102t:156_1": "Mañjussaroti saṇhassaro.",
  "tika-s0102t:156_2": "Yo hi saṇho,",
  "tika-s0102t:156_3": "so kharo na hotīti āha “akharassaro”ti.",
  "tika-s0102t:156_4": "Vaggussaroti manorammassaro,",
  "tika-s0102t:156_5": "manorammatā cassa cāturiyane puññayogatoti āha “chekanipuṇassaro”ti.",
  "tika-s0102t:156_6": "Madhurassaroti sotasukhassaro,",
  "tika-s0102t:156_7": "sotasukhatā cassa ativiya iṭṭhabhāvenāti āha “sātassaro”ti.",
  "tika-s0102t:156_8": "Pemanīyassaroti piyāyitabbassaro,",
  "tika-s0102t:156_9": "piyāyitabbatā cassa suṇantānaṃ attani bhattisamuppādanenāti āha “pemajanakassaro”ti.",
  "tika-s0102t:156_10": "Karavīkassaroti.",
  "tika-s0102t:156_11": "Karavīkasaddo yesaṃ sattānaṃ sotapathaṃ upagacchati,",
  "tika-s0102t:156_12": "te attano sarasampattiyā pakatiṃ jahāpetvā avase karonto attano vase vatteti,",
  "tika-s0102t:156_13": "evaṃ madhuroti dassento “tatrida”ntiādimāha.",
  "tika-s0102t:156_14": "Tattha “karavīkasakuṇe”tiādi tassa sabhāvakathanaṃ.",
  "tika-s0102t:156_15": "Laḷitanti pītivegasamuṭṭhitaṃ līḷaṃ.",
  "tika-s0102t:156_16": "Chaḍḍetvāti “saṅkharaṇampi madhurasaddasavanantarāyakara”nti tiṇāni apanetvā.",
  "tika-s0102t:156_17": "Anikkhipitvāti bhūmiyaṃ anikkhipitvā ākāsagatameva katvā.",
  "tika-s0102t:156_18": "Anubaddhamigā vāḷamigehi.",
  "tika-s0102t:156_19": "Tato maraṇabhayaṃ hitvā.",
  "tika-s0102t:156_20": "Pakkhe pasāretvāti pakkhe yathāpasārite katvā apatantā tiṭṭhanti.",
  "tika-s0102t:157_0": "Suvaṇṇapañjaraṃ vissajjesi yojanappamāṇe ākāse attano āṇāya pavattanato.",
  "tika-s0102t:157_1": "Tenāha “so rājāṇāyā”tiādi.",
  "tika-s0102t:157_2": "Laḷiṃsūti laḷitaṃ kātuṃ ārabhiṃsu.",
  "tika-s0102t:157_3": "Taṃ pītinti taṃ buddhaguṇārammaṇaṃ pītiṃ teneva nīhārena punappunaṃ pavattaṃ pītiṃ avijahitvā vikkhambhitakilesā",
  "tika-s0102t:157_4": "therānaṃ santike laddhadhammassavanasappāyā upanissayasampattiyā paripakkañāṇatāya sattahi…pe…",
  "tika-s0102t:157_5": "patiṭṭhāsi.",
  "tika-s0102t:157_6": "Sattasatamattena orodhajanena saddhiṃ padasāva therānaṃ santikaṃ upagatattā “sattahi jaṅghasatehi saddhi”nti vuttaṃ.",
  "tika-s0102t:157_7": "Tatoti karavīkasaddato.",
  "tika-s0102t:157_8": "Satabhāgena…pe…",
  "tika-s0102t:157_9": "veditabbo anekakappakoṭisatasambhūtapuññasambhārasamudāgatavatthusampattibhāvato.",
  "tika-s0102t:158_0": "39.",
  "tika-s0102t:158_1": "Kammavipākajanti sātisayasucaritakammanibbattaṃ pittasemharuhirādīhi apalibuddhaṃ dūrepi ārammaṇaṃ sampaṭicchanasamatthaṃ kammavipākena sahajātaṃ,",
  "tika-s0102t:158_2": "kammassa vā vipākabhāvena jātaṃ pasādacakkhu.",
  "tika-s0102t:158_3": "Duvidhañhi dibbacakkhuṃ kammamayaṃ,",
  "tika-s0102t:158_4": "bhāvanāmayanti.",
  "tika-s0102t:158_5": "Tatridaṃ kammamayanti āha “na bhāvanāmaya”nti.",
  "tika-s0102t:158_6": "Bhāvanāmayaṃ pana bodhimūle uppajjissati.",
  "tika-s0102t:158_7": "Ayaṃ “so”ti sallakkhaṇaṃ kāmaṃ manoviññāṇena hoti,",
  "tika-s0102t:158_8": "cakkhuviññāṇena pana tassa tathā vibhāvitattā manoviññāṇassa tattha tathāpavattīti āha “yena nimittaṃ…pe…",
  "tika-s0102t:158_9": "sakkotī”ti.",
  "tika-s0102t:159_0": "40.",
  "tika-s0102t:159_1": "Vacanatthoti saddattho.",
  "tika-s0102t:159_2": "Nimīlananti nimīlanadassanaṃ navisuddhaṃ,",
  "tika-s0102t:159_3": "tathā ca akkhīni avivaṭāni nimīladassanassa na visuddhibhāvato.",
  "tika-s0102t:159_4": "Tabbipariyāyato pana dassanaṃ visuddhaṃ,",
  "tika-s0102t:159_5": "vivaṭañcāti āha “antarantarā”tiādi.",
  "tika-s0102t:160_0": "41. Nī- iti –",
  "tika-s0102t:160_1": "jānanatthaṃ dhātuṃ gahetvā āha “panayati jānātī”ti.",
  "tika-s0102t:160_2": "Yato vuttaṃ “animittā na nāyare”ti,",
  "tika-s0102t:160_3": "“vidūbhi neyyaṃ naravarassā”ti ca. Nī-",
  "tika-s0102t:160_4": "iti pana pavattanatthaṃ dhātuṃ gahetvā “nayati pavattetī”ti.",
  "tika-s0102t:160_5": "Appamatto ahosi tesu tesu kiccakaraṇīyesu.",
  "tika-s0102t:161_0": "42.",
  "tika-s0102t:161_1": "Vassāvāso vassaṃ uttarapadalopena,",
  "tika-s0102t:161_2": "tasmā vassaṃ, vasse vā,",
  "tika-s0102t:161_3": "sannivāsaphāsutāya arahatīti vassiko, pāsādo.",
  "tika-s0102t:161_4": "Māsā pana vasse utumhi bhavāti vassikā.",
  "tika-s0102t:161_5": "Itaresūti hemantikaṃ gimhikanti imesu.",
  "tika-s0102t:161_6": "Eseva nayoti uttarapadalopena niddesaṃ atidisati.",
  "tika-s0102t:162_0": "Nātiucco hoti nātinīcoti gimhiko viya ucco,",
  "tika-s0102t:162_1": "hemantiko viya nīco na hoti,",
  "tika-s0102t:162_2": "atha kho tadubhayavemajjhalakkhaṇatāya nātiucco hoti, nātinīco.",
  "tika-s0102t:162_3": "Assāti pāsādassa.",
  "tika-s0102t:162_4": "Nātibahūnīti gimhikassa viya na atibahūni.",
  "tika-s0102t:162_5": "Nātitanūnīti hemantikassa viya na khuddakāni,",
  "tika-s0102t:162_6": "tanutarajālāni ca.",
  "tika-s0102t:162_7": "Missakānevāti hemantike viya na uṇhaniyāneva,",
  "tika-s0102t:162_8": "gimhike viya ca na sītaniyāneva,",
  "tika-s0102t:162_9": "atha kho ubhayamissakāneva.",
  "tika-s0102t:162_10": "Tanukānīti na puthulāni.",
  "tika-s0102t:162_11": "Uṇhappavesanatthāyāti sūriyasantāpānuppavesāya.",
  "tika-s0102t:162_12": "Bhittiniyūhānīti dakkhiṇapasse bhittīsu niyūhāni.",
  "tika-s0102t:162_13": "Siniddhanti sinehavantaṃ,",
  "tika-s0102t:162_14": "siniddhaggahaṇeneva cassa garukatāpi vuttā eva.",
  "tika-s0102t:162_15": "Kaṭukasannissitanti tikaṭukādikaṭukadrabbūpasañhitaṃ.",
  "tika-s0102t:162_16": "Udakayantānīti udakadhārāvissandayantāni.",
  "tika-s0102t:162_17": "Yathā jalayantāni,",
  "tika-s0102t:162_18": "evaṃ himayantānipi tattha karonti eva.",
  "tika-s0102t:162_19": "Tasmā hemante viya himāni patantāniyeva hontīti ca veditabbaṃ.",
  "tika-s0102t:163_0": "Sabbaṭṭhānānipīti sabbāni paṭikiriyānhānabhojanakīḷāsañcaraṇādiṭṭhānānipi,",
  "tika-s0102t:163_1": "na nivāsaṭṭhānāniyeva.",
  "tika-s0102t:163_2": "Tenāha “dovārikāpī”tiādi.",
  "tika-s0102t:163_3": "Tattha kāraṇamāha “rājā kirā”tiādi.",
  "tika-s0102t:164_0": "Paṭhamabhāṇavāravaṇṇanā niṭṭhitā.",
  "tika-s0102t:165_0": "Jiṇṇapurisavaṇṇanā",
  "tika-s0102t:166_0": "44.",
  "tika-s0102t:166_1": "Gopānasivaṅkanti vaṅkagopānasī viya.",
  "tika-s0102t:166_2": "Vaṅkānañhi vaṅkabhāvassa nidassanatthaṃ avaṅkagopānasīpi gayhati.",
  "tika-s0102t:166_3": "Ābhoggavaṅkanti ādito paṭṭhāya abbhuggatāya kuṭilasarīratāya vaṅkaṃ.",
  "tika-s0102t:166_4": "Tenāha “khandhe”tiādi.",
  "tika-s0102t:166_5": "Daṇḍaparaṃ daṇḍaggahaṇaparaṃ ayanaṃ gamanaṃ etassāti daṇḍaparāyanaṃ,",
  "tika-s0102t:166_6": "daṇḍo vā paraṃ āyanaṃ gamanakāraṇaṃ etassāti daṇḍaparāyanaṃ.",
  "tika-s0102t:166_7": "Ṭhānādīsu daṇḍo gati avassayo etassa tena vinā appavattanatoti daṇḍagatikaṃ,",
  "tika-s0102t:166_8": "gacchati etenāti vā gati,",
  "tika-s0102t:166_9": "daṇḍo gati gamanakāraṇaṃ etassāti daṇḍagatikaṃ.",
  "tika-s0102t:166_10": "Daṇḍapaṭisaraṇanti etthāpi eseva nayo.",
  "tika-s0102t:166_11": "Jarāturanti jarāya kilantaṃ assavasaṃ.",
  "tika-s0102t:166_12": "Yadā ratho purato hotīti dvedhāpathe sampatte purato gacchante balakāye tattha ekaṃ saṇṭhānaṃ āruḷho",
  "tika-s0102t:166_13": "majjhe gacchanto bodhisattena āruḷho ratho itaraṃ saṇṭhānaṃ gacchanto yadā purato hoti.",
  "tika-s0102t:166_14": "Pacchā balakāyoti tadā pacchā hoti sabbo balakāyo.",
  "tika-s0102t:166_15": "Tādise okāseti tādise vuttappakāre maggappadese.",
  "tika-s0102t:166_16": "Taṃ purisanti taṃ jiṇṇapurisaṃ.",
  "tika-s0102t:166_17": "Suddhāvāsāti siddhatthādīnaṃ tiṇṇaṃ sammāsambuddhānaṃ sāsane brahmacariyaṃ caritvā suddhāvāsabhūmiyaṃ nibbattabrahmāno.",
  "tika-s0102t:166_18": "Te hi tadā tattha tiṭṭhanti.",
  "tika-s0102t:166_19": "“Kiṃ paneso jiṇṇo nāmā”ti eso tayā vuccamāno kiṃ atthato,",
  "tika-s0102t:166_20": "taṃ me niddhāretvā kathehīti dasseti.",
  "tika-s0102t:166_21": "Aniddhāritasarūpattā hi tassa attano bodhisatto liṅgasabbanāmena taṃ vadanto “ki”nti āha.",
  "tika-s0102t:166_22": "“Yathā kiṃ te jāta”nti dvayameva hi loke yebhuyyato jāyati itthī vā puriso vā,",
  "tika-s0102t:166_23": "tathāpi taṃ liṅgasabbanāmena vuccati,",
  "tika-s0102t:166_24": "evaṃ sampadamidaṃ veditabbaṃ.",
  "tika-s0102t:166_25": "“Kiṃ vuttaṃ hotī”tiādi tassa aniddhāritasarūpataṃyeva vibhāveti.",
  "tika-s0102t:167_0": "“Tena hī”tiādi “ayañca jiṇṇabhāvo sabbasādhāraṇattā mayhampi upari āpattito evā”ti mahāsattassa saṃvijjanākāravibhāvanaṃ.",
  "tika-s0102t:167_1": "Rathaṃ sāretīti sārathi.",
  "tika-s0102t:167_2": "Kīḷāvihāratthaṃ uyyuttā yanti upagacchanti etanti uyyānaṃ.",
  "tika-s0102t:167_3": "Alanti paṭikkhepavacanaṃ.",
  "tika-s0102t:167_4": "Nāmāti garahaṇe nipāto “kathañhināmā”tiādīsu viya.",
  "tika-s0102t:167_5": "Jātiyā ādīnavadassanatthaṃ taṃmūlassa ummūlanaṃ viya hotīti,",
  "tika-s0102t:167_6": "tassa ca avassitabhāvato “jātiyā mūlaṃ khaṇanto nisīdī”ti āha.",
  "tika-s0102t:167_7": "Siddhe hi kāraṇe phalaṃ siddhameva hotīti.",
  "tika-s0102t:167_8": "Pīḷaṃ janetvā antotudanavasena sabbapaṭhamaṃ hadayaṃ anupavissa ṭhitattā paṭhamena sallena hadaye viddho viya nisīdīti yojanā.",
  "tika-s0102t:168_0": "Byādhipurisavaṇṇanā",
  "tika-s0102t:169_0": "47.",
  "tika-s0102t:169_1": "Pubbe vuttanayenevāti “suddhāvāsā kirā”tiādinā pubbe vutteneva nayena.",
  "tika-s0102t:169_2": "Ābādhikanti ābādhavantaṃ.",
  "tika-s0102t:169_3": "Dukkhitanti sañjātadukkhaṃ.",
  "tika-s0102t:169_4": "Ajātanti ajātabhāvo,",
  "tika-s0102t:169_5": "nibbānaṃ vā.",
  "tika-s0102t:170_0": "Kālakatapurisavaṇṇanā",
  "tika-s0102t:171_0": "50.",
  "tika-s0102t:171_1": "Bhantanettakuppalādi vividhaṃ katvā lātabbato vilāto, vayhaṃ,",
  "tika-s0102t:171_2": "sivikā cāti āha “vilātanti sivika”nti.",
  "tika-s0102t:171_3": "Sivikāya diṭṭhapubbattā mahāsatto citakapañjaraṃ “sivika”nti āha.",
  "tika-s0102t:171_4": "Ito paṭigatanti ito bhavato apagataṃ.",
  "tika-s0102t:171_5": "Katakālanti pariyosāpitajīvanakālaṃ.",
  "tika-s0102t:171_6": "Tenāha “yattaka”ntiādi.",
  "tika-s0102t:172_0": "Pabbajitavaṇṇanā",
  "tika-s0102t:173_0": "53.",
  "tika-s0102t:173_1": "Dhammaṃ caratīti dhammacaraṇo,",
  "tika-s0102t:173_2": "tassa bhāvo dhammacaraṇabhāvoti dhammacariyameva vadati.",
  "tika-s0102t:173_3": "Evaṃ ekekassa padassāti yathā “sādhudhammacariyāti pabbajito”ti yojanā,",
  "tika-s0102t:173_4": "evaṃ “sādhusamacariyāti pabbajito”tiādinā ekekassa padassa yojanā veditabbā.",
  "tika-s0102t:173_5": "Sabbānīti “sādhudhammacariyā”tiādīsu āgatāni sabbāni dhammasamakusalapuññapadāni.",
  "tika-s0102t:173_6": "Dasakusalakammapathavevacanānīti dānādīni dasakusaladhammapariyāyapadāni.",
  "tika-s0102t:174_0": "Bodhisattapabbajjāvaṇṇanā",
  "tika-s0102t:175_0": "54.",
  "tika-s0102t:175_1": "Pabbajitassa dhammiṃ kathaṃ sutvāti sambandho.",
  "tika-s0102t:175_2": "Aññañca saṅgītianāruḷhaṃ tena tadā vuttaṃ dhammiṃ kathanti yojanā.",
  "tika-s0102t:175_3": "“Vaṃsovā”ti padattayena dhammatā esāti dasseti.",
  "tika-s0102t:175_4": "Cirassaṃ cirassaṃ passanti dīghāyukabhāvato.",
  "tika-s0102t:175_5": "Tathā hi vuttaṃ “bahūnaṃ vassānaṃ…pe…",
  "tika-s0102t:175_6": "accayenā”ti.",
  "tika-s0102t:175_7": "Tenevāti na cirassaṃ diṭṭhabhāveneva.",
  "tika-s0102t:175_8": "Acirakālantarikameva pubbakālakiriyaṃ dassento “jiṇṇañca disvā…pe…",
  "tika-s0102t:175_9": "pabbajitañca disvā,",
  "tika-s0102t:175_10": "tasmā ahaṃ pabbajitomhi rājā”ti āha yathā “nhatvā vatthaṃ paridahitvā gandhaṃ vilimpitvā mālaṃ piḷandhitvā bhutto”ti.",
  "tika-s0102t:176_0": "Mahājanakāyaanupabbajjāvaṇṇanā",
  "tika-s0102t:177_0": "55.",
  "tika-s0102t:177_1": "“Kasmā panetthā”tiādinā tesaṃ caturāsītiyā pāṇasahassānaṃ mahāsatte saṃbhattataṃ,",
  "tika-s0102t:177_2": "saṃvegabahulatañca dasseti,",
  "tika-s0102t:177_3": "yato sutaṭṭhāneyeva ṭhatvā ñātimittādīsu kiñci anāmantetvā mattavaravāraṇo viya ayomayabandhanaṃ ghanabandhanaṃ chinditvā pabbajjaṃ upagacchiṃsu.",
  "tika-s0102t:178_0": "Cattāro māse cārikaṃ cari na tāva ñāṇassa paripākaṃ gatattā.",
  "tika-s0102t:179_0": "Yadā pana ñāṇaṃ paripākaṃ gataṃ,",
  "tika-s0102t:179_1": "taṃ dassento “ayaṃ panā”tiādimāha.",
  "tika-s0102t:179_2": "Sabbeva ime pabbajitā mama gamanaṃ jānissanti,",
  "tika-s0102t:179_3": "jānantā ca maṃ anubandhissantīti adhippāyo.",
  "tika-s0102t:179_4": "Sannisīvesūti sannisinnesu.",
  "tika-s0102t:179_5": "Saṇatevāti saṇati viya saddaṃ karoti viya.",
  "tika-s0102t:180_0": "Avivekārāmānanti anabhirativivekānaṃ.",
  "tika-s0102t:180_1": "Ayaṃ kāloti ayaṃ tesaṃ pabbajitānaṃ mama gamanassa ajānanakālo.",
  "tika-s0102t:180_2": "Nikkhamitvāti paṇṇasālāya niggantvā,",
  "tika-s0102t:180_3": "mahābhinikkhamanaṃ pana pageva nikkhanto.",
  "tika-s0102t:180_4": "Pāramitānubhāvena uṭṭhitaṃ upari devatāhi dibbapaccattharaṇehi supaññattampi mahāsattassa puññānubhāvena",
  "tika-s0102t:180_5": "siddhattā tena paññattaṃ viya hotīti vuttaṃ “pallaṅkaṃ paññapetvā”ti.",
  "tika-s0102t:180_6": "“Kāmaṃ taco ca nhāru ca,",
  "tika-s0102t:180_7": "aṭṭhi ca avasissatū”tiādi nayappavattaṃ caturaṅgavīriyaṃ adhiṭṭhahitvā.",
  "tika-s0102t:180_8": "Vūpakāsanti vivekavāsaṃ.",
  "tika-s0102t:181_0": "Aññenevāti yattha mahāpuriso tadā viharati,",
  "tika-s0102t:181_1": "tato aññeneva disābhāgena.",
  "tika-s0102t:181_2": "Kāmaṃ bodhimaṇḍo jambudīpassa majjhe nābhiṭṭhāniyo,",
  "tika-s0102t:181_3": "tadā pana brahāraññe vivitte yogīnaṃ paṭisallānasāruppo hutvā tiṭṭhati,",
  "tika-s0102t:181_4": "tadañño pana jambudīpappadeso yebhuyyena bahujano ākiṇṇamanusso iddho phīto ahosi.",
  "tika-s0102t:181_5": "Tena te taṃ taṃ janapadadesaṃ uddissa gatā “anto jambudīpābhimukhā cārikaṃ pakkantā”ti vuttā anto jambudīpābhimukhā,",
  "tika-s0102t:181_6": "na himavantādipabbatābhimukhāti attho.",
  "tika-s0102t:182_0": "Bodhisattaabhinivesavaṇṇanā",
  "tika-s0102t:183_0": "57.",
  "tika-s0102t:183_1": "Kāmaṃ bhagavā buddho hutvā sattasattāhāni tattheva vasi,",
  "tika-s0102t:183_2": "sabbapaṭhamaṃ pana visākhapuṇṇamaṃ sandhāya “ekarattivāsaṃ upagatassā”ti vuttaṃ.",
  "tika-s0102t:183_3": "Rahogatassāti raho janavivittaṃ ṭhānaṃ upagatassa,",
  "tika-s0102t:183_4": "tena gaṇasaṅgaṇikābhāvena mahāsattassa kāyavivekamāha.",
  "tika-s0102t:183_5": "Paṭisallīnassāti nānārammaṇacārato cittassa nivattiyā pati sammadeva nilīnassa tattha avisaṭacittassa,",
  "tika-s0102t:183_6": "tena cittasaṅgaṇikābhāvenassa pubbabhāgiyaṃ cittavivekamāha.",
  "tika-s0102t:183_7": "Dukkhanti jātiādimūlakaṃ dukkhaṃ.",
  "tika-s0102t:183_8": "Kāmaṃ cutūpapātāpi jātimaraṇāni eva,",
  "tika-s0102t:183_9": "maraṇajātiyova “jāyati mīyatī”ti pana vatvā “cavati upapajjatī”ti vacanaṃ na ekabhavapariyāpannānaṃ nesaṃ gahaṇaṃ,",
  "tika-s0102t:183_10": "atha kho nānābhavapariyāpannānaṃ ekajjhaṃ gahaṇanti dassento āha “idaṃ dvayaṃ…pe…",
  "tika-s0102t:183_11": "vutta”nti.",
  "tika-s0102t:183_12": "Kasmā pana lokassa kicchāpattiparivitakkane “jarāmaraṇassā”ti jarāmaraṇavasena niyamanaṃ katanti āha “yasmā”tiādi.",
  "tika-s0102t:183_13": "Jarāmaraṇameva upaṭṭhāti āditoti adhippāyo.",
  "tika-s0102t:183_14": "Abhiniviṭṭhassāti āraddhassa.",
  "tika-s0102t:183_15": "Paṭiccasamuppādamukhena vipassanārambhe tassa jarāmaraṇato paṭṭhāya abhiniveso aggato yāva mūlaṃ otaraṇaṃ viyāti āha “bhavaggato otarantassa viyā”ti.",
  "tika-s0102t:184_0": "Upāyamanasikārāti upāyena manasikaraṇato manasikārassa pavattanato.",
  "tika-s0102t:184_1": "Idāni taṃ upāyamanasikārapariyāyaṃ yonisomanasikāraṃ sarūpato,",
  "tika-s0102t:184_2": "pavattiākārato ca dassetuṃ “aniccādīni hī”tiādi vuttaṃ.",
  "tika-s0102t:184_3": "Yonisomanasikāro nāma hotīti yāthāvato manasikārabhāvato.",
  "tika-s0102t:184_4": "Aniccādīnīti ādi-",
  "tika-s0102t:184_5": "saddena dukkhānattaasubhādīnaṃ gahaṇaṃ.",
  "tika-s0102t:184_6": "Ayanti “etadahosī”ti evaṃ vutto “kimhi nu kho satī”tiādinayappavatto manasikāro.",
  "tika-s0102t:184_7": "Tesaṃ aññataroti tesu aniccādimanasikāresu aññataro eko.",
  "tika-s0102t:184_8": "Ko pana soti?",
  "tika-s0102t:184_9": "Aniccamanasikārova,",
  "tika-s0102t:184_10": "tattha kāraṇamāha “udayabbayānupassanāvasena pavattattā”ti.",
  "tika-s0102t:184_11": "Yañhi uppajjati ceva cavati ca,",
  "tika-s0102t:184_12": "taṃ aniccaṃ udayavayaparicchinnattā addhuvanti katvā.",
  "tika-s0102t:184_13": "Tassa pana tabbhāvadassanaṃ yāthāvamanasikāratāya yonisomanasikāro.",
  "tika-s0102t:184_14": "Ito yonisomanasikārāti hetumhi nissakkavacananti tassa iminā “upāyamanasikārenā”ti hetumhi karaṇavacanena atthamāha.",
  "tika-s0102t:184_15": "Samāgamo ahosīti yāthāvato paṭivijjhanavasena saṅgamo ahosi.",
  "tika-s0102t:184_16": "Kiṃ pana tanti kiṃ pana taṃ jarāmaraṇakāraṇanti āha “jātī”ti.",
  "tika-s0102t:184_17": "“Jātiyā kho”tiādīsu ayaṃ saṅkhepattho –",
  "tika-s0102t:184_18": "kimhi nu kho sati jarāmaraṇaṃ hoti,",
  "tika-s0102t:184_19": "kiṃ paccayā jarāmaraṇa”nti jarāmaraṇakāraṇaṃ pariggaṇhantassa bodhisattassa “yasmiṃ sati yaṃ hoti,",
  "tika-s0102t:184_20": "asati ca na hoti,",
  "tika-s0102t:184_21": "taṃ tassa kāraṇa”nti evaṃ abyabhicārikāraṇapariggaṇhane “jātiyā kho sati jarāmaraṇaṃ hoti,",
  "tika-s0102t:184_22": "jātipaccayā jarāmaraṇa”nti yā jarāmaraṇassa kāraṇapariggāhikā paññā uppajjati,",
  "tika-s0102t:184_23": "tāya uppajjantiyā samāgamo ahosīti.",
  "tika-s0102t:184_24": "Sabbapadānīti “kimhi nu kho sati jāti hotī”tiādinā āgatāni jātiādīni viññāṇapariyosānāni nava padāni.",
  "tika-s0102t:185_0": "Dvādasapadike paṭiccasamuppāde idha yāni dve padāni aggahitāni,",
  "tika-s0102t:185_1": "tesaṃ aggahaṇe kāraṇaṃ pucchitvā vissajjetukāmo tesaṃ gahetabbākāraṃ tāva dassento “ettha panā”tiādimāha.",
  "tika-s0102t:185_2": "Paccakkhabhūtaṃ paccuppannabhavaṃ paṭhamaṃ gahetvā tadanantaraṃ anāgataṃ “dutiya”nti gahaṇe atīto tatiyo",
  "tika-s0102t:185_3": "hotīti āha “avijjā saṅkhārā hi atīto bhavo”ti.",
  "tika-s0102t:185_4": "Nanu cettha anāgatassāpi bhavassa gahaṇaṃ na sambhavati paccuppannavasena abhinivesassa jotitattāti?",
  "tika-s0102t:185_5": "Saccametaṃ,",
  "tika-s0102t:185_6": "kāraṇe pana gahite phalaṃ gahitameva hotīti tathā vuttanti daṭṭhabbaṃ.",
  "tika-s0102t:185_7": "Api cettha anāgatopi addhā atthato saṅgahito eva,",
  "tika-s0102t:185_8": "yato parato “nāmarūpapaccayā saḷāyatana”ntiādinā anāgataddhasaṅgahikā desanā pavattā.",
  "tika-s0102t:185_9": "Tehīti avijjāsaṅkhārehi ārammaṇabhūtehi.",
  "tika-s0102t:185_10": "Na ghaṭiyati na sambajjhati.",
  "tika-s0102t:185_11": "Mahāpuriso hi paccuppannavasena abhiniviṭṭhoti aghaṭane kāraṇamāha.",
  "tika-s0102t:185_12": "Adiṭṭhehīti anavabuddhehi,",
  "tika-s0102t:185_13": "itthambhūtalakkhaṇe cetaṃ karaṇavacanaṃ.",
  "tika-s0102t:185_14": "Sati anubodhe paṭivedhena bhavitabbanti āha “na sakkā buddhena bhavitu”nti.",
  "tika-s0102t:185_15": "Imināti mahāsattena.",
  "tika-s0102t:185_16": "Teti avijjāsaṅkhārā.",
  "tika-s0102t:185_17": "Bhavaupādānataṇhāvasenevāti bhavaupādānataṇhādassanavaseneva.",
  "tika-s0102t:185_18": "Diṭṭhā taṃsabhāvataṃsahagatehi tehi samānayogakkhamattā.",
  "tika-s0102t:185_19": "Visuddhimagge kathitāva,",
  "tika-s0102t:185_20": "tasmā na idha kathetabbāti adhippāyo.",
  "tika-s0102t:186_0": "58.",
  "tika-s0102t:186_1": "Paccayatoti hetuto,",
  "tika-s0102t:186_2": "saṅkhāratoti attho.",
  "tika-s0102t:186_3": "“Kimhi nu kho sati jarāmaraṇaṃ hotī”tiādinā hi hetuparamparāvasena phalaparamparāya vuccamānāya “kimhi",
  "tika-s0102t:186_4": "nu kho sati viññāṇaṃ hotī”ti vicāraṇāya “saṅkhāre kho sati viññāṇaṃ hotī”ti viññāṇassa visesakāraṇabhūte",
  "tika-s0102t:186_5": "saṅkhāre aggahite tato viññāṇaṃ paṭinivattati nāma,",
  "tika-s0102t:186_6": "na sabbapaccayato.",
  "tika-s0102t:186_7": "Tenevāha “nāmarūpe kho sati viññāṇaṃ hotī”ti,",
  "tika-s0102t:186_8": "nāmampi cettha sahajātādivaseneva paccayabhūtaṃ adhippetaṃ,",
  "tika-s0102t:186_9": "na kammūpanissayavasena paccuppannavasena abhinivisassa jotitattā.",
  "tika-s0102t:186_10": "Ārammaṇatoti avijjāsaṅkhārasaṅkhātaārammaṇato,",
  "tika-s0102t:186_11": "atītabhavasaṅkhātaārammaṇato vā.",
  "tika-s0102t:186_12": "Atītaddhapariyāpannā hi avijjāsaṅkhārā.",
  "tika-s0102t:186_13": "Yato paṭinivattamānaṃ viññāṇaṃ atītabhavatopi paṭinivattati nāma.",
  "tika-s0102t:186_14": "Ubhayampīti paṭisandhiviññāṇampi vipassanāviññāṇampi.",
  "tika-s0102t:186_15": "Nāmarūpaṃ nātikkamatīti paccayabhūtaṃ,",
  "tika-s0102t:186_16": "ārammaṇabhūtañca nāmarūpaṃ nātikkamati tena vinā avattanato.",
  "tika-s0102t:186_17": "Tenāha “nāmarūpato paraṃ na gacchatī”ti.",
  "tika-s0102t:187_0": "Viññāṇe nāmarūpassa paccaye honteti viññāṇe nāmassa, rūpassa,",
  "tika-s0102t:187_1": "nāmarūpassa ca paccaye honte.",
  "tika-s0102t:187_2": "Nāmarūpe ca viññāṇassa paccaye honteti tathā nāme, rūpe,",
  "tika-s0102t:187_3": "nāmarūpe ca viññāṇassa paccaye honteti catuvokāraekavokārapañcavokārabhavavasena yathārahaṃ yojanā veditabbā,",
  "tika-s0102t:187_4": "dvīsupi aññamaññapaccayesu hontesūti pana pañcavokārabhavavaseneva.",
  "tika-s0102t:187_5": "Ettakenāti evaṃ viññāṇa nāmarūpānaṃ aññamaññaṃ upatthambhanavasena pavattiyā.",
  "tika-s0102t:187_6": "Jāyetha vā…pe…",
  "tika-s0102t:187_7": "upapajjetha vāti “satto jāyati…pe…",
  "tika-s0102t:187_8": "upapajjati vā”ti samaññā hoti viññāṇanāmarūpavinimuttassa sattapaññattiyā upādānabhūtassa dhammassa abhāvato.",
  "tika-s0102t:187_9": "Tenāha “ito hī”tiādi.",
  "tika-s0102t:187_10": "Etadevāti viññāṇaṃ,",
  "tika-s0102t:187_11": "nāmarūpanti etaṃ dvayameva.",
  "tika-s0102t:188_0": "Pañca padānīti “jāyetha vā”tiādīni pañca padāni.",
  "tika-s0102t:188_1": "Nanu tattha paṭhamatatiyehi catutthapañcamāni atthato abhinnānīti āha “saddhiṃ aparāparaṃ cutipaṭisandhīhī”ti.",
  "tika-s0102t:188_2": "Puna taṃ ettāvatāti vuttamatthanti yo “ettāvatā”ti padena pubbe vutto,",
  "tika-s0102t:188_3": "tameva yathāvuttamatthaṃ “yadida”ntiādinā niyyātento nidassento puna vatvā.",
  "tika-s0102t:188_4": "Anulomapaccayākāravasenāti paccayadhammadassanapubbakaṃ paccayuppannadhammadassanavasena.",
  "tika-s0102t:188_5": "Paccayadhammānañhi attano paccayuppannassa paccayabhāvo idappaccayatā paccayākāro,",
  "tika-s0102t:188_6": "so ca “avijjāpaccayā saṅkhārā”tiādinā vutto.",
  "tika-s0102t:188_7": "Saṃsārappavattiyā anulomanato anulomapaccayākāro.",
  "tika-s0102t:188_8": "Jātiādikaṃ sabbaṃ vaṭṭadukkhaṃ cittena samihitena kataṃ samūhavasena gahetvā pāḷiyaṃ “dukkhakkhandhassā”ti vuttanti āha “jāti…pe…",
  "tika-s0102t:188_9": "dukkharāsissā”ti.",
  "tika-s0102t:189_0": "59.",
  "tika-s0102t:189_1": "Dukkhakkhandhassa anekavāraṃ samudayadassanavasena viññāṇassa pavattattā “samudayo samudayo”ti āmeḍitavacanaṃ avoca.",
  "tika-s0102t:189_2": "Atha vā “evaṃ samudayo hotī”ti idaṃ na kevalaṃ nibbattinidassanapadaṃ,",
  "tika-s0102t:189_3": "atha kho paṭiccasamuppāda-",
  "tika-s0102t:189_4": "saddo viya samuppādamukhena idha samudaya-",
  "tika-s0102t:189_5": "saddo nibbattimukhena paccayattaṃ vadati.",
  "tika-s0102t:189_6": "Viññāṇādayo bhavantā idha paccayadhammā niddiṭṭhā,",
  "tika-s0102t:189_7": "te sāmaññarūpena byāpanicchāvasena gaṇhanto “samudayo samudayo”ti āha,",
  "tika-s0102t:189_8": "evañca katvā yaṃ vakkhati “imasmiṃ sati idaṃ hotīti paccayasañjānanamattaṃ kathita”nti,",
  "tika-s0102t:189_9": "taṃ samatthitaṃ hoti.",
  "tika-s0102t:189_10": "Yadi evaṃ “udayadassanapaññā vesā”ti idaṃ kathanti?",
  "tika-s0102t:189_11": "Nāyaṃ doso paccayato udayadassanamukhena nibbattilakkhaṇadassanassa sambhavato.",
  "tika-s0102t:189_12": "Dassanaṭṭhena cakkhūti samudayassa paccakkhato dassanabhāvena cakkhu viyāti cakkhu.",
  "tika-s0102t:189_13": "Ñātakaraṇaṭṭhenāti yathā samudayo sammadeva ñāto hoti avabuddho,",
  "tika-s0102t:189_14": "evaṃ karaṇaṭṭhena.",
  "tika-s0102t:189_15": "Pajānanaṭṭhenāti “viññāṇāditaṃtaṃpaccayuppattiyā etassa dukkhakkhandhassa samudayo hotī”ti pakārato jānanaṭṭhena.",
  "tika-s0102t:189_16": "Nibbijjhitvā paṭivijjhitvā uppannaṭṭhenāti anibbijjhitvā pubbe udayadassanapaññāya paṭipakkhadhamme nibbijjhitvā “ayaṃ samudayo”ti paccayato,",
  "tika-s0102t:189_17": "khaṇato ca,",
  "tika-s0102t:189_18": "sarūpato paṭivijjhitvā uppannabhāvena,",
  "tika-s0102t:189_19": "nibbijjhanaṭṭhena paṭivijjhanaṭṭhena vijjāti vuttaṃ hoti.",
  "tika-s0102t:189_20": "Obhāsaṭṭhenāti samudayasabhāvapaṭicchādanakassa mohandhakārassa ca kilesandhakārassa ca vidhamanavasena avabhāsakabhāvena.",
  "tika-s0102t:190_0": "Idāni yathāvuttamatthaṃ paṭipāṭiyā vibhāvetuṃ “yathāhā”tiādi vuttaṃ.",
  "tika-s0102t:190_1": "Tattha cakkhuṃ udapādīti pāḷiyaṃ paduddhāro.",
  "tika-s0102t:190_2": "Kathaṃ udapādīti ceti āha “dassanaṭṭhenā”ti.",
  "tika-s0102t:190_3": "“Samudayassa paccakkhato dassanabhāvenāti vutto vāyamattho.",
  "tika-s0102t:190_4": "Iminā nayena sesapadesupi attho veditabbo.",
  "tika-s0102t:190_5": "Cakkhudhammoti cakkhūti pāḷidhammo.",
  "tika-s0102t:190_6": "Dassanaṭṭho atthoti dassanasabhāvo tena pakāsetabbo attho.",
  "tika-s0102t:190_7": "Sesesupi eseva nayo.",
  "tika-s0102t:190_8": "Ettakehi padehīti imehi pañcahi padehi.",
  "tika-s0102t:190_9": "“Kiṃ kathita”nti piṇḍatthaṃ pucchati.",
  "tika-s0102t:190_10": "Paccayasañjānanamattanti viññāṇādīnaṃ paccayadhammānaṃ nāmarūpādipaccayuppannassa paccayasabhāvasañjānanamattaṃ",
  "tika-s0102t:190_11": "kathitaṃ avisesato paccayasabhāvasallakkhaṇassa jotitattā.",
  "tika-s0102t:190_12": "Saṅkhārānaṃ sammadeva udayadassanassa jotitattā “vīthipaṭipannā taruṇavipassanā kathitā”ti ca vuttaṃ.",
  "tika-s0102t:191_0": "61.",
  "tika-s0102t:191_1": "Attanā adhigatattā āsannapaccakkhatāya “aya”nti vuttaṃ,",
  "tika-s0102t:191_2": "ariyamaggādīnaṃ magganaṭṭhena maggoti.",
  "tika-s0102t:191_3": "Pubbabhāgavipassanā hesā.",
  "tika-s0102t:191_4": "Tenāha “bodhāyā”ti.",
  "tika-s0102t:191_5": "Bodhapadassa bhāvasādhanataṃ sandhāyāha “catusaccabujjhanatthāyā”ti.",
  "tika-s0102t:191_6": "Pariññāpahānabhāvanābhisamayā yāvadeva sacchikiriyābhisamayatthā nibbānādhigamatthattā brahmacariyavāsassāti vuttaṃ “nibbānabujjhanatthāya eva vā”ti.",
  "tika-s0102t:191_7": "“Nibbānaṃ paramaṃ sukha”nti hi vuttaṃ.",
  "tika-s0102t:191_8": "Bujjhatīti cattāri ariyasaccāni ekapaṭivedhena paṭivijjhati,",
  "tika-s0102t:191_9": "tena bodha-",
  "tika-s0102t:191_10": "saddassa kattusādhanattamāha.",
  "tika-s0102t:191_11": "Paccattapadehīti paṭhamāvibhattidīpakehi padehi.",
  "tika-s0102t:191_12": "Nibbānameva kathitaṃ viññāṇādi nirujjhati etthāti katvā.",
  "tika-s0102t:191_13": "Anibbattinirodhanti sabbaso paccayanirodhena anuppādanirodhaṃ accantanirodhaṃ.",
  "tika-s0102t:192_0": "62.",
  "tika-s0102t:192_1": "Sabbeheva etehi padehīti “cakkhū”tiādīhi pañcahi padehi.",
  "tika-s0102t:192_2": "Nirodhasañjānanamattamevāti “nirodho nirodhoti kho”tiādinā nirodhassa sañjānanamattameva kathitaṃ pubbārambhabhāvato,",
  "tika-s0102t:192_3": "na tassa paṭivijjhanavasena paccakkhato dassanaṃ ariyamaggassa anadhigatattā.",
  "tika-s0102t:192_4": "Saṅkhārānaṃ sammadeva nirodhadassanaṃ nāma sikhāppattāya vipassanāya vasena icchitabbanti “vuṭṭhānagāminī balavavipassanā kathitā”ti ca vuttaṃ.",
  "tika-s0102t:193_0": "63.",
  "tika-s0102t:193_1": "Viditvāti pubbabhāgiyena ñāṇena jānitvā.",
  "tika-s0102t:193_2": "Tato aparabhāgeti vuttanayena paccayanirodhajānanato pacchābhāge.",
  "tika-s0102t:193_3": "Upādānassa paccayabhūtesūti catubbidhassapi upādānassa ārammaṇapaccayādinā paccayabhūtesu,",
  "tika-s0102t:193_4": "upādāniyesūti attho.",
  "tika-s0102t:193_5": "Vahantoti pavattento.",
  "tika-s0102t:193_6": "Idanti “aparena samayenā”tiādi vacanaṃ.",
  "tika-s0102t:193_7": "Kasmā vuttanti “yāya paṭipattiyā sabbepi mahābodhisattā carimabhave bodhāya paṭipajjanti,",
  "tika-s0102t:193_8": "vipassanāya mahābodhisattena tatheva paṭipanna”nti kathetukamyatāvasena pucchāvacanaṃ.",
  "tika-s0102t:193_9": "Tenāha “sabbeyeva hī”tiādi.",
  "tika-s0102t:193_10": "Tattha puttassa jātadivase mahābhinikkhamanaṃ,",
  "tika-s0102t:193_11": "padhānānuyogo ca dhammatāvasena veditabbo,",
  "tika-s0102t:193_12": "itaraṃ itikattabbatāvasena.",
  "tika-s0102t:193_13": "Tatthāpi cirakālaparibhāvanāya laddhāsevanāya mahākaruṇāya sañcoditamānasattā “kicchaṃ vatāyaṃ loko āpanno”tiādinā",
  "tika-s0102t:193_14": "saṃsāradukkhato mocetuṃ icchitassa sattalokassa kicchāpattidassanamukhena jarāmaraṇato paṭṭhāya paccayākārasammasanampi",
  "tika-s0102t:193_15": "dhammatāva.",
  "tika-s0102t:193_16": "Tathā attādhīnatāya,",
  "tika-s0102t:193_17": "kenaci anupakhatattā,",
  "tika-s0102t:193_18": "asecanakasukhavihāratāya,",
  "tika-s0102t:193_19": "catutthajjhānikatāya ca ānāpānakammaṭṭhānānuyogo.",
  "tika-s0102t:193_20": "Pañcasu khandhesu abhinivisitvāti viññāṇanāmarūpādipariyāyena gahitesu pañcasu upādānakkhandhesu vipassanābhinivesavasena",
  "tika-s0102t:193_21": "abhinivisitvā paṭipattiṃ ārabhitvā.",
  "tika-s0102t:193_22": "Anukkamanti anu anu gāmitabbato paṭipajjitabbato “anukkama”nti laddhanāmaṃ anupubbapaṭipattiṃ.",
  "tika-s0102t:193_23": "Katvāti paṭipajjitvā.",
  "tika-s0102t:194_0": "Iti rūpanti ettha dutiyo iti-",
  "tika-s0102t:194_1": "saddo nidassanattho,",
  "tika-s0102t:194_2": "tena paṭhamo iti-",
  "tika-s0102t:194_3": "saddo sarūpassa,",
  "tika-s0102t:194_4": "parimāṇassa ca bodhako anekatthattā nipātānaṃ,āvuttiādivasena vāyamattho veditabbo.",
  "tika-s0102t:194_5": "Antogadhāvadhāraṇañca vākyaṃ dassento “idaṃ rūpaṃ,",
  "tika-s0102t:194_6": "ettakaṃ rūpaṃ,",
  "tika-s0102t:194_7": "ito uddhaṃ rūpaṃ natthī”tiādimāha.",
  "tika-s0102t:194_8": "Tattha “ruppanasabhāva”nti iminā sāmaññato rūpassa sabhāvo dassito,",
  "tika-s0102t:194_9": "“bhūtupādāyabheda”ntiādinā visesato,",
  "tika-s0102t:194_10": "tadubhayenapi “idaṃ rūpa”nti padassa attho niddiṭṭho.",
  "tika-s0102t:194_11": "Tattha lakkhaṇaṃ nāma tassa tassa rūpavisesassa anaññasādhāraṇo sabhāvo.",
  "tika-s0102t:194_12": "Raso tasseva attano phalaṃ pati paccayabhāvo.",
  "tika-s0102t:194_13": "Paccupaṭṭhānaṃ tassa paramatthato vijjamānattā yāthāvato ñāṇassa gocarabhāvo.",
  "tika-s0102t:194_14": "Padaṭṭhānaṃ āsannakāraṇaṃ,",
  "tika-s0102t:194_15": "tenassa paccayāyattavuttitā dassitā.",
  "tika-s0102t:194_16": "“Anavasesarūpapariggaho”ti iminā pana “ettakaṃ rūpaṃ,",
  "tika-s0102t:194_17": "ito uddhaṃ” rūpaṃ natthīti padadvayassāpi attho niddiṭṭho rūpassa sabbaso pariyādānavasena niyāmanato.",
  "tika-s0102t:194_18": "“Iti rūpassa samudayo”ti ettha pana iti-",
  "tika-s0102t:194_19": "saddo “iti kho bhikkhave sappaṭibhayo bālo”tiādīsu viya pakāratthoti āha “itīti eva”nti.",
  "tika-s0102t:195_0": "Avijjāsamudayāti avijjāya uppādā,",
  "tika-s0102t:195_1": "atthibhāvāti attho.",
  "tika-s0102t:195_2": "Nirodhanirodhī hi uppādo atthibhāvavācakopi hoti,",
  "tika-s0102t:195_3": "tasmā purimabhavasiddhāya avijjāya sati imasmiṃ bhave rūpasamudayo,",
  "tika-s0102t:195_4": "rūpassa uppādo hotīti attho.",
  "tika-s0102t:195_5": "“Taṇhāsamudayā”tiādīsupi eseva nayo.",
  "tika-s0102t:195_6": "Āhārasamudayāti ettha pana pavattipaccayesu kabaḷīkārāhārassa balavatāya so eva gahito.",
  "tika-s0102t:195_7": "Tasmiṃ pana gahite pavattipaccayatāsāmaññena utucittāni gahitāneva hontīti catusamuṭṭhānikarūpassa paccayato udayadassanaṃ vibhāvitamevāti daṭṭhabbaṃ.",
  "tika-s0102t:195_8": "“Nibbattilakkhaṇa”ntiādinā kālavasena udayadassanamāha.",
  "tika-s0102t:195_9": "Tattha nibbattilakkhaṇanti rūpassa uppādasaṅkhātaṃ saṅkhatalakkhaṇaṃ.",
  "tika-s0102t:195_10": "Passantopīti na kevalaṃ paccayasamudayameva,",
  "tika-s0102t:195_11": "atha kho khaṇato udayaṃ passantopi.",
  "tika-s0102t:195_12": "Addhāvasena hi paṭhamaṃ udayaṃ passitvā ṭhito puna santativasena disvā anukkamena khaṇavasena passati.",
  "tika-s0102t:195_13": "Avijjānirodhā rūpanirodhoti aggamaggena avijjāya anuppādanirodhato anāgatassa rūpassa anuppādanirodho hoti paccayābhāve abhāvato.",
  "tika-s0102t:195_14": "Taṇhānirodhā kammanirodhoti etthāpi eseva nayo.",
  "tika-s0102t:195_15": "Āhāranirodhāti pavattipaccayassa kabaḷīkārāhārassa abhāvena.",
  "tika-s0102t:195_16": "Rūpanirodhoti taṃsamuṭṭhānarūpassa abhāvo hoti.",
  "tika-s0102t:195_17": "Sesaṃ vuttanayameva.",
  "tika-s0102t:195_18": "“Vipariṇāmalakkhaṇa”nti bhaṅgakālavasena hetaṃ vayadassanaṃ,",
  "tika-s0102t:195_19": "tasmā taṃ addhāvasena paṭhamaṃ passitvā puna santativasena disvā anukkamena khaṇavasena passati.",
  "tika-s0102t:195_20": "Ayañca nayo pākatikavipassakavasena vutto,",
  "tika-s0102t:195_21": "bodhisattānaṃ panetaṃ natthi.",
  "tika-s0102t:195_22": "Esa nayo udayadassanepi.",
  "tika-s0102t:196_0": "“Iti vedanā”tiādīsupi heṭṭhā rūpe vuttanayānusārena attho veditabbo.",
  "tika-s0102t:196_1": "Tenāha “ayaṃ vedanā,",
  "tika-s0102t:196_2": "ettakā vedanā”tiādi.",
  "tika-s0102t:196_3": "Tattha vedayita…pe…",
  "tika-s0102t:196_4": "sabhāvanti ettha “vedayitasabhāvaṃ…pe…",
  "tika-s0102t:196_5": "vijānanasabhāva”nti paccekaṃ sabhāva-",
  "tika-s0102t:196_6": "saddo yojetabbo.",
  "tika-s0102t:196_7": "Vedayitasabhāvanti anubhavanasabhāvaṃ.",
  "tika-s0102t:196_8": "Sañjānanasabhāvanti “nīlaṃ pīta”ntiādinā ārammaṇassa sallakkhaṇasabhāvaṃ.",
  "tika-s0102t:196_9": "Abhisaṅkharaṇasabhāvanti āyūhanasabhāvaṃ.",
  "tika-s0102t:196_10": "Vijānanasabhāvanti ārammaṇassa upaladdhisabhāvaṃ.",
  "tika-s0102t:196_11": "Sukhādīti ādi-",
  "tika-s0102t:196_12": "saddena dukkhasomanassadomanassupekkhāvedanānaṃ saṅgaho rūpasaññādīti ādi-",
  "tika-s0102t:196_13": "saddena saddasaññādīnaṃ,",
  "tika-s0102t:196_14": "phassādīti ādi-",
  "tika-s0102t:196_15": "saddena cetanā vitakkādīnaṃ cakkhuviññāṇādīnanti ādi-",
  "tika-s0102t:196_16": "saddena sabbesaṃ lokiyaviññāṇānaṃ saṅgaho.",
  "tika-s0102t:196_17": "Yathā ca viññāṇe,",
  "tika-s0102t:196_18": "esa nayo vedanādīsupi.",
  "tika-s0102t:196_19": "Tesanti “samudayo”ti vuttadhammānaṃ.",
  "tika-s0102t:196_20": "Tīsu khandhesūti vedanāsaññāsaṅkhārakkhandhesu.",
  "tika-s0102t:196_21": "“Phuṭṭho vedeti,",
  "tika-s0102t:196_22": "phuṭṭho sañjānāti,",
  "tika-s0102t:196_23": "phuṭṭho cetetī”ti vacanato “phassasamudayā”ti vattabbaṃ.",
  "tika-s0102t:196_24": "“Nāmarūpapaccayāpi viññāṇa”nti vacanato viññāṇakkhandhe “nāmarūpasamudayā”ti vattabbaṃ.",
  "tika-s0102t:196_25": "Tesaṃ yevāti tīsu khandhesu “phassassa viññāṇakkhandhe nāmarūpassā”ti phassanāmarūpānaṃyeva vasena atthaṅgamapadampi yojetabbaṃ,",
  "tika-s0102t:196_26": "avijjādayo pana rūpe vuttasadisā evāti adhippāyo.",
  "tika-s0102t:197_0": "Samapaññāsalakkhaṇavasenāti paccayato vīsati khaṇato pañcāti pañcavīsatiyā udayalakkhaṇānaṃ,",
  "tika-s0102t:197_1": "paccayato vīsati khaṇato pañcāti pañcavīsatiyā eva vayalakkhaṇānaṃ cāti samapaññāsāya udayavayalakkhaṇānaṃ vasena.",
  "tika-s0102t:197_2": "Tattha pañcannaṃ khandhānaṃ udayo lakkhīyati etehīti lakkhaṇānīti vuccanti avijjādisamudayoti,",
  "tika-s0102t:197_3": "tathā tesaṃ anuppādanirodho lakkhīyati etehīti lakkhaṇānīti vuccanti avijjādīnaṃ accantanirodho.",
  "tika-s0102t:197_4": "Nibbattivipariṇāmalakkhaṇāni pana saṅkhatalakkhaṇamevāti.",
  "tika-s0102t:197_5": "Evaṃ etāni samapaññāsalakkhaṇāni sarūpato veditabbāni.",
  "tika-s0102t:197_6": "Yathānukkamena vaḍḍhiteti yathāvuttaudayabbayañāṇe tikkhe sūre pasanne hutvā vahante tato paraṃ vattabbānaṃ",
  "tika-s0102t:197_7": "bhaṅgañāṇādīnaṃ uppattipaṭipāṭiyā buddhippatte paramukkaṃsagate vipassanāñāṇe.",
  "tika-s0102t:197_8": "Pageva hi chattiṃsakoṭisatasahassamukhena pavattena sabbaññutaññāṇānucchavikena mahāvajirañāṇasaṅkhātena",
  "tika-s0102t:197_9": "sammasanañāṇena sambhatānubhāvaṃ gabbhaṃ gaṇhantaṃ paripākaṃ gacchantaṃ paṭipadāvisuddhiñāṇaṃ aparimitakāle",
  "tika-s0102t:197_10": "sambhatāya paññāpāramiyā ānubhāvena ukkaṃsapāramippattaṃ anukkamena vuṭṭhānagāminibhāvaṃ upagantvā yadā",
  "tika-s0102t:197_11": "ariyamaggena ghaṭeti,",
  "tika-s0102t:197_12": "tadā ariyamaggacittaṃ sabbakilesehi maggapaṭipāṭiyā vimuccati,",
  "tika-s0102t:197_13": "vimuccantañca tathā vimuccati,",
  "tika-s0102t:197_14": "yathā sabbañeyyāvaraṇappahānaṃ hoti.",
  "tika-s0102t:197_15": "Yaṃ kilesānaṃ “savāsanappahāna”nti vuccati,",
  "tika-s0102t:197_16": "tayidaṃ pahānaṃ atthato anuppattinirodhoti āha “anuppādanirodhenā”ti.",
  "tika-s0102t:197_17": "Āsavasaṅkhātehi kilesehīti bhavato ābhavaggaṃ,",
  "tika-s0102t:197_18": "dhammato āgotrabhuṃ savanato pavattanato āsavasaññitehi rāgo, diṭṭhi,",
  "tika-s0102t:197_19": "mohoti imehi kilesehi.",
  "tika-s0102t:197_20": "Lakkhaṇavacanañcetaṃ,",
  "tika-s0102t:197_21": "pāḷiyaṃ yadidaṃ “āsavehī”ti,",
  "tika-s0102t:197_22": "tadekaṭṭhatāya pana sabbehipi kilesehi sabbehipi pāpadhammehi cittaṃ vimuccati.",
  "tika-s0102t:197_23": "Aggahetvāti tesaṃ kilesānaṃ lesamattampi aggahetvā.",
  "tika-s0102t:198_0": "Maggakkhaṇe vimuccati nāma taṃtaṃmaggavajjhakilesehi phalakkhaṇe vimuttaṃ nāma.",
  "tika-s0102t:198_1": "Maggakkhaṇe vā vimuttañceva vimuccati cāti uparimaggakkhaṇe heṭṭhimamaggavajjhehi vimuttañceva yathāsakaṃ pahātabbehi vimuccati ca.",
  "tika-s0102t:198_2": "Phalakkhaṇe vimuttamevāti sabbasmimpi phalakkhaṇe vimuttameva,",
  "tika-s0102t:198_3": "na vimuccati nāma.",
  "tika-s0102t:199_0": "Sabbabandhanāti orambhāgiyuddhambhāgiyasaṅgahitā sabbasmāpi bhavasaññojanā,",
  "tika-s0102t:199_1": "vippamutto visesato pakārehi mutto.",
  "tika-s0102t:199_2": "Suvikasitacittasantānoti sātisayaṃ ñāṇarasmisamphassena suṭṭhu sammadeva samphullacittasantāno.",
  "tika-s0102t:199_3": "“Cattāri maggañāṇānī”tiādi yehi ñāṇehi suvikasitacittasantāno,",
  "tika-s0102t:199_4": "tesaṃ ekadesena dassanaṃ.",
  "tika-s0102t:199_5": "Nippadesato dassanaṃ pana parato āgamissati,",
  "tika-s0102t:199_6": "tasmā tattheva tāni vibhajissāma.",
  "tika-s0102t:199_7": "Sakale ca buddhaguṇeti atītaṃse appaṭihatañāṇādike sabbepi buddhaguṇe.",
  "tika-s0102t:199_8": "Yadā hi lokanātho aggamaggaṃ adhigacchati,",
  "tika-s0102t:199_9": "tadā sabbe guṇe hatthagate karoti nāma.",
  "tika-s0102t:199_10": "Tato paraṃ “hatthagate katvā ṭhito”ti vuccati.",
  "tika-s0102t:200_0": "“Paripuṇṇasaṅkappo”ti vatvā paripuṇṇasaṅkappatāparidīpanaṃ udānaṃ dassetuṃ “anekajātisaṃsāra”ntiādi vuttaṃ.",
  "tika-s0102t:200_1": "Tattha ādito dvinnaṃ gāthānamattho heṭṭhā brahmajālanidānavaṇṇanāyaṃ vutto eva.",
  "tika-s0102t:200_2": "Parato pana ayoghanahatassāti ayo haññati etenāti ayoghanaṃ,",
  "tika-s0102t:200_3": "kammārānaṃ ayokūṭaṃ,",
  "tika-s0102t:200_4": "ayomuṭṭhi ca,",
  "tika-s0102t:200_5": "tena ayoghanena hatassa pahatassa. Eva-",
  "tika-s0102t:200_6": "saddo cettha nipātamattaṃ.",
  "tika-s0102t:200_7": "Jalato jātavedasoti jalayamānassa aggissa,",
  "tika-s0102t:200_8": "anādare vā etaṃ sāmivacanaṃ.",
  "tika-s0102t:200_9": "Anupubbūpasantassāti anukkamena upasantassa vikkhambhantassa niruddhassa.",
  "tika-s0102t:200_10": "Yathā na ñāyate gatīti yathā tassa gati na ñāyati.",
  "tika-s0102t:200_11": "Idaṃ vuttaṃ hoti –",
  "tika-s0102t:200_12": "ayomuṭṭhikūṭādinā pahatattā ayoghanena hatassa pahatassa ayogatassa,",
  "tika-s0102t:200_13": "kaṃsabhājanādigatassa vā jalamānassa aggissa anukkamena upasantassa dasasu disāsu na katthaci gati paññāyati",
  "tika-s0102t:200_14": "paccayanirodhena appaṭisandhikaniruddhattāti.",
  "tika-s0102t:200_15": "Evaṃ sammāvimuttānanti sammā hetunā ñāyena tadaṅgavikkhambhanavimuttipubbaṅgamāya samucchedavimuttiyā ariyamaggena catūhipi upādānehi,",
  "tika-s0102t:200_16": "āsavehi ca muttattā sammā vimuttānaṃ,",
  "tika-s0102t:200_17": "tato eva kāmabandhanasaṅkhātaṃ kāmoghabhavoghādibhedaṃ avasiṭṭhaoghañca taritvā ṭhitattā kāmabandhoghatārīnaṃ",
  "tika-s0102t:200_18": "suṭṭhu paṭipassambhitasabbakilesavipphanditattā kilesābhisaṅkhāravātehi akampanīyatāya acalaṃ nibbānasaṅkhātaṃ",
  "tika-s0102t:200_19": "saṅkhārūpasamaṃ sukhaṃ pattānaṃ adhigatānaṃ khīṇāsavānaṃ gati devamanussādibhedāsu gatīsu “ayaṃ nāmā”ti",
  "tika-s0102t:200_20": "paññāpetabbatāya abhāvato paññāpetuṃ natthi na upalabbhati,",
  "tika-s0102t:200_21": "yathāvuttajātavedo viya apaññattikabhāvameva te gacchantīti attho.",
  "tika-s0102t:200_22": "Evaṃ manasi karontoti “evaṃ anekajātisaṃsāra”ntiādinā attano katakiccattaṃ manasi karonto bodhipallaṅke nisinnova virocitthāti yojanā.",
  "tika-s0102t:201_0": "Dutiyabhāṇavāravaṇṇanā niṭṭhitā.",
  "tika-s0102t:202_0": "Brahmayācanakathāvaṇṇanā",
  "tika-s0102t:203_0": "64.",
  "tika-s0102t:203_1": "Yannūnāti parivitakkanatthe nipāto,",
  "tika-s0102t:203_2": "ahanti bhagavā attānaṃ niddisatīti āha “yadi panāha”nti.",
  "tika-s0102t:203_3": "“Aṭṭhame sattāhe”tiādi yathā amhākaṃ bhagavā abhisambuddho hutvā vimuttisukhapaṭisaṃvedanādivasena sattasu sattāhesu paṭipajji,",
  "tika-s0102t:203_4": "tato parañca dhammagambhīratāpaccavekkhaṇādivasena,",
  "tika-s0102t:203_5": "evameva sabbepi sammāsambuddhā abhisambuddhakāle paṭipajjiṃsu,",
  "tika-s0102t:203_6": "te ca sattāhādayo tatheva vavatthapīyantīti ayaṃ sabbesampi buddhānaṃ dhammatā.",
  "tika-s0102t:203_7": "Tasmā vipassī bhagavā abhisambuddhakāle tathā paṭipajjīti dassetuṃ āraddhaṃ.",
  "tika-s0102t:203_8": "Tattha “aṭṭhame sattāhe”ti idaṃ sattamasattāhato paraṃ,",
  "tika-s0102t:203_9": "sattāhato orime ca pavattāya paṭipattiyā vasena vuttaṃ,",
  "tika-s0102t:203_10": "na pallaṅkasattāhassa viya aṭṭhamassa nāma sattāhassa vavatthitassa labbhamānattā.",
  "tika-s0102t:203_11": "Anantaroti “adhigato kho myāyaṃ dhammo”tiādiko vitakko.",
  "tika-s0102t:204_0": "Paṭividdhoti sayambhuñāṇena “idaṃ dukkha”ntiādinā paṭimukhaṃ paṭivijjhanavasena pavatto,",
  "tika-s0102t:204_1": "yathābhūtaṃ avabuddhoti attho.",
  "tika-s0102t:204_2": "Dhammoti catusaccadhammo tabbinimuttassa paṭivijjhitabbadhammassa abhāvato.",
  "tika-s0102t:204_3": "Gambhīroti mahāsamuddo viya makasatuṇḍasūciyā aññatra samupacitaparipakkañāṇasambhārehi aññesaṃ ñāṇena alabbhaneyyappatiṭṭho.",
  "tika-s0102t:204_4": "Tenāha “uttānabhāvapaṭikkhepavacanameta”nti.",
  "tika-s0102t:204_5": "Alabbhaneyyappatiṭṭho ogāhituṃ asakkuṇeyyatāya sarūpato visesato ca passituṃ na sakkāti āha “gambhīrattāva duddaso”ti.",
  "tika-s0102t:204_6": "Dukkhena daṭṭhabboti kicchena kenaci kadācideva daṭṭhabbo.",
  "tika-s0102t:204_7": "Yaṃ pana daṭṭhumeva na sakkā,",
  "tika-s0102t:204_8": "tassa ogāhetvā anu anu bujjhane kathā eva natthīti āha “duddasattāva duranubodho”ti.",
  "tika-s0102t:204_9": "Dukkhena avabujjhitabbo avabodhassa dukkarabhāvato.",
  "tika-s0102t:204_10": "Imasmiṃ ṭhāne “taṃ kiṃ maññatha bhikkhave dukkarataraṃ vā durabhisambhavataraṃ vā”ti suttapadaṃ vattabbaṃ.",
  "tika-s0102t:204_11": "Santārammaṇatāya vā santo.",
  "tika-s0102t:204_12": "Nibbutasabbapariḷāhatāya nibbuto.",
  "tika-s0102t:204_13": "Padhānabhāvaṃ nītoti vā paṇīto.",
  "tika-s0102t:204_14": "Atittikaraṭṭhena atappako sādurasabhojanaṃ viya.",
  "tika-s0102t:204_15": "Ettha ca nirodhasaccaṃ santaṃ ārammaṇanti santārammaṇaṃ,",
  "tika-s0102t:204_16": "maggasaccaṃ santaṃ,",
  "tika-s0102t:204_17": "santārammaṇañcāti santārammaṇaṃ anupasantasabhāvānaṃ kilesānaṃ,",
  "tika-s0102t:204_18": "saṅkhārānañca abhāvato santo nibbutasabbapariḷāhattā nibbuto,",
  "tika-s0102t:204_19": "santapaṇītabhāveneva tadatthāya asecanakatāya atappakatā daṭṭhabbā.",
  "tika-s0102t:204_20": "Tenāha “idaṃ dvayaṃ lokuttarameva sandhāya vutta”nti.",
  "tika-s0102t:204_21": "Uttamañāṇassa visayattā na takkena avacaritabbo,",
  "tika-s0102t:204_22": "tato eva nipuṇañāṇagocaratāya,",
  "tika-s0102t:204_23": "saṇhasukhumasabhāvattā ca nipuṇo.",
  "tika-s0102t:204_24": "Bālānaṃ avisayattā paṇḍitehi eva veditabboti paṇḍitavedanīyo.",
  "tika-s0102t:204_25": "Ālīyanti abhiramitabbaṭṭhena sevīyantīti ālayā,",
  "tika-s0102t:204_26": "pañca kāmaguṇā.",
  "tika-s0102t:204_27": "Ālayanti abhiramaṇavasena sevantīti ālayā,",
  "tika-s0102t:204_28": "taṇhāvicaritāni.",
  "tika-s0102t:204_29": "Ālayaratāti ālayaniratā.",
  "tika-s0102t:204_30": "Suṭṭhu muditā ativiya muditā anukkaṇṭhanato.",
  "tika-s0102t:204_31": "Ramatīti ratiṃ vindati kīḷati laḷati.",
  "tika-s0102t:204_32": "Ime sattā yathā kāmaguṇe,",
  "tika-s0102t:204_33": "evaṃ rāgampi assādenti abhinandanti yevāti vuttaṃ “duvidhampī”tiādi.",
  "tika-s0102t:205_0": "Ṭhānaṃ sandhāyāti ṭhāna-",
  "tika-s0102t:205_1": "saddaṃ sandhāya.",
  "tika-s0102t:205_2": "Atthato pana “ṭhāna”nti ca paṭiccasamuppādo eva adhippeto.",
  "tika-s0102t:205_3": "Tiṭṭhati ettha phalaṃ tadāyattavuttitāyāti ṭhānaṃ,",
  "tika-s0102t:205_4": "saṅkhārādīnaṃ paccayabhūtā avijjādayo.",
  "tika-s0102t:205_5": "Imesaṃ saṅkhārādīnaṃ paccayāti idappaccayā,",
  "tika-s0102t:205_6": "avijjādayova.",
  "tika-s0102t:205_7": "Idappaccayā eva idappaccayatā yathā devo eva devatā,",
  "tika-s0102t:205_8": "idappaccayānaṃ vā avijjādīnaṃ attano phalaṃ paṭicca paccayabhāvo uppādanasamatthatā idappaccayatā,",
  "tika-s0102t:205_9": "tena paramatthapaccayalakkhaṇo paṭiccasamuppādo dassito hoti.",
  "tika-s0102t:205_10": "Paṭicca samuppajjati phalaṃ etasmāti paṭiccasamuppādo.",
  "tika-s0102t:205_11": "Padadvayenāpi dhammānaṃ paccayaṭṭho eva vibhāvito.",
  "tika-s0102t:205_12": "Tenāha “saṅkhārādipaccayānaṃ avijjādīnametaṃ adhivacana”nti.",
  "tika-s0102t:205_13": "Ayamettha saṅkhepo,",
  "tika-s0102t:205_14": "vitthāro pana visuddhimaggasaṃvaṇṇanāsu vuttanayena veditabbo.",
  "tika-s0102t:206_0": "Sabbasaṅkhārasamathotiādi sabbanti sabbasaṅkhārasamathādipadābhidheyyaṃ sabbaṃ,",
  "tika-s0102t:206_1": "atthato nibbānameva.",
  "tika-s0102t:206_2": "Idāni tassa nibbānabhāvaṃ dassetuṃ “yasmā hī”tiādi vuttaṃ.",
  "tika-s0102t:206_3": "Tanti nibbānaṃ.",
  "tika-s0102t:206_4": "Āgammāti paṭicca ariyamaggassa ārammaṇapaccayahetu.",
  "tika-s0102t:206_5": "Sammantīti appaṭisandhikūpasamavasena sammanti.",
  "tika-s0102t:206_6": "Tathā santā ca savisesaṃ upasantā nāma hontīti āha “vūpasammantī”ti,",
  "tika-s0102t:206_7": "etena sabbe saṅkhārā sammanti etthāti sabbasaṅkhārasamatho,",
  "tika-s0102t:206_8": "nibbānanti dasseti.",
  "tika-s0102t:206_9": "Sabbasaṅkhāravisaṃyutte hi nibbāne sabbasaṅkhāravūpasamapariyāyo ñāyāgato yevāti.",
  "tika-s0102t:206_10": "Sesepadesupi eseva nayo.",
  "tika-s0102t:206_11": "Upadhīyati ettha dukkhanti upadhi,",
  "tika-s0102t:206_12": "khandhādayo.",
  "tika-s0102t:206_13": "Paṭinissaṭṭhāti samucchedavasena pariccattā honti.",
  "tika-s0102t:206_14": "Sabbā taṇhāti aṭṭhasatappabhedā sabbāpi taṇhā.",
  "tika-s0102t:206_15": "Sabbe kilesarāgāti kāmarāgarūparāgādibhedā sabbepi kilesabhūtā rāgā,",
  "tika-s0102t:206_16": "sabbepi vā kilesā idha kilesarāgāti veditabbā,",
  "tika-s0102t:206_17": "na lobhavisesā eva cittassa viparītabhāvāpādanato.",
  "tika-s0102t:206_18": "Yathāha “rattampi cittaṃ vipariṇataṃ,",
  "tika-s0102t:206_19": "duṭṭhampi cittaṃ vipariṇataṃ,",
  "tika-s0102t:206_20": "mūḷhampi cittaṃ vipariṇata”nti virajjantīti attano sabhāvaṃ vijahanti.",
  "tika-s0102t:206_21": "Sabbaṃ dukkhanti jarāmaraṇādibhedaṃ sabbaṃ vaṭṭadukkhaṃ.",
  "tika-s0102t:206_22": "Bhavena bhavanti tena tena bhavena bhavantaraṃ.",
  "tika-s0102t:206_23": "Bhavanikantibhāvena saṃsibbati,",
  "tika-s0102t:206_24": "phalena vā saddhiṃ kammaṃ sataṇhasseva āyatiṃ punabbhavabhāvato.",
  "tika-s0102t:206_25": "Tato vānato nikkhantaṃ tattha tassa sabbaso abhāvato.",
  "tika-s0102t:206_26": "Ciranisajjācirabhāsanehi piṭṭhiāgilāyanatālugalasosādivasena kāyakilamatho ceva kāyavihesā ca veditabbā.",
  "tika-s0102t:206_27": "Sā ca kho desanāya atthaṃ ajānantānaṃ,",
  "tika-s0102t:206_28": "appaṭipajjantānañca vasena,",
  "tika-s0102t:206_29": "jānantānaṃ,",
  "tika-s0102t:206_30": "pana paṭipajjantānañca desanāya kāyaparissamopi satthu aparissamova.",
  "tika-s0102t:206_31": "Tenāha bhagavā “na ca maṃ dhammādhikaraṇaṃ vihesesī”ti.",
  "tika-s0102t:206_32": "Tathā hi vuttaṃ “yā ajānantānaṃ desanā nāma,",
  "tika-s0102t:206_33": "so mama kilamatho assā”ti.",
  "tika-s0102t:206_34": "Ubhayanti cittakilamatho,",
  "tika-s0102t:206_35": "cittavihesā cāti ubhayaṃ petaṃ buddhānaṃ natthi,",
  "tika-s0102t:206_36": "bodhimūleyeva samucchinnattā.",
  "tika-s0102t:207_0": "65.",
  "tika-s0102t:207_1": "Anubrūhanaṃ sampiṇḍanaṃ.",
  "tika-s0102t:207_2": "Soti “apissū”ti nipāto.",
  "tika-s0102t:207_3": "Vipassinti paṭi-",
  "tika-s0102t:207_4": "saddayogena sāmiatthe upayogavacananti āha “vipassissā”ti.",
  "tika-s0102t:207_5": "Vuddhippattā acchariyā vā anacchariyā.",
  "tika-s0102t:207_6": "Vuddhiatthopi hi akāro hoti yathā“asekkhā dhammā”ti.",
  "tika-s0102t:207_7": "Kappānaṃ cattāri asaṅkhyeyyāni satasahassañca sadevakassa lokassa dhammasaṃvibhāgakaraṇatthameva pāramiyo",
  "tika-s0102t:207_8": "pūretvā idāni samadhigatadhammarājassa tattha appossukkatāpattidīpanatā,",
  "tika-s0102t:207_9": "gāthātthassa acchariyatā,",
  "tika-s0102t:207_10": "tassa vuddhippatti cāti veditabbā.",
  "tika-s0102t:207_11": "Atthadvārena hi gāthānaṃ anacchariyatā.",
  "tika-s0102t:207_12": "Gocarā ahesunti upaṭṭhahiṃsu.",
  "tika-s0102t:207_13": "Upaṭṭhānañca vitakketabbatāvāti āha “parivitakkayitabbataṃ pāpuṇiṃsū”ti.",
  "tika-s0102t:208_0": "Yadi sukhāpaṭipadāva kathaṃ kicchatāti āha “pāramīpūraṇakāle”tiādi.",
  "tika-s0102t:208_1": "Evamādīni duppariccajāni dentassa. Ha-",
  "tika-s0102t:208_2": "iti vā byattanti etasmiṃ atthe nipāto,",
  "tika-s0102t:208_3": "“ekaṃsatthe”ti keci.",
  "tika-s0102t:208_4": "Ha byattaṃ,",
  "tika-s0102t:208_5": "ekaṃsena vā alaṃ nippayojanaṃ evaṃ kicchena adhigatassa dhammassa desetunti yojanā.",
  "tika-s0102t:208_6": "Halanti “ala”nti iminā samānatthaṃ padaṃ “halanti vadāmī”tiādīsu viya.",
  "tika-s0102t:208_7": "Rāgadosaphuṭṭhehīti phuṭṭhavisena viya sappena rāgena,",
  "tika-s0102t:208_8": "dosena ca samphuṭṭhehi abhibhūtehi.",
  "tika-s0102t:208_9": "Rāgadosānugatehīti rāgadosehi anubandhehi.",
  "tika-s0102t:209_0": "Niccādīnanti niccaggāhādīnaṃ.",
  "tika-s0102t:209_1": "Evaṃ gatanti evaṃ pavattaṃ aniccādiākārena pavattaṃ.",
  "tika-s0102t:209_2": "“Catusaccadhamma”nti idaṃ aniccādīsu,",
  "tika-s0102t:209_3": "saccesu ca yathālābhavasena gahetabbaṃ.",
  "tika-s0102t:209_4": "Evaṃ gatanti vā evaṃ “anicca”ntiādinā abhinivisitvā mayā,",
  "tika-s0102t:209_5": "aññehi ca sammāsambuddhehi gataṃ,",
  "tika-s0102t:209_6": "ñātaṃ paṭividdhanti attho.",
  "tika-s0102t:209_7": "Kāmarāgena,",
  "tika-s0102t:209_8": "bhavarāgena ca rattā nīvaraṇehi nivutacittatāya,",
  "tika-s0102t:209_9": "diṭṭhirāgena rattā viparītābhinivesena na dakkhanti yāthāvato imaṃ dhammaṃ nappaṭivijjhissanti.",
  "tika-s0102t:209_10": "Evaṃ gāhāpetunti “anicca”ntiādinā sabhāvena yāthāvato dhamme jānāpetuṃ.",
  "tika-s0102t:209_11": "Rāgadosaparetatāpi nesaṃ sammūḷhabhāvenevāti āha “tamokhandhena āvuṭā”ti.",
  "tika-s0102t:210_0": "Dhammadesanāya appossukkatāpattiyā kāraṇaṃ vibhāvetuṃ “kasmā panā”tiādinā sayameva codanaṃ samuṭṭhāpeti.",
  "tika-s0102t:210_1": "Tattha yathāyaṃ idāni dhammadesanāya appossukkatāpatti sabbabuddhānaṃ āciṇṇasamāciṇṇadhammatāvasena,",
  "tika-s0102t:210_2": "sabbabodhisattānaṃ ādito “kiṃ me aññātavesenā”tiādinā mahābhinīhāre attano cittassa samussāhanaṃ āciṇṇasamāciṇṇadhammatā vāti āha “kiṃ me”tiādi.",
  "tika-s0102t:210_3": "Tattha aññātavesenāti sadevakaṃ lokaṃ unnādento buddho ahutvā kevalaṃ buddhānaṃ sāvakabhāvūpagamanavasena aññātarūpena.",
  "tika-s0102t:210_4": "Tividhaṃ kāraṇaṃ appossukkatāpattiyā paṭipakkhassa balavabhāvo,",
  "tika-s0102t:210_5": "dhammassa paramagambhīratā,",
  "tika-s0102t:210_6": "tattha ca bhagavato sātisayaṃ gāravanti taṃ dassetuṃ “tassa hī”tiādi āraddhaṃ.",
  "tika-s0102t:210_7": "Tattha paṭipakkhā nāma rāgādayo kilesā sammāpaṭipattiyā antarāyakarattā.",
  "tika-s0102t:210_8": "Tesaṃ balavabhāvato ciraparibhāvanāya sattasantānato dubbisodhiyatāya te satte mattahatthino viya dubbalaṃ",
  "tika-s0102t:210_9": "purisaṃ ajjhottharitvā anayabyasanaṃ āpādentā anekasatayojanāyāmavitthāraṃ sunicitaṃ ghanasannivesaṃ",
  "tika-s0102t:210_10": "kaṇṭakaduggampi adhisenti.",
  "tika-s0102t:210_11": "Dūrappabheda ducchejjatāhi dubbisodhiyataṃ pana dassetuṃ “athassā”tiādi vuttaṃ.",
  "tika-s0102t:210_12": "Tattha ca anto āmaṭṭhatāya kañjikapuṇṇalābu ciraparivāsikatāya takkabharitacāṭi snehatintadubbalabhāvena vasātelapītapilotikā;",
  "tika-s0102t:210_13": "telamissitatāya añjanamakkhitahatthā dubbisodhanīyā vuttā.",
  "tika-s0102t:210_14": "Hīnūpamā cetā rūpappabandhabhāvato,",
  "tika-s0102t:210_15": "acirakālikattā ca malīnatāya,",
  "tika-s0102t:210_16": "kilesasaṃkileso eva pana dubbisodhanīyataro anādikālikattā,",
  "tika-s0102t:210_17": "anusayitattā ca.",
  "tika-s0102t:210_18": "Tenāha “atisaṃkiliṭṭhā”ti.",
  "tika-s0102t:210_19": "Yathā ca dubbisodhanīyatāya evaṃ gambhīraduddasaduranubodhānampi vuttaupamā hīnūpamāva.",
  "tika-s0102t:211_0": "Gambhīropi dhammo paṭipakkhavidhamanena supākaṭo bhaveyya,",
  "tika-s0102t:211_1": "paṭipakkhavidhamanaṃ pana sammāpaṭipattipaṭibaddhaṃ,",
  "tika-s0102t:211_2": "sā saddhammasavanādhīnā,",
  "tika-s0102t:211_3": "taṃ satthari,",
  "tika-s0102t:211_4": "dhamme ca pasādāyattaṃ.",
  "tika-s0102t:211_5": "So visesato loke sambhāvanīyassa garukātabbassa abhipatthanāhetukoti panāḷikāya sattānaṃ dhammasampaṭipattiyā",
  "tika-s0102t:211_6": "brahmayācanādinimittanti taṃ dassento “apicā”tiādimāha.",
  "tika-s0102t:212_0": "66.",
  "tika-s0102t:212_1": "“Aññataro”ti appaññāto viya kiñcāpi vuttaṃ,",
  "tika-s0102t:212_2": "atha kho pākaṭo paññātoti dassetuṃ “imasmiṃ cakkavāḷe jeṭṭhakamahābrahmā”ti vuttaṃ.",
  "tika-s0102t:212_3": "Mahābrahmabhavane jeṭṭhakamahābrahmā.",
  "tika-s0102t:212_4": "So hi sakko viya kāmadevaloke,",
  "tika-s0102t:212_5": "brahmaloke ca pākaṭo paññāto.",
  "tika-s0102t:212_6": "Upakkilesabhūtaṃ appaṃ rāgādirajaṃ etassāti apparajaṃ,",
  "tika-s0102t:212_7": "apparajaṃ akkhi paññācakkhu yesaṃ te taṃsabhāvāti katvā apparajakkhajātikāti imamatthaṃ dassetuṃ “paññāmaye”tiādimāha.",
  "tika-s0102t:212_8": "Appaṃ rāgādirajaṃ yesaṃ te taṃsabhāvā apparajakkhajātikāti evamettha attho veditabbo.",
  "tika-s0102t:212_9": "Assavanatāti “sayaṃ abhiññā”tiādīsu viya karaṇe paccattavacananti āha “assavanatāyā”ti.",
  "tika-s0102t:212_10": "Dasapuññakiriyavatthuvasenāti dānādidasavidhavimuttiparipācanīyapuññakiriyavatthūnaṃ vasena.",
  "tika-s0102t:212_11": "Tenāha “katādhikārā”tiādi.",
  "tika-s0102t:212_12": "Papañcasūdaniyaṃ pana “dvādasapuññakiriyavasenā”ti vuttaṃ,",
  "tika-s0102t:212_13": "taṃ dānādīsu saraṇagamanaparahitapariṇāmanadvaya pakkhipanavasena vuttaṃ.",
  "tika-s0102t:213_0": "69.",
  "tika-s0102t:213_1": "Garuṭṭhāniyesu gāravavasena garukarapatthanā ajjhesanā,",
  "tika-s0102t:213_2": "sāpi atthato patthanā evāti vuttaṃ “yācana”nti.",
  "tika-s0102t:213_3": "Padesavisayañāṇadassanaṃ hutvā buddhānaṃyeva āveṇikabhāvato idaṃ ñāṇadvayaṃ “buddhacakkhū”ti vuccatīti",
  "tika-s0102t:213_4": "āha “imesañhi dvinnaṃ ñāṇānaṃ buddhacakkhūti nāma”nti.",
  "tika-s0102t:213_5": "Tiṇṇaṃ maggañāṇānanti heṭṭhimānaṃ tiṇṇaṃ maggañāṇānaṃ “dhammacakkhū”ti nāmaṃ,",
  "tika-s0102t:213_6": "catusaccadhammadassananti katvā dassanamattabhāvato.",
  "tika-s0102t:213_7": "Yato tāni ñāṇāni vijjūpamābhāvena vuttāni,",
  "tika-s0102t:213_8": "aggamaggañāṇaṃ pana ñāṇakiccassa sikhāppattiyā dassanamattaṃ na hotīti “dhammacakkhū”ti na vuccatīti.",
  "tika-s0102t:213_9": "Yato taṃ vajirūpamābhāvena vuttaṃ.",
  "tika-s0102t:213_10": "Vuttanayenevāti “apparajakkhajātikā”ti ettha vuttanayeneva.",
  "tika-s0102t:213_11": "Yasmā mandakilesā “apparajakkhā”ti vuttā,",
  "tika-s0102t:213_12": "tasmā bahalakilesā “mahārajakkhā”ti veditabbā.",
  "tika-s0102t:213_13": "Paṭipakkhavidhamanasamatthatāya tikkhāni sūrāni visadāni,",
  "tika-s0102t:213_14": "vuttavipariyāyena mudūni.",
  "tika-s0102t:213_15": "Saddhādayo ākārāti saddahanādippakāre vadati.",
  "tika-s0102t:213_16": "Sundarāti kalyāṇā.",
  "tika-s0102t:213_17": "Sammohavinodaniyaṃ pana “yesaṃ āsayādayo koṭṭhāsā sundarā,",
  "tika-s0102t:213_18": "te svākārā”ti vuttaṃ,",
  "tika-s0102t:213_19": "taṃ imāya atthavaṇṇanāya aññadatthu saṃsandati sametīti daṭṭhabbaṃ.",
  "tika-s0102t:213_20": "Yato saddhāsampadādivasena ajjhāsayassa sundaratāti,",
  "tika-s0102t:213_21": "tabbipariyāyato asundaratāti.",
  "tika-s0102t:213_22": "Kāraṇaṃ nāma paccayākāro,",
  "tika-s0102t:213_23": "saccāni vā.",
  "tika-s0102t:213_24": "Paralokanti samparāyaṃ.",
  "tika-s0102t:213_25": "Taṃ dukkhāvahaṃ vajjaṃ viya bhayato passitabbanti vuttaṃ “paralokañceva vajjañca bhayato passantī”ti.",
  "tika-s0102t:213_26": "Sampattibhavato vā aññattā vipattibhavo “paraloko”ti vuttaṃ “para…pe…",
  "tika-s0102t:213_27": "passantī”ti.",
  "tika-s0102t:214_0": "Ayaṃ panettha pāḷīti ettha “apparajakkhā”dipadānaṃ atthavibhāvane ayaṃ tassa tathābhāvasādhakapāḷi.",
  "tika-s0102t:214_1": "Saddhādīnañhi vimuttiparipācakadhammānaṃ balavabhāvo tappaṭipakkhānaṃ pāpadhammānaṃ dubbalabhāveneva hoti,",
  "tika-s0102t:214_2": "tesañca balavabhāvo saddhādīnaṃ dubbalabhāvenāti vimuttiparipācakadhammānaṃ savisesaṃ atthitānatthitāvasena",
  "tika-s0102t:214_3": "“apparajakkhā mahārajakkhā”ti ādayo pāḷiyaṃ vibhajitvā dassitā.",
  "tika-s0102t:214_4": "Iti saddhādīnaṃ vasena pañca apparajakkhā,",
  "tika-s0102t:214_5": "asaddhiyādīnaṃ vasena pañca mahārajakkhā.",
  "tika-s0102t:214_6": "Evaṃ tikkhindriyamudindriyādayoti vibhāvitā paññāsa puggalā.",
  "tika-s0102t:214_7": "Saddhādīnaṃ pana antarabhedena anekabhedā veditabbā.",
  "tika-s0102t:214_8": "Khandhādayo eva lujjanapalujjanaṭṭhena loko,",
  "tika-s0102t:214_9": "sampattibhavabhūto loko sampattibhavaloko,",
  "tika-s0102t:214_10": "sugatisaṅkhāto upapattibhavo,",
  "tika-s0102t:214_11": "sampatti sambhavati etenāti sampattisambhavaloko sugatisaṃvattaniyo kammabhavo.",
  "tika-s0102t:214_12": "Duggatisaṅkhātaupapattibhavaduggatisaṃvattaniyakammabhavā vipattibhavalokavipattisambhavalokā.",
  "tika-s0102t:215_0": "Puna ekakadukādivasena lokaṃ vibhajitvā dassetuṃ “eko loko”tiādi vuttaṃ.",
  "tika-s0102t:215_1": "Āhārādayo hi lujjanapalujjanaṭṭhena lokoti.",
  "tika-s0102t:215_2": "Tattha “eko loko sabbe sattā āhāraṭṭhitikā”ti yāyaṃ puggalādhiṭṭhānāya kathāya sabbasaṅkhārānaṃ paccayāyattavuttitā vuttā,",
  "tika-s0102t:215_3": "tāya sabbo saṅkhāraloko eko ekavidho pakārantarassābhāvato.",
  "tika-s0102t:215_4": "“Dve lokā”tiādīsupi iminā nayena attho veditabbo.",
  "tika-s0102t:215_5": "Nāmaggahaṇena cettha nibbānassa aggahaṇaṃ tassa alokasabhāvattā.",
  "tika-s0102t:215_6": "Nanu ca “āhāraṭṭhitikā”ti ettha paccayāyattavuttitāya maggaphalānampi lokatā āpajjatīti?",
  "tika-s0102t:215_7": "Nāpajjati pariññeyyānaṃ dukkhasaccadhammānaṃ “idha loko”ti adhippetattā.",
  "tika-s0102t:215_8": "Atha vā na lujjati na palujjatīti yo gahito,",
  "tika-s0102t:215_9": "tathā na hoti,",
  "tika-s0102t:215_10": "so lokoti taṃgahaṇarahitānaṃ lokuttarānaṃ natthi lokatā.",
  "tika-s0102t:215_11": "Upādānānaṃ ārammaṇabhūtā khandhā upādānakkhandhā.",
  "tika-s0102t:215_12": "Anurodhādivatthubhūtā lābhādayo aṭṭha lokadhammā.",
  "tika-s0102t:215_13": "Dasāyatanānīti dasa rūpāyatanāni vivaṭṭajjhāsayassa adhippetattā.",
  "tika-s0102t:215_14": "Tassa ca sabbaṃ tebhūmakakammaṃ garahitabbaṃ,",
  "tika-s0102t:215_15": "vajjitabbañca hutvā upaṭṭhātīti vuttaṃ “sabbe abhisaṅkhārā vajjaṃ,",
  "tika-s0102t:215_16": "sabbe bhavagāmikammā vajja”nti.",
  "tika-s0102t:215_17": "Yesaṃ puggalānaṃ saddhādayo mandā,",
  "tika-s0102t:215_18": "te idha “assaddhā”tiādinā vuttā.",
  "tika-s0102t:215_19": "Na pana sabbena sabbaṃ saddhādīnaṃ abhāvatoti apparajakkhadukādīsu pañcasu dukesu ekekasmiṃ dasa dasa",
  "tika-s0102t:215_20": "katvā “paññāsāya ākārehi imāni pañcindriyāni jānātī”ti vuttaṃ.",
  "tika-s0102t:215_21": "Atha vā anvayato,",
  "tika-s0102t:215_22": "byatirekato ca saddhādīnaṃ indriyānaṃ paropariyattaṃ jānātīti katvā tathā vuttaṃ.",
  "tika-s0102t:215_23": "Ettha ca apparajakkhādivasena āvajjantassa bhagavato te sattā puñjapuñjāva hutvā upaṭṭhahanti, na ekekā.",
  "tika-s0102t:216_0": "Uppalāni ettha santīti uppalinī,",
  "tika-s0102t:216_1": "gacchopi jalāsayopi,",
  "tika-s0102t:216_2": "idha pana jalāsayo adhippetoti āha “uppalavane”ti.",
  "tika-s0102t:216_3": "Yāni udakassa anto nimuggāneva hutvā pusanti vaḍḍhanti,",
  "tika-s0102t:216_4": "tāni antonimuggaposīnī.",
  "tika-s0102t:216_5": "Dīpitānīti aṭṭhakathāyaṃ pakāsitāni,",
  "tika-s0102t:216_6": "idheva vā “aññānipī”tiādinā dīpitāni.",
  "tika-s0102t:216_7": "Ugghaṭitaññūti ugghaṭanaṃ nāma ñāṇugghaṭanaṃ,",
  "tika-s0102t:216_8": "ñāṇe ugghaṭitamatte eva jānātīti attho.",
  "tika-s0102t:216_9": "Vipañcitaṃ vitthāramevamatthaṃ jānātīti vipañcitaññū.",
  "tika-s0102t:216_10": "Uddesādīhi netabboti neyyo.",
  "tika-s0102t:216_11": "Saha udāhaṭavelāyāti udāhāre dhammassa uddese udāhaṭamatte eva.",
  "tika-s0102t:216_12": "Dhammābhisamayoti catusaccadhammassa ñāṇena saddhiṃ abhisamayo.",
  "tika-s0102t:216_13": "Ayaṃ vuccatīti ayaṃ “cattāro satipaṭṭhānā”tiādinā nayena saṅkhittena mātikāya dīpiyamānāya desanānusārena",
  "tika-s0102t:216_14": "ñāṇaṃ pesetvā arahattaṃ gaṇhituṃ samattho “puggalo ugghaṭitaññū”ti vuccati.",
  "tika-s0102t:216_15": "Ayaṃ vuccatīti ayaṃ saṅkhittena mātikaṃ ṭhapetvā vitthārena atthe vibhajiyamāne arahattaṃ pāpuṇituṃ samattho “puggalo vipañcitaññū”ti vuccati.",
  "tika-s0102t:216_16": "Uddesatoti uddesahetu,",
  "tika-s0102t:216_17": "uddisantassa,",
  "tika-s0102t:216_18": "uddisāpentassa vāti attho.",
  "tika-s0102t:216_19": "Paripucchatoti atthaṃ paripucchantassa.",
  "tika-s0102t:216_20": "Anupubbena dhammābhisamayo hotīti anukkamena arahattappatto hoti.",
  "tika-s0102t:216_21": "Na tāya jātiyā dhammābhisamayo hotīti tena attabhāvena maggaṃ vā phalaṃ vā antamaso jhānaṃ vā vipassanaṃ vā nibbattetuṃ na sakkoti.",
  "tika-s0102t:216_22": "Ayaṃ vuccati puggalo padaparamoti ayaṃ puggalo byañjanapadameva paramaṃ assāti “padaparamo”ti vuccati.",
  "tika-s0102t:217_0": "Yeti ye duvidhe puggale sandhāya vuttaṃ vibhaṅge kammāvaraṇenāti pañcavidhena ānantariyakammena.",
  "tika-s0102t:217_1": "Vipākāvaraṇenāti ahetukapaṭisandhiyā.",
  "tika-s0102t:217_2": "Yasmā duhetukānampi ariyamaggapaṭivedho natthi,",
  "tika-s0102t:217_3": "tasmā duhetukapaṭisandhipi “vipākāvaraṇamevā”ti veditabbā.",
  "tika-s0102t:217_4": "Kilesāvaraṇenāti niyatamicchādiṭṭhiyā.",
  "tika-s0102t:217_5": "Assaddhāti buddhādīsu saddhā rahitā.",
  "tika-s0102t:217_6": "Acchandikāti kattukamyatākusalacchandarahitā,",
  "tika-s0102t:217_7": "uttarakurukā manussā acchandikaṭṭhānaṃ paviṭṭhā.",
  "tika-s0102t:217_8": "Duppaññāti bhavaṅgapaññāya parihīnā,",
  "tika-s0102t:217_9": "bhavaṅgapaññāya pana paripuṇṇāyapi yassa bhavaṅgaṃ lokuttarassa paccayo na hoti,",
  "tika-s0102t:217_10": "sopi duppañño eva nāma.",
  "tika-s0102t:217_11": "Abhabbā niyāmaṃ okkamituṃ kusalesu dhammesu sammattanti kusalesu dhammesu sammattaniyāmasaṅkhātaṃ ariyamaggaṃ okkamituṃ adhigantuṃ abhabbā.",
  "tika-s0102t:217_12": "“Na kammāvaraṇenā”tiādīni vuttavipariyāyena veditabbāni.",
  "tika-s0102t:218_0": "“Rāgacaritā”tiādīsu yaṃ vattabbaṃ,",
  "tika-s0102t:218_1": "taṃ paramatthadīpaniyaṃ [paramatthamañjūsāyaṃ visuddhimaggasaṃvaṇṇanāyanti bhavitabbaṃ –",
  "tika-s0102t:219_0": "“Sā esā paramatthānaṃ, tattha tattha yathārahaṃ;",
  "tika-s0102t:220_0": "Nidhānato paramattha-",
  "tika-s0102t:220_1": "mañjūsā nāma nāmato”ti.",
  "tika-s0102t:220_2": "(visuddhimaggamahāṭīkāya nigamane sayameva vuttattā)] visuddhimaggasaṃvaṇṇanāyaṃ vuttanayena veditabbaṃ;",
  "tika-s0102t:221_0": "70.",
  "tika-s0102t:221_1": "Ārabbhāti attano adhippetassa atthassa bhagavato jānāpanaṃ uddissāti attho.",
  "tika-s0102t:221_2": "Selo pabbato ucco hoti thiro ca,",
  "tika-s0102t:221_3": "na paṃsupabbato,",
  "tika-s0102t:221_4": "missakapabbato vāti āha “sele yathā pabbatamuddhanī”ti.",
  "tika-s0102t:221_5": "Dhammamayaṃ pāsādanti lokuttaradhammamāha.",
  "tika-s0102t:221_6": "So hi pabbatasadiso ca hoti sabbadhamme atikkamma abbhuggataṭṭhena pāsādasadiso ca,",
  "tika-s0102t:221_7": "paññāpariyāyo vā idha dhamma- saddo.",
  "tika-s0102t:221_8": "Sā hi abbhuggataṭṭhena pāsādoti abhidhamme niddiṭṭhā.",
  "tika-s0102t:221_9": "Tathā cāha –",
  "tika-s0102t:222_0": "“Paññāpāsādamāruyha, asoko sokiniṃ pajaṃ;",
  "tika-s0102t:223_0": "Pabbataṭṭhova bhūmaṭṭhe, dhīro bāle avekkhatī”ti. ;",
  "tika-s0102t:224_0": "“Yathā hī”tiādīsu yathā pabbate ṭhatvā rattandhakāre heṭṭhā olokentassa purisassa khette kedārapāḷikuṭiyo,",
  "tika-s0102t:224_1": "tattha sayitamanussā ca na paññāyanti anujjalabhāvato.",
  "tika-s0102t:224_2": "Kuṭikāsu pana aggijālā paññāyati ujjalabhāvato evaṃ dhammapāsādamāruyha sattalokaṃ olokayato bhagavato",
  "tika-s0102t:224_3": "ñāṇassa āpāthaṃ nāgacchanti akatakalyāṇā sattā ñāṇagginā anujjalabhāvato,",
  "tika-s0102t:224_4": "anuḷārabhāvato ca rattiṃ khittā sarā viya honti.",
  "tika-s0102t:224_5": "Katakalyāṇā pana bhabbapuggalā dūre ṭhitāpi bhagavato ñāṇassa āpāthaṃ āgacchanti paripakkañāṇaggitāya samujjalabhāvato,",
  "tika-s0102t:224_6": "uḷārasantānatāya himavantapabbato viya cāti evaṃ yojanā veditabbā.",
  "tika-s0102t:225_0": "Uṭṭhehīti tvaṃ dhammadesanāya appossukkatāsaṅkhātasaṅkocāpattito kilāsubhāvato uṭṭhaha.",
  "tika-s0102t:225_1": "Vīriyavantatāyāti sātisaya catubbidhasammappadhānavīriyavantatāya.",
  "tika-s0102t:225_2": "Vīrassa hi bhāvo,",
  "tika-s0102t:225_3": "kammaṃ vā vīriyaṃ.",
  "tika-s0102t:225_4": "Kilesamārassa viya maccumārassapi āyatiṃ asambhavato “maccukilesamārāna”nti vuttaṃ.",
  "tika-s0102t:225_5": "Abhisaṅkhāramāravijayassa aggahaṇaṃ kilesamāravijayeneva tabbijayassa jotitabhāvato.",
  "tika-s0102t:225_6": "Vāhanasamatthatāyāti saṃsāramahākantārato nibbānasaṅkhātaṃ khemappadesaṃ sampāpanasamatthatāya.",
  "tika-s0102t:226_0": "71.",
  "tika-s0102t:226_1": "“Apārutaṃ tesaṃ amatassa dvāra”nti keci paṭhanti.",
  "tika-s0102t:226_2": "Nibbānassa dvāraṃ pavisanamaggo vivaritvā ṭhapito mahākaruṇūpanissayena sayambhuñāṇena adhigatattā.",
  "tika-s0102t:226_3": "Saddhaṃ pamuñcantūti saddhaṃ pavedentu,",
  "tika-s0102t:226_4": "attano saddahanākāraṃ upaṭṭhāpentūti attho.",
  "tika-s0102t:226_5": "Sukhena akicchena pavattanīyatāya suppavattitaṃ.",
  "tika-s0102t:226_6": "Na bhāsiṃ na bhāsissāmīti cintesi.",
  "tika-s0102t:227_0": "Aggasāvakayugavaṇṇanā",
  "tika-s0102t:228_0": "73.",
  "tika-s0102t:228_1": "Sallapitvāti “vippasannāni kho te āvuso indriyānī”tiādinā ālāpasallāpaṃ katvā.",
  "tika-s0102t:228_2": "Tañhissa aparabhāge satthu santikaṃ upasaṅkamanassa paccayo ahosi.",
  "tika-s0102t:229_0": "75- 6.",
  "tika-s0102t:229_1": "Anupubbiṃ kathanti anupubbiyā anupubbaṃ kathetabbaṃ kathaṃ.",
  "tika-s0102t:229_2": "Kā pana sāti?",
  "tika-s0102t:229_3": "Dānādikathā.",
  "tika-s0102t:229_4": "Tattha dānakathā tāva pacurajanesu pavattiyā sabbasādhāraṇattā,",
  "tika-s0102t:229_5": "sukarattā,",
  "tika-s0102t:229_6": "sīle patiṭṭhānassa upāyabhāvato ca ādito kathitā.",
  "tika-s0102t:229_7": "Pariccāgasīlo hi puggalo pariggahavatthūsu nissaṅgabhāvato sukheneva sīlāni samādiyati,",
  "tika-s0102t:229_8": "tattha ca suppatiṭṭhito hoti.",
  "tika-s0102t:229_9": "Sīlena dāyakapaṭiggāhakavisuddhito parānuggahaṃ vatvā parapīḷānivattivacanato,",
  "tika-s0102t:229_10": "kiriyadhammaṃ vatvā akiriyadhammavacanato,",
  "tika-s0102t:229_11": "bhogasampattihetuṃ vatvā bhavasampattihetuvacanato ca dānakathānantaraṃ sīlakathā kathitā,",
  "tika-s0102t:229_12": "tañce dānasīlaṃ vaṭṭanissitaṃ,",
  "tika-s0102t:229_13": "ayaṃ bhavasampatti tassa phalanti dassanatthaṃ,",
  "tika-s0102t:229_14": "imehi ca dānasīlamayehi paṇītapaṇītatarādibhedabhinnehi puññakiriyavatthūhi etā cātumahārājikādīsu paṇītapaṇītatarādibhedabhinnā",
  "tika-s0102t:229_15": "aparimeyyā dibbabhogabhavasampattiyo hontīti dassanatthaṃ tadanantaraṃ saggakathaṃ.",
  "tika-s0102t:229_16": "Vatvā ayaṃ saggo rāgādīhi upakkiliṭṭho,",
  "tika-s0102t:229_17": "sabbadā anupakkiliṭṭho ariyamaggoti dassanatthaṃ saggānantaraṃ maggakathā kathetabbā.",
  "tika-s0102t:229_18": "Maggañca kathentena tadadhigamupāyadassanatthaṃ saggapariyāpannāpi,",
  "tika-s0102t:229_19": "pageva itare sabbepi kāmā nāma bahvādīnavā,",
  "tika-s0102t:229_20": "aniccā adhuvā,",
  "tika-s0102t:229_21": "vipariṇāmadhammāti kāmānaṃ ādīnavo, hīnā, gammā,",
  "tika-s0102t:229_22": "pothujjanikā, anariyā,",
  "tika-s0102t:229_23": "anatthasañhitāti tesaṃ okāro lāmakabhāvo,",
  "tika-s0102t:229_24": "sabbepi bhavā kilesānaṃ vatthubhūtāti tattha saṃkileso,",
  "tika-s0102t:229_25": "sabbaso kilesavippamuttaṃ nibbānanti nekkhamme ānisaṃso ca kathetabboti ayamattho maggantīti ettha iti-",
  "tika-s0102t:229_26": "saddena ādiatthajotakena bodhitoti veditabbaṃ.",
  "tika-s0102t:230_0": "Sukhānaṃ nidānanti diṭṭhadhammikānaṃ,",
  "tika-s0102t:230_1": "samparāyikānaṃ,",
  "tika-s0102t:230_2": "nibbānapaṭisaṃyuttānañcāti sabbesampi sukhānaṃ kāraṇaṃ.",
  "tika-s0102t:230_3": "Yañhi kiñci loke bhogasukhaṃ nāma,",
  "tika-s0102t:230_4": "taṃ sabbaṃ dānanidānanti pākaṭo yamattho.",
  "tika-s0102t:230_5": "Yaṃ pana taṃ jhānavipassanāmaggaphalanibbānapaṭisaṃyuttaṃ sukhaṃ,",
  "tika-s0102t:230_6": "tassāpi dānaṃ upanissayapaccayo hotiyeva.",
  "tika-s0102t:230_7": "Sampattīnaṃ mūlanti yā imā loke padesarajjaṃ sirissariyaṃ sattaratanasamujjalacakkavattisampadāti evaṃpabhedā mānusikā sampattiyo,",
  "tika-s0102t:230_8": "yā ca cātumahārājikacātumahārājādibhedā dibbasampattiyo,",
  "tika-s0102t:230_9": "yā vā panaññāpi sampattiyo,",
  "tika-s0102t:230_10": "tāsaṃ sabbāsaṃ idaṃ dānaṃ nāma mūlaṃ kāraṇaṃ.",
  "tika-s0102t:230_11": "Bhogānanti bhuñjitabbaṭṭhena “bhogo”ti laddhanāmānaṃ manāpiyarūpādīnaṃ,",
  "tika-s0102t:230_12": "tannissayānañca upabhogasukhānaṃ.",
  "tika-s0102t:230_13": "Avassayaṭṭhena patiṭṭhā.",
  "tika-s0102t:230_14": "Visamagatassāti byasanappattassa.",
  "tika-s0102t:230_15": "Tāṇanti rakkhā tato paripālanato.",
  "tika-s0102t:230_16": "Leṇanti byasanehi paripāciyamānassa olīyanapadeso.",
  "tika-s0102t:230_17": "Gatīti gantabbaṭṭhānaṃ.",
  "tika-s0102t:230_18": "Parāyaṇanti paṭisaraṇaṃ.",
  "tika-s0102t:230_19": "Avassayoti vinipatituṃ adento nissayo.",
  "tika-s0102t:230_20": "Ārammaṇanti olubbhārammaṇaṃ.",
  "tika-s0102t:231_0": "Ratanamayasīhāsanasadisanti sabbaratanamayasattaṅgamahāsīhāsanasadisaṃ mahagghaṃ hutvā sabbaso vinipatituṃ appadānato.",
  "tika-s0102t:231_1": "Mahāpathavisadisaṃ gatagataṭṭhāne patiṭṭhāya labhāpanato.",
  "tika-s0102t:231_2": "Ālambanarajjusadisanti yathā dubbalassa purisassa ālambanarajju uttiṭṭhato,",
  "tika-s0102t:231_3": "tiṭṭhato ca upatthambho,",
  "tika-s0102t:231_4": "evaṃ dānaṃ sattānaṃ sampattibhave uppattiyā,",
  "tika-s0102t:231_5": "ṭhitiyā ca paccayabhāvato.",
  "tika-s0102t:231_6": "Dukkhanittharaṇaṭṭhenāti duggatidukkhanittharaṇaṭṭhena.",
  "tika-s0102t:231_7": "Samassāsanaṭṭhenāti lobhamacchariyādipaṭisattupaddavato sammadeva assāsanaṭṭhena.",
  "tika-s0102t:231_8": "Bhayaparittāṇaṭṭhenāti dāliddiyabhayato paripālanaṭṭhena.",
  "tika-s0102t:231_9": "Maccheramalādīhīti maccheralobhadosaissāvicikicchādiṭṭhi ādicittamalehi.",
  "tika-s0102t:231_10": "Anupalittaṭṭhenāti anupakkiliṭṭhatāya.",
  "tika-s0102t:231_11": "Tesanti maccheramalādikacavarānaṃ.",
  "tika-s0102t:231_12": "Etehi eva durāsadaṭṭhena.",
  "tika-s0102t:231_13": "Asantāsanaṭṭhenāti anabhibhavanīyatāya santāsābhāvena.",
  "tika-s0102t:231_14": "Yo hi dāyako dānapati,",
  "tika-s0102t:231_15": "so sampatipi kutoci na bhāyati,",
  "tika-s0102t:231_16": "pageva āyatiṃ.",
  "tika-s0102t:231_17": "Dhammasīsena puggalo vutto.",
  "tika-s0102t:231_18": "Balavantaṭṭhenāti mahābalavatāya.",
  "tika-s0102t:231_19": "Dāyako hi dānapati sampati pakkhabalena balavā hoti,",
  "tika-s0102t:231_20": "āyatiṃ pana kāyabalādīhipi.",
  "tika-s0102t:231_21": "Abhimaṅgalasammataṭṭhenāti “vaḍḍhikāraṇa”nti abhisammatabhāvena.",
  "tika-s0102t:231_22": "Vipattibhavato sampattibhavūpanayanaṃ khemantabhūmisampāpanaṃ,",
  "tika-s0102t:231_23": "bhavasaṅgāmato yogakkhemasampāpanañca khemantabhūmisampāpanaṭṭho.",
  "tika-s0102t:232_0": "Idāni dānaṃ vaṭṭagatā ukkaṃsappattā sampattiyo viya vivaṭṭagatāpi tā sampādetīti bodhicariyabhāvenapi dānaguṇe dassetuṃ “dānañhī”tiādi vuttaṃ.",
  "tika-s0102t:232_1": "Tattha sakkamārabrahmasampattiyo attahitāya eva,",
  "tika-s0102t:232_2": "cakkavattisampatti pana attahitāya,",
  "tika-s0102t:232_3": "parahitāya cāti dassetuṃ sā tāsaṃ parato vuttā,",
  "tika-s0102t:232_4": "etā lokiyā,",
  "tika-s0102t:232_5": "imā pana lokuttarāti dassetuṃ tato paraṃ “sāvakapāramīñāṇa”ntiādi vuttaṃ.",
  "tika-s0102t:232_6": "Tatthāpi ukkaṭṭhukkaṭṭhatarukkaṭṭhatamāti dassetuṃ kamena ñāṇattayaṃ vuttaṃ.",
  "tika-s0102t:232_7": "Tesaṃ pana dānassa paccayabhāvo heṭṭhā vutto eva.",
  "tika-s0102t:232_8": "Etenevassa brahmasampattiyāpi paccayabhāvo dīpitoti veditabbo.",
  "tika-s0102t:233_0": "Dānañca nāma dakkhiṇeyyesu hitajjhāsayena vā pūjanajjhāsayena vā attano santakassa paresaṃ pariccajanaṃ,",
  "tika-s0102t:233_1": "tasmā dāyako sattesu ekantahitajjhāsayo purisapuggalo,",
  "tika-s0102t:233_2": "so “paresaṃ hiṃsati,",
  "tika-s0102t:233_3": "paresaṃ vā santakaṃ haratī”ti aṭṭhānametanti āha “dānaṃ dadanto sīlaṃ samādātuṃ sakkotī”ti.",
  "tika-s0102t:233_4": "Sīlasadiso alaṅkāro natthīti akittimaṃ hutvā sabbakālaṃ sobhāvisesāvahattā.",
  "tika-s0102t:233_5": "Sīlapupphasadisaṃ pupphaṃ natthīti etthāpi eseva nayo.",
  "tika-s0102t:233_6": "Sīlagandhasadiso gandho natthīti ettha “candanaṃ tagaraṃ vāpī”tiādikā gāthā,",
  "tika-s0102t:233_7": "“gandho isīnaṃ ciradikkhitānaṃ,",
  "tika-s0102t:233_8": "kāyā cuto gacchati mālutenā”tiādikā ca vattabbā.",
  "tika-s0102t:233_9": "Sīlañhi sattānaṃ ābharaṇañceva alaṅkāro ca gandhavilepanañca parassa dassanīyabhāvāvahañca.",
  "tika-s0102t:233_10": "Tenāha “sīlālaṅkārena hī”tiādi.",
  "tika-s0102t:234_0": "“Ayaṃ saggo labbhatī”ti idaṃ majjhimehi chandādīhi āraddhaṃ sīlaṃ sandhāyāha.",
  "tika-s0102t:234_1": "Tenāha sakko devarājā –",
  "tika-s0102t:235_0": "“Hīnena brahmacariyena, khattiye upapajjati;",
  "tika-s0102t:236_0": "Majjhimena ca devattaṃ, uttamena visujjhatī”ti. ;",
  "tika-s0102t:237_0": "Iṭṭhoti sukho,",
  "tika-s0102t:237_1": "kantoti kamanīyo,",
  "tika-s0102t:237_2": "manāpoti manavaḍḍhanako,",
  "tika-s0102t:237_3": "taṃ panassa iṭṭhādibhāvaṃ dassetuṃ “niccamettha kīḷā”tiādi vuttaṃ.",
  "tika-s0102t:237_4": "Niccanti sabbakālaṃ kīḷāti kāmūpasaṃhitā sukhavihārā.",
  "tika-s0102t:237_5": "Sampattiyoti bhogasampattiyo.",
  "tika-s0102t:237_6": "Dibbanti dibbabhavaṃ devalokapariyāpannaṃ.",
  "tika-s0102t:237_7": "Sukhanti kāyikaṃ,",
  "tika-s0102t:237_8": "cetasikañca sukhaṃ.",
  "tika-s0102t:237_9": "Dibbasampattinti dibbabhavaṃ āyusampattiṃ,",
  "tika-s0102t:237_10": "vaṇṇayasaissariyasampattiṃ,",
  "tika-s0102t:237_11": "rūpādisampattiñca.",
  "tika-s0102t:237_12": "Evamādīti ādi-",
  "tika-s0102t:237_13": "saddena yāmādīhi anubhavitabbaṃ dibbasampattiṃ vadati.",
  "tika-s0102t:238_0": "Appassādāti nirassādā paṇḍitehi yathābhūtaṃ passantehi tattha assādetabbatābhāvato.",
  "tika-s0102t:238_1": "Bahudukkhāti mahādukkhā sampati,",
  "tika-s0102t:238_2": "āyatiñca vipuladukkhānubandhattā.",
  "tika-s0102t:238_3": "Bahupāyāsāti anekavidhaparissayā.",
  "tika-s0102t:238_4": "Etthāti kāmesu.",
  "tika-s0102t:238_5": "Bhiyyoti bahuṃ.",
  "tika-s0102t:238_6": "Dosoti aniccatādinā,",
  "tika-s0102t:238_7": "appassādatādinā ca dūsitabhāvo,",
  "tika-s0102t:238_8": "yato te viññūnaṃ cittaṃ nārādhenti.",
  "tika-s0102t:238_9": "Atha vā ādīnaṃ vāti pavattatīti ādīnavo,",
  "tika-s0102t:238_10": "paramakapaṇatā,",
  "tika-s0102t:238_11": "tathā ca kāmā yathābhūtaṃ paccavekkhantānaṃ paccupatiṭṭhanti.",
  "tika-s0102t:238_12": "Lāmakabhāvoti nihīnabhāvo aseṭṭhehi sevitabbattā,",
  "tika-s0102t:238_13": "seṭṭhehi na sevitabbattā ca.",
  "tika-s0102t:238_14": "Saṃkilissananti vibādhetabbatā upatāpetabbatā.",
  "tika-s0102t:238_15": "Nekkhamme ānisaṃsanti ettha yattakā kāmesu ādīnavā,",
  "tika-s0102t:238_16": "tappaṭipakkhato tattakā nekkhamme ānisaṃsā.",
  "tika-s0102t:238_17": "Api ca “nekkhammaṃ nāmetaṃ asambādhaṃ asaṃkiliṭṭhaṃ,",
  "tika-s0102t:238_18": "nikkhantaṃ kāmehi,",
  "tika-s0102t:238_19": "nikkhantaṃ kāmasaññāya,",
  "tika-s0102t:238_20": "nikkhantaṃ kāmavitakkehi,",
  "tika-s0102t:238_21": "nikkhantaṃ kāmapariḷāhehi,",
  "tika-s0102t:238_22": "nikkhantaṃ byāpādato”tiādinā nayena nekkhamme ānisaṃse pakāsesi,",
  "tika-s0102t:238_23": "pabbajjāya,",
  "tika-s0102t:238_24": "jhānādīsu ca guṇe vibhāvesi vaṇṇesi.",
  "tika-s0102t:239_0": "Vuttanayanti ettha yaṃ avuttanayaṃ “kallacitte”tiādi,",
  "tika-s0102t:239_1": "tattha kallacitteti kammaniyacitte,",
  "tika-s0102t:239_2": "heṭṭhā pavattitadesanāya assaddhiyādīnaṃ cittadosānaṃ vigatattā uparidesanāya bhājanabhāvūpagamanena kammakkhamacitteti attho.",
  "tika-s0102t:239_3": "Assaddhiyādayo hi yasmā cittassa rogabhūtā tadā te vigatā,",
  "tika-s0102t:239_4": "tasmā arogacitteti attho.",
  "tika-s0102t:239_5": "Diṭṭhimānādikilesavigamanena muducitte.",
  "tika-s0102t:239_6": "Kāmacchandādivigamena vinīvaraṇacitte.",
  "tika-s0102t:239_7": "Sammāpaṭipattiyaṃ uḷārapītipāmojjayogena udaggacitte.",
  "tika-s0102t:239_8": "Tattha saddhāsampattiyā pasannacitte.",
  "tika-s0102t:239_9": "Yadā ca bhagavā aññāsīti sambandho.",
  "tika-s0102t:239_10": "Atha vā kallacitteti kāmacchandavigamena arogacitte.",
  "tika-s0102t:239_11": "Muducitteti byāpādavigamena mettāvasena akathinacitte.",
  "tika-s0102t:239_12": "Vinīvaraṇacitteti uddhaccakukkuccavigamena vikkhepassa vigatattā tena apihitacitte.",
  "tika-s0102t:239_13": "Udaggacitteti thinamiddhavigamena sampaggahitavasena alīnacitte.",
  "tika-s0102t:239_14": "Pasannacitteti vicikicchāvigamena sammāpaṭipattiyaṃ adhimuttacitte,",
  "tika-s0102t:239_15": "evampettha attho veditabbo.",
  "tika-s0102t:240_0": "“Seyyathāpī”tiādinā upamāvasena nesaṃ saṃkilesappahānaṃ,",
  "tika-s0102t:240_1": "ariyamagguppādañca dasseti.",
  "tika-s0102t:240_2": "Apagatakāḷakanti vigatakāḷakaṃ.",
  "tika-s0102t:240_3": "Sammadevāti suṭṭhu eva.",
  "tika-s0102t:240_4": "Rajananti nīlapītādiraṅgajātaṃ.",
  "tika-s0102t:240_5": "Paṭiggaṇheyyāti gaṇheyya pabhassaraṃ bhaveyya.",
  "tika-s0102t:240_6": "Tasmiṃyeva āsaneti tissameva nisajjāyaṃ,",
  "tika-s0102t:240_7": "etena nesaṃ lahuvipassakatā,",
  "tika-s0102t:240_8": "tikkhapaññatā,",
  "tika-s0102t:240_9": "sukhapaṭipadākhippābhiññatā ca dassitā hoti.",
  "tika-s0102t:240_10": "Virajanti apāyagamanīyarāgarajādīnaṃ vigamena virajaṃ.",
  "tika-s0102t:240_11": "Anavasesadiṭṭhivicikicchāmalāpagamanena vītamalaṃ.",
  "tika-s0102t:240_12": "Paṭhamamaggavajjhakilesarajābhāvena vā virajaṃ.",
  "tika-s0102t:240_13": "Pañcavidhadussīlyamalāpagamanena vītamalaṃ.",
  "tika-s0102t:240_14": "Dhammacakkhunti brahmāyusutte heṭṭhimā tayo maggā vuttā,",
  "tika-s0102t:240_15": "cūḷarāhulovāde āsavakkhayo,",
  "tika-s0102t:240_16": "idha pana sotāpattimaggo adhippeto.",
  "tika-s0102t:240_17": "“Yaṃ kiñci samudayadhammaṃ,",
  "tika-s0102t:240_18": "sabbaṃ taṃ nirodhadhamma”nti tassa uppattiākāradassananti.",
  "tika-s0102t:240_19": "Nanu ca maggañāṇaṃ asaṅkhatadhammārammaṇaṃ,",
  "tika-s0102t:240_20": "na saṅkhatadhammārammaṇanti?",
  "tika-s0102t:240_21": "Saccametaṃ.",
  "tika-s0102t:240_22": "Yasmā taṃ nirodhaṃ ārammaṇaṃ katvā kiccavasena sabbasaṅkhataṃ paṭivijjhantaṃ uppajjati,",
  "tika-s0102t:240_23": "tasmā tathā vuttaṃ.",
  "tika-s0102t:241_0": "“Suddhaṃ vattha”nti nidassitaupamāyaṃ idaṃ upamāsaṃsandanaṃ vatthaṃ viya cittaṃ,",
  "tika-s0102t:241_1": "vatthassa āgantukamalehi kiliṭṭhabhāvo viya cittassa rāgādimalehi saṃkiliṭṭhabhāvo,",
  "tika-s0102t:241_2": "dhovanasilā viya anupubbikathā,",
  "tika-s0102t:241_3": "udakaṃ viya saddhā,",
  "tika-s0102t:241_4": "udake temetvā ūsagomayachārikābharehi kāḷakapadese samucchinditvā vatthassa dhovanapayogo viya saddhāsinehena",
  "tika-s0102t:241_5": "temetvā temetvā satisamādhipaññāhi dose sithilī katvā sutādividhinā cittassa sodhane vīriyārambho,",
  "tika-s0102t:241_6": "tena payogena vatthe nānākāḷakāpagamo viya vīriyārambhena kilesavikkhambhanaṃ,",
  "tika-s0102t:241_7": "raṅgajātaṃ viya ariyamaggo,",
  "tika-s0102t:241_8": "tena suddhassa vatthassa pabhassarabhāvo viya vikkhambhitakilesassa cittassa maggena pariyodapananti.",
  "tika-s0102t:241_9": "“Diṭṭhadhammā”ti vatvā dassanaṃ nāma ñāṇadassanato aññampi atthīti taṃ nivattanatthaṃ “pattadhammā”ti vuttaṃ.",
  "tika-s0102t:241_10": "Patti ca ñāṇasampattito aññampi vijjatīti tato visesadassanatthaṃ “viditadhammā”ti vuttaṃ.",
  "tika-s0102t:241_11": "Sā pana viditadhammatā dhammesu ekadesenāpi hotīti nippadesato viditabhāvaṃ dassetuṃ “pariyogāḷhadhammā”ti vuttaṃ,",
  "tika-s0102t:241_12": "tena nesaṃ saccābhisambodhiṃyeva vibhāveti.",
  "tika-s0102t:241_13": "Maggañāṇañhi ekābhisamayavasena pariññādikiccaṃ sādhentaṃ nippadesatova catusaccadhammaṃ samantato ogāhantaṃ paṭivijjhatīti.",
  "tika-s0102t:241_14": "Sesaṃ heṭṭhā vuttanayameva.",
  "tika-s0102t:242_0": "77.",
  "tika-s0102t:242_1": "Cīvaradānādīnīti cīvarādiparikkhāradānaṃ sandhāyāha.",
  "tika-s0102t:242_2": "Yo hi cīvarādike aṭṭha parikkhāre,",
  "tika-s0102t:242_3": "pattacīvarameva vā sotāpannādiariyassa,",
  "tika-s0102t:242_4": "puthujjanasseva vā sīlasampannassa datvā “idaṃ parikkhāradānaṃ anāgate ehibhikkhubhāvāya paccayo hotū”ti patthanaṃ paṭṭhapesi,",
  "tika-s0102t:242_5": "tassa ca sati adhikārasampattiyaṃ buddhānaṃ sammukhībhāve iddhimayaparikkhāralābhāya saṃvattatīti veditabbaṃ.",
  "tika-s0102t:242_6": "Vassasatikattherā viya ākappasampannāti adhippāyo.",
  "tika-s0102t:243_0": "Sandassesīti suṭṭhu paccakkhaṃ katvā dassesi.",
  "tika-s0102t:243_1": "Idhalokatthanti idhalokabhūtaṃ khandhapañcakasaṅkhātamatthaṃ.",
  "tika-s0102t:243_2": "Paralokatthanti etthāpi eseva nayo.",
  "tika-s0102t:243_3": "Dassesīti sāmaññalakkhaṇato,",
  "tika-s0102t:243_4": "salakkhaṇato ca dassesi.",
  "tika-s0102t:243_5": "Tenāha “anicca”ntiādi.",
  "tika-s0102t:243_6": "Tattha hutvā abhāvato aniccanti dassesi.",
  "tika-s0102t:243_7": "Udayabbayapaṭipīḷanato dukkhanti dassesi.",
  "tika-s0102t:243_8": "Avasavattanato anattāti dassesi.",
  "tika-s0102t:243_9": "Ime ruppanādilakkhaṇā pañcakkhandhāti rāsaṭṭhena khandhe dassesi.",
  "tika-s0102t:243_10": "Ime cakkhādisabhāvā nissattanijjīvaṭṭhena aṭṭhārasa dhātuyoti dassesi.",
  "tika-s0102t:243_11": "Imāni cakkhādisabhāvāneva dvārārammaṇabhūtāni dvādasa āyatanānīti dassesi.",
  "tika-s0102t:243_12": "Ime avijjādayo jarāmaraṇapariyosānā dvādasa paccayadhammā paṭiccasamuppādoti dassesi.",
  "tika-s0102t:243_13": "Rūpakkhandhassa heṭṭhā vuttanayena paccayato cattāri,",
  "tika-s0102t:243_14": "khaṇato ekanti imāni pañca lakkhaṇāni dassesi.",
  "tika-s0102t:243_15": "Tathāti iminā “pañca lakkhaṇānī”ti padaṃ ākaḍḍhati.",
  "tika-s0102t:243_16": "Dassentoti iti-",
  "tika-s0102t:243_17": "saddo nidassanattho,",
  "tika-s0102t:243_18": "evanti attho.",
  "tika-s0102t:243_19": "Nirayanti aṭṭhamahānirayasoḷasaussadanirayappabhedaṃ sabbaso nirayaṃ dassesi.",
  "tika-s0102t:243_20": "Tiracchānayoninti apadadvipadacatuppadabahuppadādibhedaṃ migapasupakkhisarīsapādivibhāgaṃ nānāvidhaṃ tiracchānalokaṃ.",
  "tika-s0102t:243_21": "Pettivisayanti khuppipāsikavantāsikaparadattūpajīvinijjhāmataṇhikādibhedabhinnaṃ nānāvidhaṃ petasattalokaṃ.",
  "tika-s0102t:243_22": "Asurakāyanti kālakañcikāsuranikāyaṃ.",
  "tika-s0102t:243_23": "Evaṃ tāva duggatibhūtaṃ paralokatthaṃ vatvā idāni sugatibhūtaṃ vattuṃ “tiṇṇaṃ kusalānaṃ vipāka”ntiādi vuttaṃ.",
  "tika-s0102t:243_24": "Vehapphale subhakiṇṇeyeva saṅgahetvā asaññīsu,",
  "tika-s0102t:243_25": "arūpīsu ca sampattiyā dassetabbāya abhāvato duviññeyyatāya “navannaṃ brahmalokāna”ntveva vuttaṃ.",
  "tika-s0102t:244_0": "Gaṇhāpesīti te dhamme samādinne kārāpesi.",
  "tika-s0102t:245_0": "Samuttejanaṃ nāma samādinnadhammānaṃ yathā anupakārakā dhammā parihāyanti,",
  "tika-s0102t:245_1": "pahīyanti ca,",
  "tika-s0102t:245_2": "upakārakā dhammā parivaḍḍhanti,",
  "tika-s0102t:245_3": "visujjhanti ca,",
  "tika-s0102t:245_4": "tathā nesaṃ ussāhuppādananti āha “abbhussāhesī”ti.",
  "tika-s0102t:245_5": "Yathā pana taṃ ussāhuppādanaṃ hoti,",
  "tika-s0102t:245_6": "taṃ dassetuṃ “idhalokatthañcevā”tiādi vuttaṃ.",
  "tika-s0102t:245_7": "Tāsetvā tāsetvāti paribyattabhāvāpādanena tejetvā tejetvā.",
  "tika-s0102t:245_8": "Adhigataṃ viya katvāti yesaṃ katheti,",
  "tika-s0102t:245_9": "tehi tamatthaṃ paccakkhato anubhuyyamānaṃ viya katvā.",
  "tika-s0102t:245_10": "Veneyyānañhi buddhehi pakāsiyamāno attho paccakkhatopi pākaṭataro hutvā upaṭṭhāti.",
  "tika-s0102t:245_11": "Tathā hi bhagavā evaṃ thomīyati –",
  "tika-s0102t:246_0": "“Ādittopi ayaṃ loko, ekādasahi aggibhi;",
  "tika-s0102t:247_0": "Na tathā yāti saṃvegaṃ, sammohapaliguṇṭhito.",
  "tika-s0102t:248_0": "Sutvādīnavasaññuttaṃ, yathā vācaṃ mahesino;",
  "tika-s0102t:249_0": "Paccakkhatopi buddhānaṃ, vacanaṃ suṭṭhu pākaṭa”nti.",
  "tika-s0102t:250_0": "Tenāha “dvattiṃsakammakāraṇapañcavīsatimahābhayappabhedañhī”tiādi.",
  "tika-s0102t:250_1": "Dvattiṃsakammakāraṇāni “hatthampi chindantī”tiādinā dukkhakkhandhasutte āgatanayena veditabbāni.",
  "tika-s0102t:250_2": "Pañcavīsatimahābhayāni “jātibhayaṃ jarābhayaṃ byādhibhayaṃ maraṇabhaya”ntiādinā tattha tattha sutte āgatanayena veditabbāni.",
  "tika-s0102t:250_3": "Āghātanabhaṇḍikā adhikuṭṭanakaḷiṅgaraṃ,",
  "tika-s0102t:250_4": "yaṃ “accādhāna”ntipi vuccati.",
  "tika-s0102t:251_0": "Paṭiladdhaguṇena codesīti “taṃtaṃguṇādhigamena ayampi tumhehi paṭiladdho,",
  "tika-s0102t:251_1": "ānisaṃso ayampī”ti paccakkhato dassento “kiṃ ito pubbe evarūpaṃ atthī”ti codento viya ahosi.",
  "tika-s0102t:251_2": "Tenāha “mahānisaṃsaṃ katvā kathesī”ti.",
  "tika-s0102t:252_0": "Tappaccayañca kilamathanti saṅkhārapavattihetukaṃ tasmiṃ tasmiṃ sattasantāne uppajjanakaparissamaṃ saṃvighātaṃ vihesaṃ.",
  "tika-s0102t:252_1": "Idhāti heṭṭhā paṭhamamaggādhigamatthāya kathāya.",
  "tika-s0102t:252_2": "Sabbasaṅkhārūpasamabhāvato santaṃ.",
  "tika-s0102t:252_3": "Atittikaraparamasukhatāya paṇītaṃ.",
  "tika-s0102t:252_4": "Sakalasaṃsārabyasanato tāyanatthena tāṇaṃ.",
  "tika-s0102t:252_5": "Tato nibbindahadayānaṃ nilīyanaṭṭhānatāya leṇaṃ. Ādi-",
  "tika-s0102t:252_6": "saddena gatipaṭisaraṇaṃ paramassāsoti evamādīnaṃ saṅgaho.",
  "tika-s0102t:253_0": "Mahājanakāyapabbajjāvaṇṇanā",
  "tika-s0102t:254_0": "80.",
  "tika-s0102t:254_1": "Saṅghappahonakānaṃ bhikkhūnaṃ abhāvā “saṅghassa aparipuṇṇattā”ti vuttaṃ.",
  "tika-s0102t:254_2": "Dve aggasāvakā eva hi tadā ahesuṃ.",
  "tika-s0102t:255_0": "Cārikāanujānanavaṇṇanā",
  "tika-s0102t:256_0": "86.",
  "tika-s0102t:256_1": "“Kadā udapādī”ti pucchaṃ “sambodhito”tiādinā saṅkhepato vissajjetvā puna taṃ vitthārato dassetuṃ “bhagavā kirā”tiādi vuttaṃ.",
  "tika-s0102t:256_2": "Pitu saṅgahaṃ karonto vihāsi sambodhito “satta saṃvaccharāni satta māse satta divase”ti ānetvā sambandho,",
  "tika-s0102t:256_3": "tañca kho veneyyānaṃ tadā abhāvato.",
  "tika-s0102t:256_4": "Kilañjehi bahi chādāpetvā,",
  "tika-s0102t:256_5": "vatthehi anto paṭicchādāpetvā,",
  "tika-s0102t:256_6": "upari ca vatthehi chādāpetvā,",
  "tika-s0102t:256_7": "tassa heṭṭhā suvaṇṇa…pe…",
  "tika-s0102t:256_8": "vitānaṃ kārāpetvā.",
  "tika-s0102t:256_9": "Mālāvacchaketi pupphamālāhi vacchākārena veṭhite.",
  "tika-s0102t:256_10": "Gandhantareti cāṭibharitagandhassa antare.",
  "tika-s0102t:256_11": "Pupphānīti cāṭiādibharitāni jalajapupphāni ceva caṅkotakādibharitāni thalajapupphāni ca.",
  "tika-s0102t:257_0": "Kāmañcāyaṃ rājā buddhapitā,",
  "tika-s0102t:257_1": "tathāpi buddhā nāma lokagaruno,",
  "tika-s0102t:257_2": "na te kenaci vase vattetabbā,",
  "tika-s0102t:257_3": "atha kho te eva pare attano vase vattenti,",
  "tika-s0102t:257_4": "tasmā rājā “nāhaṃ bhikkhusaṅghaṃ demī”ti āha.",
  "tika-s0102t:258_0": "Dānamukhanti dānakaraṇūpāyaṃ,",
  "tika-s0102t:258_1": "dānavattanti attho.",
  "tika-s0102t:258_2": "Na dāni me anuññātāti idāni me dānaṃ na anuññātā,",
  "tika-s0102t:258_3": "no na anujānantīti attho.",
  "tika-s0102t:259_0": "Paritassanajīvitanti dukkhajīvikā dāliddiyanti attho.",
  "tika-s0102t:260_0": "Sabbesaṃ bhikkhūnaṃ pahosīti bhagavato aṭṭhasaṭṭhi ca bhikkhusatasahassānaṃ bhāgato dātuṃ pahosi,",
  "tika-s0102t:260_1": "na sabbesaṃ pariyattabhāvena.",
  "tika-s0102t:260_2": "Tenāha “senāpatipi attano deyyadhammaṃ adāsī”ti.",
  "tika-s0102t:260_3": "Jeṭṭhikaṭṭhāneti jeṭṭhikadeviṭṭhāne.",
  "tika-s0102t:261_0": "Tatheva katvāti carapurise ṭhapetvā.",
  "tika-s0102t:261_1": "Sucinti suddhaṃ.",
  "tika-s0102t:261_2": "Paṇītanti uḷāraṃ,",
  "tika-s0102t:261_3": "bhāvanapuṃsakañcetaṃ “ekamanta”ntiādīsu viya.",
  "tika-s0102t:261_4": "Bhañjitvāti madditvā,",
  "tika-s0102t:261_5": "pīḷetvāti attho.",
  "tika-s0102t:261_6": "Jātisappikhīrādīhiyevāti antojātasappikhīrādīhiyeva,",
  "tika-s0102t:261_7": "amhākameva gāviādito gahitasappiādīhiyevāti attho.",
  "tika-s0102t:262_0": "90.",
  "tika-s0102t:262_1": "Parāpavādaṃ,",
  "tika-s0102t:262_2": "parāpakāraṃ,",
  "tika-s0102t:262_3": "sītuṇhādibhedañca guṇāparādhaṃ khamati sahati adhivāsetīti khanti.",
  "tika-s0102t:262_4": "Sā pana yasmā sīlādīnaṃ paṭipakkhadhamme savisesaṃ tapati santapati vidhamatīti paramaṃ uttamaṃ tapo.",
  "tika-s0102t:262_5": "Tenāha “adhivāsanakhanti nāma paramaṃ tapo”ti.",
  "tika-s0102t:262_6": "“Adhivāsanakhantī”ti iminā dhammanijjhānakkhantito viseseti.",
  "tika-s0102t:262_7": "Titikkhanaṃ khamanaṃ titikkhā.Akkharacintakā hi khamāyaṃ titikkhā-",
  "tika-s0102t:262_8": "saddaṃ vaṇṇenti.",
  "tika-s0102t:262_9": "Tenevāha “khantiyā eva vevacana”ntiādi.",
  "tika-s0102t:262_10": "Sabbākārenāti santapaṇītanipuṇasivakhemādinā sabbappakārena.",
  "tika-s0102t:262_11": "So pabbajito nāma na hoti pabbājitabbadhammassa apabbājanato.",
  "tika-s0102t:262_12": "Tasseva tatiyapadassa vevacanaṃ anatthantarattā.",
  "tika-s0102t:263_0": "“Na hī”tiādinā taṃ evatthaṃ vivarati.",
  "tika-s0102t:263_1": "Uttamatthena paramanti vuccati para-",
  "tika-s0102t:263_2": "saddassa seṭṭhavācakattā,",
  "tika-s0102t:263_3": "“puggalaparoparaññū”tiādīsu viya.",
  "tika-s0102t:263_4": "Paranti aññaṃ.",
  "tika-s0102t:263_5": "Idāni para-",
  "tika-s0102t:263_6": "saddaṃ aññapariyāyameva gahetvā atthaṃ dassetuṃ “atha vā”tiādi vuttaṃ.",
  "tika-s0102t:263_7": "Malassāti pāpamalassa.",
  "tika-s0102t:263_8": "Apabbājitattāti anīhaṭattā anirākatattā.",
  "tika-s0102t:263_9": "Samitattāti nirodhitattā tesaṃ pāpadhammānaṃ.",
  "tika-s0102t:263_10": "“Samitattā hi pāpānaṃ samaṇoti pavuccatī”ti hi vuttaṃ.",
  "tika-s0102t:264_0": "Apica bhagavā bhikkhūnaṃ pātimokkhaṃ uddisanto pātimokkhakathāya ca sīlapadhānattā sīlassa ca visesato",
  "tika-s0102t:264_1": "doso paṭipakkhoti tassa niggaṇhanavidhiṃ dassetuṃ ādito “khantī paramaṃ tapo”ti āha,",
  "tika-s0102t:264_2": "tena aniṭṭhassa paṭihananūpāyo vutto,",
  "tika-s0102t:264_3": "titikkhāgahaṇena pana iṭṭhassa,",
  "tika-s0102t:264_4": "tadubhayenapi uppannaṃ ratiṃ abhibhuyya viharatīti ayamattho dassitoti.",
  "tika-s0102t:264_5": "Taṇhāvānassa vūpasamanato nibbānaṃ paramaṃ vadanti buddhā.",
  "tika-s0102t:264_6": "Tattha khantiggahaṇena payogavipattiyā abhāvo dassito,",
  "tika-s0102t:264_7": "titikkhāgahaṇena āsayavipattiyā abhāvo.",
  "tika-s0102t:264_8": "Tathā khantiggahaṇena parāparādhasahatā,",
  "tika-s0102t:264_9": "titikkhāgahaṇena paresu anaparajjhanā dassitā.",
  "tika-s0102t:264_10": "Evaṃ kāraṇamukhena anvayato pātimokkhaṃ dassetvā idāni byatirekato taṃ dassetuṃ “na hī”tiādi vuttaṃ,",
  "tika-s0102t:264_11": "tena yathā sattānaṃ jīvitā voropanaṃ,",
  "tika-s0102t:264_12": "pāṇileḍḍudaṇḍādīhi vibādhanañca “parūpaghāto,",
  "tika-s0102t:264_13": "paraviheṭhana”nti vuccati,",
  "tika-s0102t:264_14": "evaṃ tesaṃ mūlasāpateyyāvaharaṇaṃ,",
  "tika-s0102t:264_15": "dāraparāmasanaṃ,",
  "tika-s0102t:264_16": "visaṃvādanaṃ,",
  "tika-s0102t:264_17": "aññamaññabhedanaṃ,",
  "tika-s0102t:264_18": "pharusavacanena mammaghaṭṭanaṃ,",
  "tika-s0102t:264_19": "niratthakavippalāpo,",
  "tika-s0102t:264_20": "parasantakagijjhanaṃ,",
  "tika-s0102t:264_21": "ucchedavindanaṃ,",
  "tika-s0102t:264_22": "micchābhinivesanañcaupaghāto,",
  "tika-s0102t:264_23": "viheṭhanañca hotīti yassa kassaci akusalassa kammapathassa,",
  "tika-s0102t:264_24": "kammassa ca karaṇena pabbajito,",
  "tika-s0102t:264_25": "samaṇo ca na hotīti dasseti.",
  "tika-s0102t:265_0": "Sabbākusalassāti sabbassāpi dvādasākusalacittuppādasaṅgahitassa sāvajjadhammassa.",
  "tika-s0102t:265_1": "Karaṇaṃ nāma tassa attano santāne uppādananti tappaṭikkhepato akaraṇaṃ “anuppādana”nti vuttaṃ.",
  "tika-s0102t:265_2": "“Kusalassā”ti idaṃ “etaṃ buddhāna sāsana”nti vakkhamānattā ariyamaggadhamme,",
  "tika-s0102t:265_3": "tesañca sambhārabhūte tebhūmakakusaladhamme sambodhetīti āha “catubhūmakakusalassā”ti.",
  "tika-s0102t:265_4": "Upasampadāti upasampādanaṃ,",
  "tika-s0102t:265_5": "taṃ pana tassa samadhigamoti āha “paṭilābho”ti.",
  "tika-s0102t:265_6": "Cittajotananti cittassa pabhassarabhāvakaraṇaṃ sabbaso parisodhanaṃ.",
  "tika-s0102t:265_7": "Yasmā aggamaggasamaṅgino cittaṃ sabbaso pariyodapīyati nāma,",
  "tika-s0102t:265_8": "aggaphalakkhaṇe pana pariyodapitaṃ hoti puna pariyodapetabbatāya abhāvato,",
  "tika-s0102t:265_9": "iti pariniṭṭhitapariyodapanataṃ sandhāyāha “taṃ pana arahattena hotī”ti.",
  "tika-s0102t:265_10": "Sabbapāpaṃ pahāya tadaṅgādivasenevāti adhippāyo.",
  "tika-s0102t:265_11": "“Sīlasaṃvarenā”ti hi iminā tebhūmakassāpi saṅgahe itarappahānānampi saṅgaho hotīti,",
  "tika-s0102t:265_12": "evañca katvā sabbaggahaṇaṃ samatthitaṃ hoti.",
  "tika-s0102t:265_13": "Samathavipassanāhīti lokiyalokuttarāhi samathavipassanāhi.",
  "tika-s0102t:265_14": "Sampādetvāti nipphādetvā.",
  "tika-s0102t:265_15": "Sampādanañcettha hetubhūtāhi phalabhūtassa sahajātāhipi,",
  "tika-s0102t:265_16": "pageva purimasiddhāhīti daṭṭhabbaṃ.",
  "tika-s0102t:266_0": "Kassacīti hīnādīsu kassaci sattassa kassaci upavādassa,",
  "tika-s0102t:266_1": "tena davakamyatāyapi upavadanaṃ paṭikkhipati.",
  "tika-s0102t:266_2": "Upaghātassa akaraṇanti etthāpi “kassacī”ti ānetvā sambandho.",
  "tika-s0102t:266_3": "Kāyenāti ca nidassanamattametaṃ manasāpi paresaṃ anatthacintanādivasena upaghātakaraṇassa vajjetabbattā.",
  "tika-s0102t:266_4": "Kāyenāti vā ettha arūpakāyassāpi saṅgaho daṭṭhabbo,",
  "tika-s0102t:266_5": "na copanakāyakarajakāyānameva.",
  "tika-s0102t:266_6": "Pa atimokkhanti pakārato ativiya sīlesu mukhyabhūtaṃ.",
  "tika-s0102t:266_7": "“Atipamokkha”nti tameva padaṃ upasaggabyattayena vadati.",
  "tika-s0102t:266_8": "Evaṃ bhedato padavaṇṇanaṃ katvā tatvato vadati “uttamasīla”nti.",
  "tika-s0102t:266_9": "“Pāti vā”tiādinā pālanato rakkhaṇato ativiya mokkhanato ativiya mocanato pātimokkhanti dasseti.",
  "tika-s0102t:266_10": "“Pāpā ati mokkhetīti atimokkho”ti nimittassa kattubhāvena upacaritabbato.",
  "tika-s0102t:266_11": "Yo vā nanti yo vā puggalo naṃ pātimokkhasaṃvarasīlaṃ pāti samādiyitvā avikopento rakkhati,",
  "tika-s0102t:266_12": "taṃ “pātī”ti laddhanāmaṃ pātimokkhasaṃvarasīle ṭhitaṃ mokkhetīti pātimokkhanti ayamettha saṅkhepo,",
  "tika-s0102t:266_13": "vitthārato pana pātimokkhapadassa attho visuddhimaggasaṃvaṇṇanāyaṃ vuttanayena veditabbo.",
  "tika-s0102t:267_0": "Mattaññutāti bhojane mattaññutā,",
  "tika-s0102t:267_1": "sā pana visesato paccayasannissitasīlavasena gahetabbāti āha “paṭiggahaṇaparibhogavasena pamāṇaññutā”ti.",
  "tika-s0102t:267_2": "Ājīvapārisuddhisīlavasenāpi gayhamāne “pariyesanavissajjanavasenā”tipi vattabbaṃ.",
  "tika-s0102t:267_3": "Saṅghaṭṭanavirahitanti janasaṅghaṭṭanavirahitaṃ,",
  "tika-s0102t:267_4": "nirajanasambādhaṃ vivittanti attho.",
  "tika-s0102t:267_5": "Catupaccayasantoso dīpito paccayasantosatāsāmaññena itaradvayassāpi lakkhaṇahāranayena jotitabhāvato.",
  "tika-s0102t:267_6": "“Aṭṭhasamāpattivasibhāvāyā”ti iminā payojanadassanavasena yadatthaṃ vivittasenāsanasevanaṃ icchitaṃ,",
  "tika-s0102t:267_7": "so adhicittānuyogo vutto.",
  "tika-s0102t:267_8": "Aṭṭha samāpattiyo cettha vipassanāya pādakabhūtā adhippetā,",
  "tika-s0102t:267_9": "na yā kācīti sakalassāpi adhicittānuyogassa jotitabhāvo veditabbo.",
  "tika-s0102t:268_0": "Devatārocanavaṇṇanā",
  "tika-s0102t:269_0": "91.",
  "tika-s0102t:269_1": "Ettāvatāti ettakena suttapadesena.",
  "tika-s0102t:269_2": "Tatthāpi ca iminā…pe…",
  "tika-s0102t:269_3": "kathanena suppaṭividdhabhāvaṃ pakāsetvāti yojanā. Ca-",
  "tika-s0102t:269_4": "saddo byatirekattho,",
  "tika-s0102t:269_5": "tena idāni vuccamānatthaṃ ullaṅgeti.",
  "tika-s0102t:269_6": "Ekamidāhanti ekaṃ ahaṃ. Idaṃ-",
  "tika-s0102t:269_7": "saddo nipātamattaṃ. Ādi-",
  "tika-s0102t:269_8": "saddena “bhikkhave samaya”nti evamādi pāṭho saṅgahito.",
  "tika-s0102t:269_9": "Ahaṃ bhikkhave ekaṃ samayanti evaṃ pettha padayojanā.",
  "tika-s0102t:270_0": "Subhagavaneti subhagattā subhagaṃ,",
  "tika-s0102t:270_1": "sundarasirikattā,",
  "tika-s0102t:270_2": "sundarakāmattā vāti attho.",
  "tika-s0102t:270_3": "Subhagañhi taṃ sirisampattiyā,",
  "tika-s0102t:270_4": "sundare cettha kāme manussā patthenti.",
  "tika-s0102t:270_5": "Bahujanakantatāyapi taṃ subhagaṃ.",
  "tika-s0102t:270_6": "Vanayatīti vanaṃ,",
  "tika-s0102t:270_7": "attasampattiyā attani sinehaṃ uppādetīti attho.",
  "tika-s0102t:270_8": "Vanute iti vā vanaṃ,",
  "tika-s0102t:270_9": "attasampattiyā eva “maṃ paribhuñjathā”ti satte yācati viyāti attho.",
  "tika-s0102t:270_10": "Subhagañca taṃ vanañcāti subhagavanaṃ,",
  "tika-s0102t:270_11": "tasmiṃ subhagavane.",
  "tika-s0102t:270_12": "Aṭṭhakathāyaṃpana kiṃ iminā papañcenāti “evaṃ nāmake vane”ti vuttaṃ.",
  "tika-s0102t:270_13": "Kāmaṃ sālarukkhopi “sālo”ti vuccati,",
  "tika-s0102t:270_14": "yo koci rukkhopi vanappati jeṭṭhakarukkhopi.",
  "tika-s0102t:270_15": "Idha pana pacchimo eva adhippetoti āha “vanappatijeṭṭhakassa mūle”ti.",
  "tika-s0102t:270_16": "Mūlasamugghātavasenāti anusayasamucchindanavasena.",
  "tika-s0102t:271_0": "Na vihāyantīti akuppadhammatāya na vijahanti.",
  "tika-s0102t:271_1": "“Na kañci sattaṃ tapantīti atappā”ti idaṃ tesu tassā samaññāya niruḷhatāya vuttaṃ,",
  "tika-s0102t:271_2": "aññathā sabbepi suddhāvāsā na kañci sattaṃ tapantīti atappā nāma siyuṃ.",
  "tika-s0102t:271_3": "“Na vihāyantī”tiādinibbacanesupi eseva nayo.",
  "tika-s0102t:271_4": "Sundaradassanāti dassanīyāti ayamatthoti āha “abhirūpā”tiādi.",
  "tika-s0102t:271_5": "Sundarametesaṃ dassananti sobhanametesaṃ cakkhunā dassanaṃ,",
  "tika-s0102t:271_6": "viññāṇena dassanaṃ pīti attho.",
  "tika-s0102t:271_7": "Sabbe heva…pe…",
  "tika-s0102t:271_8": "jeṭṭhā pañcavokārabhave tato visiṭṭhānaṃ abhāvato.",
  "tika-s0102t:272_0": "Sattannaṃ buddhānaṃ vasenāti sattannaṃ sammāsambuddhānaṃ apadānavasena.",
  "tika-s0102t:272_1": "Avihehi ajjhiṭṭhena ekena avihābrahmunā kathitā tehi sabbehi kathitā nāma hontīti vuttaṃ “tathā avihehī”ti.",
  "tika-s0102t:272_2": "Eseva nayo sesesupi.",
  "tika-s0102t:272_3": "Tenāha bhagavā “devatā maṃ etadavocu”nti.",
  "tika-s0102t:272_4": "Yaṃ pana pāḷiyaṃ “anekāni devatāsatānī”ti vuttaṃ,",
  "tika-s0102t:272_5": "taṃ sabbaṃ pacchā attano sāsane visesaṃ adhigantvā tattha uppannānaṃ vasena vuttaṃ.",
  "tika-s0102t:272_6": "Anusandhidvayampīti dhammadhātupadānusandhi,",
  "tika-s0102t:272_7": "devatārocanapadānusandhīti duvidhaṃ anusandhiṃ.",
  "tika-s0102t:272_8": "Niyyātentoti nigamento.",
  "tika-s0102t:272_9": "Yaṃ panettha atthato avibhattaṃ,",
  "tika-s0102t:272_10": "taṃ suviññeyyamevāti.",
  "tika-s0102t:273_0": "Mahāpadānasuttavaṇṇanāya līnatthappakāsanā.",
  "tika-s0102t:276_0": "2. Mahānidānasuttavaṇṇanā",
  "tika-s0102t:277_0": "Nidānavaṇṇanā",
  "tika-s0102t:278_0": "95.",
  "tika-s0102t:278_1": "Janapadinoti janapadavanto,",
  "tika-s0102t:278_2": "janapadassa vā issarasāmino rājakumārā gottavasena kurū nāma.",
  "tika-s0102t:278_3": "Tesaṃ nivāso yadi eko janapado,",
  "tika-s0102t:278_4": "kathaṃ bahuvacananti āha “ruḷhisaddenā”ti.",
  "tika-s0102t:278_5": "Akkharacintakā hi īdisesu ṭhānesu yutte viya īdisaliṅgavacanāni icchanti.",
  "tika-s0102t:278_6": "Ayamettha ruḷhi yathā aññatthāpi “aṅgesu viharati,",
  "tika-s0102t:278_7": "mallesu viharatī”ti ca.",
  "tika-s0102t:278_8": "Tabbisesanepi janapadasadde jātisadde ekavacanameva.",
  "tika-s0102t:278_9": "Aṭṭhakathācariyā panāti pana-",
  "tika-s0102t:278_10": "saddo visesatthajotano,",
  "tika-s0102t:278_11": "tena “puthuatthavisayatāya evetaṃ puthuvacana”nti “bahuke panā”tiādinā vakkhamānaṃ visesaṃ joteti.",
  "tika-s0102t:278_12": "Sutvāti mandhātumahārājassa ānubhāvadassanānusārena paramparānugataṃ kathaṃ sutvā.",
  "tika-s0102t:278_13": "Anusaṃyāyantenāti anuvicarantena.",
  "tika-s0102t:278_14": "Etesaṃ ṭhānanti candimasūriyamukhena cātumahārājikabhavanamāha.",
  "tika-s0102t:278_15": "Tenāha “tattha agamāsī”tiādi.",
  "tika-s0102t:278_16": "Soti mandhātumahārājā.",
  "tika-s0102t:278_17": "Tanti cātumahārājikarajjaṃ.",
  "tika-s0102t:278_18": "Gahetvāti sampaṭicchitvā.",
  "tika-s0102t:278_19": "Puna pucchi pariṇāyakaratanaṃ.",
  "tika-s0102t:279_0": "Dovārikabhūmiyaṃ tiṭṭhanti sudhammāya devasabhāya,",
  "tika-s0102t:279_1": "devapurassa ca catūsu dvāresu ārakkhāya adhigatattā.",
  "tika-s0102t:279_2": "“Dibbarukkhasahassapaṭimaṇḍita”nti idaṃ “cittalatāvana”ntiādīsupi yojetabbaṃ.",
  "tika-s0102t:280_0": "Pathaviyaṃ patiṭṭhāsīti bhassitvā pathaviyā āsannaṭṭhāne aṭṭhāsi.",
  "tika-s0102t:280_1": "Na hi cakkaratanaṃ bhūmiyaṃ patati,",
  "tika-s0102t:280_2": "tathāṭhitañca nacirasseva antaradhāyi tenattabhāvena cakkavattiissariyassa abhāvato.",
  "tika-s0102t:280_3": "“Cirataraṃ kālaṃ ṭhatvā”ti apare.",
  "tika-s0102t:280_4": "Rājā ekakova agamāsi attano ānubhāvena.",
  "tika-s0102t:280_5": "Manussabhāvoti manussagandhasarīranissandādimanussabhāvo.",
  "tika-s0102t:280_6": "Pāturahosīti devaloke pavattivipākadāyino aparāpariyāya vedanīyassa kammassa katokāsattā sabbadā soḷasavassuddesikatā",
  "tika-s0102t:280_7": "mālāmilāyanādi dibbabhāvo pāturahosi.",
  "tika-s0102t:280_8": "Tadā manussānaṃ asaṅkheyyāyukatāya sakkarajjaṃ kāretvā.",
  "tika-s0102t:280_9": "“Kiṃ me iminā upaddharajjenā”ti atricchatāya atittova.",
  "tika-s0102t:280_10": "Manussaloke utuno kakkhaḷatāya vātātapena phuṭṭhagatto kālamakāsi.",
  "tika-s0102t:281_0": "Avayavesu siddho viseso samudāyassa visesako hotīti ekampi raṭṭhaṃ bahuvacanena vohariyati.",
  "tika-s0102t:282_0": "Da-",
  "tika-s0102t:282_1": "kārena atthaṃ vaṇṇayanti niruttinayena.",
  "tika-s0102t:282_2": "Kammāsoti kammāsapādo vuccati uttarapadalopena yathā “rūpabhavo rūpa”nti.",
  "tika-s0102t:282_3": "Kathaṃ pana so “kammāsapādo”ti vuccatīti āha “tassa kirā”tiādi.",
  "tika-s0102t:282_4": "Damitoti ettha kīdisaṃ damanaṃ adhippetanti āha “porisādabhāvato paṭisedhito”ti.",
  "tika-s0102t:282_5": "“Ime pana therāti majjhimabhāṇakā”ti keci.",
  "tika-s0102t:282_6": "Apare pana “aṭṭhakathācariyā”ti,",
  "tika-s0102t:282_7": "“dīghabhāṇakā”ti vadanti.",
  "tika-s0102t:282_8": "Ubhayathāpi cūḷakammāsadammaṃ sandhāya tathā vadanti.",
  "tika-s0102t:282_9": "Yakkhiniputto hi kammāsapādo alīnasattukumārakāle bodhisattena tattha damito.",
  "tika-s0102t:282_10": "Sutasomakāle pana bārāṇasirājā porisādabhāvapaṭisedhanena yattha damito,",
  "tika-s0102t:282_11": "taṃ mahākammāsadammaṃ nāma.",
  "tika-s0102t:282_12": "“Putto”ti vatvā “atrajo”ti vacanaṃ orasaputtabhāvadassanatthaṃ.",
  "tika-s0102t:283_0": "Yehi āvasitappadeso “kururaṭṭha”nti nāmaṃ labhi,",
  "tika-s0102t:283_1": "te uttarakuruto āgatamanussā tattha rakkhitaniyāmeneva pañca sīlāni rakkhiṃsu.",
  "tika-s0102t:283_2": "Tesaṃ diṭṭhānugatiyā pacchimajanatāti so desadhammavasena avicchedato pavattamāno kuruvattadhammoti paññāyittha.",
  "tika-s0102t:283_3": "Ayañca attho kurudhammajātakena dīpetabbo.",
  "tika-s0102t:283_4": "So aparabhāge paṭhamaṃ yattha saṃkiliṭṭho jāto,",
  "tika-s0102t:283_5": "taṃ dassetuṃ “kururaṭṭhavāsīna”ntiādi vuttaṃ.",
  "tika-s0102t:283_6": "Yattha bhagavato vasanokāsabhūto koci vihāro na hoti,",
  "tika-s0102t:283_7": "tattha kevalaṃ gocaragāmakittanaṃ nidānakathāya pakati yathā taṃ sakkesu viharati devadahaṃ nāma sakyānaṃ",
  "tika-s0102t:283_8": "nigamoti imamatthaṃ dassento “avasanokāsato”tiādimāha.",
  "tika-s0102t:284_0": "“Āyasmā”ti vā “devānaṃ piyā”ti vā “tatra bhava”nti vā piyasamudāhāro esoti āha “āyasmāti piyavacanameta”nti.",
  "tika-s0102t:284_1": "Tayidaṃ piyavacanaṃ garugāravavasena vuccatīti āha “gāravavacanameta”nti.",
  "tika-s0102t:285_0": "Atidūraaccāsannavajjanena nātidūranāccāsannaṃ nāma gahitaṃ,",
  "tika-s0102t:285_1": "taṃ pana avakaṃsato ubhinnaṃ pasāritahatthānaṃ saṅghaṭṭanena veditabbaṃ.",
  "tika-s0102t:285_2": "Cakkhunā cakkhuṃ āhacca daṭṭhabbaṃ hoti,",
  "tika-s0102t:285_3": "tenāpi agāravameva kataṃ hoti.",
  "tika-s0102t:285_4": "Gīvaṃ parivattetvāti parivattanavasena gīvaṃ pasāretvā.",
  "tika-s0102t:286_0": "Kulasaṅgahatthāyāti kulānuddayatāvasena kulānaṃ anuggaṇhanatthāya sahassabhaṇḍikaṃ nikkhipanto viya bhikkhapaṭiggaṇhanena",
  "tika-s0102t:286_1": "tesaṃ mahato puññābhisandassa jananena.",
  "tika-s0102t:286_2": "Paṭisammajjitvāti antevāsikehi sammajjanaṭṭhānaṃ sakkaccakāritāya puna sammajjitvā.",
  "tika-s0102t:286_3": "Tikkhattunti “ādito paṭṭhāya anta”ntiādinā vuttacaturākārūpasañhite tayo vāre,",
  "tika-s0102t:286_4": "tenassa dvādasakkhattuṃ sammasitabhāvamāha.",
  "tika-s0102t:287_0": "Amhākaṃ bhagavato gambhīrabhāveneva kathitattā sesabuddhehipi evameva kathitoti dhammanvaye ṭhatvā vuttaṃ “sabbabuddhehi…pe…",
  "tika-s0102t:287_1": "kathito”ti.",
  "tika-s0102t:287_2": "Sālindanti saparibhaṇḍaṃ.",
  "tika-s0102t:287_3": "“Sineruṃ ukkhipanto viyā”ti iminā tādisāya desanāya sudukkarabhāvamāha.",
  "tika-s0102t:287_4": "Suttameva “suttantakatha”nti āha dhammakkhandhabhāvato.",
  "tika-s0102t:287_5": "Yathā vinayapaṇṇattibhūmantarasamayantarānaṃ vijānanaṃ anaññasādhāraṇaṃ sabbaññutañāṇasseva visayo,",
  "tika-s0102t:287_6": "evaṃ antadvayavinimuttassa kārakavedakarahitassa paccayākārassa vibhajanaṃ pīti dassetuṃ “buddhānañhī”tiādi āraddhaṃ.",
  "tika-s0102t:287_7": "Tattha ṭhānānīti kāraṇāni.",
  "tika-s0102t:287_8": "Gajjitaṃ mahantaṃ hotīti taṃ desetabbasseva anekavidhatāya,",
  "tika-s0102t:287_9": "duviññeyyatāya ca nānānayehi pavattamānaṃ desanāgajjitaṃ mahantaṃ vipulaṃ,",
  "tika-s0102t:287_10": "bahubhedañca hoti.",
  "tika-s0102t:287_11": "Ñāṇaṃ anupavisatīti tato eva desanāñāṇaṃ desetabbadhamme vibhāgaso kurumānaṃ anu anu pavisati,",
  "tika-s0102t:287_12": "tena anupavissa ṭhitaṃ viya hotīti attho.",
  "tika-s0102t:287_13": "Buddhañāṇassa mahantabhāvo paññāyatīti evaṃvidhassa nāma dhammassa desakaṃ,",
  "tika-s0102t:287_14": "paṭivedhakañcāti buddhānaṃ desanāñāṇassa,",
  "tika-s0102t:287_15": "paṭivedhañāṇassa ca uḷārabhāvo pākaṭo hoti.",
  "tika-s0102t:287_16": "Ettha ca kiñcāpi “sabbaṃ vacīkammaṃ buddhassa bhagavato ñāṇapubbaṅgamaṃ ñāṇānuparivatta”nti vacanato sabbāpi bhagavato desanā ñāṇarahitā natthi,",
  "tika-s0102t:287_17": "sīhasamānavuttitāya sabbattha samānappavatti.",
  "tika-s0102t:287_18": "Desetabbavasena pana desanā visesato ñāṇena anupaviṭṭhā,",
  "tika-s0102t:287_19": "gambhīratarā ca hotīti daṭṭhabbaṃ.",
  "tika-s0102t:287_20": "Kathaṃ pana vinayapaññattiṃ patvā desanā tilakkhaṇabbhāhatā suññatapaṭisaṃyuttā hotīti?",
  "tika-s0102t:287_21": "Tatthāpi sannisinnaparisāya ajjhāsayānurūpaṃ pavattamānā desanā saṅkhārānaṃ aniccatādivibhāvanaṃ,",
  "tika-s0102t:287_22": "sabbadhammānaṃ attattaniyatābhāvappakāsanañca hoti.",
  "tika-s0102t:287_23": "Tenevāha “anekapariyāyena dhammiṃ kathaṃ katvā”tiādi.",
  "tika-s0102t:288_0": "Āpajjāti patvā yathā ñāṇakoñcanādaṃ vissajjeti, evaṃ pāpuṇitvā.",
  "tika-s0102t:289_0": "Pamāṇātikkameti aparimāṇatthe “yāvañcidaṃ tena bhagavatā”tiādīsu viya.",
  "tika-s0102t:289_1": "Aparimeyyabhāvajotano hi ayaṃ yāva- saddo.",
  "tika-s0102t:289_2": "Tenāha “atigambhīro attho”ti.",
  "tika-s0102t:289_3": "Avabhāsatīti ñāyati upaṭṭhāti.",
  "tika-s0102t:289_4": "Ñāṇassa tathā upaṭṭhānañhi sandhāya “dissatī”ti vuttaṃ.",
  "tika-s0102t:289_5": "Nanu esa paṭiccasamuppādo ekantagambhīrova,",
  "tika-s0102t:289_6": "tattha kasmā gambhīrāvabhāsatā jotitāti?",
  "tika-s0102t:289_7": "Saccametaṃ,",
  "tika-s0102t:289_8": "ekantagambhīratādassanatthameva panassa gambhīrāvabhāsaggahaṇaṃ.",
  "tika-s0102t:289_9": "Tasmā aññattha labbhamānaṃ catukoṭikaṃ byatirekamukhena nidassetvā taṃ evassa ekantagambhīrataṃ vibhāvetuṃ “ekañhī”tiādi vuttaṃ.",
  "tika-s0102t:289_10": "Etaṃ natthīti agambhīro,",
  "tika-s0102t:289_11": "agambhīrāvabhāso cāti etaṃ dvayaṃ natthi,",
  "tika-s0102t:289_12": "tena yathādassite catukoṭike pacchimā eka koṭi labbhatīti dasseti.",
  "tika-s0102t:289_13": "Tenāha “ayañhī”tiādi.",
  "tika-s0102t:290_0": "Yehi gambhīrabhāvehi paṭiccasamuppādo “gambhīro”ti vuccati,",
  "tika-s0102t:290_1": "te catūhi upamāhi ulliṅgento “bhavaggaggahaṇāyā”tiādimāha.",
  "tika-s0102t:290_2": "Yathā bhavaggaṃ hatthaṃ pasāretvā gahetuṃ na sakkā dūrabhāvato,",
  "tika-s0102t:290_3": "evaṃ saṅkhārādīnaṃ avijjādipaccayasambhūtasamudāgataṭṭho pākatikañāṇena gahetuṃ na sakkā.",
  "tika-s0102t:290_4": "Yathā sineruṃ bhinditvā miñjaṃ pabbatarasaṃ pākatikapurisena nīharituṃ na sakkā,",
  "tika-s0102t:290_5": "evaṃ paṭiccasamuppādagate dhammatthādike pākatikañāṇena bhinditvā vibhajja paṭivijjhanavasena jānituṃ na sakkā.",
  "tika-s0102t:290_6": "Yathā mahāsamuddaṃ pākatikapurisassa bāhudvayena padhārituṃ na sakkā,",
  "tika-s0102t:290_7": "evaṃ vepullaṭṭhena mahāsamuddasadisaṃ paṭiccasamuppādaṃ pākatikañāṇena desanāvasena padhārituṃ na sakkā.",
  "tika-s0102t:290_8": "Yathā mahāpathaviṃ parivattetvā pākatikapurisassa pathavojaṃ gahetuṃ na sakkā,",
  "tika-s0102t:290_9": "evaṃ “itthaṃ avijjādayo saṅkhārādīnaṃ paccayā hontī”ti tesaṃ paccayabhāvo pākatikañāṇena nīharitvā gahetuṃ na sakkāti.",
  "tika-s0102t:290_10": "Evaṃ catubbidhagambhīratāvasena catasso upamā yojetabbā.",
  "tika-s0102t:290_11": "Pākatikañāṇavasena cāyamatthayojanā katā diṭṭhasaccānaṃ tattha paṭivedhasabhāvato,",
  "tika-s0102t:290_12": "tathāpi yasmā sāvakānaṃ,",
  "tika-s0102t:290_13": "paccekabuddhānañca tattha sappadesameva ñāṇaṃ,",
  "tika-s0102t:290_14": "buddhānaṃyeva nippadesaṃ,",
  "tika-s0102t:290_15": "tasmā vuttaṃ “buddhavisayaṃ pañha”ntiādi.",
  "tika-s0102t:291_0": "Ussādentoti paññāya ukkaṃsento, uggaṇhantoti attho. Apasādentoti nibbhacchanto, niggaṇhantoti attho.",
  "tika-s0102t:292_0": "Ussādanāvaṇṇanā",
  "tika-s0102t:293_0": "Tenāti mahāpaññābhāvena.",
  "tika-s0102t:293_1": "Tatthāti therassa satipi uttānabhāve,",
  "tika-s0102t:293_2": "paṭiccasamuppādassaaññesaṃ gambhīrabhāve.",
  "tika-s0102t:293_3": "Subhojanarasapuṭṭhassāti sundarena bhojanarasena positassa.",
  "tika-s0102t:293_4": "Katayogassāti nibaddhapayogena kataparicayassa.",
  "tika-s0102t:293_5": "Mallapāsāṇanti mallehi mahabbaleheva ukkhipitabbapāsāṇaṃ.",
  "tika-s0102t:293_6": "Kuhiṃ imassa bhāriyaṭṭhānanti kasmiṃ passe imassa pāsāṇassa garutarappadesoti tassa sallahukabhāvaṃ dīpento vadati.",
  "tika-s0102t:294_0": "Timirapiṅgaleneva dīpenti tassa mahāvipphārabhāvato.",
  "tika-s0102t:294_1": "Tenāha “tassa kirā”tiādi.",
  "tika-s0102t:294_2": "Pakkuthatīti pakkuthantaṃ viya parivattati parito vivattati.",
  "tika-s0102t:294_3": "Lakkhaṇavacanañhetaṃ.",
  "tika-s0102t:294_4": "Piṭṭhiyaṃ sakalinapadakāpiṭṭhaṃ.",
  "tika-s0102t:294_5": "Kāyūpapannassāti mahatā kāyena upetassa,",
  "tika-s0102t:294_6": "mahākāyassāti attho.",
  "tika-s0102t:295_0": "Piñchavaṭṭīti piñchakalāpo. Supaṇṇavātanti nāgaggahaṇādīsu pakkhapapphoṭanavasena uppajjanakavātaṃ.",
  "tika-s0102t:296_0": "Pubbūpanissayasampattikathāvaṇṇanā",
  "tika-s0102t:297_0": "“Pubbūpanissayasampattiyā”tiādinā uddiṭṭhakāraṇāni vitthārato vivarituṃ “ito kirā”tiādi vuttaṃ.",
  "tika-s0102t:297_1": "Tattha itoti ito kappato.",
  "tika-s0102t:297_2": "Satasahassimeti satasahassame.",
  "tika-s0102t:297_3": "Haṃsāvatī nāma nagaraṃ ahosi jātanagaraṃ.",
  "tika-s0102t:297_4": "Dhurapattānīti bāhirapattāni,",
  "tika-s0102t:297_5": "yāni dīghatamāni.",
  "tika-s0102t:298_0": "Kaniṭṭhabhātāti vemātikabhātā kaniṭṭho yathā amhākaṃ bhagavato nandatthero.",
  "tika-s0102t:298_1": "Buddhānañhi sahodarā bhātaro nāma na honti.",
  "tika-s0102t:298_2": "Kathaṃ jeṭṭhā tāva na uppajjanti,",
  "tika-s0102t:298_3": "kaniṭṭhānaṃ pana asambhavo eva.",
  "tika-s0102t:298_4": "Bhoganti vibhavaṃ.",
  "tika-s0102t:298_5": "Upasantoti corajanitasaṅkhobhavūpasamena upasanto janapado.",
  "tika-s0102t:299_0": "Dve sāṭake nivāsetvāti sāṭakadvayameva attano kāyaparihārikaṃ katvā itaraṃ sabbasambhāraṃ attato mocetvā.",
  "tika-s0102t:300_0": "Pattaggahaṇatthanti antopakkhittauṇhabhojanattā aparāparaṃ hatthe parivattentassa pattaggahaṇatthaṃ.",
  "tika-s0102t:300_1": "Uttarisāṭakanti attano uttarisāṭakaṃ.",
  "tika-s0102t:300_2": "Etāni pākaṭaṭṭhānānīti etāni yathāvuttāni bhagavato desanāya pākaṭāni therassa puññakaraṇaṭṭhānāni.",
  "tika-s0102t:301_0": "Paṭisandhiṃ gahetvāti amhākaṃ mahābodhisattassa paṭisandhiggahaṇadivase eva paṭisandhiṃ gahetvā.",
  "tika-s0102t:302_0": "Titthavāsādivaṇṇanā",
  "tika-s0102t:303_0": "Uggahaṇaṃ pāḷiyā uggaṇhanaṃ.",
  "tika-s0102t:303_1": "Savanaṃ atthasavanaṃ.",
  "tika-s0102t:303_2": "Paripucchanaṃ gaṇṭhiṭṭhānesu atthaparipucchanaṃ.",
  "tika-s0102t:303_3": "Dhāraṇaṃ pāḷiyāpi pāḷiatthassapi citte ṭhapanaṃ.",
  "tika-s0102t:303_4": "Sabbañcetaṃ idha paṭiccasamuppādavasena veditabbaṃ.",
  "tika-s0102t:304_0": "Sotāpannānañca…pe...",
  "tika-s0102t:304_1": "upaṭṭhātitattha sammohaviddhaṃsanena “yaṃ kiñci samudayadhammaṃ,",
  "tika-s0102t:304_2": "sabbaṃ taṃ nirodhadhamma”nti attapaccakkhavasena upaṭṭhānato.",
  "tika-s0102t:304_3": "Nāmarūpaparicchedoti saha paccayena nāmarūpassa paricchijja avabodho.",
  "tika-s0102t:305_0": "Paṭiccasamuppādagambhīratāvaṇṇanā",
  "tika-s0102t:306_0": "“Atthagambhīratāyā”tiādinā saṅkhepato vuttamatthaṃ vivarituṃ “tatthā”tiādi āraddhaṃ.",
  "tika-s0102t:306_1": "Jātipaccayasambhūtasamudāgataṭṭhoti jātipaccayato sambhūtaṃ hutvā sahitassa attano paccayānurūpassa jarāmaraṇassa uddhaṃ uddhaṃ āgatabhāvo,",
  "tika-s0102t:306_2": "anupavattatthoti attho.",
  "tika-s0102t:306_3": "Atha vā sambhūtaṭṭho ca samudāgataṭṭho ca sambhūtasamudāgataṭṭho.",
  "tika-s0102t:306_4": "“Na jātito jarāmaraṇaṃ na hoti,” na ca jātiṃ vinā “aññato hotī”ti hi jātipaccayasambhūtaṭṭho vutto,",
  "tika-s0102t:306_5": "itthañca jātito samudāgacchatīti jātipaccayasamudāgataṭṭho,",
  "tika-s0102t:306_6": "yā yā jāti yathā yathā paccayo hoti,",
  "tika-s0102t:306_7": "tadanurūpapātubhāvoti attho.",
  "tika-s0102t:306_8": "So anupacitakusalasambhārānaṃ ñāṇassa tattha appatiṭṭhatāya agādhaṭṭhena gambhīro.",
  "tika-s0102t:306_9": "Sesapadesupi eseva nayo.",
  "tika-s0102t:307_0": "Avijjāya saṅkhārānaṃ paccayaṭṭhoti yenākārena yadavatthā avijjā saṅkhārānaṃ paccayo hoti.",
  "tika-s0102t:307_1": "Yena hi pavattiākārena,",
  "tika-s0102t:307_2": "yāya ca avatthāya avatthitā avijjā tesaṃ tesaṃ saṅkhārānaṃ paccayo hoti,",
  "tika-s0102t:307_3": "tadubhayassapi duravabodhanīyato avijjā saṅkhārānaṃ navahi ākārehi paccayaṭṭho anupacitakusalasambhārānaṃ",
  "tika-s0102t:307_4": "ñāṇassa tattha appatiṭṭhatāya agādhaṭṭhena gambhīro.",
  "tika-s0102t:307_5": "Esa nayo sesapadesupi.",
  "tika-s0102t:308_0": "Katthaci anulomato desīyati,",
  "tika-s0102t:308_1": "katthaci paṭilomatoti idha pana paccayuppādā paccayuppannuppādasaṅkhāto anulomo,",
  "tika-s0102t:308_2": "paccayanirodhā paccayuppannanirodhasaṅkhāto ca paṭilomo adhippeto.",
  "tika-s0102t:308_3": "Ādito pana paṭṭhāya antagamanaṃ anulomo,",
  "tika-s0102t:308_4": "antato ca ādigamanaṃ paṭilomoti adhippeto.",
  "tika-s0102t:308_5": "Ādito paṭṭhāya anulomadesanāya,",
  "tika-s0102t:308_6": "antato paṭṭhāya paṭilomadesanāya ca tisandhi catusaṅkhepo.",
  "tika-s0102t:308_7": "“Ime bhikkhave cattāro āhārā kiṃ nidānā”tiādikāya ca vemajjhato paṭṭhāya paṭilomadesanāya,",
  "tika-s0102t:308_8": "“cakkhuñca paṭicca rūpe ca uppajjati cakkhuviññāṇaṃ,",
  "tika-s0102t:308_9": "tiṇṇaṃ saṅgati phasso,",
  "tika-s0102t:308_10": "phassapaccayā vedanā”tiādikāya anulomadesanāya ca dvisandhi tisaṅkhepo.",
  "tika-s0102t:308_11": "“Saṃyojaniyesu bhikkhave dhammesu assādānupassino viharato taṇhā pavaḍḍhati,",
  "tika-s0102t:308_12": "taṇhāpaccayā upādāna”ntiādīsu ekasandhi dvisaṅkhepo.",
  "tika-s0102t:308_13": "Ekaṅgo hi paṭiccasamuppādo desito.",
  "tika-s0102t:308_14": "Labbhateva hi so “tatra bhikkhave sutavā ariyasāvako paṭiccasamuppādaṃyeva sādhukaṃ yoniso manasi karoti ‘iti imasmiṃ sati idaṃ hoti…pe…",
  "tika-s0102t:308_15": "nirujjhatī’ti.",
  "tika-s0102t:308_16": "Sukhavedaniyaṃ bhikkhave phassaṃ paṭicca uppajjati sukhavedanā”ti imassa suttassa vasena veditabbo.",
  "tika-s0102t:308_17": "Iti tena tena kāraṇena tathā tathā pavattetabbattā paṭiccasamuppādo desanāya gambhīro.",
  "tika-s0102t:308_18": "Tenāha “ayaṃ desanāgambhīratā”ti.",
  "tika-s0102t:308_19": "Na hi tattha sabbaññutañāṇato aññaṃ ñāṇaṃ patiṭṭhaṃ labhati.",
  "tika-s0102t:309_0": "“Avijjāya panā”tiādīsu jānanalakkhaṇassa ñāṇassa paṭipakkhabhūto avijjāya aññāṇaṭṭho.",
  "tika-s0102t:309_1": "Ārammaṇassa paccakkhakaraṇena dassanabhūtassa paṭipakkhabhūto adassanaṭṭho.",
  "tika-s0102t:309_2": "Yenesā attano sabhāvena dukkhādīnaṃ yāthāvasarasaṃ paṭivijjhituṃ na deti chādetvā pariyonandhitvā tiṭṭhati,",
  "tika-s0102t:309_3": "so tassā saccāsampaṭivedhaṭṭho.",
  "tika-s0102t:309_4": "Abhisaṅkharaṇaṃ saṃvidhānaṃ,",
  "tika-s0102t:309_5": "pakappananti attho.",
  "tika-s0102t:309_6": "Āyūhanaṃ sampiṇḍanaṃ,",
  "tika-s0102t:309_7": "sampayuttadhammānaṃ attano kiccānurūpatāya rāsīkaraṇanti attho.",
  "tika-s0102t:309_8": "Apuññābhisaṅkhārekadeso sarāgo.",
  "tika-s0102t:309_9": "Añño virāgo.",
  "tika-s0102t:309_10": "Rāgassa vā appaṭipakkhabhāvato rāgappavaḍḍhako,",
  "tika-s0102t:309_11": "rāguppattipaccayo ca sabbopi apuññābhisaṅkhāro sarāgo.",
  "tika-s0102t:309_12": "Itaro tabbidūrabhāvato virāgo.",
  "tika-s0102t:309_13": "“Dīgharattaṃ hetaṃ bhikkhave assutavato puthujjanassa ajjhositaṃ mamāyitaṃ parāmaṭṭhaṃ ‘etaṃ mama,",
  "tika-s0102t:309_14": "esohamasmi,",
  "tika-s0102t:309_15": "eso me attā’ti” attaparāmāsassa viññāṇaṃ visesato vatthu vuttanti viññāṇassa suññataṭṭho gambhīro.",
  "tika-s0102t:309_16": "Attā vijānāti saṃsaratīti sabyāpāratāsaṅkantiabhinivesabalavatāya abyāpāraasaṅkantipaṭisandhipātubhāvaṭṭhā ca gambhīrā.",
  "tika-s0102t:309_17": "Nāmarūpassa paṭisandhikkhaṇe ekatova uppādo ekuppādo,",
  "tika-s0102t:309_18": "pavattiyaṃ visuṃ visuṃ yathārahaṃ ekuppādo.",
  "tika-s0102t:309_19": "Nāmassa rūpena,",
  "tika-s0102t:309_20": "rūpassa ca nāmena asampayogato vinibbhogo nāmassa nāmena,",
  "tika-s0102t:309_21": "rūpassa ca rūpena ekaccassa ekaccena avinibbhogo (nāmassa nāmena avinibbhogo vibha. mūlaṭī.",
  "tika-s0102t:309_22": "242) yojetabbo.",
  "tika-s0102t:309_23": "Ekuppādekanirodhehi avinibbhoge adhippete so rūpassa ca ekakalāpapavattino rūpena labbhatīti.",
  "tika-s0102t:309_24": "Atha vā ekacatuvokārabhavesu nāmarūpānaṃ asahavattanato aññamaññaṃ vinibbhogo,",
  "tika-s0102t:309_25": "pañcavokārabhave sahavattanato avinibbhogo ca veditabbo.",
  "tika-s0102t:310_0": "Nāmassa ārammaṇābhimukhaṃ namanaṃ namanaṭṭho.",
  "tika-s0102t:310_1": "Rūpassa virodhipaccayasamavāye visadisuppatti ruppanaṭṭho.",
  "tika-s0102t:310_2": "Indriyapaccayabhāvo adhipatiyaṭṭho.",
  "tika-s0102t:310_3": "“Lokopeso,",
  "tika-s0102t:310_4": "dvārāpesā,",
  "tika-s0102t:310_5": "khettaṃ peta”nti vuttalokādiattho cakkhādīsu pañcasu yojetabbo.",
  "tika-s0102t:310_6": "Manāyatanassa pana lujjanato,",
  "tika-s0102t:310_7": "manosamphassādīnaṃ dvārakhettabhāvato ca ete atthā veditabbā.",
  "tika-s0102t:310_8": "Āpāthagatānaṃ rūpādīnaṃ pakāsanayogyatālakkhaṇaṃ obhāsanaṃ cakkhādīnaṃ visayibhāvo,",
  "tika-s0102t:310_9": "manāyatanassa vijānanaṃ.",
  "tika-s0102t:310_10": "Saṅghaṭṭanaṭṭho visesato cakkhusamphassādīnaṃ pañcannaṃ,",
  "tika-s0102t:310_11": "itare channampi yojetabbā.",
  "tika-s0102t:310_12": "Phusanañca phassassa sabhāvo.",
  "tika-s0102t:310_13": "Saṅghaṭṭanaṃ raso,",
  "tika-s0102t:310_14": "itare upaṭṭhānākārā.",
  "tika-s0102t:310_15": "Ārammaṇarasānubhavanaṭṭho rasavasena vutto,",
  "tika-s0102t:310_16": "vedayitaṭṭho lakkhaṇavasena.",
  "tika-s0102t:310_17": "Sukhadukkhama ajjhattabhāvo yathākkamaṃ tissannaṃ vedanānaṃ sabhāvavasena vutto.",
  "tika-s0102t:310_18": "“Attā vedayatī”ti abhinivesassa balavabhāvato nijjīvaṭṭho vedanāya gambhīro.",
  "tika-s0102t:310_19": "Nijjīvāya vā vedanāya vedayitaṃ nijjīvavedayitaṃ,",
  "tika-s0102t:310_20": "so eva atthoti nijjīvavedayitaṭṭho.",
  "tika-s0102t:311_0": "Sappītikataṇhāya abhinanditaṭṭho.",
  "tika-s0102t:311_1": "Balavatarataṇhāya gilitvā pariniṭṭhāpanaṃ ajjhosānaṭṭho.",
  "tika-s0102t:311_2": "Itare pana jeṭṭhabhāvaosāraṇasamuddaduratikkamaapāripūrivasena veditabbā.",
  "tika-s0102t:311_3": "Ādānaggahaṇābhinivesaṭṭhā catunnampi upādānānaṃ samānā,",
  "tika-s0102t:311_4": "parāmāsaṭṭho diṭṭhupādānādīnameva,",
  "tika-s0102t:311_5": "tathā duratikkamaṭṭho.",
  "tika-s0102t:311_6": "“Diṭṭhikantāro”ti hi vacanato diṭṭhīnaṃ duratikkamatā.",
  "tika-s0102t:311_7": "Daḷhaggahaṇattā vā catunnampi duratikkamaṭṭho yojetabbo.",
  "tika-s0102t:311_8": "Yonigatiṭhitinivāsesukhipananti samāse bhummavacanassa alopo daṭṭhabbo.",
  "tika-s0102t:311_9": "Evañhi tena āyūhanābhisaṅkharaṇapadānaṃ samāso hoti.",
  "tika-s0102t:311_10": "Yathā tathā jāyanaṃ jātiattho.",
  "tika-s0102t:311_11": "Tassā pana sannipātato jāyanaṃ sañjātiattho.",
  "tika-s0102t:311_12": "Mātukucchiṃ okkamitvā viya jāyanaṃ okkantiattho.",
  "tika-s0102t:311_13": "So jātito nibbattanaṃ nibbattiattho.",
  "tika-s0102t:311_14": "Kevalaṃ pātubhavanaṃ pātubhāvaṭṭho.",
  "tika-s0102t:312_0": "Jarāmaraṇaṅgaṃ maraṇappadhānanti tassa maraṇaṭṭhā eva khayādayo gambhīrāti dassitā.",
  "tika-s0102t:312_1": "Uppannauppannānañhi navanavānaṃ khayena kamena khaṇḍiccādiparipakkapavattiyaṃ loke jarāvohāroti.",
  "tika-s0102t:312_2": "Khayaṭṭho vā jarāya vuttoti daṭṭhabbo.",
  "tika-s0102t:312_3": "Navabhāvāpagamo hi “khayo”ti vattuṃ yuttoti vipariṇāmaṭṭho dvinnampi vasena yojetabbo,",
  "tika-s0102t:312_4": "santativasena vā jarāya khayavayabhāvā,",
  "tika-s0102t:312_5": "sammutikhaṇikavasena maraṇassa bhedavipariṇāmaṭṭhā yojetabbā.",
  "tika-s0102t:312_6": "Avijjādīnaṃ sabhāvo paṭivijjhīyatīti paṭivedho.",
  "tika-s0102t:312_7": "Vuttañhetaṃ nidānakathāyaṃ “tesaṃ tesaṃ vā tattha tattha vuttadhammānaṃ paṭivijjhitabbo salakkhaṇasaṅkhāto aviparītasabhāvo paṭivedho”ti.",
  "tika-s0102t:312_8": "so hi avijjādīnaṃ sabhāvo maggañāṇeneva asammohapaṭivedhavasena paṭivijjhitabbato aññāṇassa alabbhaneyyapatiṭṭhatāya agādhaṭṭhena gambhīro.",
  "tika-s0102t:312_9": "Sā sabbāpīti sā yathāvuttā saṅkhepato catubbidhā vitthārato anekappabhedā sabbāpi paṭiccasamuppādassa",
  "tika-s0102t:312_10": "gambhīratā therassa uttānakā viya upaṭṭhāsi catūhi aṅgehi samannāgatattā.",
  "tika-s0102t:312_11": "Udāhu aññesampīti “mayhaṃ tāva esa paṭiccasamuppādo uttānako hutvā upaṭṭhāti,",
  "tika-s0102t:312_12": "kiṃ nu kho aññesampi evaṃ uttānako hutvā upaṭṭhātī”ti mā evaṃ avaca mayāva dinnanaye catusaccakammaṭṭhānavidhimhi ṭhatvā.",
  "tika-s0102t:313_0": "Apasādanāvaṇṇanā",
  "tika-s0102t:314_0": "Oḷārikanti vatthuvītikkamasamatthatāvasena thūlaṃ.",
  "tika-s0102t:314_1": "Kāmaṃ kāmarāgapaṭighāyeva atthato kāmarāgapaṭighasaṃyojanāni,",
  "tika-s0102t:314_2": "kāmarāgapaṭighānusayā ca,",
  "tika-s0102t:314_3": "tathāpi aññoyeva saṃyojanaṭṭho bandhanabhāvato,",
  "tika-s0102t:314_4": "añño anusayanaṭṭho appahīnabhāvena santāne thāmagamananti katvā,",
  "tika-s0102t:314_5": "iti kiccavisesavisiṭṭhabhede gahetvā “cattāro kilese”ti ca vuttaṃ.",
  "tika-s0102t:314_6": "Eseva nayo itaresupi.",
  "tika-s0102t:314_7": "Aṇusahagateti aṇusabhāvaṃ upagate.",
  "tika-s0102t:314_8": "Tabbhāvattho hi ayaṃ sahagata-",
  "tika-s0102t:314_9": "saddo “nandirāgasahagatā”tiādīsu viya.",
  "tika-s0102t:315_0": "Yathā uparimaggādhigamanavasena saccasampaṭivedho paccayākārapaṭivedhavasena,",
  "tika-s0102t:315_1": "evaṃ sāvakabodhipaccekabodhisammāsambodhiadhigamanavasenapi saccasampaṭivedho paccayākārapaṭivedhavasenevāti dassetuṃ “kasmā cā”tiādi vuttaṃ.",
  "tika-s0102t:315_2": "Sabbathāvāti sabbappakāreneva kiñcipi pakāraṃ asesetvāti attho.",
  "tika-s0102t:315_3": "Ye katābhinīhārānaṃ mahābodhisattānaṃ vīriyassa ukkaṭṭhamajjhimamudutāvasena bodhisambhārasambharaṇe kālabhedā icchitā,",
  "tika-s0102t:315_4": "te dassento “cattāri, aṭṭha,",
  "tika-s0102t:315_5": "soḷasa vā asaṅkhyeyyānī”ti āha,",
  "tika-s0102t:315_6": "svāyamattho cariyāpiṭakavaṇṇanāya gahetabbo.",
  "tika-s0102t:315_7": "Sāvako padesañāṇe ṭhitoti sāvako hutvā sekkhabhāvato tatthāpi padesañāṇe ṭhito.",
  "tika-s0102t:315_8": "Buddhānaṃ kathāya “taṃ tathāgato abhisametī”tiādikāya paccanīkaṃ hoti.",
  "tika-s0102t:315_9": "Anaññasādhāraṇassa hi vasena buddhānaṃ sīhanādo,",
  "tika-s0102t:315_10": "na aññasādhāraṇassa.",
  "tika-s0102t:316_0": "“Vāyamantassevā”ti iminā visesato ñāṇasambhārasambharaṇaṃ paññāpāramitāpūraṇaṃ vadati.",
  "tika-s0102t:316_1": "Tassa ca sabbampi puññaṃ upanissayo.",
  "tika-s0102t:317_0": "“Esa devamanussānaṃ, sabbakāmadado nidhi;",
  "tika-s0102t:318_0": "Yaṃ yadevābhipatthenti, sabbametena labbhatī”ti. –",
  "tika-s0102t:319_0": "Hi vuttaṃ.",
  "tika-s0102t:319_1": "Tasmā mahābodhisattānaṃ sabbesampi puññasambhāro yāvadeva ñāṇasambhārattho sammāsambodhisamadhigamasamatthattāti āha “paccayākāraṃ …pe…",
  "tika-s0102t:319_2": "natthī”ti.",
  "tika-s0102t:319_3": "Idāni paccayākārapaṭivedhasseva vā mahānubhāvatādassanamukhena paṭiccasamuppādasseva paramagambhīrataṃ dassetuṃ “avijjā”tiādi vuttaṃ.",
  "tika-s0102t:319_4": "Navahi ākārehīti uppādādīhi navahi ākārehi.",
  "tika-s0102t:319_5": "Avijjā hi saṅkhārānaṃ uppādo hutvā paccayo hoti,",
  "tika-s0102t:319_6": "pavattaṃ hutvā nimittaṃ, āyūhanaṃ, saṃyogo,",
  "tika-s0102t:319_7": "palibodho, samudayo, hetu,",
  "tika-s0102t:319_8": "paccayo hutvā paccayo hoti.",
  "tika-s0102t:319_9": "Evaṃ saṅkhārādayo viññāṇādīnaṃ.",
  "tika-s0102t:319_10": "Vuttañhetaṃ paṭisambhidāmagge “kathaṃ paccayapariggahe paññā dhammaṭṭhitiñāṇaṃ?",
  "tika-s0102t:319_11": "Avijjā saṅkhārānaṃ uppādaṭṭhiti ca pavattaṭṭhiti ca nimittaṭṭhiti ca āyūhanaṭṭhiti ca saññogaṭṭhiti ca",
  "tika-s0102t:319_12": "palibodhaṭṭhiti ca samudayaṭṭhiti ca hetuṭṭhiti ca paccayaṭṭhiti ca imehi navahākārehi avijjāpaccayā",
  "tika-s0102t:319_13": "saṅkhārā paccayasamuppannā”tiādi.",
  "tika-s0102t:320_0": "Tattha navahākārehīti navahi paccayabhāvūpagamanākārehi.",
  "tika-s0102t:320_1": "Uppajjati etasmā phalanti uppādo,",
  "tika-s0102t:320_2": "phaluppattiyā kāraṇabhāvo.",
  "tika-s0102t:320_3": "Sati ca avijjāya saṅkhārā uppajjanti, nāsati,",
  "tika-s0102t:320_4": "tasmā avijjā saṅkhārānaṃ uppādo hutvā paccayo hoti.",
  "tika-s0102t:320_5": "Tathā avijjāya sati saṅkhārā pavattanti,",
  "tika-s0102t:320_6": "nīyanti ca.",
  "tika-s0102t:320_7": "Yathā ca bhavādīsu khipanti,",
  "tika-s0102t:320_8": "evaṃ tesaṃ avijjā paccayo hoti.",
  "tika-s0102t:320_9": "Tathā āyūhanti phaluppattiyā ghaṭenti,",
  "tika-s0102t:320_10": "saṃyujjanti attano phalena.",
  "tika-s0102t:320_11": "Yasmiṃ santāne sayaṃ uppannā,",
  "tika-s0102t:320_12": "taṃ palibundhanti.",
  "tika-s0102t:320_13": "Paccayantarasamavāye udayanti uppajjanti.",
  "tika-s0102t:320_14": "Hinoti ca saṅkhārānaṃ kāraṇabhāvaṃ gacchati.",
  "tika-s0102t:320_15": "Paṭicca avijjaṃ saṅkhārā ayanti pavattantīti evaṃ avijjāya saṅkhārānaṃ kāraṇabhāvūpagamanavisesā uppādādayo veditabbā.",
  "tika-s0102t:320_16": "Tattha tathā saṅkhārādīnaṃ viññāṇādīsu uppādaṭṭhitiādīsupi.",
  "tika-s0102t:320_17": "Tiṭṭhati etenāti ṭhiti, kāraṇaṃ.",
  "tika-s0102t:320_18": "Uppādo eva ṭhiti uppādaṭṭhiti.",
  "tika-s0102t:320_19": "Eseva nayo sesesupi.",
  "tika-s0102t:320_20": "“Paccayo hotī”ti idaṃ idha lokanāthena tadā paccayapariggahassa āraddhabhāvadassanaṃ.",
  "tika-s0102t:320_21": "So ca ārambho ñāyāruḷho “yathā ca purimehi mahābodhisattehi bodhimūle pavattito,",
  "tika-s0102t:320_22": "tatheva ca pavattito”ti.",
  "tika-s0102t:320_23": "Acchariyavegābhihatā dasasahassilokadhātu saṅkampi sampakampīti dassento “diṭṭhamattevā”tiādimāha.",
  "tika-s0102t:321_0": "Etassa dhammassāti etassa paṭiccasamuppādasaññitassa dhammassa.",
  "tika-s0102t:321_1": "So pana yasmā atthato hetupabhavānaṃ hetu.",
  "tika-s0102t:321_2": "Tenāha “etassa paccayadhammassā”ti,",
  "tika-s0102t:321_3": "jātiādīnaṃ jarāmaraṇādipaccayatāyāti attho.",
  "tika-s0102t:321_4": "Nāmarūpaparicchedo,",
  "tika-s0102t:321_5": "tassa ca paccayapariggaho na paṭhamābhinivesamattena hoti,",
  "tika-s0102t:321_6": "atha kho tattha aparāparaṃ ñāṇuppattisaññitena anu anu bujjhanena,",
  "tika-s0102t:321_7": "tadubhayābhāvaṃ pana dassento “ñātapariññāvasena ananubujjhanā”ti āha.",
  "tika-s0102t:321_8": "Niccasaññādīnaṃ pajahanavasena vattamānā vipassanā dhamme ca paṭivijjhantī eva nāma hoti paṭipakkhavikkhambhanena tikkhavisadabhāvāpattito,",
  "tika-s0102t:321_9": "tadadhiṭṭhānabhūtā ca tīraṇapariññā,",
  "tika-s0102t:321_10": "ariyamaggo ca pariññāpahānābhisamayavasena pavattiyā tīraṇapahānapariññāsaṅgaho cāti tadubhayapaṭivedhābhāvaṃ dassento “tīraṇa…pe…",
  "tika-s0102t:321_11": "appaṭivijjhanā”ti āha.",
  "tika-s0102t:321_12": "Tantaṃ vuccati vatthavīnanatthaṃ tantavāyehi daṇḍake āsañjitvā pasāritasuttapaṭṭī tanīyatīti katvā.",
  "tika-s0102t:321_13": "Taṃ pana suttasantānākulatāya nidassanabhāvena ākulameva gahitanti āha “tantaṃ viya ākulakajātā”ti.",
  "tika-s0102t:321_14": "Saṅkhepato vuttamatthaṃ vitthārato dassetuṃ “yathā nāmā”tiādi vuttaṃ.",
  "tika-s0102t:321_15": "Samānetunti pubbena paraṃ samaṃ katvā ānetuṃ,",
  "tika-s0102t:321_16": "avisamaṃ ujuṃ kātunti attho.",
  "tika-s0102t:321_17": "Tantameva vā ākulaṃ tantākulaṃ,",
  "tika-s0102t:321_18": "tantākulaṃ viya jātā bhūtāti tantākulajātā.",
  "tika-s0102t:321_19": "Majjhimaṃ paṭipadaṃ anupagantvā antadvayapatanena paccayākāre khalitā ākulā byākulā honti.",
  "tika-s0102t:321_20": "Teneva antadvayapatanena taṃtaṃdiṭṭhigāhavasena paribbhamantā ujukaṃ dhammaṭṭhiti kathaṃ paṭipajjituṃ na jānanti.",
  "tika-s0102t:321_21": "Tenāha “na sakkonti taṃ paccayākāraṃ ujuṃ kātu”nti.",
  "tika-s0102t:321_22": "Dve bodhisatteti paccekabodhisattamahābodhisatte.",
  "tika-s0102t:321_23": "Attano dhammatāyāti attano sabhāvena,",
  "tika-s0102t:321_24": "paropadesena vināti attho.",
  "tika-s0102t:321_25": "Tattha tattha guḷakajātanti tasmiṃ tasmiṃ ṭhāne jātaguḷakampi gaṇṭhīti suttagaṇṭhi.",
  "tika-s0102t:321_26": "Tato eva gaṇṭhibaddhaṃ baddhagaṇṭhikaṃ.",
  "tika-s0102t:321_27": "Paccayesu pakkhalitvāti aniccadukkhānattādisabhāvesu paccayadhammesu niccādiggāhavasena pakkhalitvā.",
  "tika-s0102t:321_28": "Paccaye ujuṃ kātuṃ asakkontāti tasseva niccādiggāhassa avissajjanato paccayadhammanimittaṃ attano dassanaṃ",
  "tika-s0102t:321_29": "ujuṃ kātuṃ asakkontā idaṃsaccābhinivesakāyaganthavasena gaṇṭhikajātā hontīti āha “dvāsaṭṭhi…pe…",
  "tika-s0102t:321_30": "gaṇṭhibaddhā”ti.",
  "tika-s0102t:321_31": "Ye hi keci samaṇā vā brāhmaṇā vā sassatadiṭṭhiādidiṭṭhiyo nissitā allīnā.",
  "tika-s0102t:322_0": "Vinanato “kulā”ti itthiliṅgavasena laddhanāmassa tantavāyassa gaṇṭhikaṃ nāma ākulabhāvena aggato vā mūlato",
  "tika-s0102t:322_1": "vā duviññeyyāyeva khalitatantasuttanti āha “kulāgaṇṭhikaṃ vuccati pesakārakañjiyasutta”nti.",
  "tika-s0102t:322_2": "Sakuṇikāti kulāvakasakuṇikā.",
  "tika-s0102t:322_3": "Sā hi rukkhasākhāsu olambanakulāvakā hoti.",
  "tika-s0102t:322_4": "Tañhi sā kulāvakaṃ tato tato tiṇahīrādike ānetvā tathā vinandhati,",
  "tika-s0102t:322_5": "yathā tesaṃ pesakārakañjiyasuttaṃ viya aggena vā aggaṃ mūlena vā mūlaṃ samānetuṃ vivecetuṃ vā na sakkā.",
  "tika-s0102t:322_6": "Tenāha “yathā hī”tiādi.",
  "tika-s0102t:322_7": "Tadubhayampīti “kulāgaṇṭhika”nti vuttaṃ kañjiyasuttaṃ,",
  "tika-s0102t:322_8": "kulāvakañca.",
  "tika-s0102t:322_9": "Purimanayenevāti “evameva sattā”tiādinā pubbe vuttanayeneva.",
  "tika-s0102t:323_0": "Kāmaṃ muñjapabbajatiṇāni yathājātānipi dīghabhāvena patitvā araññaṭṭhāne aññamaññaṃ vinandhitvā ākulabyākulāni hutvā tiṭṭhanti,",
  "tika-s0102t:323_1": "tāni pana na tathā dubbiveciyāni,",
  "tika-s0102t:323_2": "yathā rajjubhūtānīti dassetuṃ “yathā tānī”tiādi vuttaṃ.",
  "tika-s0102t:323_3": "Sesamettha heṭṭhā vuttanayameva.",
  "tika-s0102t:324_0": "Apāyāti avaḍḍhitā, sukhena,",
  "tika-s0102t:324_1": "sukhahetunā vā virahitāti attho.",
  "tika-s0102t:324_2": "Dukkhassa gatibhāvatoti āpāyikassa dukkhassa pavattiṭṭhānabhāvato.",
  "tika-s0102t:324_3": "Sukhasamussayatoti abbhudayato.",
  "tika-s0102t:324_4": "Vinipatitattāti virūpaṃ nipatitattā yathā tenattabhāvena sukhasamussayo na hoti,",
  "tika-s0102t:324_5": "evaṃ nipatitattā.",
  "tika-s0102t:324_6": "Itaroti saṃsāro.",
  "tika-s0102t:324_7": "Nanu “apāya”ntiādinā vuttopi saṃsāro evāti?",
  "tika-s0102t:324_8": "Saccametaṃ,",
  "tika-s0102t:324_9": "nirayādīnaṃ pana adhimattadukkhabhāvadassanatthaṃ apāyādiggahaṇaṃ.",
  "tika-s0102t:324_10": "Gobalībaddañāyenāyamattho veditabbo.",
  "tika-s0102t:324_11": "Khandhānañca paṭipāṭīti pañcannaṃ khandhānaṃ hetuphalabhāvena aparāparaṃ pavatti.",
  "tika-s0102t:324_12": "Abbocchinnaṃ vattamānāti avicchedena pavattamānā.",
  "tika-s0102t:324_13": "Taṃ sabbampīti taṃ “apāya”ntiādinā vuttaṃ sabbaṃ apāyadukkhañceva vaṭṭadukkhañca.",
  "tika-s0102t:324_14": "“Mahāsamudde vātukkhittanāvā viyā”ti idaṃ paribbhamaṭṭhānassa mahantadassanatthañceva paribbhamanassa anavaṭṭhitatādassanatthañca “upamāya.",
  "tika-s0102t:324_15": "Yantesu yuttagoṇo viyā”ti idaṃ pana avasabhāvadassanatthañceva duppamokkhabhāvadassanatthañcāti veditabbaṃ.",
  "tika-s0102t:325_0": "Paṭiccasamuppādavaṇṇanā",
  "tika-s0102t:326_0": "Iminā tāvāti ettha tāva-",
  "tika-s0102t:326_1": "saddo kamattho,",
  "tika-s0102t:326_2": "tena “tantākulakajātā”ti padassa anusandhi parato āvibhavissatīti dīpeti.",
  "tika-s0102t:326_3": "Atthi idappaccayāti ettha ayaṃ paccayoti idappaccayo,",
  "tika-s0102t:326_4": "tasmā idappaccayā,",
  "tika-s0102t:326_5": "imasmā paccayāti attho.",
  "tika-s0102t:326_6": "Idaṃ vuttaṃ hoti –",
  "tika-s0102t:326_7": "“imasmā nāma paccayā jarāmaraṇa”nti evaṃ vattabbo atthi nu kho jarāmaraṇassa paccayoti.",
  "tika-s0102t:326_8": "Tenāha “atthi nu kho…pe…",
  "tika-s0102t:326_9": "bhaveyyā”ti.",
  "tika-s0102t:326_10": "Ettha hi “kiṃ paccayā jarāmaraṇaṃ?",
  "tika-s0102t:326_11": "Jātipaccayā jarāmaraṇa”nti upari jātisaddapaccayasaddasamānādhikaraṇena kiṃ-",
  "tika-s0102t:326_12": "saddena idaṃ-",
  "tika-s0102t:326_13": "saddassa samānādhikaraṇatādassanato kammadhārayasamāsatā idappaccayasaddassa yujjati.",
  "tika-s0102t:326_14": "Na hettha “imassa paccayā idappaccayā”ti jarāmaraṇassa,",
  "tika-s0102t:326_15": "aññassa vā paccayato jarāmaraṇasambhavapucchā sambhavati viññātabhāvato,",
  "tika-s0102t:326_16": "asambhavato ca,",
  "tika-s0102t:326_17": "jarāmaraṇassa pana paccayapucchā sambhavati.",
  "tika-s0102t:326_18": "Paccayasaddasamānādhikaraṇatāyañca idaṃ-",
  "tika-s0102t:326_19": "saddassa “imasmā paccayā”ti paccayapucchā yujjati.",
  "tika-s0102t:327_0": "Sā pana samānādhikaraṇatā yadipi aññapadatthasamāsepi labbhati,",
  "tika-s0102t:327_1": "aññapadatthavacanicchābhāvato panettha kammadhārayasamāso veditabbo.",
  "tika-s0102t:327_2": "Sāmivacanasamāsapakkhe pana nattheva samānādhikaraṇatāsambhavoti.",
  "tika-s0102t:327_3": "Nanu ca “idappaccayatā paṭiccasamuppādo”ti ettha idappaccaya-",
  "tika-s0102t:327_4": "saddo sāmivacanasamāso icchitoti?",
  "tika-s0102t:327_5": "Saccaṃ icchito ujukameva tattha paṭiccasamuppādavacanicchāti katvā,",
  "tika-s0102t:327_6": "idha pana kevalaṃ jarāmaraṇassa paccayaparipucchā adhippetā,",
  "tika-s0102t:327_7": "tasmā yathā tattha idaṃ-",
  "tika-s0102t:327_8": "saddassa paṭiccasamuppādavisesanatā,",
  "tika-s0102t:327_9": "idha ca “pucchitabbapaccayatthatā sambhavati,",
  "tika-s0102t:327_10": "tathā tattha,",
  "tika-s0102t:327_11": "idha ca samāsakappanā veditabbā.",
  "tika-s0102t:327_12": "Kasmā pana tattha kammadhārayasamāso na icchitoti?",
  "tika-s0102t:327_13": "Hetuppabhavānaṃ hetu paṭiccasamuppādoti imassa atthassa kammadhārayasamāse asambhavatoti imassa,",
  "tika-s0102t:327_14": "attano paccayānurūpassa anurūpo paccayo idappaccayoti etassa ca atthassa icchitattā.",
  "tika-s0102t:327_15": "Yo panettha idaṃ-",
  "tika-s0102t:327_16": "saddena gahito attho,",
  "tika-s0102t:327_17": "so “atthi idappaccayā jarāmaraṇa”nti jarāmaraṇaggahaṇeneva gahitoti idaṃ-",
  "tika-s0102t:327_18": "saddo paṭiccasamuppādato pariccajanato aññassa asambhavato paccaye avatiṭṭhati,",
  "tika-s0102t:327_19": "tenettha kammadhārayasamāso.",
  "tika-s0102t:327_20": "Tattha pana idaṃ-",
  "tika-s0102t:327_21": "saddassa tato pariccajanakāraṇaṃ natthīti sāmivacanasamāso eva icchito.",
  "tika-s0102t:327_22": "Aṭṭhakathāyaṃpana yasmā jarāmaraṇādīnaṃ paccayapucchāmukhenāyaṃ paṭiccasamuppādadesanā āraddhā,",
  "tika-s0102t:327_23": "paṭiccasamuppādo ca nāma atthato hetuppabhavānaṃ hetūti vutto vāyamattho,",
  "tika-s0102t:327_24": "tasmā “imassa jarāmaraṇassa paccayo”ti evamatthavaṇṇanā katā.",
  "tika-s0102t:328_0": "Paṇḍitenāti ekaṃsabyākaraṇīyādipañhāvisesajānanasamatthāya paññāya samannāgatena.",
  "tika-s0102t:328_1": "Tameva hissa paṇḍiccaṃ dassetuṃ “yathā”tiādi vuttaṃ.",
  "tika-s0102t:328_2": "Yādisassa jīvassa diṭṭhigatiko sarīrato anaññattaṃ pucchati “taṃ jīvaṃ taṃ sarīra”nti,",
  "tika-s0102t:328_3": "so evaṃ paramatthato nupalabbhati,",
  "tika-s0102t:328_4": "kathaṃ tassa vañjhātanayassa viya dīgharassatā sarīrato aññatā vā anaññatā vā byākātabbā siyā,",
  "tika-s0102t:328_5": "tasmāssa pañhassa ṭhapanīyatā veditabbā.",
  "tika-s0102t:328_6": "Tuṇhībhāvo nāmesa pucchato anādaro vihesā viya hotīti “abyākatameta”nti pakārantaramāha.",
  "tika-s0102t:328_7": "Evaṃ abyākaraṇakāraṇaṃ ñātukāmassa kathetabbaṃ hoti,",
  "tika-s0102t:328_8": "kathite ca jānantassa pamādopi evaṃ siyā,",
  "tika-s0102t:328_9": "kathanavidhi pana “yādisassā”tiādinā dassito eva.",
  "tika-s0102t:328_10": "Evaṃ appaṭipajjitvāti evaṃ ṭhapanīyapañhe viya tuṇhībhāvādiṃ anāpajjitvā eva.",
  "tika-s0102t:328_11": "“Appaṭipajjitvā”ti vacanaṃ nidassanamattametaṃ.",
  "tika-s0102t:328_12": "“Kiṃ sabbaṃ anicca”nti vutte “kiṃ saṅkhataṃ sandhāya pucchasi,",
  "tika-s0102t:328_13": "udāhu asaṅkhata”nti paṭipucchitvā byākātabbaṃ hoti “kiṃ khandhapañcakaṃ pariññeyya”nti puṭṭhe “atthi tattha pariññeyyaṃ,",
  "tika-s0102t:328_14": "atthi na pariññeyya”nti vibhajja byākātabbaṃ hoti,",
  "tika-s0102t:328_15": "evaṃ appaṭipajjitvāti ca ayamettha attho icchitoti.",
  "tika-s0102t:328_16": "Pubbe yassa paccayassa atthitāmattaṃ coditanti atthitāmattaṃ vissajjitaṃ.",
  "tika-s0102t:328_17": "Pucchāsabhāgena hi vissajjananti.",
  "tika-s0102t:328_18": "Idāni tasseva sarūpapucchā karīyatīti “puna ki”nti vuttaṃ.",
  "tika-s0102t:328_19": "Idhāpi “yathā”tiādi sabbaṃ ānetvā vattabbaṃ.",
  "tika-s0102t:329_0": "“Esa nayo sabbapadesū”ti atidesavasena ussukkaṃ katvā “nāmarūpapaccayā”tiādinā tattha apavādo āraddho.",
  "tika-s0102t:329_1": "Yasmā dassetukāmo,",
  "tika-s0102t:329_2": "tasmā idaṃ vuttanti yojanā.",
  "tika-s0102t:329_3": "Channaṃ vipākasamphassānaṃyeva gahaṇaṃ hoti viññāṇādi vedanāpariyosānā vipākavidhīti katvā anekesu suttapadesu,",
  "tika-s0102t:329_4": "abhidhamme ca yebhuyyena tesaṃyeva gahaṇassa niruḷhattā.",
  "tika-s0102t:329_5": "Idhāti imasmiṃ sutte. Ca-",
  "tika-s0102t:329_6": "saddo byatirekattho,",
  "tika-s0102t:329_7": "tenettha “gahitampī”tiādinā vuccamānaṃyeva visesaṃ joteti.",
  "tika-s0102t:329_8": "Paccayabhāvo nāma paccayuppannāpekkho tena vinā tassa asambhavato.",
  "tika-s0102t:329_9": "Tasmā saḷāyatanappaccayāti “saḷāyatanapaccayā phasso”ti iminā padenāti yojanā.",
  "tika-s0102t:329_10": "Avayavena vā samudāyopalakkhaṇametaṃ “saḷāyatanapaccayā”ti,",
  "tika-s0102t:329_11": "tasmā “saḷāyatanapaccayā phasso”ti iminā padenāti vuttaṃ hoti.",
  "tika-s0102t:329_12": "Gahitampīti chabbidhaṃ vipākaphassampi.",
  "tika-s0102t:329_13": "Aggahitampīti avipākaphassampi kusalākusalakiriyāphassampi.",
  "tika-s0102t:329_14": "Paccayuppannavisesaṃ dassetukāmoti yojanā.",
  "tika-s0102t:329_15": "Na cettha paccayuppannova upādinno icchito,",
  "tika-s0102t:329_16": "atha kho paccayopi upādinno icchitoti ajjhattikāyatanasseva saḷāyatanaggahaṇena gahaṇanti katvā vuttaṃ “saḷāyatanato…pe…",
  "tika-s0102t:329_17": "dassetukāmo”ti.",
  "tika-s0102t:329_18": "Na hi phassassa cakkhādisaḷāyatanameva paccayo,",
  "tika-s0102t:329_19": "atha kho “cakkhuñca paṭicca rūpe ca uppajjati cakkhuviññāṇaṃ,",
  "tika-s0102t:329_20": "tiṇṇaṃ saṅgati phasso”tiādi vacanato rūpāyatanādirūpañca cakkhuviññāṇādināmañca paccayo,",
  "tika-s0102t:329_21": "tasmā imaṃ cakkhādisaḷāyatanato atirittaṃ āvajjanādi viya sādhāraṇaṃ ahutvā,",
  "tika-s0102t:329_22": "tassa tassa phassassa sādhāraṇatāya aññaṃ visesapaccayaṃ pi-",
  "tika-s0102t:329_23": "saddena avisiṭṭhaṃ sādhāraṇapaccayaṃ pidassetukāmo bhagavā,",
  "tika-s0102t:329_24": "“nāmarūpapaccayā phasso”ti idaṃ vuttanti yojanā.",
  "tika-s0102t:329_25": "Abhidhammabhājanīyepi imameva paccayaṃ sandhāya “nāmarūpapaccayā phasso”ti vuttanti tadaṭṭhakathāyaṃ",
  "tika-s0102t:329_26": "“paccayavisesadassanatthañceva mahānidānadesanāsaṅgahatthañcā”ti atthavaṇṇanā katā.",
  "tika-s0102t:329_27": "Paccayānanti jātiādīnaṃ paccayadhammānaṃ.",
  "tika-s0102t:329_28": "Nidānaṃ kathitanti jarāmaraṇādikassa nidānattaṃ kathitaṃ ekaṃsiko paccayabhāvo kathito.",
  "tika-s0102t:329_29": "Tañhi tesaṃ paccayabhāve abyabhicārīti dassetuṃ “iti kho paneta”ntiādinā upari desanā pavattā.",
  "tika-s0102t:329_30": "Nijjaṭeti nijjālake.",
  "tika-s0102t:329_31": "Niggumbeti nikkhepe.",
  "tika-s0102t:329_32": "Padadvayenāpi ākulābhāvameva dasseti,",
  "tika-s0102t:329_33": "tasmā anākulaṃ abyākulaṃ mahantaṃ paccayanidānamettha kathitanti mahānidānaṃ suttaṃ aññathābhāvassa abhāvato.",
  "tika-s0102t:330_0": "98.",
  "tika-s0102t:330_1": "Tesaṃ tesaṃ paccayānanti tesaṃ tesaṃ jātiādīnaṃ paccayānaṃ.",
  "tika-s0102t:330_2": "Yasmā paccayabhāvo nāma tehi tehi paccayehi anūnādhikeheva tassa tassa phalassa sambhavato tatho taccho,",
  "tika-s0102t:330_3": "tappakāro vā sāmaggiupagatesu paccayesu muhuttampi tatho nibbattanadhammānaṃ asambhavābhāvato.",
  "tika-s0102t:330_4": "Avitatho avisaṃvādanako visaṃvādanākāravirahito aññadhammapaccayehi aññadhammānuppattito.",
  "tika-s0102t:330_5": "“Anaññathā”ti vuccati aññathābhāvassa abhāvato.",
  "tika-s0102t:330_6": "Tasmā “tathaṃ avitathaṃ anaññathaṃ paccayabhāvaṃ dassetu”nti vuttaṃ.",
  "tika-s0102t:330_7": "Pariyāyati attano phalaṃ pariggahetvā vattatīti pariyāyo,",
  "tika-s0102t:330_8": "hetūti āha “pariyāyenāti kāraṇenā”ti.",
  "tika-s0102t:330_9": "Sabbena sabbanti devattādinā sabbabhāvena sabbā jāti.",
  "tika-s0102t:330_10": "Sabbathā sabbanti tatthāpi cātumahārājikādisabbākārena sabbā,",
  "tika-s0102t:330_11": "nipātadvayametaṃ,",
  "tika-s0102t:330_12": "nipātañca abyayaṃ,",
  "tika-s0102t:330_13": "tañca sabbaliṅgavibhattivacanesu ekākārameva hotīti pāḷiyaṃ “sabbena sabbaṃ sabbathā sabba”nti vuttaṃ.",
  "tika-s0102t:330_14": "Atthavacane pana tassa tassa jātisaddāpekkhāya itthiatthavuttitaṃ dassetuṃ “sabbākārena sabbā”tiādi vuttaṃ.",
  "tika-s0102t:330_15": "Imināva nayenāti iminā jātivāre vutteneva nayena.",
  "tika-s0102t:330_16": "Devādīsūti ādi-",
  "tika-s0102t:330_17": "saddena gandhabbayakkhādike pāḷiyaṃ āgate,",
  "tika-s0102t:330_18": "tadantarabhede ca saṅgaṇhāti.",
  "tika-s0102t:331_0": "Idha nikkhittaatthavibhajanattheti imasmiṃ “kassaci kimhicī”ti aniyamato uddesavasena vuttatthassa niddisanatthe jotetabbe nipāto,",
  "tika-s0102t:331_1": "tadatthajotanaṃ nipātapadanti attho.",
  "tika-s0102t:331_2": "Tassāti tassa padassa.",
  "tika-s0102t:331_3": "Teti dhammadesanāya sampadānabhūtaṃ theraṃ vadati.",
  "tika-s0102t:331_4": "Seyyathidanti vā te katameti ceti attho.",
  "tika-s0102t:331_5": "Ye hi “kassacī”ti,",
  "tika-s0102t:331_6": "“kimhicī”ti ca aniyamato vutto attho,",
  "tika-s0102t:331_7": "te katameti.",
  "tika-s0102t:331_8": "Kathetukamyatāpucchā hesā.",
  "tika-s0102t:331_9": "Devabhāvāyāti devabhāvatthaṃ.",
  "tika-s0102t:331_10": "Khandhajātīti khandhapātubhāvo,",
  "tika-s0102t:331_11": "yathā khandhesu uppannesu “devā”ti samaññā hoti,",
  "tika-s0102t:331_12": "tathā tesaṃ uppādoti attho.",
  "tika-s0102t:331_13": "Tenāha “yāyā”ti āha.",
  "tika-s0102t:331_14": "Sabbapadesūti “gandhabbānaṃ gandhabbatthāyā”tiādīsu sabbesu jātiniddesapadesu,",
  "tika-s0102t:331_15": "bhavādipadesu ca.",
  "tika-s0102t:331_16": "Yena hi nayena sace hi jātīti ayamatthayojanā katā,",
  "tika-s0102t:331_17": "jātiniddesapadesova “bhavo”tiādinā bhavādipadesupi so kātabboti.",
  "tika-s0102t:331_18": "Devāti upapattidevā cātumahārājikato paṭṭhāya yāva bhavaggā dibbanti kāmaguṇādīhi kīḷanti laḷanti viharanti jotantīti katvā.",
  "tika-s0102t:331_19": "Gandhaṃ abbanti paribhuñjantīti gandhabbā,",
  "tika-s0102t:331_20": "dhataraṭṭhassa mahārājassa parivārabhūtā.",
  "tika-s0102t:331_21": "Yajanti vessavaṇasakkādike pūjentīti yakkhā,",
  "tika-s0102t:331_22": "tena tena vā paṇidhikammādinā yajitabbā pūjetabbāti yakkhā,",
  "tika-s0102t:331_23": "vessavaṇassa mahārājassa parivārabhūtā.",
  "tika-s0102t:331_24": "Aṭṭhakathāyaṃ pana “amanussā”ti avisesena vuttaṃ.",
  "tika-s0102t:331_25": "Bhūtāti kumbhaṇḍā,",
  "tika-s0102t:331_26": "virūḷhakassa mahārājassa parivārabhūtā.",
  "tika-s0102t:331_27": "Aṭṭhakathāyaṃ pana “ye keci nibbattasattā”ti avisesena vuttaṃ.",
  "tika-s0102t:331_28": "Aṭṭhipakkhā bhamaratuppaḷādayo.",
  "tika-s0102t:331_29": "Cammapakkhā jatusiṅgālādayo.",
  "tika-s0102t:331_30": "Lomapakkhā haṃsamorādayo.",
  "tika-s0102t:331_31": "Sarīsapā ahivicchikasatapadiādayo.",
  "tika-s0102t:332_0": "“Tesaṃ tesa”nti idaṃ na yevāpanakaniddeso viya avuttasaṅgahatthaṃ vacanaṃ,",
  "tika-s0102t:332_1": "atha kho ayevāpanakaniddeso viya vuttasaṅgahatthanti. Ādi-",
  "tika-s0102t:332_2": "saddeneva ca āmeḍitattho saṅgayhatīti āha “tesaṃ tesaṃ devagandhabbādīna”nti.",
  "tika-s0102t:332_3": "Tadattāyāti taṃbhāvāya,",
  "tika-s0102t:332_4": "yathārūpesu khandhesu pavattamānesu “devā gandhabbā”ti lokasamaññā hoti,",
  "tika-s0102t:332_5": "tathārūpatāyāti attho.",
  "tika-s0102t:332_6": "Tenāha “devagandhabbādibhāvāyā”ti. “Nirodho,",
  "tika-s0102t:332_7": "vigamo”ti ca paṭiladdhattālābhassa bhāvo vuccati,",
  "tika-s0102t:332_8": "idha pana accantābhāvo adhippeto “sabbaso jātiyā asatī”ti avatvā “jātinirodhā”ti vuttattāti āha “abhāvāti attho”ti.",
  "tika-s0102t:333_0": "Phalatthāya hinotīti yathā phalaṃ tato nibbattati,",
  "tika-s0102t:333_1": "evaṃ hinoti pavattati,",
  "tika-s0102t:333_2": "tassa hetubhāvaṃ upagacchatīti attho.",
  "tika-s0102t:333_3": "Idaṃ gaṇhatha nanti “idaṃ me phalaṃ,",
  "tika-s0102t:333_4": "gaṇhatha na”nti evaṃ appeti viya niyyāteti viya.",
  "tika-s0102t:333_5": "“Esa nayo”ti avisesaṃ atidisitvā visesamattassa atthaṃ dassetuṃ “apicā”tiādi vuttaṃ.",
  "tika-s0102t:333_6": "Nanu cāyaṃ jāti parinipphannā,",
  "tika-s0102t:333_7": "saṅkhatabhāvā ca na hoti vikārabhāvato,",
  "tika-s0102t:333_8": "tathā jarāmaraṇaṃ,",
  "tika-s0102t:333_9": "tassa kathaṃ sā hetu hotīti codanaṃ sandhāyāha “jarāmaraṇassa hī”tiādi.",
  "tika-s0102t:333_10": "Tabbhāve bhāvo,",
  "tika-s0102t:333_11": "tadabhāve ca abhāvo jarāmaraṇassa jātiyā upanissayatā.",
  "tika-s0102t:334_0": "99.",
  "tika-s0102t:334_1": "Okāsapariggahoti pavattiṭṭhānapariggaho.",
  "tika-s0102t:334_2": "Upapattibhave yujjati upapattikkhandhānaṃ yathāvuttaṭṭhānato aññattha anuppajjanato.",
  "tika-s0102t:334_3": "Idha panāti imasmiṃ sutte “kāmabhavo”tiādinā āgate imasmiṃ ṭhāne.",
  "tika-s0102t:334_4": "Kammabhave yujjati kāmabhavādijotanā visesato tassa jātiyā paccayabhāvatoti.",
  "tika-s0102t:334_5": "Tenāha “so hi jātiyā upanissayakoṭiyāva paccayo”ti.",
  "tika-s0102t:334_6": "Nanu ca upapattibhavopi jātiyā upanissayavasena paccayo hotīti?",
  "tika-s0102t:334_7": "Saccaṃ hoti,",
  "tika-s0102t:334_8": "so pana na tathā padhānabhūto,",
  "tika-s0102t:334_9": "kammabhavo pana padhānabhūto paccayo janakabhāvatoti.",
  "tika-s0102t:334_10": "“So hi jātiyā”tiādi vuttaṃ kāmabhavūpagaṃ kammaṃ kāmabhavo.",
  "tika-s0102t:334_11": "Esa nayo rūpārūpabhavesupi.",
  "tika-s0102t:334_12": "Okāsapariggahova kato“kimhicī”ti iminā sattapariggahassa katattā.",
  "tika-s0102t:335_0": "100.",
  "tika-s0102t:335_1": "Tiṇṇampi kammabhavānanti kāmakammabhavādīnaṃ tiṇṇampi kammabhavānaṃ.",
  "tika-s0102t:335_2": "Tiṇṇañca upapattibhavānanti kāmupapattibhavādīnaṃ tiṇṇañca upapattibhavānaṃ.",
  "tika-s0102t:335_3": "Tathā sesānipīti diṭṭhupādānādīni sesupādānānipi tiṇṇampi kammabhavānaṃ,",
  "tika-s0102t:335_4": "tiṇṇañca upapattibhavānaṃ paccayoti attho.",
  "tika-s0102t:335_5": "Itīti evaṃ vuttanayena.",
  "tika-s0102t:335_6": "Dvādasa kammabhavā dvādasa upapattibhavāti catuvīsatibhavā veditabbā.",
  "tika-s0102t:335_7": "Yasmā kammabhavassa paccayabhāvamukheneva upādānaṃ upapattibhavassa paccayo nāma hoti,",
  "tika-s0102t:335_8": "na aññathā,",
  "tika-s0102t:335_9": "tasmā upādānaṃ kammabhavassa ujukameva paccayabhāvoti āha “nippariyāyenettha dvādasa kammabhavā labbhantī”ti.",
  "tika-s0102t:335_10": "Tesanti kammabhavānaṃ.",
  "tika-s0102t:335_11": "Sahajātakoṭiyāti akusalassa kammabhavassa sahajātaṃ upādānaṃ sahajātakoṭiyā,",
  "tika-s0102t:335_12": "itaraṃ anantarūpanissayādivasena upanissayakoṭiyā,",
  "tika-s0102t:335_13": "kusalassa kammabhavassa pana upanissayakoṭiyāva paccayo.",
  "tika-s0102t:335_14": "Ettha ca yathā aññamaññanissayasampayuttaatthiavigatādipaccayānaṃ sahajātapaccayena ekasaṅgahataṃ dassetuṃ “sahajātakoṭiyā”ti vuttaṃ,",
  "tika-s0102t:335_15": "evaṃ ārammaṇūpanissayaanantarūpanissayapakatūpanissayānaṃ ekajjhaṃ gahaṇavasena “upanissayakoṭiyā”ti vuttanti daṭṭhabbaṃ.",
  "tika-s0102t:336_0": "101.",
  "tika-s0102t:336_1": "Upādānassāti ettha kāmupādānassa taṇhā upanissayakoṭiyāva paccayo,",
  "tika-s0102t:336_2": "sesupādānānaṃ sahajātakoṭiyāpi upanissayakoṭiyāpi viññāṇādi ca vedanāpariyosānā vipākavidhīti katvā.",
  "tika-s0102t:337_0": "102.",
  "tika-s0102t:337_1": "Yadidaṃ vedanāti ettha vipākavedanāti tameva tāva upanissayakoṭiyā paccayo itarakoṭiyā asambhavato.",
  "tika-s0102t:337_2": "Aññāti kusalākusalakiriyavedanā.",
  "tika-s0102t:337_3": "Aññathāpīti sahajātakoṭiyāpi.",
  "tika-s0102t:338_0": "103.",
  "tika-s0102t:338_1": "Ettāvatāti jarāmaraṇādīnaṃ paccayaparamparādassanavasena pavattāya ettakāya desanāya.",
  "tika-s0102t:338_2": "Purimataṇhanti purimabhavasiddhaṃ taṇhaṃ.",
  "tika-s0102t:338_3": "“Esa paccayo taṇhāya,",
  "tika-s0102t:338_4": "yadidaṃ vedanā”ti vatvā tadanantaraṃ “phassapaccayā vedanāti iti kho panetaṃ vutta”ntiādinā vedanāya",
  "tika-s0102t:338_5": "paccayabhūtassa phassassa uddharaṇaṃ aññesu suttesu āgatanayena paṭiccasamuppādassa desanāmaggo,",
  "tika-s0102t:338_6": "taṃ pana anotaritvā samudācārataṇhādassanamukheneva taṇhāmūlakadhamme desento āciṇṇadesanāmaggato okkamanto viya,",
  "tika-s0102t:338_7": "tañca desanaṃ passato appavattanti pasayha balakkārena desento viya ca hotīti āha “idānī”tiādi.",
  "tika-s0102t:338_8": "Dve taṇhāti idhādhippetataṇhā eva dvidhā bhindanto āha.",
  "tika-s0102t:338_9": "Esanataṇhāti bhogānaṃ pariyesanavasena pavattataṇhā.",
  "tika-s0102t:338_10": "Esitataṇhāti pariyiṭṭhesu bhogesu uppajjamānataṇhā.",
  "tika-s0102t:338_11": "Samudācārataṇhāyāti pariyuṭṭhānavasena pavattataṇhāya.",
  "tika-s0102t:338_12": "Duvidhāpesā vedanaṃ paṭicca taṇhā nāma vedanāpaccayā ca appaṭiladdhānaṃ bhogānaṃ paṭilābhāya pariyesanā,",
  "tika-s0102t:338_13": "laddhesu ca tesupātabyatāpattiādi hotīti.",
  "tika-s0102t:339_0": "Paritassanavasena pariyesati etāyāti pariyesanā. Āsayato,",
  "tika-s0102t:339_1": "payogato ca pariyesanā tathāpavatto cittuppādo.",
  "tika-s0102t:339_2": "Tenāha “taṇhāya sati hotī”ti.",
  "tika-s0102t:339_3": "Rūpādiārammaṇapaṭilābhoti savatthukānaṃ rūpādiārammaṇānaṃ gavesanavasena,",
  "tika-s0102t:339_4": "pavattiyaṃ pana apariyiṭṭhaṃyeva labbhati,",
  "tika-s0102t:339_5": "tampi atthato pariyesanāya laddhameva nāma tathārūpassa kammassa pubbekatattā eva labbhanato.",
  "tika-s0102t:339_6": "Tenāha “so hi pariyesanāya sati hotī”ti.",
  "tika-s0102t:339_7": "Sukhavinicchayanti sukhaṃ visesato nicchinotīti sukhavinicchayo,",
  "tika-s0102t:339_8": "sukhaṃ sabhāvato,",
  "tika-s0102t:339_9": "samudayato,",
  "tika-s0102t:339_10": "atthaṅgamanato,",
  "tika-s0102t:339_11": "nissaraṇato ca yāthāvato jānitvā pavattañāṇaṃ,",
  "tika-s0102t:339_12": "taṃ sukhavinicchayaṃ.",
  "tika-s0102t:339_13": "Jaññāti jāneyya.",
  "tika-s0102t:339_14": "“Subhasukha”ntiādikaṃ ārammaṇe abhūtākāraṃ vividhaṃ ninnabhāvena nicchinoti āropetīti vinicchayo.",
  "tika-s0102t:339_15": "Assādānupassanataṇhādiṭṭhiyāpi evameva vinicchayabhāvo veditabbo.",
  "tika-s0102t:339_16": "Imasmiṃ pana sutte vitakkoyeva āgatoti yojanā.",
  "tika-s0102t:339_17": "Imasmiṃ pana sutteti sakkapañhasutte.",
  "tika-s0102t:339_18": "tattha hi “chando kho,",
  "tika-s0102t:339_19": "devānaṃ inda,",
  "tika-s0102t:339_20": "vitakkanidāno”ti āgataṃ.",
  "tika-s0102t:339_21": "Idhāti imasmiṃ mahānidānasutte.",
  "tika-s0102t:339_22": "“Vitakkeneva vinicchinātī”ti etena “vinicchīyati etenāti vinicchayo”ti vinicchaya-",
  "tika-s0102t:339_23": "saddassa karaṇasādhanamāha.",
  "tika-s0102t:339_24": "“Ettaka”ntiādi vinicchayanākāradassanaṃ.",
  "tika-s0102t:340_0": "Chandanaṭṭhena chando,",
  "tika-s0102t:340_1": "evaṃ rañjanaṭṭhena rāgo,",
  "tika-s0102t:340_2": "svāyaṃ anāsevanatāya mando hutvā pavatto idhādhippetoti āha “dubbalarāgassādhivacana”nti.",
  "tika-s0102t:340_3": "Ajjhosānanti taṇhādiṭṭhivasena abhinivisanaṃ.",
  "tika-s0102t:340_4": "“Mayhaṃ ida”nti hi taṇhāgāho yebhuyyena attaggāhasannissayova hoti.",
  "tika-s0102t:340_5": "Tenāha “ahaṃ mama”nti,",
  "tika-s0102t:340_6": "“balavasanniṭṭhāna”nti ca tesaṃ gāhānaṃ thirabhāvappattimāha.",
  "tika-s0102t:340_7": "Taṇhādiṭṭhivasena pariggahakaraṇanti “ahaṃ mama”nti balavasanniṭṭhānavasena abhiniviṭṭhassa attattaniyaggāhavatthuno",
  "tika-s0102t:340_8": "aññāsādhāraṇaṃ viya katvā pariggahetvā ṭhānaṃ,",
  "tika-s0102t:340_9": "tathāpavatto lobhasahagatacittuppādo.",
  "tika-s0102t:340_10": "Attanā pariggahitassa vatthuno yassa vasena parehi sādhāraṇabhāvassa asahamāno hoti puggalo,",
  "tika-s0102t:340_11": "so dhammo asahanatā.",
  "tika-s0102t:340_12": "Evaṃ vacanatthaṃ vadanti niruttinayena.",
  "tika-s0102t:340_13": "Saddalakkhaṇe pana yassa dhammassa vasena macchariyayogato puggalo maccharo,",
  "tika-s0102t:340_14": "tassa bhāvo,",
  "tika-s0102t:340_15": "kammaṃ vā macchariyaṃ,",
  "tika-s0102t:340_16": "macchero dhammo.",
  "tika-s0102t:340_17": "Macchariyassa balavabhāvato ādarena rakkhaṇaṃ ārakkhoti āha “dvāra…pe…",
  "tika-s0102t:340_18": "suṭṭhu rakkhaṇa”nti.",
  "tika-s0102t:340_19": "Attano phalaṃ karotīti karaṇaṃ,",
  "tika-s0102t:340_20": "yaṃ kiñci kāraṇaṃ,",
  "tika-s0102t:340_21": "adhikaṃ karaṇanti adhikaraṇaṃ,",
  "tika-s0102t:340_22": "visesakāraṇaṃ.",
  "tika-s0102t:340_23": "Visesakāraṇañca bhogānaṃ ārakkhadaṇḍādānādianatthasambhavassāti vuttaṃ “ārakkhādhikaraṇa”ntiādi.",
  "tika-s0102t:340_24": "Paranisedhanatthanti māraṇādinā paresaṃ vibādhanatthaṃ.",
  "tika-s0102t:340_25": "Ādīyati etenāti ādānaṃ,",
  "tika-s0102t:340_26": "daṇḍassa ādānaṃ daṇḍādānaṃ,",
  "tika-s0102t:340_27": "abhibhavitvā paraviheṭhanacittuppādo.",
  "tika-s0102t:340_28": "Satthādānepi eseva nayo.",
  "tika-s0102t:340_29": "Hatthaparāmāsādivasena kāyena kātabbakalaho kāyakalaho.",
  "tika-s0102t:340_30": "Mammaghaṭṭanādivasena vācāya kātabbakalaho vācākalaho.",
  "tika-s0102t:340_31": "Virujjhanavasena virūpaṃ gaṇhāti etenāti viggaho.",
  "tika-s0102t:340_32": "Viruddhaṃ vadati etenāti vivādo.",
  "tika-s0102t:340_33": "Tuvaṃ tuvanti agāravavacanasahacaraṇato tuvaṃ tuvaṃ,",
  "tika-s0102t:340_34": "sabbete tathāpavattā dosasahagatacittuppādā veditabbā.",
  "tika-s0102t:340_35": "Tenāha bhagavā “aneke pāpakā akusalā dhammā sambhavantī”ti.",
  "tika-s0102t:341_0": "112.",
  "tika-s0102t:341_1": "Desanaṃ nivattesīti “taṇhaṃ paṭicca pariyesanā”tiādinā anulomanayena pavattitaṃ desanaṃ paṭilomanayena puna “ārakkhādhikaraṇa”nti ārabhanto nivattesi.",
  "tika-s0102t:341_2": "Pañcakāmaguṇikarāgavasenāti ārammaṇabhūtā pañca kāmaguṇā etassa atthīti pañcakāmaguṇiko,",
  "tika-s0102t:341_3": "tattha rañjanavasena abhiramaṇavasena pavattarāgo,",
  "tika-s0102t:341_4": "tassa vasena uppannā rañjanavasena taṇhāyanavasena pavattā rūpāditaṇhāva kāmesu taṇhāti kāmataṇhā.",
  "tika-s0102t:341_5": "Bhavati atthi sabbakālaṃ tiṭṭhatīti pavattā bhavadiṭṭhi uttarapadalopena bhavo,",
  "tika-s0102t:341_6": "taṃsahagatā taṇhā bhavataṇhā.",
  "tika-s0102t:341_7": "Vibhavati vinassati ucchijjatīti pavattā vibhavadiṭṭhi vibhavo uttarapadalopena,",
  "tika-s0102t:341_8": "taṃsahagatā taṇhā vibhavataṇhāti āha “sassatadiṭṭhī”tiādi.",
  "tika-s0102t:341_9": "Ime dve dhammāti “esa paccayo upādānassa,",
  "tika-s0102t:341_10": "yadidaṃ taṇhā”ti evaṃ vuttā vaṭṭamūlataṇhā ca “taṇhaṃ paṭicca pariyesanā”ti evaṃ vuttā samudācārataṇhā cāti ime dve dhammā.",
  "tika-s0102t:341_11": "Vaṭṭamūlasamudācāravasenāti vaṭṭamūlavasena ceva samudācāravasena ca.",
  "tika-s0102t:341_12": "Dvīhi koṭṭhāsehīti dvīhi bhāgehi.",
  "tika-s0102t:341_13": "Dvīhi avayavehi samosaranti nibbattanavasena samaṃ vattanti itoti samosaraṇaṃ, paccayo,",
  "tika-s0102t:341_14": "ekaṃ samosaraṇaṃ etāsanti ekasamosaraṇā.",
  "tika-s0102t:341_15": "Kena pana ekasamosaraṇāti āha “vedanāyā”ti.",
  "tika-s0102t:341_16": "Dvepi hi taṇhā vedanāpaccayā evāti.",
  "tika-s0102t:341_17": "Tenāha “vedanāpaccayena ekapaccayā”ti.",
  "tika-s0102t:341_18": "Tato tato osaritvā āgantvā samavasanaṭṭhānaṃ osaraṇa samosaraṇaṃ.",
  "tika-s0102t:341_19": "Vedanāya samaṃ saha ekasmiṃ ārammaṇe osaraṇakapavattanakā vedanā samosaraṇāti āha “idaṃ sahajātasamosaraṇaṃ nāmā”ti.",
  "tika-s0102t:342_0": "113.",
  "tika-s0102t:342_1": "Sabbeti uppattidvāravasena bhinditvā vuttā savipākaphassā eva viññāṇādi vedanāpariyosānā vipākavithīti katvā.",
  "tika-s0102t:342_2": "Paṭiccasamuppādakathā nāma vaṭṭakathāti āha “ṭhapetvā cattāro lokuttaravipākaphasse”ti.",
  "tika-s0102t:342_3": "Bahudhāti bahuppakārena.",
  "tika-s0102t:342_4": "Ayañhi pañcadvāre cakkhupasādādivatthukānaṃ pañcannaṃ vedanānaṃ cakkhusamphassādiko phasso sahajātaaññamaññanissayavipākaāhārasampayuttaatthiavigatavasena",
  "tika-s0102t:342_5": "aṭṭhadhā paccayo hoti.",
  "tika-s0102t:342_6": "Sesānaṃ pana ekekasmiṃ dvāre sampaṭicchanasantīraṇatadārammaṇavasena pavattānaṃ kāmāvacaravipākavedanānaṃ",
  "tika-s0102t:342_7": "cakkhusamphassādiko phasso upanissayavasena ekadhāva paccayo hoti.",
  "tika-s0102t:342_8": "Manodvārepi tadārammaṇavasena pavattānaṃ kāmāvacaravipākavedanānaṃ sahajātamanosamphasso tatheva aṭṭhadhā paccayo hoti,",
  "tika-s0102t:342_9": "tathā paṭisandhibhavaṅgacutivasena pavattānaṃ tebhūmakavipākavedanānaṃ.",
  "tika-s0102t:342_10": "Yā pana tā manodvāre tadārammaṇavasena pavattā kāmāvacaravedanā,",
  "tika-s0102t:342_11": "tāsaṃ manodvārāvajjanasampayutto manosamphasso upanissayavasena ekadhāva paccayo hotīti evaṃ phasso bahudhā vedanāya paccayo hotīti veditabbaṃ.",
  "tika-s0102t:343_0": "114.",
  "tika-s0102t:343_1": "Vedanādīnanti vedanāsaññāsaṅkhāraviññāṇānaṃ.",
  "tika-s0102t:343_2": "Asadisabhāvāti anubhavanasañjānanābhisaṅkharaṇavijānanabhāvā.",
  "tika-s0102t:343_3": "Te hi aññamaññavidhurena vedayitādirūpena ākiriyanti paññāyantīti ākārāti vuccanti.",
  "tika-s0102t:343_4": "Teyevāti vedanādīnaṃ te eva vedayitādiākārā.",
  "tika-s0102t:343_5": "Sādhukaṃ dassiyamānāti sakkaccaṃ paccakkhato viya pakāsiyamānā.",
  "tika-s0102t:343_6": "Taṃ taṃ līnamatthaṃ gamentīti “arūpaṭṭho ārammaṇābhimukhanamanaṭṭho”ti evamādikaṃ taṃ taṃ līnaṃ apākaṭamatthaṃ gamenti ñāpentīti liṅgāni.",
  "tika-s0102t:343_7": "Tassa tassa sañjānanahetutoti tassa tassa arūpaṭṭhādikassa sallakkhaṇassa kāraṇattā.",
  "tika-s0102t:343_8": "Nimīyanti anumīyanti etehīti nimittāni.",
  "tika-s0102t:343_9": "Tathā tathā arūpabhāvādippakārena,",
  "tika-s0102t:343_10": "vedayitādippakārena ca uddisitabbato kathetabbato uddesā.",
  "tika-s0102t:343_11": "Tasmāti “asadisabhāvā”tiādinā vuttamevatthaṃ kāraṇabhāvena paccāmasati.",
  "tika-s0102t:343_12": "Yasmā vedanādīnaṃ aññamaññaasadisabhāvā yathāvuttenatthena ākārādayo,",
  "tika-s0102t:343_13": "tasmā ayaṃ idāni vuccamāno ettha pāḷipade attho.",
  "tika-s0102t:344_0": "Nāmasamūhassāti ārammaṇābhimukhaṃ namanaṭṭhena “nāma”nti laddhasamaññassa vedanādicatukkhandhasaṅkhātassa arūpadhammapuñjassa.",
  "tika-s0102t:344_1": "Paññattīti “nāmakāyo arūpakalāpo arūpino khandhā”tiādikā paññāpanā hoti.",
  "tika-s0102t:344_2": "Cetanāpadhānattā saṅkhārakkhandhadhammānaṃ “saṅkhārānaṃ cetanākāre”tiādi vuttaṃ.",
  "tika-s0102t:344_3": "Tathā hi suttantabhājanīye saṅkhārakkhandhavibhajane “yā cetanā sañcetanā sañcetayitatta”nti cetanāva niddiṭṭhā.",
  "tika-s0102t:344_4": "Asatīti asantesu.",
  "tika-s0102t:344_5": "Vacanavipallāsena hi evaṃ vuttaṃ.",
  "tika-s0102t:344_6": "Cattāro khandhe vatthuṃ katvāti vedanā saññā cittaṃ cetanādayoti ime catukkhandhasaññite nissayapaccayabhūte dhamme vatthuṃ katvā.",
  "tika-s0102t:344_7": "Ayañca nayo pañcadvārepi sambhavatīti “manodvāre”ti visesitaṃ.",
  "tika-s0102t:344_8": "Adhivacanasamphassavevacanoti adhivacanamukhena paññattimukhena gahetabbattā “adhivacanasamphasso”ti laddhanāmo.",
  "tika-s0102t:344_9": "Soti manosamphasso.",
  "tika-s0102t:344_10": "Pañcavokāre ca hadayavatthuṃ nissāya labbhanato rūpakāye paññāyateva,",
  "tika-s0102t:344_11": "ayaṃ pana nayo idha na icchito vedanādipaṭikkhepavasena asambhavapariyāyassa jotitattāti “pañcapasāde vatthuṃ katvā uppajjeyyā”ti attho vutto.",
  "tika-s0102t:344_12": "Na hi vedanāsannissayena vinā pañcapasāde vatthuṃ katvā manosamphassassa sambhavo atthi.",
  "tika-s0102t:344_13": "Uppattiṭṭhāne asati anuppattiṭṭhānato phalassa uppatti nāma kadācipi natthīti imamatthaṃ yathādhigatassa",
  "tika-s0102t:344_14": "atthassa nidassanavasena dassento “ambarukkhe”tiādimāha.",
  "tika-s0102t:344_15": "Rūpakāyatoti kevalaṃ rūpakāyato.",
  "tika-s0102t:344_16": "Tassāti manosamphassassa.",
  "tika-s0102t:345_0": "Virodhipaccayasannipāte vibhūtatarā visadisuppatti,",
  "tika-s0102t:345_1": "tasmiṃ vā sati attano santāne vijjamānasseva visadisuppattihetubhāvo ruppanākāro.",
  "tika-s0102t:345_2": "So eva ruppanākāro vatthusappaṭighādikaṃ taṃ taṃ līnamatthaṃ gametīti liṅgaṃ.",
  "tika-s0102t:345_3": "Tassa tassa sañjānanahetuto nimittaṃ.",
  "tika-s0102t:345_4": "Tathā tathā uddisitabbato uddesoti evamettha ākārādayo atthato veditabbā.",
  "tika-s0102t:345_5": "Vatthārammaṇānaṃ aññamaññapaṭihananaṃ paṭigho,",
  "tika-s0102t:345_6": "tato paṭighato jāto paṭighasamphasso.",
  "tika-s0102t:345_7": "Tenāha “sappaṭigha”ntiādi.",
  "tika-s0102t:345_8": "Nāmakāyatoti kevalaṃ nāmakāyato.",
  "tika-s0102t:345_9": "Tassāti paṭighasamphassassa.",
  "tika-s0102t:345_10": "Sesaṃ paṭhamapañhe vuttanayameva.",
  "tika-s0102t:346_0": "Ubhayavasenāti nāmakāyo rūpakāyoti ubhayasannissayassa adhivacanasamphasso paṭighasamphassoti ubhayasamphassassa vasena.",
  "tika-s0102t:347_0": "Visuṃ visuṃ paccayaṃ dassetvāti byatirekamukhena paccekaṃ nāmakāyarūpakāyasaññitaṃ paccayaṃ dassetvā.",
  "tika-s0102t:347_1": "Tesanti phassānaṃ.",
  "tika-s0102t:347_2": "Avisesatoti visesaṃ akatvā sāmaññato.",
  "tika-s0102t:347_3": "Dassetunti byatirekamukheneva dassetuṃ.",
  "tika-s0102t:347_4": "Eseva hetūti esa chasupi dvāresu pavatto nāmarūpasaṅkhāto hetu yathārahaṃ dvinnampi phassānaṃ.",
  "tika-s0102t:347_5": "Idāni taṃ yathārahaṃ pavattiṃ vibhajitvā dassetuṃ “cakkhudvārādīsu hī”tiādi vuttaṃ.",
  "tika-s0102t:348_0": "Sampayuttakā khandhāti phassena sampayuttā vedanādayo khandhā.",
  "tika-s0102t:348_1": "Āvajjanassāpi sampayuttakkhandhaggahaṇenevettha gahaṇaṃ daṭṭhabbaṃ tadavinābhāvato.",
  "tika-s0102t:348_2": "Parato manosamphassepi eseva nayo.",
  "tika-s0102t:348_3": "Pañcavidhopīti cakkhusamphassādivasena pañcavidhopi.",
  "tika-s0102t:348_4": "So phassoti paṭighasamphasso.",
  "tika-s0102t:348_5": "Bahudhāti bahuppakārena.",
  "tika-s0102t:348_6": "Tathā hi vipākanāmaṃ vipākassa anekabhedassa manosamphassassa sahajātaaññamaññanissayavipākasampayuttaatthiavigatavasena sattadhā paccayo hoti.",
  "tika-s0102t:348_7": "Yaṃ panettha āhārakiccaṃ,",
  "tika-s0102t:348_8": "taṃ āhārapaccayavasena.",
  "tika-s0102t:348_9": "Yaṃ indriyakiccaṃ,",
  "tika-s0102t:348_10": "taṃ indriyapaccayavasena paccayo hoti.",
  "tika-s0102t:348_11": "Avipākaṃ pana nāmaṃ avipākassa manosamphassassa ṭhapetvā vipākapaccayaṃ itaresaṃ vasena paccayo hoti.",
  "tika-s0102t:348_12": "Rūpaṃ pana cakkhāyatanādibhedaṃ cakkhusamphassādikassa pañcavidhassa phassassa nissayapurejātaindriyavippayuttaatthiavigatavasena chadhā paccayo hoti.",
  "tika-s0102t:348_13": "Rūpāyatanādibhedaṃ tassa pañcavidhassa ārammaṇapurejātaatthiavigatavasena catudhā paccayo hoti.",
  "tika-s0102t:348_14": "Manosamphassassa pana tāni rūpāyatanādīni,",
  "tika-s0102t:348_15": "dhammārammaṇañca tathā ca ārammaṇapaccayamatteneva paccayo hoti.",
  "tika-s0102t:348_16": "Vatthurūpaṃ pana manosamphassassa nissayapurejātavippayuttaatthiavigatavasena pañcadhā paccayo hoti.",
  "tika-s0102t:348_17": "Evaṃ nāmarūpaṃ assa phassassa bahudhā paccayo hotīti veditabbaṃ.",
  "tika-s0102t:349_0": "115.",
  "tika-s0102t:349_1": "Paṭhamuppattiyaṃ viññāṇaṃ nāmarūpassa visesapaccayoti imamatthaṃ byatirekamukhena dassetuṃ pāḷiyaṃ “mātukucchimhi na okkamissathā”tiādi vuttaṃ.",
  "tika-s0102t:349_2": "Gabbhaseyyakapaṭisandhi hi bāhirato mātukucchiṃ okkamantassa viya hontīpi atthato yathāpaccayaṃ khandhānaṃ tattha paṭhamuppattiyeva.",
  "tika-s0102t:349_3": "Tenāha “pavisitvā…pe…",
  "tika-s0102t:349_4": "na vattissathā”ti.",
  "tika-s0102t:349_5": "Suddhanti kevalaṃ viññāṇena amissitaṃ virahitaṃ.",
  "tika-s0102t:349_6": "“Avasesa”nti idaṃ nāmāpekkhaṃ,",
  "tika-s0102t:349_7": "tasmā avasesaṃ nāmarūpanti imaṃ viññāṇaṃ ṭhapetvā avasesaṃ nāmarūpaṃ vāti attho.",
  "tika-s0102t:349_8": "Paṭisandhivasena okkantanti paṭisandhiggahaṇavasena,",
  "tika-s0102t:349_9": "mātukucchiṃ okkamantassa vā paṭhamāvayavabhāvena otiṇṇaṃ.",
  "tika-s0102t:349_10": "Vokkamissathāti santativicchedaṃ vināsaṃ upagamissatha,",
  "tika-s0102t:349_11": "taṃ pana maraṇaṃ nāma hotīti āha “cutivasenā”ti.",
  "tika-s0102t:349_12": "Assāti viññāṇassa,",
  "tika-s0102t:349_13": "tañca kho viññāṇasāmaññavasena vuttaṃ.",
  "tika-s0102t:349_14": "Tenāha “tasseva cittassa nirodhenā”ti,",
  "tika-s0102t:349_15": "paṭisandhicittasseva nirodhenāti attho.",
  "tika-s0102t:349_16": "Tatoti paṭisandhicittato.",
  "tika-s0102t:349_17": "Paṭisandhicittassa,",
  "tika-s0102t:349_18": "tato dutiyatatiyacittānaṃ vā nirodhena cuti na hotīti vuttamatthaṃ yuttito vibhāvetuṃ “paṭisandhicittena hī”tiādi vuttaṃ.",
  "tika-s0102t:349_19": "Etasmiṃ antareti etasmiṃ soḷasacittakkhaṇe kāle.",
  "tika-s0102t:349_20": "Antarāyo natthīti ettha dārakassa tāva maraṇantarāyo mā hotu tadā cuticittassa asambhavato,",
  "tika-s0102t:349_21": "mātu pana kathaṃ tadā maraṇantarāyābhāvoti?",
  "tika-s0102t:349_22": "Taṃ taṃ kālaṃ anatikkamitvā tadantareyeva cavanadhammāya gabbhaggahaṇasseva asambhavato.",
  "tika-s0102t:349_23": "Tenāha “ayañhi anokāso nāmā”ti,",
  "tika-s0102t:349_24": "cutiyāti adhippāyo.",
  "tika-s0102t:350_0": "Paṭisandhicittena saddhiṃ samuṭṭhitarūpānīti okkantikkhaṇe uppannakammajarūpāni vadati.",
  "tika-s0102t:350_1": "Tāni hi nippariyāyato paṭisandhicittena saddhiṃ samuṭṭhitarūpāni nāma,",
  "tika-s0102t:350_2": "na utusamuṭṭhānāni paṭisandhicittassa uppādato pacchā samuṭṭhitattā.",
  "tika-s0102t:350_3": "Cittajāhārajānaṃ pana tadā asambhavo eva.",
  "tika-s0102t:350_4": "Yāni paṭisandhicittena saddhiṃ samuṭṭhitarūpāni,",
  "tika-s0102t:350_5": "tāni tividhāni tassa uppādakkhaṇe samuṭṭhitāni,",
  "tika-s0102t:350_6": "ṭhitikkhaṇe samuṭṭhitāni,",
  "tika-s0102t:350_7": "bhaṅgakkhaṇe samuṭṭhitānīti.",
  "tika-s0102t:350_8": "Tesu uppādakkhaṇe samuṭṭhitāni sattarasamassa bhavaṅgassa uppādakkhaṇe nirujjhanti,",
  "tika-s0102t:350_9": "ṭhitikkhaṇe samuṭṭhitāni ṭhitikkhaṇe nirujjhanti,",
  "tika-s0102t:350_10": "bhaṅgakkhaṇe samuṭṭhitāni bhaṅgakkhaṇe nirujjhanti.",
  "tika-s0102t:350_11": "Tattha “bhañjamāno dhammo bhañjamānassa dhammassa paccayo hotī”ti na sakkā vattuṃ, uppāde,",
  "tika-s0102t:350_12": "pana ṭhitiyañca na na sakkāti “sattarasamassa bhavaṅgassa uppādakkhaṇe,",
  "tika-s0102t:350_13": "ṭhitikkhaṇe ca dharantānaṃ vasena tassa paccayampi dātuṃ na sakkontī”ti vuttaṃ.",
  "tika-s0102t:350_14": "Rūpakāyūpatthambhitasseva hi nāmakāyassa pañcavokāre pavattīti.",
  "tika-s0102t:350_15": "Tehi rūpadhammehi tassa cittassa balavataraṃ sandhāyāha “sattarasamassa…pe…",
  "tika-s0102t:350_16": "pavatti pavattatī”ti.",
  "tika-s0102t:350_17": "Paveṇī ghaṭiyatīti aṭṭhacattālīsakammajassa rūpapaveṇī sambandhā hutvā pavattati.",
  "tika-s0102t:350_18": "Paṭhamañhi paṭisandhicittaṃ,",
  "tika-s0102t:350_19": "tato yāva soḷasamaṃ bhavaṅgacittaṃ,",
  "tika-s0102t:350_20": "tesu ekekassa uppādaṭhitibhaṅgavasena tayo tayo khaṇā.",
  "tika-s0102t:350_21": "Tattha ekekassa cittassa tīsu tīsu khaṇesu samatiṃsa samatiṃsa kammajarūpāni uppajjanti.",
  "tika-s0102t:350_22": "Iti soḷasatikā aṭṭhacattālīsaṃ honti.",
  "tika-s0102t:350_23": "Esa nayo tato paresupi.",
  "tika-s0102t:350_24": "Taṃ sandhāya vuttaṃ “aṭṭhacattālīsakammajassa rūpapaveṇī sambandhā hutvā pavattatī”ti.",
  "tika-s0102t:350_25": "Sace pana na sakkontīti paṭisandhicittena saddhiṃ samuṭṭhitarūpāni sattarasamassa bhavaṅgassa paccayaṃ dātuṃ sace na sakkonti.",
  "tika-s0102t:350_26": "Yadi hi paṭisandhicittato sattarasamaṃ cuticittaṃ siyā,",
  "tika-s0102t:350_27": "paṭisandhicittassa ṭhitibhaṅgakkhaṇesupi kammajarūpaṃ na uppajjeyya,",
  "tika-s0102t:350_28": "pageva bhavaṅgacittakkhaṇesu.",
  "tika-s0102t:350_29": "Tathā sati nattheva tassa cittassa paccayalābhoti pavatti nappavattati,",
  "tika-s0102t:350_30": "paveṇī na ghaṭiyateva,",
  "tika-s0102t:350_31": "aññadatthu vicchijjati.",
  "tika-s0102t:350_32": "Tenāha “vokkamatiti nāma hotī”tiādi.",
  "tika-s0102t:351_0": "Itthattāyāti itthaṃpakāratāya.",
  "tika-s0102t:351_1": "Yādiso gabbhaseyyakassa attabhāvo,",
  "tika-s0102t:351_2": "taṃ sandhāyetaṃ vuttaṃ.",
  "tika-s0102t:351_3": "Tassa ca pañcakkhandhā anūnā eva hontīti āha “evaṃ paripuṇṇapañcakkhandhabhāvāyā”ti.",
  "tika-s0102t:351_4": "Upacchijjissathāti santānavicchedena vicchindeyya.",
  "tika-s0102t:351_5": "Suddhaṃ nāmarūpamevāti viññāṇavirahitaṃ kevalaṃ nāmarūpameva.",
  "tika-s0102t:351_6": "Avayavānaṃ pāripūri vuḍḍhi.",
  "tika-s0102t:351_7": "Thirabhāvappatti virūḷhi.",
  "tika-s0102t:351_8": "Mahallakabhāvappatti vepullaṃ.",
  "tika-s0102t:351_9": "Tāni ca yathākkamaṃ paṭhamādivayavasena hontīti vuttaṃ “paṭhamavayavasenā”tiādi. Vā-",
  "tika-s0102t:351_10": "saddo aniyamattho,",
  "tika-s0102t:351_11": "tena vassasahassadvayādīnaṃ saṅgaho daṭṭhabbo.",
  "tika-s0102t:352_0": "Viññāṇamevāti niyamavacanaṃ,",
  "tika-s0102t:352_1": "ito bāhirakappitassa attano,",
  "tika-s0102t:352_2": "issarādīnañca paṭikkhepapadaṃ,",
  "tika-s0102t:352_3": "na avijjādiphassādipaṭikkhepapadaṃ paṭiyogīnivattanapadattā avadhāraṇassa.",
  "tika-s0102t:352_4": "Tenāha “eseva hetū”tiādi.",
  "tika-s0102t:352_5": "Ayañca nayo heṭṭhāpi sabbapadesu yathārahaṃ vattabbo.",
  "tika-s0102t:352_6": "Idāni viññāṇameva nāmarūpassa padhānakāraṇanti imamatthaṃ opammavasena vibhāvetuṃ “yathā hī”tiādi vuttaṃ.",
  "tika-s0102t:352_7": "Paccekaṃ viya samuditassāpi nāmarūpassa viññāṇena vinā attakiccāsamatthataṃ dassetuṃ “tvaṃ nāmarūpaṃ nāmā”ti ekajjhaṃ gahaṇaṃ.",
  "tika-s0102t:352_8": "Purecāriketi pubbaṅgameva.",
  "tika-s0102t:352_9": "Viññāṇañhi sahajātadhammānaṃ pubbaṅgamaṃ.",
  "tika-s0102t:352_10": "Tenāha bhagavā “manopubbaṅgamā dhammā”ti.",
  "tika-s0102t:352_11": "bahudhāti anekappakārena paccayo hoti.",
  "tika-s0102t:353_0": "Kathaṃ?",
  "tika-s0102t:353_1": "Vipākanāmassa hi paṭisandhiyaṃ aññaṃ vā viññāṇaṃ sahajātaaññamaññanissayavipākaāhāraindriyasampayuttaatthiavigatapaccayehi navadhā paccayo hoti.",
  "tika-s0102t:353_2": "Vatthurūpassa paṭisandhiyaṃ sahajātaaññamaññanissayavipākaāhāraindriyavippayuttaatthiavigatapaccayehi navadhā paccayo hoti.",
  "tika-s0102t:353_3": "Ṭhapetvā pana vatthurūpaṃ sesarūpassa imesu navasu aññamaññapaccayaṃ apanetvā sesehi aṭṭhahi paccayehi paccayo hoti.",
  "tika-s0102t:353_4": "Abhisaṅkhāraviññāṇaṃ pana asaññasattarūpassa,",
  "tika-s0102t:353_5": "pañcavokāre vā kammajassa suttantikapariyāyato upanissayavasena ekadhāva paccayo hoti.",
  "tika-s0102t:353_6": "Avasesañhi paṭhamabhavaṅgato pabhuti sabbampi viññāṇaṃ tassa nāmarūpassa yathārahaṃ paccayo hotīti veditabbaṃ.",
  "tika-s0102t:353_7": "Ayamettha saṅkhepo,",
  "tika-s0102t:353_8": "vitthārato pana paccayanaye dassiyamāne sabbāpi mahāpakaraṇakathā ānetabbā hotīti na vitthāritā.",
  "tika-s0102t:353_9": "Kathaṃ panetaṃ paccetabbaṃ “paṭisandhināmarūpaṃ viññāṇapaccayā hotī”ti? Suttato,",
  "tika-s0102t:353_10": "yuttito ca.",
  "tika-s0102t:353_11": "Pāḷiyañhi “cittānuparivattino dhammā”tiādinā nayena bahudhā vedanādīnaṃ viññāṇapaccayatā āgatā.",
  "tika-s0102t:353_12": "Yuttito pana idha cittajena rūpena diṭṭhena adiṭṭhassāpi rūpassa viññāṇaṃ paccayo hotīti viññāyati.",
  "tika-s0102t:353_13": "Cittehi pasanne,",
  "tika-s0102t:353_14": "appasanne vā tadanurūpāni rūpāni uppajjamānāni diṭṭhāni,",
  "tika-s0102t:353_15": "diṭṭhena ca adiṭṭhassa anumānaṃ hotīti.",
  "tika-s0102t:353_16": "Iminā idha “diṭṭhena cittajarūpena adiṭṭhassāpi paṭisandhirūpassa viññāṇaṃ paccayo hotī”ti paccetabbametaṃ.",
  "tika-s0102t:353_17": "Kammasamuṭṭhānassāpi hi rūpassa cittasamuṭṭhānassa viya viññāṇapaccayatā paṭṭhāne āgatāti.",
  "tika-s0102t:354_0": "116.",
  "tika-s0102t:354_1": "Idha samudaya-",
  "tika-s0102t:354_2": "saddo samudāya-",
  "tika-s0102t:354_3": "saddo viya samūhapariyāyoti āha “dukkharāsisambhavo”ti.",
  "tika-s0102t:354_4": "Ekakoti asahāyo rājaparisārahito.",
  "tika-s0102t:354_5": "Passeyyāma te rājabhāvaṃ amhehi vināti adhippāyo.",
  "tika-s0102t:354_6": "Yathārahaṃ parisaṃ rañjetīti hi rājā.",
  "tika-s0102t:354_7": "Atthatoti atthasiddhito avadantampi vadati viya.",
  "tika-s0102t:354_8": "“Hadayavatthu”nti imināva tannissayopi gahito vāti daṭṭhabbaṃ.",
  "tika-s0102t:354_9": "Ānantariyabhāvato nissayanissayopi “nissayo” tveva vuccatīti.",
  "tika-s0102t:354_10": "Paṭisandhiviññāṇaṃ nāma bhaveyyāsi,",
  "tika-s0102t:354_11": "netaṃ ṭhānaṃ vijjatīti attho.",
  "tika-s0102t:354_12": "Tenāha “passeyyāmā”tiādi.",
  "tika-s0102t:354_13": "Bahudhāti anekadhā paccayo hoti. Kathaṃ?",
  "tika-s0102t:354_14": "Nāmaṃ tāva paṭisandhiyaṃ sahajātaaññamaññanissayavipākasampayuttaatthiavigatapaccayehi sattadhā viññāṇassa paccayo hotīti.",
  "tika-s0102t:354_15": "Kiñci panettha hetupaccayena,",
  "tika-s0102t:354_16": "kiñci āhārapaccayenāti evaṃ aññathāpi paccayo hoti.",
  "tika-s0102t:354_17": "Avipākaṃ pana nāmaṃ yathāvuttesu paccayesu ṭhapetvā vipākapaccayaṃ itarehi chahi paccayehi paccayo hoti.",
  "tika-s0102t:354_18": "Kiñci panettha hetupaccayena,",
  "tika-s0102t:354_19": "kiñci āhārapaccayenāti aññathāpi paccayo hoti,",
  "tika-s0102t:354_20": "tañca kho pavattiyaṃyeva,",
  "tika-s0102t:354_21": "na paṭisandhiyaṃ.",
  "tika-s0102t:354_22": "Rūpato pana hadayavatthu paṭisandhiyaṃ viññāṇassa sahajātaaññamaññanissayavippayuttaatthi avigatapaccayehi chadhāva paccayo hoti.",
  "tika-s0102t:354_23": "Pavattiyaṃ pana sahajātaaññamaññapaccayavajjitehi pañcahi purejātapaccayena saha teheva paccayehi paccayo hoti.",
  "tika-s0102t:354_24": "Cakkhāyatanādibhedaṃ pana pañcavidhampi rūpaṃ yathākkamaṃ cakkhuviññāṇādibhedassa viññāṇassa nissayapurejātaindriyavippayuttaatthiavigatapaccayehi",
  "tika-s0102t:354_25": "paccayo hotīti evaṃ nāmarūpaṃ viññāṇassa bahudhā paccayo hotīti veditabbaṃ.",
  "tika-s0102t:355_0": "Yvāyamanukkamena viññāṇassa nāmarūpaṃ,",
  "tika-s0102t:355_1": "paṭisandhināmarūpassa,",
  "tika-s0102t:355_2": "ca viññāṇaṃ pati paccayabhāvo,",
  "tika-s0102t:355_3": "so kadāci viññāṇassa sātisayo,",
  "tika-s0102t:355_4": "kadāci nāmarūpassa,",
  "tika-s0102t:355_5": "kadāci ubhinnaṃ sadisoti tividhopi so “ettāvatā”ti padena ekajjhaṃ gahitoti dassento “viññāṇe…pe…",
  "tika-s0102t:355_6": "pavattesū”ti vatvā puna yamidampi viññāṇaṃ nāmarūpasaññitānaṃ pañcannaṃ khandhānaṃ aññamaññanissayena",
  "tika-s0102t:355_7": "pavattānaṃ ettakena sabbā saṃsāravaṭṭappavattīti imamatthaṃ dassento “ettakena…pe…",
  "tika-s0102t:355_8": "paṭisandhiyo”ti āha.",
  "tika-s0102t:355_9": "Tattha ettakenāti ettakeneva,",
  "tika-s0102t:355_10": "na ito aññena kenaci kārakavedakasabhāvena attanā,",
  "tika-s0102t:355_11": "issarādinā vāti attho.",
  "tika-s0102t:355_12": "Antogadhāvadhāraṇañhetaṃ padaṃ.",
  "tika-s0102t:356_0": "Vacanamattameva adhikiccāti dāsādīsu sirivaḍḍhakādi-",
  "tika-s0102t:356_1": "saddā viya atathattā vacanamattameva adhikāraṃ katvā pavattassa.",
  "tika-s0102t:356_2": "Tenāha “atthaṃ adisvā”ti.",
  "tika-s0102t:356_3": "Vohārassāti voharaṇamattassa.",
  "tika-s0102t:356_4": "Pathoti pavattimaggo pavattiyā visayo.",
  "tika-s0102t:356_5": "Yasmā saraṇakiriyāvasena puggalo “sato”ti vuccati,",
  "tika-s0102t:356_6": "sampajānanakiriyāvasena “sampajāno”ti,",
  "tika-s0102t:356_7": "tasmā vuttaṃ “kāraṇāpadesavasenā”ti.",
  "tika-s0102t:356_8": "Kāraṇaṃ niddhāretvā utti niruttīti.",
  "tika-s0102t:356_9": "Ekameva atthaṃ “paṇḍito”tiādinā pakārato ñāpanato “paññattī”ti vadanti.",
  "tika-s0102t:356_10": "So eva hi “paṇḍito”ti ca “byatto”ti ca “medhāvī”ti ca paññāpīyatīti.",
  "tika-s0102t:356_11": "Paṇḍiccappakārato pana paṇḍito,",
  "tika-s0102t:356_12": "veyyattiyappakārato byattoti paññāpīyatīti evaṃ pakārato paññāpanato paññatti.",
  "tika-s0102t:356_13": "Yasmā idha adhivacananiruttipaññattipadāni samānatthāni.",
  "tika-s0102t:356_14": "Sabbañca vacanaṃ adhivacanādibhāvaṃ bhajati,",
  "tika-s0102t:356_15": "tasmā kesuci vacanavisesesu visesena pavattehi adhivacanādisaddehi sabbāni vacanāni paññattiatthappakāsanasāmaññena",
  "tika-s0102t:356_16": "vuttānīti iminā adhippāyena ayamatthayojanā katāti veditabbā.",
  "tika-s0102t:357_0": "Atha vā adhi-",
  "tika-s0102t:357_1": "saddo uparibhāve,",
  "tika-s0102t:357_2": "upari vacanaṃ adhivacanaṃ.",
  "tika-s0102t:357_3": "Kassa upari?",
  "tika-s0102t:357_4": "Pakāsetabbassa atthassāti pākaṭo yamattho.",
  "tika-s0102t:357_5": "Adhīnaṃ vā vacanaṃ adhivacanaṃ.",
  "tika-s0102t:357_6": "Kena adhīnaṃ? Atthena.",
  "tika-s0102t:357_7": "Tathā taṃtaṃatthappakāsena nicchitaṃ,",
  "tika-s0102t:357_8": "niyataṃ vā vacanaṃ nirutti.",
  "tika-s0102t:357_9": "Pathavīdhātupurisāditaṃtaṃpakārena ñāpanato paññattīti evaṃ adhivacanādipadānaṃ sabbavacanesu pavatti veditabbā,",
  "tika-s0102t:357_10": "aññathā sirivaḍḍhakadhanavaḍḍhakappakārānameva niruttitā,",
  "tika-s0102t:357_11": "“paṇḍito viyatto”ti evaṃ pakārānameva ekameva atthaṃ tena tena pakārena ñāpentānaṃ paññattitā ca āpajjeyyāti.",
  "tika-s0102t:357_12": "Evaṃ tīhipi nāmehi vuttassa vohārassa pavattimaggopi saha viññāṇena nāmarūpanti ettāvatāva icchitabbo.",
  "tika-s0102t:357_13": "Tenāha “itī”tiādi.",
  "tika-s0102t:357_14": "Paññāya avacaritabbanti paññāya pavattitabbaṃ,",
  "tika-s0102t:357_15": "ñeyyanti attho.",
  "tika-s0102t:357_16": "Tenāha “jānitabba”nti.",
  "tika-s0102t:357_17": "Vaṭṭanti kilesavaṭṭaṃ,",
  "tika-s0102t:357_18": "kammavaṭṭaṃ,",
  "tika-s0102t:357_19": "vipākavaṭṭanti tividhampi vaṭṭaṃ.",
  "tika-s0102t:357_20": "Vattatīti pavattati.",
  "tika-s0102t:357_21": "Tayidaṃ “jāyethā”tiādinā pañcahi padehi vuttassa atthassa nigamanavasena vuttaṃ. Ādi-",
  "tika-s0102t:357_22": "saddena itthītipurisātiādīnampi saṅgaho daṭṭhabbo.",
  "tika-s0102t:357_23": "Nāmapaññattatthāyāti khandhādiphassādisattādiitthādināmassa paññāpanatthāya.",
  "tika-s0102t:357_24": "Vatthupi ettāvatāva.",
  "tika-s0102t:357_25": "Tenāha “khandhapañcakampi ettāvatāva paññāyatī”ti.",
  "tika-s0102t:357_26": "Ettāvatā ettakena,",
  "tika-s0102t:357_27": "saha viññāṇena nāmarūpappavattiyāti attho.",
  "tika-s0102t:358_0": "Attapaññattivaṇṇanā",
  "tika-s0102t:359_0": "117.",
  "tika-s0102t:359_1": "Anusandhiyati etenāti anusandhi,",
  "tika-s0102t:359_2": "heṭṭhā āgatadesanāya anusandhānavasena pavattā uparidesanā,",
  "tika-s0102t:359_3": "sā paṭhamapadassa dassitā,",
  "tika-s0102t:359_4": "idāni dutiyapadassa dassetabbāti tamatthaṃ dassento “iti bhagavā”tiādimāha.",
  "tika-s0102t:359_5": "Rūpinti rūpavantaṃ.",
  "tika-s0102t:359_6": "Parittanti na vipulaṃ,",
  "tika-s0102t:359_7": "appakanti attho.",
  "tika-s0102t:359_8": "Yasmā attā nāma koci paramatthato natthi.",
  "tika-s0102t:359_9": "Kevalaṃ pana diṭṭhigatikānaṃ parikappitamattaṃ,",
  "tika-s0102t:359_10": "tasmā yattha nesaṃ attasaññā,",
  "tika-s0102t:359_11": "yathā cassa rūpibhāvādiparikappanā hoti,",
  "tika-s0102t:359_12": "taṃ dassento “yo”tiādimāha.",
  "tika-s0102t:359_13": "Rūpiṃ parittanti attano upaṭṭhitakasiṇarūpavasena rūpiṃ,",
  "tika-s0102t:359_14": "tassa avaḍḍhitabhāvena parittaṃ.",
  "tika-s0102t:359_15": "Paññapeti nīlakasiṇādivasena nānākasiṇalābhī.",
  "tika-s0102t:359_16": "Tanti attānaṃ.",
  "tika-s0102t:359_17": "Anantanti kasiṇanimittassa appamāṇatāya paricchedassa anupaṭṭhānato antarahitaṃ.",
  "tika-s0102t:359_18": "Ugghāṭetvāti bhāvanāya apanetvā.",
  "tika-s0102t:359_19": "Nimittaphuṭṭhokāsanti tena kasiṇanimittena phuṭṭhappadesaṃ.",
  "tika-s0102t:359_20": "Tesūti catūsu arūpakkhandhesu.",
  "tika-s0102t:359_21": "Viññāṇamattamevāti “viññāṇamayo attā”ti evaṃvādī.",
  "tika-s0102t:360_0": "118.",
  "tika-s0102t:360_1": "“Etarahī”ti sāvadhāraṇamidaṃ padanti tadatthaṃ dassento “idānevā”ti vatvā avadhāraṇena nivattitamatthaṃ āha “na ito para”nti.",
  "tika-s0102t:360_2": "Tattha tattheva sattā ucchijjantīti ucchedavādī,",
  "tika-s0102t:360_3": "tenāha “ucchedavasenetaṃ vutta”nti.",
  "tika-s0102t:360_4": "Bhāvinti sabbaṃ sadā bhāviṃ avinassanakaṃ.",
  "tika-s0102t:360_5": "Tenāha “sassatavasenetaṃ vutta”nti.",
  "tika-s0102t:360_6": "Atathāsabhāvanti yathā paravādī vadanti,",
  "tika-s0102t:360_7": "na tathā sabhāvaṃ.",
  "tika-s0102t:360_8": "Tathabhāvāyāti ucchedabhāvāya vā sassatabhāvāya vā.",
  "tika-s0102t:360_9": "Aniyamavacanañhetaṃ vuttaṃ sāmaññajotanāvasena.",
  "tika-s0102t:360_10": "Sampādessāmīti tathabhāvaṃ assa sampannaṃ katvā dassayissāmi,",
  "tika-s0102t:360_11": "patiṭṭhāpessāmīti attho.",
  "tika-s0102t:360_12": "Tathā hi vakkhati “sassatavādañca jānāpetvā”tiādi.",
  "tika-s0102t:360_13": "imināti “atathaṃ vā panā”tiādi vacanena,",
  "tika-s0102t:360_14": "anucchedasabhāvampi samānaṃ sassatavādino mativasenāti adhippāyo.",
  "tika-s0102t:360_15": "Upakappessāmīti upecca samatthayissāmi.",
  "tika-s0102t:361_0": "Evaṃ samānanti evaṃ bhūtaṃ samānaṃ.",
  "tika-s0102t:361_1": "Rūpakasiṇajjhānaṃ rūpaṃ uttarapadalopena,",
  "tika-s0102t:361_2": "adhigamanavasena taṃ etassa atthīti rūpīti āha “rūpinti rūpakasiṇalābhi”nti.",
  "tika-s0102t:361_3": "Parittattānudiṭṭhīti ettha rūpī-",
  "tika-s0102t:361_4": "saddopiāvuttiādinayena ānetvā vattabbo,",
  "tika-s0102t:361_5": "rūpībhāvampi hi so diṭṭhigatiko parittabhāvaṃ viya attano abhinivissa ṭhitoti.",
  "tika-s0102t:361_6": "Arūpinti etthāpi eseva nayo.",
  "tika-s0102t:361_7": "“Pattapalāsabahulagacchasaṅkhepena ghanagahanajaṭāvitānā nātidīghasantānā valli,",
  "tika-s0102t:361_8": "tabbiparītā latā”ti vadanti.",
  "tika-s0102t:361_9": "Appahīnaṭṭhenāti maggena asamucchinnabhāvena.",
  "tika-s0102t:361_10": "Kāraṇalābhe sati uppajjanārahatā anusayanaṭṭho.",
  "tika-s0102t:362_0": "Arūpakasiṇaṃ nāma kasiṇugghāṭiṃ ākāsaṃ,",
  "tika-s0102t:362_1": "na paricchinnākāsakasiṇaṃ.",
  "tika-s0102t:362_2": "“Ubhayampi arūpakasiṇamevā”ti keci.",
  "tika-s0102t:362_3": "Arūpakkhandhagocaraṃ vāti vedanādayo arūpakkhandhā “attā”ti abhinivesassa gocaro etassāti arūpakkhandhagocaro,",
  "tika-s0102t:362_4": "diṭṭhigatiko,",
  "tika-s0102t:362_5": "taṃ arūpakkhandhagocaraṃ. Vā-",
  "tika-s0102t:362_6": "saddo vuttavikappattho.",
  "tika-s0102t:362_7": "Saddayojanā pana arūpaṃ arūpakkhandhā gocarabhūtā etassa atthīti arūpī,",
  "tika-s0102t:362_8": "taṃ arūpiṃ.",
  "tika-s0102t:362_9": "Lābhino cattāroti rūpakasiṇādilābhavasena taṃ taṃ diṭṭhivādaṃ sayameva parikappetvā taṃ ādāya paggayha paññāpanakā cattāro diṭṭhigatikā.",
  "tika-s0102t:362_10": "Tesaṃ antevāsikāti tesaṃ lābhīnaṃ vādaṃ paccakkhato,",
  "tika-s0102t:362_11": "paramparāya ca uggahetvā tatheva naṃ khamitvā rocetvā paññāpanakā cattāro.",
  "tika-s0102t:362_12": "Takkikā cattāroti kasiṇajjhānassa alābhino kevalaṃ takkanavaseneva yathāvutte cattāro diṭṭhivāde sayameva abhinivissa paggayha ṭhitā cattāro.",
  "tika-s0102t:362_13": "Tesaṃ antevāsikā pubbe vuttanayena veditabbā.",
  "tika-s0102t:363_0": "Naattapaññattivaṇṇanā",
  "tika-s0102t:364_0": "119.",
  "tika-s0102t:364_1": "Āraddhavipassakopīti samparāyikavipassakopi,",
  "tika-s0102t:364_2": "tena balavavipassanāya ṭhitaṃ puggalaṃ dasseti.",
  "tika-s0102t:364_3": "Na paññapeti eva abahussuto pīti adhippāyo.",
  "tika-s0102t:364_4": "Tādiso hi vipassanāya ānubhāvo.",
  "tika-s0102t:364_5": "Sāsanikopi jhānābhiññālābhī “na paññapetī”ti na vattabboti so idha na uddhaṭo.",
  "tika-s0102t:364_6": "Idāni nesaṃ apaññāpane kāraṇaṃ dasseti “etesañhī”tiādinā.",
  "tika-s0102t:364_7": "Icceva ñāṇaṃ hoti,",
  "tika-s0102t:364_8": "na viparītaggāho tassa kāraṇassa dūrasamussāritattā.",
  "tika-s0102t:364_9": "Arūpakkhandhā icceva ñāṇaṃ hotīti yojanā.",
  "tika-s0102t:365_0": "Attasamanupassanāvaṇṇanā",
  "tika-s0102t:366_0": "121. Diṭṭhivasena samanupassitvā, na ñāṇavasena. Sā ca samanupassanā atthato diṭṭhidassanavasena.",
  "tika-s0102t:367_0": "“Vedanaṃ attato samanupassatī”ti evaṃ āgatā vedanākkhandhavatthukā sakkāyadiṭṭhi.",
  "tika-s0102t:367_1": "Iṭṭhādibhedaṃ ārammaṇaṃ na paṭisaṃvedetīti appaṭisaṃvedanoti vedakabhāvapaṭikkhepamukhena sañjānanādibhāvopi",
  "tika-s0102t:367_2": "paṭikkhitto hoti tadavinābhāvatoti āha “iminā rūpakkhandhavatthukā sakkāyadiṭṭhi kathitā”ti.",
  "tika-s0102t:367_3": "“Attā me vediyatī”ti iminā appaṭisaṃvedanattaṃ paṭikkhipati.",
  "tika-s0102t:367_4": "Tenāha “nopi appaṭisaṃvedano”ti.",
  "tika-s0102t:367_5": "“Vedanādhammo”ti pana iminā “vedanā me attā”ti imaṃ vādaṃ paṭikkhipati.",
  "tika-s0102t:367_6": "Vedanāsaṅkhāto dhammo etassa atthīti hi vedanādhammoti vedanāya samannāgatabhāvaṃ tassa paṭijānāti.",
  "tika-s0102t:367_7": "Tenāha “etassa ca vedanādhammo avippayuttasabhāvo”ti.",
  "tika-s0102t:367_8": "Saññāsaṅkhāraviññāṇakkhandhavatthukā sakkāyadiṭṭhi kathitāti ānetvā sambandho.",
  "tika-s0102t:367_9": "“Vedanāsampayuttattā vediyatī”ti taṃsampayogato taṃkiccakatamāha yathā cetanāyogato cetano purisoti.",
  "tika-s0102t:367_10": "Sabbesampi taṃ sārammaṇadhammānaṃ ārammaṇānubhavanaṃ labbhateva,",
  "tika-s0102t:367_11": "tañca kho ekadesato phuṭṭhatāmattato,",
  "tika-s0102t:367_12": "vedanāya pana vissavitāya sāmibhāvena ārammaṇarasānubhavananti.",
  "tika-s0102t:367_13": "Tassā vasena saññādayopi taṃsampayuttattā “vediyatī”ti vuccanti.",
  "tika-s0102t:367_14": "Tathā hi vuttaṃ aṭṭhasāliniyaṃ “ārammaṇarasānubhavanaṭṭhānaṃ patvā sesasampayuttadhammā ekadesamattakameva anubhavantī”ti,",
  "tika-s0102t:367_15": "rājasūdanidassanena vāyamattho tattha vibhāvito eva.",
  "tika-s0102t:367_16": "Etassāti saññādikkhandhattayassa.",
  "tika-s0102t:367_17": "“Avippayuttasabhāvo”ti iminā avisaṃyogajanitaṃ kañci visesaṃ ṭhānaṃ dīpeti.",
  "tika-s0102t:368_0": "122.",
  "tika-s0102t:368_1": "Tatthāti tesu vāresu.",
  "tika-s0102t:368_2": "Tīsu diṭṭhigatikesūti “vedanā me attā”ti,",
  "tika-s0102t:368_3": "“appaṭisaṃvedano me attā”ti,",
  "tika-s0102t:368_4": "“vedanādhammo me attā”ti ca evaṃvādesu tīsu diṭṭhigatikesu.",
  "tika-s0102t:368_5": "Tissannaṃ vedanānaṃ bhinnasabhāvattā sukhaṃ vedanaṃ “attā”ti samanupassato dukkhaṃ,",
  "tika-s0102t:368_6": "adukkhamasukhaṃ vā vedanaṃ “attā”ti samanupassanā na yuttā.",
  "tika-s0102t:368_7": "Evaṃ sesadvaye pīti āha “yo yo yaṃ yaṃ vedanaṃ attāti samanupassatī”ti.",
  "tika-s0102t:369_0": "123.",
  "tika-s0102t:369_1": "“Hutvā abhāvato”ti iminā udayabbayavantatāya aniccāti dasseti,",
  "tika-s0102t:369_2": "“tehi tehī”tiādinā anekakāraṇasaṅkhatattā saṅkhatāti.",
  "tika-s0102t:369_3": "Taṃ taṃ paccayanti “indriyaṃ,",
  "tika-s0102t:369_4": "ārammaṇaṃ, viññāṇaṃ, sukha,",
  "tika-s0102t:369_5": "vedanīyo phasso”ti evaṃ ādikaṃ taṃ taṃ attano kāraṇaṃ paṭicca nissāya sammā sassatādibhāvassa,",
  "tika-s0102t:369_6": "ucchedādibhāvassa ca abhāvena ñāyena samakāraṇena sadisakāraṇena anurūpakāraṇena uppannā.",
  "tika-s0102t:369_7": "Khayasabhāvāti khayadhammā,",
  "tika-s0102t:369_8": "vayasabhāvāti vayadhammā virajjanasabhāvāti virāgadhammā,",
  "tika-s0102t:369_9": "nirujjhanasabhāvāti nirodhadhammā,",
  "tika-s0102t:369_10": "catūhipi padehi vedanāya bhaṅgabhāvameva dasseti.",
  "tika-s0102t:369_11": "Tenāha “khayoti…pe…",
  "tika-s0102t:369_12": "khayadhammātiādi vutta”nti.",
  "tika-s0102t:370_0": "Vigatoti sabhāvavigamena vigato.",
  "tika-s0102t:370_1": "Ekassevāti ekasseva diṭṭhigatikassa.",
  "tika-s0102t:370_2": "Tīsupi kālesūti tissannaṃ vedanānaṃ pavattikālesu.",
  "tika-s0102t:370_3": "Eso me attāti “eso sukhavedanāsabhāvo,",
  "tika-s0102t:370_4": "dukkhaadukkhamasukhavedanāsabhāvo me attā”ti kiṃ pana hotī,",
  "tika-s0102t:370_5": "ekasseva bhinnasabhāvataṃ anummattako kathaṃ paccetīti adhippāyena pucchati.",
  "tika-s0102t:370_6": "Itaro evampi tassa na hoti yevāti dassento “kiṃ pana na bhavissatī”tiādimāha.",
  "tika-s0102t:370_7": "Visesenāti sukhādivibhāgena.",
  "tika-s0102t:370_8": "Sukhañca dukkhañcāti ettha ca-",
  "tika-s0102t:370_9": "saddena adukkhamasukhaṃ saṅgaṇhāti,",
  "tika-s0102t:370_10": "sukhasaṅgahameva vā tena kataṃ santasukhumabhāvato.",
  "tika-s0102t:370_11": "Avisesenāti avibhāgena vedanāsāmaññena.",
  "tika-s0102t:370_12": "Vokiṇṇanti sukhādibhedena vomissakaṃ.",
  "tika-s0102t:370_13": "Taṃ tividhampi vedanaṃ esa diṭṭhigatiko ekajjhaṃ gahetvā attāti samanupassati.",
  "tika-s0102t:370_14": "Ekakkhaṇe ca bahūnaṃ vedanānaṃ uppādo āpajjati avisesena vedanāsabhāvattā.",
  "tika-s0102t:370_15": "Attano hi tasmiṃ sati sadā sabbavedanāpavattippasaṅgato diṭṭhigatiko agatiyā ekakkhaṇepi bahūnampi vedanānaṃ",
  "tika-s0102t:370_16": "uppattiṃ paṭijāneyyāti tassa avasaraṃ adento “na ekakkhaṇe bahūnaṃ vedanānaṃ uppatti atthī”ti āha,",
  "tika-s0102t:370_17": "paccakkhaviruddhametanti adhippāyo.",
  "tika-s0102t:370_18": "Etena petaṃ nakkhamatīti etena viruddhattasādhanenapi sabbena sabbaṃ attano abhāvenapi paṇḍitānaṃ na ruccati,",
  "tika-s0102t:370_19": "etaṃ dassanaṃ dhīrā nakkhamantīti attho.",
  "tika-s0102t:371_0": "124.",
  "tika-s0102t:371_1": "Indriyabaddhepi rūpappabandhe vāyodhātuvipphāravasena kāci kiriyā nāma labbhatīti suddharūpakkhandhepi yattha kadāci vāyodhātuvipphāro labbhati,",
  "tika-s0102t:371_2": "tameva nidassanabhāvena gaṇhanto “tālavaṇṭe vā vātapāne vā”ti āha.",
  "tika-s0102t:371_3": "Vedanādhammesūti vedanādhammavantesu.",
  "tika-s0102t:371_4": "“Ahamasmī”ti iminā tayopi khandhe ekajjhaṃ gahetvā ahaṃkārassa uppajjanākāro vuttoti.",
  "tika-s0102t:371_5": "“Ayamahamasmī”ti pana iminā tattha ekaṃ ekaṃ gahetvā ahaṃkārassa uppajjanākāro vutto.",
  "tika-s0102t:371_6": "Tenāha “ekadhammopī”tiādi.",
  "tika-s0102t:371_7": "Tanti “ahamasmī”ti ahaṃkāruppattiṃ.",
  "tika-s0102t:371_8": "Sā hi catukkhandhanirodhena anupalabbhamānasannissayā sasavisāṇatikhiṇatā viya na bhaveyyāvāti.",
  "tika-s0102t:372_0": "Ettāvatāti “kittāvatā ca ānandā”tiādinā “tantākulakajātā”ti padassa anusandhidassanavasena pavattena ettakena desanādhammena.",
  "tika-s0102t:372_1": "Kāmaṃ heṭṭhāpi vaṭṭakathāva kathitā,",
  "tika-s0102t:372_2": "idha pana diṭṭhigatikassa vaṭṭato sīsukkhipanāsamatthatāvibhāvanavasena micchādiṭṭhiyā mahāsāvajjabhāvadīpaniyakathā",
  "tika-s0102t:372_3": "pakāsitāti taṃ dassento “vaṭṭakathā kathitā”ti āha.",
  "tika-s0102t:372_4": "Nanu vaṭṭamūlaṃ avijjā taṇhā,",
  "tika-s0102t:372_5": "tā anāmasitvā tato aññathā kasmā idha vaṭṭakathā kathitāti āha “bhagavā hī”tiādi.",
  "tika-s0102t:372_6": "Avijjāsīsenāti avijjaṃ uttamaṅgaṃ katvā,",
  "tika-s0102t:372_7": "avijjāmukhenāti attho.",
  "tika-s0102t:372_8": "Koṭi na paññāyatīti “asukassa nāma sammāsambuddhassa,",
  "tika-s0102t:372_9": "cakkavattino vā kāle avijjā uppannā,",
  "tika-s0102t:372_10": "na tato pubbe atthī”ti avijjāya ādi mariyādā appaṭihatassa mama sabbaññutaññāṇassāpi na paññāyati avijjamānattā evāti attho.",
  "tika-s0102t:372_11": "Ayaṃ paccayo idappaccayo,",
  "tika-s0102t:372_12": "tasmā idappaccayā,",
  "tika-s0102t:372_13": "imasmā āsavādikāraṇāti attho.",
  "tika-s0102t:372_14": "Bhavataṇhāyāti bhavasaṃyojanabhūtāya taṇhāya.",
  "tika-s0102t:372_15": "Bhavadiṭṭhiyāti sassatadiṭṭhiyā.",
  "tika-s0102t:372_16": "“Tattha tattha upapajjanto”ti iminā “ito ettha etto idhā”ti evaṃ apariyantaṃ aparāparuppattiṃ dasseti.",
  "tika-s0102t:372_17": "Tenāha “mahāsamudde”tiādi.",
  "tika-s0102t:373_0": "126.",
  "tika-s0102t:373_1": "Paccayākāramūḷhassāti bhūtakathanametaṃ,",
  "tika-s0102t:373_2": "na visesanaṃ.",
  "tika-s0102t:373_3": "Sabbopi hi diṭṭhigatiko paccayākāramūḷho evāti.",
  "tika-s0102t:373_4": "Vivaṭṭaṃ kathentoti vaṭṭato vinimuttattā vivaṭṭaṃ, vimokkho,",
  "tika-s0102t:373_5": "taṃ kathento.",
  "tika-s0102t:373_6": "Kārakassāti satthuovādakārakassa,",
  "tika-s0102t:373_7": "sammāpaṭipajjantassāti attho.",
  "tika-s0102t:373_8": "Tenāha “satipaṭṭhānavihārino”ti.",
  "tika-s0102t:373_9": "So hi vedanānupassanāya,",
  "tika-s0102t:373_10": "dhammānupassanāya ca sammāpaṭipattiyā “neva vedanaṃ attānaṃ samanupassatī”tiādinā vattabbataṃ arahati.",
  "tika-s0102t:373_11": "Tenāha “evarūpo hī”tiādi.",
  "tika-s0102t:373_12": "Sabbadhammesūti sabbesu tebhūmakadhammesu.",
  "tika-s0102t:373_13": "Te hi sammasanīyā.",
  "tika-s0102t:373_14": "Na aññanti vedanāya aññaṃ saññādidhammaṃ attānaṃ na samanupassatīti.",
  "tika-s0102t:373_15": "“Khandhalokādayo”ti rūpādidhammā eva vuccanti,",
  "tika-s0102t:373_16": "tesaṃ samūhoti dassetuṃ “rūpādīsu dhammesū”ti vuttaṃ.",
  "tika-s0102t:373_17": "Na upādiyati diṭṭhitaṇhāgāhavasena.",
  "tika-s0102t:373_18": "“Seyyohamasmī”tiādinā pavattamānamaññanāpi taṇhādiṭṭhimaññanā viya paritassanarūpā evāti āha “taṇhādiṭṭhimānaparitassanāyapī”ti.",
  "tika-s0102t:374_0": "Sā evaṃ diṭṭhīti sā arahato evaṃpakārā diṭṭhīti yo vadeyya,",
  "tika-s0102t:374_1": "tadakallaṃ,",
  "tika-s0102t:374_2": "taṃ na yuttanti attho.",
  "tika-s0102t:374_3": "Evamassa diṭṭhīti etthāpi evaṃpakārā assa arahato diṭṭhītiādinā yojetabbaṃ.",
  "tika-s0102t:374_4": "Evañhi satīti yo vadeyya “hoti tathāgato paraṃ maraṇā itissa diṭṭhī”ti,",
  "tika-s0102t:374_5": "tassa ce vacanaṃ tathevāti attho.",
  "tika-s0102t:374_6": "“Arahā na kiñci jānātī”ti vuttaṃ bhaveyya jānato tathā diṭṭhiyā abhāvato.",
  "tika-s0102t:374_7": "Tenevāti tathā vattumayuttattā eva.",
  "tika-s0102t:374_8": "Catunnampi nayānanti “hoti tathāgato”tiādinā āgatānaṃ catunnaṃ vārānaṃ.",
  "tika-s0102t:374_9": "Ādito tīsu vāresu saṅkhipitvā pariyosānavāre vitthāritattā “avasāne ‘taṃ kissa hetū’tiādimāhā”ti vuttaṃ.",
  "tika-s0102t:374_10": "“Ādito tīsu vāresu tatheva desanā pavattā,",
  "tika-s0102t:374_11": "yathā pariyosānavāre,",
  "tika-s0102t:374_12": "pāḷi pana saṅkhittā”ti keci.",
  "tika-s0102t:375_0": "Vohāroti “satto itthī puriso”tiādinā,",
  "tika-s0102t:375_1": "“khandhāāyatanānī”tiādinā,",
  "tika-s0102t:375_2": "“phasso vedanā”tiādinā ca vohāritabbavohāro.",
  "tika-s0102t:375_3": "Tassa pana vohārassa pavattiṭṭhānaṃ nāma saṅkhepato ime evāti āha “khandhā āyatanāni dhātuyo”ti.",
  "tika-s0102t:375_4": "Yasmā nibbānaṃ pubbabhāge saṅkhārānaṃ nirodhabhāveneva paññāpiyati ca,",
  "tika-s0102t:375_5": "tasmā tassāpi khandhamukhena avacaritabbatā labbhatīti “paññāya avacaritabbaṃ khandhapañcaka”nti vuttaṃ.",
  "tika-s0102t:375_6": "Tenāha bhagavā “imasmiṃyeva byāmamatte kaḷevare sasaññimhi samanake lokañca paññapemi lokasamudayañca",
  "tika-s0102t:375_7": "lokanirodhañca lokanirodhagāminiñca paṭipada”nti.",
  "tika-s0102t:375_8": "paññāvacaranti vā tebhūmakadhammānametaṃ gahaṇanti “khandhapañcaka”ntveva vuttaṃ,",
  "tika-s0102t:375_9": "tasmā “yāvatā paññā”ti etthāpi lokiyapaññāya eva gahaṇaṃ daṭṭhabbaṃ.",
  "tika-s0102t:375_10": "Vaṭṭakathā hesāti.",
  "tika-s0102t:375_11": "Tathā hi “yāvatā vaṭṭaṃ vaṭṭati” icceva vuttaṃ.",
  "tika-s0102t:375_12": "Tenevāha “tantākulakapadasseva anusandhi dassito”ti.",
  "tika-s0102t:375_13": "Yasmā bhagavā diṭṭhisīsenettha vaṭṭakathaṃ kathetvā yathānusandhināpi vaṭṭakathaṃ kathesi,",
  "tika-s0102t:375_14": "tasmā “tantākulakapadasseva anusandhi dassito”ti sāvadhāraṇaṃ katvā vuttaṃ.",
  "tika-s0102t:375_15": "Paṭiccasamuppādakathā panettha yāvadeva tassa gambhīrabhāvavibhāvanatthāya vitthāritā,",
  "tika-s0102t:375_16": "vivaṭṭakathāpi samānā idha paccāmaṭṭhāti daṭṭhabbaṃ.",
  "tika-s0102t:376_0": "Sattaviññāṇaṭṭhitivaṇṇanā",
  "tika-s0102t:377_0": "127.",
  "tika-s0102t:377_1": "Gacchanto gacchantoti samathapaṭipattiyaṃ suppatiṭṭhito hutvā vipassanāgamanena,",
  "tika-s0102t:377_2": "maggagamanena ca gacchanto gacchanto.",
  "tika-s0102t:377_3": "Ubhohi bhāgehi muccanato ubhatobhāgavimutto nāma hoti.",
  "tika-s0102t:377_4": "So “evaṃ asamanupassanto”ti vutto vipassanāyānikoti katvā “yo ca na samanupassatīti vutto so yasmā gacchanto",
  "tika-s0102t:377_5": "gacchanto paññāvimutto nāma hotī”ti vuttaṃ.",
  "tika-s0102t:377_6": "Heṭṭhā vuttānanti “kittāvatā ca, ānanda,",
  "tika-s0102t:377_7": "attānaṃ na paññapento na paññāpetī”tiādinā,",
  "tika-s0102t:377_8": "“yato kho, ānanda,",
  "tika-s0102t:377_9": "bhikkhu neva vedanaṃ attānaṃ samanupassatī”tiādinā ca heṭṭhā pāḷiyaṃ āgatānaṃ dvinnaṃ puthujjanabhikkhūnaṃ.",
  "tika-s0102t:377_10": "Nigamananti nissaraṇaṃ.",
  "tika-s0102t:377_11": "Nāmanti paññāvimuttādināmaṃ.",
  "tika-s0102t:378_0": "Paṭisandhivasena vuttāti nānattakāyanānattasaññitāvisesavisiṭṭhapaṭisandhivasena vuttā satta viññāṇaṭṭhitiyo.",
  "tika-s0102t:378_1": "Taṃtaṃsattanikāyaṃ pati nissayato hi nānattakāyāditā taṃpariyāpannapaṭisandhisamudāgatāti daṭṭhabbā tadabhinibbattakakammabhavassa tathā āyūhitattā.",
  "tika-s0102t:378_2": "Catasso āgamissantīti rūpavedanāsaññāsaṅkhārakkhandhavasena catasso viññāṇaṭṭhitiyo āgamissanti “rūpupāyaṃ",
  "tika-s0102t:378_3": "vā āvuso viññāṇaṃ tiṭṭhamānaṃ tiṭṭhatī”tiādinā.",
  "tika-s0102t:378_4": "Viññāṇapatiṭṭhānassāti paṭisandhiviññāṇassa etarahi patiṭṭhānakāraṇassa.",
  "tika-s0102t:378_5": "Atthato vuttavisesavisiṭṭhā pañcavokāre rūpavedanāsaññāsaṅkhārakkhandhā,",
  "tika-s0102t:378_6": "catuvokāre vedanādayo tayo khandhā veditabbā.",
  "tika-s0102t:378_7": "Sattāvāsabhāvaṃ upādāya “dve ca āyatanānīti dve nivāsaṭṭhānānī”ti vuttaṃ.",
  "tika-s0102t:378_8": "Nivāsaṭṭhānapariyāyopi āyatanasaddo hoti yathā “devāyatanadvaya”nti.",
  "tika-s0102t:378_9": "Sabbanti viññāṇaṭṭhiti āyatanadvayanti sakalaṃ.",
  "tika-s0102t:378_10": "Tasmā gahitaṃ tattha ekameva aggahetvāti adhippāyo.",
  "tika-s0102t:378_11": "Pariyādānaṃ anavasesaggahaṇaṃ na gacchati vaṭṭaṃ viññāṇaṭṭhitiāyatanadvayānaṃ aññamaññaantogadhattā.",
  "tika-s0102t:379_0": "Nidassanatthe nipāto,",
  "tika-s0102t:379_1": "tasmā seyyathāpi manussāti yathā manussāti vuttaṃ hoti.",
  "tika-s0102t:379_2": "Viseso hotiyeva satipi bāhirassa kārakassa abhede ajjhattikassa bhinnattā.",
  "tika-s0102t:379_3": "Nānattaṃ kāye etesaṃ,",
  "tika-s0102t:379_4": "nānatto vā kāyo etesanti nānattakāyā,",
  "tika-s0102t:379_5": "iminā nayena sesapadesupi attho veditabbo.",
  "tika-s0102t:379_6": "Nesanti manussānaṃ.",
  "tika-s0102t:379_7": "Nānattā saññā etesaṃ atthīti nānattasaññino.",
  "tika-s0102t:379_8": "Sukhasamussayato vinipāto etesaṃ atthīti vinipātikā satipi devabhāve dibbasampattiyā abhāvato,",
  "tika-s0102t:379_9": "apāyesu vā gato natthi nipāto etesanti vinipātikā.",
  "tika-s0102t:379_10": "Tenāha “catuapāyavinimuttā”ti.",
  "tika-s0102t:379_11": "Dhammapadanti satipaṭṭhānādidhammakoṭṭhāsaṃ.",
  "tika-s0102t:379_12": "Vijāniyāti sutamayena tāva ñāṇena vijānitvā.",
  "tika-s0102t:379_13": "Tadanusārena yonisomanasikāraṃ paribrūhanto sīlavisuddhiādikaṃ sammāpaṭipattiṃ api paṭipajjema.",
  "tika-s0102t:379_14": "Sā ca paṭipatti hitāya diṭṭhadhammikādisakalahitāya amhākaṃ siyā.",
  "tika-s0102t:379_15": "Idāni tattha sīlapaṭipattiṃ tāva vibhāgena dassento “pāṇesu cā”ti gāthamāha.",
  "tika-s0102t:380_0": "Brahmakāye paṭhamajjhānanibbatte brahmasamūhe,",
  "tika-s0102t:380_1": "brahmanikāye vā bhavāti brahmakāyikā.",
  "tika-s0102t:380_2": "Mahābrahmuno parisāya bhavāti brahmapārisajjā tassa paricārakaṭṭhāne ṭhitattā.",
  "tika-s0102t:380_3": "Mahābrahmuno purohitaṭṭhāne ṭhitāti brahmapurohitā.",
  "tika-s0102t:380_4": "Āyuvaṇṇādīhi mahanto brahmānoti mahābrahmuno.",
  "tika-s0102t:380_5": "Satipi tesaṃ tividhānampi paṭhamena jhānena abhinibbattabhāve jhānassa pana pavattibhedena ayaṃ visesoti dassetuṃ “brahmapārisajjā panā”tiādi vuttaṃ.",
  "tika-s0102t:380_6": "Parittenāti hīnena,",
  "tika-s0102t:380_7": "sā cassa hīnatā chandādīnaṃ hīnatāya veditabbā,",
  "tika-s0102t:380_8": "paṭiladdhamattaṃ vā hīnaṃ.",
  "tika-s0102t:380_9": "Kappassāti asaṅkhyeyyakappassa.",
  "tika-s0102t:380_10": "Hīnapaṇītānaṃ majjhe bhavattā majjhimena,",
  "tika-s0102t:380_11": "sā cassa majjhimatā chandādīnaṃ majjhimatāya veditabbā,",
  "tika-s0102t:380_12": "paṭilabhitvā nātisubhāvitaṃ vā majjhimaṃ.",
  "tika-s0102t:380_13": "Upaḍḍhakappoti asaṅkhyeyyakappassa upaḍḍhakappo.",
  "tika-s0102t:380_14": "Vipphārikataroti brahmapārisajjehi pamāṇato vipulataro,",
  "tika-s0102t:380_15": "sabhāvato uḷārataro ca hoti.",
  "tika-s0102t:380_16": "Sabhāvenapi hi uḷāratarova,",
  "tika-s0102t:380_17": "taṃ panettha appamāṇaṃ.",
  "tika-s0102t:380_18": "Tathā hi parittābhādīnaṃ,",
  "tika-s0102t:380_19": "parittasubhādīnañca kāye satipi sabhāvavematte ekattavaseneva vavatthāpīyatīti “ekattakāyā” tveva vuccanti.",
  "tika-s0102t:380_20": "Paṇītenāti ukkaṭṭhena,",
  "tika-s0102t:380_21": "sā cassa ukkaṭṭhatā chandādīnaṃ ukkaṭṭhatāya veditabbā,",
  "tika-s0102t:380_22": "subhāvitaṃ vā sammadeva vasibhāvaṃ pāpitaṃ paṇītaṃ padhānabhāvaṃ nītanti katvā,",
  "tika-s0102t:380_23": "idhāpi kappo asaṅkhyeyyakappavaseneva veditabbo paripuṇṇassa mahākappassa asambhavato.",
  "tika-s0102t:380_24": "Itīti evaṃ vuttappakārena.",
  "tika-s0102t:380_25": "Teti “brahmakāyikā”ti vuttā tividhāpi brahmāno.",
  "tika-s0102t:380_26": "Saññāya ekattāti tihetukabhāvena saññāya ekattasabhāvattā.",
  "tika-s0102t:380_27": "Na hi tassā sampayuttadhammavasena aññopi koci bhedo atthi.",
  "tika-s0102t:381_0": "Evanti iminā nānattakāyaekattasaññinoti dasseti.",
  "tika-s0102t:382_0": "Daṇḍaukkāyāti daṇḍadīpikāya.",
  "tika-s0102t:382_1": "Saratīti dhāvati viya.",
  "tika-s0102t:382_2": "Vissaratīti vippakiṇṇā viya dhāvati.",
  "tika-s0102t:382_3": "Dve kappāti dve mahākappā.",
  "tika-s0102t:382_4": "Ito paresupi eseva nayo.",
  "tika-s0102t:382_5": "Idhāti imasmiṃ sutte.",
  "tika-s0102t:382_6": "Ukkaṭṭhaparicchedavasena ābhassaraggahaṇeneva sabbepi te parittābhā,",
  "tika-s0102t:382_7": "appamāṇābhāpi gahitā.",
  "tika-s0102t:383_0": "Sobhanā pabhā subhā,",
  "tika-s0102t:383_1": "subhāya kiṇṇā subhākiṇṇāti vattabbe ā-",
  "tika-s0102t:383_2": "kārassa rassattaṃ, antima- ṇa-",
  "tika-s0102t:383_3": "kārassa ha-",
  "tika-s0102t:383_4": "kārañca katvā “subhakiṇhā”ti vuttā,",
  "tika-s0102t:383_5": "aṭṭhakathāyaṃpana niccalāya ekagghanāya pabhāya subhoti pariyāyavacananti “subhena okiṇṇā vikiṇṇā”ti attho vutto,",
  "tika-s0102t:383_6": "etthāpi antima- ṇa-",
  "tika-s0102t:383_7": "kārassa ha-",
  "tika-s0102t:383_8": "kārakaraṇaṃ icchitabbameva.",
  "tika-s0102t:383_9": "Na chijjitvā chijjitvā pabhā gacchati ekagghanattā.",
  "tika-s0102t:383_10": "Catutthaviññāṇaṭṭhitimeva bhajanti kāyassa,",
  "tika-s0102t:383_11": "saññāya ca ekarūpattā.",
  "tika-s0102t:383_12": "Vipulasantasukhāyuvaṇṇādiphalattā vehapphalā.",
  "tika-s0102t:383_13": "Etthāti viññāṇaṭṭhitiyaṃ.",
  "tika-s0102t:384_0": "Vivaṭṭapakkhe ṭhitā napunarāvattanato.",
  "tika-s0102t:384_1": "“Na sabbakālikā”ti vatvā tameva asabbakālikattaṃ vibhāvetuṃ “kappasatasahassampī”tiādi vuttaṃ.",
  "tika-s0102t:384_2": "Soḷasakappasahassaccayena uppannānaṃ suddhāvāsabrahmānaṃ parinibbāyanato,",
  "tika-s0102t:384_3": "aññesañca tattha anuppajjanato buddhasuññe loke suññaṃ taṃ ṭhānaṃ hoti,",
  "tika-s0102t:384_4": "tasmā suddhāvāsā na sabbakālikā,",
  "tika-s0102t:384_5": "khandhāvāraṭṭhānasadisā honti suddhāvāsabhūmiyo.",
  "tika-s0102t:384_6": "Iminā suttena suddhāvāsānaṃ sattāvāsabhāvadīpaneneva viññāṇaṭṭhitibhāvo dīpito,",
  "tika-s0102t:384_7": "tasmā suddhāvāsāpi sattasu viññāṇaṭṭhitīsu catutthaviññāṇaṭṭhitiṃ navasu sattāvāsesu catutthasattāvāsaṃyeva bhajanti.",
  "tika-s0102t:385_0": "Sukhumattāti saṅkhārāvasesasukhumabhāvappattattā.",
  "tika-s0102t:385_1": "Paribyattaviññāṇakiccābhāvato neva viññāṇaṃ,",
  "tika-s0102t:385_2": "sabbaso aviññāṇaṃ na hotīti nāviññāṇaṃ,",
  "tika-s0102t:385_3": "tasmā paripphuṭaviññāṇakiccavantīsu viññāṇaṭṭhitīsu avatvā.",
  "tika-s0102t:386_0": "128.",
  "tika-s0102t:386_1": "Tañca viññāṇaṭṭhitinti paṭhamaṃ viññāṇaṭṭhitiṃ.",
  "tika-s0102t:386_2": "Heṭṭhā vuttanayena sarūpato,",
  "tika-s0102t:386_3": "manussādivibhāgato,",
  "tika-s0102t:386_4": "saṅkhepato,",
  "tika-s0102t:386_5": "“nāmañca rūpañcā”ti bhedato ca pajānāti.",
  "tika-s0102t:386_6": "Tassā samudayañcāti tassā paṭhamāya viññāṇaṭṭhitiyā pañcavīsatividhaṃ samudayañca pajānāti.",
  "tika-s0102t:386_7": "Atthaṅgamepi eseva nayo.",
  "tika-s0102t:386_8": "Assādetabbato,",
  "tika-s0102t:386_9": "assādato ca assādaṃ.",
  "tika-s0102t:386_10": "Ayaṃ aniccādibhāvo ādīnavo.",
  "tika-s0102t:386_11": "Chandarāgo vinīyati etena,",
  "tika-s0102t:386_12": "ettha vāti chandarāgavinayo,",
  "tika-s0102t:386_13": "saha maggena nibbānaṃ.",
  "tika-s0102t:386_14": "Chandarāgappahānanti etthāpi eseva nayo.",
  "tika-s0102t:386_15": "Mānadiṭṭhīnaṃ vasenāhanti vā,",
  "tika-s0102t:386_16": "taṇhāvasena mamanti vā abhinandanāpi mānassa paritassanā viya daṭṭhabbā.",
  "tika-s0102t:386_17": "Sabbatthāti sabbesu sesesu aṭṭhasupi vāresu.",
  "tika-s0102t:386_18": "Tatthāti upari tīsu viññāṇaṭṭhitīsu dutiyāyatanesu.",
  "tika-s0102t:386_19": "Tattha hi rūpaṃ natthi.",
  "tika-s0102t:386_20": "Puna tatthāti paṭhamāyatane.",
  "tika-s0102t:386_21": "Tattha hi eko rūpakkhandhova.",
  "tika-s0102t:386_22": "Etthāti ca tameva sandhāya vuttaṃ.",
  "tika-s0102t:386_23": "Tattha hi rūpassa kammasamuṭṭhānattā āhāravasena yojanā na sambhavati.",
  "tika-s0102t:387_0": "Yato khoti ettha to- saddo dā-",
  "tika-s0102t:387_1": "saddo viya kālavacano “yato kho,",
  "tika-s0102t:387_2": "sāriputta,",
  "tika-s0102t:387_3": "bhikkhusaṅgho”tiādīsu viyāti vuttaṃ “yadā kho”ti.",
  "tika-s0102t:387_4": "Aggahetvāti kañcipi saṅkhāraṃ “etaṃ mamā”tiādinā aggahetvā.",
  "tika-s0102t:387_5": "Paññāvimuttoti aṭṭhannaṃ vimokkhānaṃ anadhigatattā sātisayassa samādhibalassa abhāvato paññābaleneva vimutto.",
  "tika-s0102t:387_6": "Tenāha “aṭṭha vimokkhe asacchikatvā paññābalenevā”tiādi.",
  "tika-s0102t:387_7": "Appavattinti āyatiṃ appavattiṃ katvā.",
  "tika-s0102t:387_8": "Pajānanto vimuttoti vā paññāvimutto,",
  "tika-s0102t:387_9": "paṭhamajjhānaphassena vinā parijānanādippakārehi cattāri saccāni jānanto paṭivijjhanto tesaṃ kiccānaṃ",
  "tika-s0102t:387_10": "matthakappattiyā niṭṭhitakiccatāya visesena muttoti vimutto.",
  "tika-s0102t:387_11": "So paññāvimutto.",
  "tika-s0102t:387_12": "Sukkhavipassakoti samathabhāvanāsinehābhāvena sukkhā lūkhā,",
  "tika-s0102t:387_13": "asiniddhā vā vipassanā etassāti sukkhavipassako.",
  "tika-s0102t:387_14": "Ṭhatvāti pādakakaraṇavasena ṭhatvā.",
  "tika-s0102t:387_15": "Aññatarasminti ca aññataraaññatarasmiṃ,",
  "tika-s0102t:387_16": "ekekasminti attho.",
  "tika-s0102t:387_17": "Evañhissa pañcavidhatā siyā.",
  "tika-s0102t:387_18": "“Na heva kho aṭṭha vimokkhe kāyena phusitvā viharatī”ti iminā sātisayassa samādhibalassa abhāvo dīpito.",
  "tika-s0102t:387_19": "“Paññāya cassa disvā”tiādinā sātisayassa paññābalassa bhāvo.",
  "tika-s0102t:387_20": "Paññāya cassa disvā āsavā parikkhīṇā hontīti na āsavā paññāya passanti,",
  "tika-s0102t:387_21": "dassanakāraṇā pana parikkhīṇā “disvā parikkhīṇā”ti vuttā.",
  "tika-s0102t:387_22": "Dassanāyattaparikkhayattā eva hi dassanaṃ āsavānaṃ khayassa purimakiriyā hoti.",
  "tika-s0102t:388_0": "Aṭṭhavimokkhavaṇṇanā",
  "tika-s0102t:389_0": "129.",
  "tika-s0102t:389_1": "Ekassa bhikkhunoti sattasu ariyapuggalesu ekassa bhikkhuno.",
  "tika-s0102t:389_2": "Viññāṇaṭṭhitiādinā parijānanādivasappa vattaniggamanañca paññāvimuttanāmañca.",
  "tika-s0102t:389_3": "Itarassāti ubhatobhāgavimuttassa.",
  "tika-s0102t:389_4": "Ime sandhāya hi pubbe “dvinnaṃ bhikkhūna”nti vuttaṃ.",
  "tika-s0102t:389_5": "Kenaṭṭhenāti kena sabhāvena.",
  "tika-s0102t:389_6": "Sabhāvo hi ñāṇena yāthāvato araṇīyato ñātabbato “attho”ti vuccati,",
  "tika-s0102t:389_7": "so eva ttha-",
  "tika-s0102t:389_8": "kārassa ṭṭha-",
  "tika-s0102t:389_9": "kāraṃ katvā “aṭṭho”ti vutto.",
  "tika-s0102t:389_10": "Adhimuccanaṭṭhenāti adhikaṃ savisesaṃ muccanaṭṭhena,",
  "tika-s0102t:389_11": "etena satipi sabbassāpi rūpāvacarajjhānassa vikkhambhanavasena paṭipakkhato vimuttabhāve yena bhāvanāvisesena",
  "tika-s0102t:389_12": "taṃ jhānaṃ sātisayaṃ paṭipakkhato vimuccitvā pavattati,",
  "tika-s0102t:389_13": "so bhāvanāviseso dīpito.",
  "tika-s0102t:389_14": "Bhavati hi samānajātiyuttopi bhāvanāvisesena pavattiākāraviseso,",
  "tika-s0102t:389_15": "yathā taṃ saddhāvimuttatā diṭṭhippattassa.",
  "tika-s0102t:389_16": "Tathā paccanīkadhammehi suṭṭhu vimuttatāya,",
  "tika-s0102t:389_17": "evaṃ aniggahitabhāvena nirāsaṅkatāya abhirativasena suṭṭhu adhimuccanaṭṭhenapi vimokkho.",
  "tika-s0102t:389_18": "Tenāha “ārammaṇe cā”tiādi.",
  "tika-s0102t:389_19": "Ayaṃ panatthoti ayaṃ adhimuccanaṭṭho pacchime vimokkhe nirodhe natthi,",
  "tika-s0102t:389_20": "kevalo vimuttaṭṭho eva tattha labbhati,",
  "tika-s0102t:389_21": "taṃ sayameva parato vakkhati.",
  "tika-s0102t:390_0": "Rūpīti yenāyaṃ sasantatipariyāpannena rūpena samannāgato,",
  "tika-s0102t:390_1": "taṃ yassa jhānassa hetubhāvena visiṭṭhaṃ rūpaṃ hoti,",
  "tika-s0102t:390_2": "yena visiṭṭhena rūpena “rūpī”ti vucceyya rūpī-",
  "tika-s0102t:390_3": "saddassa atisayatthadīpanato,",
  "tika-s0102t:390_4": "tadeva sasantatipariyāpannarūpavasena paṭiladdhaṃ jhānaṃ idha paramatthato rūpībhāvasādhakanti daṭṭhabbaṃ.",
  "tika-s0102t:390_5": "Tenāha “ajjhatta”ntiādi.",
  "tika-s0102t:390_6": "Rūpajjhānaṃ rūpaṃ uttarapadalopena.",
  "tika-s0102t:390_7": "Rūpānīti panettha purimapadalopo daṭṭhabbo.",
  "tika-s0102t:390_8": "Tena vuttaṃ “nīlakasiṇādirūpānī”ti.",
  "tika-s0102t:390_9": "Rūpe kasiṇarūpe saññā rūpasaññā,",
  "tika-s0102t:390_10": "sā etassa atthīti rūpasaññī,",
  "tika-s0102t:390_11": "saññāsīsena jhānaṃ vadati.",
  "tika-s0102t:390_12": "Tappaṭikkhepena arūpasaññī.",
  "tika-s0102t:390_13": "Tenāha “ajjhattaṃ na rūpasaññī”tiādi.",
  "tika-s0102t:391_0": "“Anto appanāyaṃ subhanti ābhogo natthī”ti iminā pubbābhogavasena tathā adhimutti siyāti dasseti.",
  "tika-s0102t:391_1": "Evañhettha tathāvattabbatāpatticodanā samatthitā hoti.",
  "tika-s0102t:391_2": "Yasmā suvisuddhesu nīlādīsu vaṇṇakasiṇesu tattha katādhikārānaṃ abhirativasena suṭṭhu adhimuccanaṭṭho sambhavati,",
  "tika-s0102t:391_3": "tasmā aṭṭhakathāyaṃ tathā tatiyo vimokkho saṃvaṇṇito,",
  "tika-s0102t:391_4": "yasmā pana mettāvasena pavattamānā bhāvanā satte appaṭikūlato dahanti tesu tato adhimuccitvāva pavattati,",
  "tika-s0102t:391_5": "tasmā paṭisambhidāmagge “brahmavihārabhāvanā subhavimokkho”ti vuttā,",
  "tika-s0102t:391_6": "tayidaṃ ubhayampi tena tena pariyāyena vuttattā na virujjhatīti daṭṭhabbaṃ.",
  "tika-s0102t:392_0": "Sabbasoti anavasesato.",
  "tika-s0102t:392_1": "Na hi catunnaṃ arūpakkhandhānaṃ ekadesopi tattha avassissati.",
  "tika-s0102t:392_2": "Visuddhattāti yathāparicchinnakāle nirodhitattā.",
  "tika-s0102t:392_3": "Uttamo vimokkho nāma ariyeheva samāpajjitabbato,",
  "tika-s0102t:392_4": "ariyaphalapariyosānattā diṭṭheva dhamme nibbānappattibhāvato ca.",
  "tika-s0102t:393_0": "130.",
  "tika-s0102t:393_1": "Ādito paṭṭhāyāti paṭhamasamāpattito paṭṭhāya.",
  "tika-s0102t:393_2": "Yāva pariyosānā samāpatti, tāva.",
  "tika-s0102t:393_3": "Aṭṭhatvāti katthaci samāpattiyaṃ aṭṭhito eva,",
  "tika-s0102t:393_4": "nirantarameva paṭipāṭiyā,",
  "tika-s0102t:393_5": "uppaṭipāṭiyā ca samāpajjatevāti attho.",
  "tika-s0102t:393_6": "Tenāha “ito cito ca sañcaraṇavasena vutta”nti.",
  "tika-s0102t:393_7": "Icchati samāpajjituṃ.",
  "tika-s0102t:393_8": "Tattha “samāpajjati pavisatī”ti samāpattisamaṅgīpuggalo taṃ taṃ paviṭṭho viya hotīti katvā vuttaṃ.",
  "tika-s0102t:394_0": "Dvīhi bhāgehi vimuttoti arūpajjhānena vikkhambhanavimokkhena,",
  "tika-s0102t:394_1": "maggena samucchedavimokkhenāti dvīhi vimuccanabhāgehi,",
  "tika-s0102t:394_2": "arūpasamāpattiyā rūpakāyato,",
  "tika-s0102t:394_3": "maggena nāmakāyatoti dvīhi vimuccitabbabhāgehi ca vimutto.",
  "tika-s0102t:394_4": "Tenāha “arūpasamāpattiyā”tiādi.",
  "tika-s0102t:394_5": "Vimuttoti hi kilesehi vimutto,",
  "tika-s0102t:394_6": "vimuccanto ca kilesānaṃ vikkhambhanasamucchindanehi kāyadvayato vimuttoti ayamettha attho.",
  "tika-s0102t:394_7": "Gāthāya ca ākiñcaññāyatanalābhino upasivabrāhmaṇassa bhagavatā “nāmakāyā vimutto”ti ubhatobhāgavimutto muni akkhāto.",
  "tika-s0102t:394_8": "Tattha atthaṃ paletīti atthaṃ gacchati.",
  "tika-s0102t:394_9": "Na upeti saṅkhanti “asukaṃ nāma disaṃ gato”ti vohāraṃ na gacchati.",
  "tika-s0102t:394_10": "Evaṃ muni nāmakāyā vimuttoti evaṃ arūpaṃ upapanno sekkhamuni pakatiyā pubbeva rūpakāyā vimutto,",
  "tika-s0102t:394_11": "tattha ca catutthamaggaṃ nibbattetvā nāmakāyassa pariññātattā puna nāmakāyāpi vimutto.",
  "tika-s0102t:394_12": "Ubhatobhāgavimutto khīṇāsavo hutvā anupādāya parinibbānasaṅkhātaṃ atthaṃ paleti na upeti saṅkhaṃ,",
  "tika-s0102t:394_13": "“khattiyo brāhmaṇo”ti evaṃ ādikaṃ samaññaṃ na gacchatīti attho.",
  "tika-s0102t:395_0": "“Aññatarato vuṭṭhāyā”ti idaṃ kiṃ ākāsānañcāyatanādīsu aññataralābhīvasena vuttaṃ,",
  "tika-s0102t:395_1": "udāhu sabbāruppalābhīvasenāti yathicchasi,",
  "tika-s0102t:395_2": "tathā hotu,",
  "tika-s0102t:395_3": "yadi sabbāruppalābhīvasena vuttaṃ,",
  "tika-s0102t:395_4": "na koci virodho.",
  "tika-s0102t:395_5": "Atha tattha aññataralābhīvasena vuttaṃ,",
  "tika-s0102t:395_6": "“yato kho, ānanda,",
  "tika-s0102t:395_7": "bhikkhu ime aṭṭha vimokkhe anulomampi samāpajjatī”tiādivacanena virujjheyyāti?",
  "tika-s0102t:395_8": "Yasmā arūpāvacarajjhānesu ekassāpi lābhī “aṭṭhavimokkhalābhī” tveva vuccati aṭṭhavimokkhe ekadesassāpi taṃnāmadānasamatthatāsambhavato.",
  "tika-s0102t:395_9": "Ayañhi aṭṭhavimokkhasamaññā samudāye viya tadekadesepi niruḷhāpattisamaññā viyāti.",
  "tika-s0102t:395_10": "Tena vuttaṃ “ākāsānañcāyatanādīsu aññatarato vuṭṭhāyā”ti.",
  "tika-s0102t:395_11": "“Pañcavidho hotī”ti vatvā chabbidhataṃpissa keci parikappenti,",
  "tika-s0102t:395_12": "taṃ tesaṃ matimattaṃ,",
  "tika-s0102t:395_13": "nicchitovāyaṃ pañho pubbācariyehīti dassetuṃ “keci panā”tiādi vuttaṃ.",
  "tika-s0102t:395_14": "Tattha kecīti uttaravihāravāsino,",
  "tika-s0102t:395_15": "sārasamāsācariyā ca.",
  "tika-s0102t:395_16": "Te hi “ubhatobhāgavimuttoti ubhayabhāgavimutto samādhivipassanāto”ti vatvā rūpāvacarasamādhināpi samādhiparipanthato vimuttiṃ maññanti.",
  "tika-s0102t:395_17": "Evaṃ rūpajjhānabhāgena,",
  "tika-s0102t:395_18": "arūpajjhānabhāgena ca ubhato vimuttoti pāyasamāno.",
  "tika-s0102t:395_19": "“Tādisamevā”ti iminā yādisaṃ arūpāvacarajjhānaṃ kilesavikkhambhane,",
  "tika-s0102t:395_20": "tādisaṃ rūpāvacaracatutthajjhānaṃ pīti imamatthaṃ ullaṅgeti.",
  "tika-s0102t:395_21": "Tenāha “tasmā”tiādi.",
  "tika-s0102t:396_0": "Ubhatobhāgavimuttapañhoti ubhatobhāgavimuttassa chabbidhataṃ nissāya uppannapañho.",
  "tika-s0102t:396_1": "Vaṇṇanaṃ nissāyāti tassa padassa atthavacanaṃ nissāya.",
  "tika-s0102t:396_2": "Cirenāti therassa aparabhāge cirena kālena.",
  "tika-s0102t:396_3": "Vinicchayanti saṃsayachedakaṃ sanniṭṭhānaṃ patto.",
  "tika-s0102t:396_4": "Taṃ pañhanti tamatthaṃ.",
  "tika-s0102t:396_5": "Ñātuṃ icchito hi attho pañho.",
  "tika-s0102t:396_6": "Na kenaci sutapubbanti kenaci kiñci na sutapubbaṃ,",
  "tika-s0102t:396_7": "idaṃ atthajātanti adhippāyo.",
  "tika-s0102t:396_8": "Kiñcāpi upekkhāsahagataṃ,",
  "tika-s0102t:396_9": "kiñcāpi kilese vikkhambhetīti paccekaṃ kiñcāpi-",
  "tika-s0102t:396_10": "saddo yojetabbo.",
  "tika-s0102t:396_11": "Samudācaratīti pavattati.",
  "tika-s0102t:396_12": "Tattha kāraṇamāha “ime hī”tiādinā,",
  "tika-s0102t:396_13": "tena rūpāvacarabhāvanato āruppabhāvanā savisesaṃ kilese vikkhambheti rūpavirāgabhāvanābhāvato,",
  "tika-s0102t:396_14": "uparibhāvanābhāvato cāti dassetīti.",
  "tika-s0102t:396_15": "Evañca katvā aṭṭhakathāyaṃ āruppabhāvanāniddese yaṃ vuttaṃ “tassevaṃ tasmiṃ nimitte punappunaṃ cittaṃ",
  "tika-s0102t:396_16": "cārentassa nīvaraṇāni vikkhambhanti sati santiṭṭhatī”tiādi,",
  "tika-s0102t:396_17": "taṃ samatthataṃ hotīti.",
  "tika-s0102t:396_18": "Idaṃ suttanti puggalapaññattipāṭhamāha.",
  "tika-s0102t:396_19": "Sabbañhi buddhavacanaṃ atthasūcanādiatthena suttanti vutto vāyamattho.",
  "tika-s0102t:396_20": "Yaṃ pana tattha vattabbaṃ,",
  "tika-s0102t:396_21": "taṃ heṭṭhā vuttameva.",
  "tika-s0102t:396_22": "Aṭṭhannaṃ vimokkhānaṃ anulomādito samāpajjanena sātisayaṃ santānassa abhisaṅkhatattā,",
  "tika-s0102t:396_23": "aṭṭhamañca uttamaṃ vimokkhaṃ padaṭṭhānaṃ katvā vipassanaṃ vaḍḍhetvā aggamaggādhigamena ubhatobhāgavimuccanato",
  "tika-s0102t:396_24": "ca imāya ubhatobhāgavimuttiyā sabbaseṭṭhatā veditāti daṭṭhabbā.",
  "tika-s0102t:397_0": "Mahānidānasuttavaṇṇanāya līnatthappakāsanā.",
  "tika-s0102t:400_0": "3. Mahāparinibbānasuttavaṇṇanā",
  "tika-s0102t:401_0": "131.",
  "tika-s0102t:401_1": "Pūjanīyabhāvato,",
  "tika-s0102t:401_2": "buddhasampadañca pahāya pavattatā mahantañca taṃ parinibbānañcāti mahāparinibbānaṃ;",
  "tika-s0102t:401_3": "savāsanappahānato mahantaṃ kilesakkhayaṃ nissāya pavattaṃ parinibbānantipi mahāparinibbānaṃ;",
  "tika-s0102t:401_4": "mahatā kālena mahatā vā guṇarāsinā sādhitaṃ parinibbānantipi mahāparinibbānaṃ;",
  "tika-s0102t:401_5": "mahantabhāvāya,",
  "tika-s0102t:401_6": "dhātūnaṃ bahubhāvāya parinibbānantipi mahāparinibbānaṃ;",
  "tika-s0102t:401_7": "mahato lokato nissaṭaṃ parinibbānantipi mahāparinibbānaṃ;",
  "tika-s0102t:401_8": "sabbalokāsādhāraṇattā buddhānaṃ sīlādiguṇehi mahato buddhassa bhagavato parinibbānantipi mahāparinibbānaṃ;",
  "tika-s0102t:401_9": "mahati sāsane patiṭṭhite parinibbānantipi mahāparinibbānanti buddhassa bhagavato parinibbānaṃ vuccati,",
  "tika-s0102t:401_10": "tappaṭisaṃyuttaṃ suttaṃ mahāparinibbānasuttaṃ.",
  "tika-s0102t:401_11": "Gijjhā ettha vasantīti gijjhaṃ,",
  "tika-s0102t:401_12": "gijjhaṃ kūṭaṃ etassāti gijjhakūṭo,",
  "tika-s0102t:401_13": "gijjhaṃ viya vā gijjhaṃ, kūṭaṃ,",
  "tika-s0102t:401_14": "taṃ etassāti gijjhakūṭo, pabbato,",
  "tika-s0102t:401_15": "tasmiṃ gijjhakūṭe.",
  "tika-s0102t:401_16": "Tenāha “gijjhā”tiādi.",
  "tika-s0102t:401_17": "Abhiyātukāmoti ettha abhi-",
  "tika-s0102t:401_18": "saddo abhibhavanattho,",
  "tika-s0102t:401_19": "“abhivijānātū”tiādīsu viyāti āha “abhibhavanatthāya yātukāmo”ti.",
  "tika-s0102t:401_20": "Vajjirājānoti “vajjetabbā ime”tiādito pavattaṃ vacanaṃ upādāya “vajjī”ti laddhanāmā rājāno,",
  "tika-s0102t:401_21": "vajjīraṭṭhassa vā rājāno vajjirājāno.",
  "tika-s0102t:401_22": "Vajjiraṭṭhassa pana vajjisamaññā tannivāsirājakumāravasena veditabbā.",
  "tika-s0102t:401_23": "Rājiddhiyāti rājabhāvānugatena sabhāvena.",
  "tika-s0102t:401_24": "So pana sabhāvo nesaṃ gaṇarājūnaṃ mitho sāmaggiyā loke pākaṭo,",
  "tika-s0102t:401_25": "ciraṭṭhāyī ca ahosīti “samaggabhāvaṃ kathesī”ti vuttaṃ.",
  "tika-s0102t:401_26": "Anu anu taṃsamaṅgino bhāveti vaḍḍhetīti anubhāvo,",
  "tika-s0102t:401_27": "anubhāvo eva ānubhāvo, patāpo,",
  "tika-s0102t:401_28": "so pana nesaṃ patāpo hatthiassādivāhanasampattiyā,",
  "tika-s0102t:401_29": "tattha ca susikkhitabhāvena loke pākaṭo jātoti “etena…pe…",
  "tika-s0102t:401_30": "kathesī”ti vuttaṃ.",
  "tika-s0102t:401_31": "Tāḷacchiggalenāti kuñcikāchiddena.",
  "tika-s0102t:401_32": "Asananti saraṃ.",
  "tika-s0102t:401_33": "Atipātayissantīti atikkāmenti.",
  "tika-s0102t:401_34": "Poṅkhānupoṅkhanti poṅkhassa anupoṅkhaṃ,",
  "tika-s0102t:401_35": "purimasarassa poṅkhapadānugatapoṅkhaṃ itaraṃ saraṃ katvāti attho.",
  "tika-s0102t:401_36": "Avirādhitanti avirajjhitaṃ.",
  "tika-s0102t:401_37": "Ucchindissāmīti ummūlanavasena kulasantatiṃ chindissāmi.",
  "tika-s0102t:401_38": "Ayanaṃ vaḍḍhanaṃ ayo,",
  "tika-s0102t:401_39": "tappaṭikkhepena anayoti āha “avaḍḍhiyā etaṃ nāma”nti.",
  "tika-s0102t:401_40": "Vikkhipatīti vidūrato khipati,",
  "tika-s0102t:401_41": "apanetīti attho.",
  "tika-s0102t:402_0": "Gaṅgāyanti gaṅgāsamīpe.",
  "tika-s0102t:402_1": "Paṭṭanagāmanti sakaṭapaṭṭanagāmaṃ.",
  "tika-s0102t:402_2": "Āṇāti āṇā vattati.",
  "tika-s0102t:402_3": "Aḍḍhayojananti ca tasmiṃ paṭṭane aḍḍhayojanaṭṭhānavāsino sandhāya vuttaṃ.",
  "tika-s0102t:402_4": "Tatrāti tasmiṃ paṭṭane.",
  "tika-s0102t:402_5": "Balavāghātajātoti uppannabalavakodho.",
  "tika-s0102t:403_0": "Meti mayhaṃ. Gatenāti gamanena.",
  "tika-s0102t:404_0": "Rājaaparihāniyadhammavaṇṇanā",
  "tika-s0102t:405_0": "134.",
  "tika-s0102t:405_1": "Sītaṃ vā uṇhaṃ vā natthi,",
  "tika-s0102t:405_2": "tāyaṃ velāyaṃ puññānubhāvena buddhānaṃ sabbakālaṃ samasītuṇhāva utu hoti,",
  "tika-s0102t:405_3": "taṃ sandhāya tathā vuttaṃ.",
  "tika-s0102t:405_4": "Abhiṇhaṃ sannipātāti niccasannipātā,",
  "tika-s0102t:405_5": "taṃ pana niccasannipātataṃ dassetuṃ “divasassā”tiādi vuttaṃ.",
  "tika-s0102t:405_6": "Sannipātabahulāti pacurasannipātā.",
  "tika-s0102t:405_7": "Vosānanti saṅkocaṃ.",
  "tika-s0102t:405_8": "“Yāvakīva”nti ekamevetaṃ padaṃ aniyamato parimāṇavācī,",
  "tika-s0102t:405_9": "kālo cettha adhippetoti āha “yattakaṃ kāla”nti.",
  "tika-s0102t:405_10": "“Vuddhiyevā”tiādinā vuttamatthaṃ byatirekamukhena dassetuṃ “abhiṇhaṃ asannipatantā hī”tiādi vuttaṃ.",
  "tika-s0102t:405_11": "Ākulāti khubhitā,",
  "tika-s0102t:405_12": "na pasannā.",
  "tika-s0102t:405_13": "Bhijjitvāti vaggabandhato vibhajja visuṃ visuṃ hutvā.",
  "tika-s0102t:406_0": "Sannipātabheriyāti sannipātārocanabheriyā. Aḍḍhabhuttā vāti sāmibhuttā ca. Osīdamāneti hāyamāne.",
  "tika-s0102t:407_0": "Pubbe akatanti pubbe anibbattaṃ.",
  "tika-s0102t:407_1": "Suṅkanti bhaṇḍaṃ gahetvā gacchantehi pabbatakhaṇḍa nadītitthagāmadvārādīsu rājapurisānaṃ dātabbabhāgaṃ.",
  "tika-s0102t:407_2": "Balinti nipphannasassādito chabhāgaṃ,",
  "tika-s0102t:407_3": "sattabhāgantiādinā laddhakaraṃ.",
  "tika-s0102t:407_4": "Daṇḍanti dasavīsatikahāpaṇādikaṃ aparādhānurūpaṃ gahetabbadhanadaṇḍaṃ.",
  "tika-s0102t:407_5": "Vajjidhammanti vajjirājadhammaṃ.",
  "tika-s0102t:407_6": "Idāni apaññattapaññāpanādīsu tappaṭikkhepa ādīnavānisaṃse vitthārato dassetuṃ “tesaṃ apaññatta”ntiādi vuttaṃ.",
  "tika-s0102t:407_7": "Pāricariyakkhamāti upaṭṭhānakkhamā.",
  "tika-s0102t:408_0": "Kulabhogaissariyādivasena mahatī mattā pamāṇaṃ etesanti mahāmattā,",
  "tika-s0102t:408_1": "nītisatthavihite vinicchaye ṭhapitā mahāmattā vinicchayamahāmattā, tesaṃ.",
  "tika-s0102t:408_2": "Dentīti niyyātenti.",
  "tika-s0102t:408_3": "Sace coroti evaṃsaññino sace honti.",
  "tika-s0102t:408_4": "Pāpabhīrutāya attanā kiñci avatvā.",
  "tika-s0102t:408_5": "Daṇḍanītisaññite vohāre niyuttāti vohārikā,",
  "tika-s0102t:408_6": "ye “dhammaṭṭhā”ti vuccanti.",
  "tika-s0102t:408_7": "Suttadharā nītisuttadharā,",
  "tika-s0102t:408_8": "īdise vohāravinicchaye niyametvā ṭhapitā.",
  "tika-s0102t:408_9": "Paramparābhatesu aṭṭhasu kulesu jātā agatigamanaviratā aṭṭhamahallakapurisā aṭṭhakulikā.",
  "tika-s0102t:409_0": "Sakkāranti upakāraṃ.",
  "tika-s0102t:409_1": "Garubhāvaṃ paccupaṭṭhapetvāti “ime amhākaṃ garuno”ti tattha garubhāvaṃ pati pati upaṭṭhapetvā.",
  "tika-s0102t:409_2": "Mānentīti sammānenti,",
  "tika-s0102t:409_3": "taṃ pana sammānanaṃ tesu nesaṃ attamanatāpubbakanti āha “manena piyāyantī”ti.",
  "tika-s0102t:409_4": "Nipaccakāranti paṇipātaṃ.",
  "tika-s0102t:409_5": "Dassentīti “ime amhākaṃ pitāmahā,",
  "tika-s0102t:409_6": "mātāmahā”tiādinā nīcacittā hutvā garucittākāraṃ dassenti.",
  "tika-s0102t:409_7": "Sandhāretunti sambandhaṃ avicchinnaṃ katvā ghaṭetuṃ.",
  "tika-s0102t:410_0": "Pasayhākārassāti balakkārassa.",
  "tika-s0102t:410_1": "Kāmaṃ vuddhiyā pūjanīyatāya “vuddhihāniyo”ti vuttaṃ,",
  "tika-s0102t:410_2": "attho pana vuttānukkameneva yojetabbo,",
  "tika-s0102t:410_3": "pāḷiyaṃ vā yasmā “vuddhiyeva pāṭikaṅkhā,",
  "tika-s0102t:410_4": "no parihānī”ti vuttaṃ,",
  "tika-s0102t:410_5": "tasmā tadanukkamena “vuddhihāniyo”ti vuttaṃ.",
  "tika-s0102t:411_0": "Vipaccituṃ aladdhokāse pāpakamme,",
  "tika-s0102t:411_1": "tassa kammassa vipāke vā anavasarova devatopasaggo,",
  "tika-s0102t:411_2": "tasmiṃ pana laddhokāse siyā devatopasaggassa avasaroti āha “anuppannaṃ…pe…",
  "tika-s0102t:411_3": "vaḍḍhentī”ti.",
  "tika-s0102t:411_4": "Eteneva anuppannaṃ sukhanti etthāpi attho veditabbo.",
  "tika-s0102t:411_5": "“Balakāyassa diguṇatiguṇatādassanaṃ,",
  "tika-s0102t:411_6": "paṭibhayabhāvadassana”nti evaṃ ādinā devatānaṃ saṅgāmasīse sahāyatā veditabbā.",
  "tika-s0102t:412_0": "Anicchitanti aniṭṭhaṃ.",
  "tika-s0102t:412_1": "Āvaraṇatoti nisedhanato.",
  "tika-s0102t:412_2": "Yassa dhammato anapetā dhammiyāti idha “dhammikā”ti vuttā.",
  "tika-s0102t:412_3": "Migasūkarādighātāya sunakhādīnaṃ kaḍḍhitvā vanacaraṇaṃ vājo, migavā,",
  "tika-s0102t:412_4": "tattha niyuttā,",
  "tika-s0102t:412_5": "te vā vājenti nentīti vājikā,",
  "tika-s0102t:412_6": "migavadhacārino.",
  "tika-s0102t:412_7": "Cittappavattiṃ pucchati.",
  "tika-s0102t:412_8": "Kāyikavācasikapayogena hi sā loke pākaṭā pakāsabhūtāti.",
  "tika-s0102t:413_0": "135. Devāyatanabhāvena citattā, lokassa cittīkāraṭṭhānattā ca cetiyaṃ ahosi.",
  "tika-s0102t:414_0": "Kāmaṃkāravasena kiñcipi na karaṇīyāti akaraṇīyā.",
  "tika-s0102t:414_1": "Kāmaṃkāro pana hatthagatakaraṇavasenāti āha “aggahetabbāti attho”ti.",
  "tika-s0102t:414_2": "Abhimukhayuddhenāti abhimukhaṃ ujukameva saṅgāmakaraṇena.",
  "tika-s0102t:414_3": "Upalāpanaṃ sāmaṃ dānañcāti dassetuṃ “ala”ntiādi vuttaṃ.",
  "tika-s0102t:414_4": "Bhedopi idha upāyo evāti vuttaṃ “aññatra mithubhedāyā”ti.",
  "tika-s0102t:414_5": "Yuddhassa pana anupāyatā pageva pakāsitā.",
  "tika-s0102t:414_6": "Idanti “aññatra upalāpanāya,",
  "tika-s0102t:414_7": "aññatra mithubhedā”ti ca idaṃ vacanaṃ.",
  "tika-s0102t:414_8": "Kathāya nayaṃ labhitvāti “yāvakīvañca…pe…",
  "tika-s0102t:414_9": "no parihānī”ti imāya bhagavato kathāya nayaṃ upāyaṃ labhitvā.",
  "tika-s0102t:415_0": "Anukampāyāti vajjirājesu anuggahena. Assāti bhagavato.",
  "tika-s0102t:416_0": "Kathanti vajjīhi saddhiṃ kātabbayuddhakathaṃ.",
  "tika-s0102t:416_1": "Ujuṃ karissāmīti paṭirājāno ānetvā pākāraparikhānaṃ aññathābhāvāpādanena ujubhāvaṃ karissāmi.",
  "tika-s0102t:417_0": "Patiṭṭhitaguṇoti patiṭṭhitācariyaguṇo.",
  "tika-s0102t:417_1": "Issarā sannipatantu,",
  "tika-s0102t:417_2": "mayaṃ anissarā,",
  "tika-s0102t:417_3": "tattha gantvā kiṃ karissāmāti licchavino na sannipatiṃsūti yojanā.",
  "tika-s0102t:417_4": "Sūrā sannipatantūti etthāpi eseva nayo.",
  "tika-s0102t:418_0": "Balabherinti yuddhāya balakāyassa uṭṭhānabheriṃ.",
  "tika-s0102t:419_0": "Bhikkhuaparihāniyadhammavaṇṇanā",
  "tika-s0102t:420_0": "136.",
  "tika-s0102t:420_1": "Aparihānāya hitāti aparihāniyā,",
  "tika-s0102t:420_2": "na parihāyanti etehīti vā aparihāniyā,",
  "tika-s0102t:420_3": "te pana yasmā aparihāniyā kārakā nāma honti,",
  "tika-s0102t:420_4": "tasmā vuttaṃ “aparihānikare”ti.",
  "tika-s0102t:420_5": "Yasmā pana te parihānikarānaṃ ujupaṭipakkhabhūtā,",
  "tika-s0102t:420_6": "tasmā āha “vuddhihetubhūte”ti.",
  "tika-s0102t:420_7": "Yasmā bhagavato desanā uparūpari ñāṇālokaṃ pasādentī sattānaṃ hadayandhakāraṃ vidhamati,",
  "tika-s0102t:420_8": "pakāsetabbe ca atthe hatthatale āmalakaṃ viya suṭṭhutaraṃ pākaṭe katvā dasseti,",
  "tika-s0102t:420_9": "tasmā vuttaṃ “candasahassaṃ…pe…",
  "tika-s0102t:420_10": "kathayissāmī”ti.",
  "tika-s0102t:421_0": "Yasmā bhagavā “tassa brāhmaṇassa sammukhā vajjīnaṃ abhiṇhasannipātādipaṭipattiṃ kathentoyeva ayaṃ aparihāniyakathā aniyyānikā vaṭṭanissitā,",
  "tika-s0102t:421_1": "mayhaṃ pana sāsane tathārūpī kathā kathetabbā,",
  "tika-s0102t:421_2": "sā hoti niyyānikā vivaṭṭanissitā,",
  "tika-s0102t:421_3": "yāya sāsanaṃ mayhaṃ parinibbānato parampi addhaniyaṃ assa ciraṭṭhitika”nti cintesi,",
  "tika-s0102t:421_4": "tasmā bhikkhū sannipātāpetvā tesaṃ aparihāniye dhamme desento teneva niyāmena desesi.",
  "tika-s0102t:421_5": "Tena vuttaṃ “idaṃ vajjisattake vuttasadisamevā”ti.",
  "tika-s0102t:421_6": "Evaṃ saṅkhepato vuttamatthaṃ vitthārato dassento “idhāpi cā”tiādimāha.",
  "tika-s0102t:421_7": "Tattha “tato”tiādi disāsu āgatasāsane vuttaṃ taṃ kathanaṃ.",
  "tika-s0102t:421_8": "Vihārasīmā ākulā yasmā,",
  "tika-s0102t:421_9": "tasmā uposathapavāraṇā ṭhitā.",
  "tika-s0102t:422_0": "Olīyamānakoti pāḷito,",
  "tika-s0102t:422_1": "atthato ca vinassamāno.",
  "tika-s0102t:422_2": "Ukkhipāpentāti paguṇabhāvakaraṇena,",
  "tika-s0102t:422_3": "atthasaṃvaṇṇanena ca paggaṇhantā.",
  "tika-s0102t:423_0": "Sāvatthiyaṃ bhikkhū viya pācittiyaṃ desāpetabboti.",
  "tika-s0102t:423_1": "Vajjiputtakā viya dasavatthudīpanena.",
  "tika-s0102t:423_2": "“Gihigatānīti gihipaṭisaṃyuttānī”ti vadanti.",
  "tika-s0102t:423_3": "Gihīsu gatāni,",
  "tika-s0102t:423_4": "tehi ñātāni gihigatāni.",
  "tika-s0102t:423_5": "Dhūmakālo etassāti dhūmakālikaṃ citakadhūmavūpasamato paraṃ appavattanato.",
  "tika-s0102t:424_0": "Thirabhāvappattāti sāsane thirabhāvaṃ anivattitabhāvaṃ upagatā.",
  "tika-s0102t:424_1": "Therakārakehīti therabhāvasādhakehi sīlādiguṇehi asekkhadhammehi.",
  "tika-s0102t:424_2": "Bahū rattiyoti pabbajitā hutvā bahū rattiyo jānanti.",
  "tika-s0102t:424_3": "Sīlādiguṇesu patiṭṭhāpanameva sāsane pariṇāyakatāti āha “tīsu sikkhāsu pavattentī”ti.",
  "tika-s0102t:425_0": "Ovādaṃ na denti abhājanabhāvato.",
  "tika-s0102t:425_1": "Paveṇīkathanti ācariyaparamparābhataṃ sammāpaṭipattidīpanaṃ dhammakathaṃ.",
  "tika-s0102t:425_2": "Sārabhūtaṃ dhammapariyāyanti samathavipassanāmaggaphalasampāpanena sārabhūtaṃ bojjhaṅgakosallaanuttarasītībhāvaadhicittasuttādidhammatantiṃ.",
  "tika-s0102t:426_0": "Punabbhavadānaṃ punabbhavo uttarapadalopena.",
  "tika-s0102t:426_1": "Itareti ye na paccayavasikā na āmisacakkhukā,",
  "tika-s0102t:426_2": "te na gacchanti taṇhāya vasaṃ.",
  "tika-s0102t:427_0": "Āraññakesūti araññabhāgesu araññapariyāpannesu.",
  "tika-s0102t:427_1": "Nanu yattha katthacipi taṇhā sāvajjā evāti codanaṃ sandhāyāha “gāmantasenāsanesu hī”tiādi,",
  "tika-s0102t:427_2": "tena “anuttaresu vimokkhesu pihaṃ upaṭṭhāpayato”ti ettha vuttasinehādayo viya āraññakesu senāsanesu sālayatā sevitabbapakkhiyā evāti dasseti.",
  "tika-s0102t:428_0": "Attanāvāti sayameva,",
  "tika-s0102t:428_1": "tena parehi anussāhitānaṃ saraseneva anāgatānaṃ pesalānaṃ bhikkhūnaṃ āgamanaṃ,",
  "tika-s0102t:428_2": "āgatānañca phāsuvihāraṃ paccāsisantīti dasseti.",
  "tika-s0102t:428_3": "Iminā nīhārenāti imāya paṭipattiyā.",
  "tika-s0102t:428_4": "Aggahitadhammaggahaṇanti aggahitassa pariyattidhammassa uggahaṇaṃ.",
  "tika-s0102t:428_5": "Gahitasajjhāyakaraṇanti uggahitassa suṭṭhu atthacintanaṃ.",
  "tika-s0102t:428_6": "Cintanattho hi sajjhāyasaddo.",
  "tika-s0102t:429_0": "Entīti upagacchanti. Nisīdanti āsanapaññāpanādinā.",
  "tika-s0102t:430_0": "137.",
  "tika-s0102t:430_1": "Āramitabbaṭṭhena kammaṃ ārāmo.",
  "tika-s0102t:430_2": "Kamme ratā,",
  "tika-s0102t:430_3": "na ganthadhure,",
  "tika-s0102t:430_4": "vāsadhure vāti kammaratā,",
  "tika-s0102t:430_5": "anuyuttāti tapparabhāvena punappunaṃ pasutā.",
  "tika-s0102t:430_6": "Iti kātabbakammanti taṃ taṃ bhikkhūnaṃ kātabbaṃ uccāvacakammaṃ cīvaravicāraṇādi.",
  "tika-s0102t:430_7": "Tenāha “seyyathida”ntiādi.",
  "tika-s0102t:430_8": "Upatthambhananti dupaṭṭatipaṭṭādikaraṇaṃ.",
  "tika-s0102t:430_9": "Tañhi paṭhamapaṭalādīnaṃ upatthambhanakāraṇattā tathā vuttaṃ.",
  "tika-s0102t:430_10": "Yadi evaṃ kathaṃ ayaṃ kammarāmatā paṭikkhittāti āha “ekacco hī”tiādi.",
  "tika-s0102t:431_0": "Karonto yevāti yathāvuttatiracchānakathaṃ kathentoyeva.",
  "tika-s0102t:431_1": "Atiracchānakathābhāvepi tassa tattha tapparabhāvadassanatthaṃ avadhāraṇavacanaṃ.",
  "tika-s0102t:431_2": "Pariyantakārīti sapariyantaṃ katvā vattā.",
  "tika-s0102t:431_3": "“Pariyantavatiṃ vācaṃ bhāsitā”ti hi vuttaṃ.",
  "tika-s0102t:431_4": "Appabhasso vāti parimitakathoyeva ekantena kathetabbasseva kathanato.",
  "tika-s0102t:431_5": "Samāpattisamāpajjanaṃ ariyo tuṇhībhāvo.",
  "tika-s0102t:432_0": "Niddāyatiyevāti niddokkamane anādīnavadassī niddāyatiyeva.",
  "tika-s0102t:432_1": "Iriyāpathaparivattanādinā na naṃ vinodeti.",
  "tika-s0102t:433_0": "Evaṃ saṃsaṭṭho vāti vuttanayena gaṇasaṅgaṇikāya saṃsaṭṭho eva viharati.",
  "tika-s0102t:434_0": "Dussīlā pāpicchā nāmāti sayaṃ nissīlā asantaguṇasambhāvanicchāya samannāgatattā pāpā lāmakā icchā etesanti pāpicchā.",
  "tika-s0102t:435_0": "Pāpapuggalehi mettikaraṇato pāpamittā.",
  "tika-s0102t:435_1": "Tehi sadā saha pavattanena pāpasahāyā.",
  "tika-s0102t:435_2": "Tattha ninnatādinā tadadhimuttatāya pāpasampavaṅkā.",
  "tika-s0102t:436_0": "138.",
  "tika-s0102t:436_1": "Saddhā etesaṃ atthīti saddhāti āha “saddhāsampannā”ti.",
  "tika-s0102t:436_2": "Āgamanīyapaṭipadāya āgatasaddhā āgamanīyasaddhā,",
  "tika-s0102t:436_3": "sā sātisayā mahābodhisattānaṃ paropadesena vinā saddheyyavatthuṃ aviparītato ogāhetvā adhimuccanatoti āha “sabbaññubodhisattānaṃ hotī”ti.",
  "tika-s0102t:436_4": "Saccapaṭivedhato āgatasaddhā adhigamasaddhā surabandhādīnaṃ viya.",
  "tika-s0102t:436_5": "“Sammāsambuddho bhagavā”tiādinā buddhādīsu uppajjanakapasādo pasādasaddhā mahākappinarājādīnaṃ viya.",
  "tika-s0102t:436_6": "“Evameta”nti okkantitvā pakkhanditvā saddahanavasena kappanaṃ okappanaṃ.",
  "tika-s0102t:436_7": "Duvidhāpīti pasādasaddhāpi okappanasaddhāpi.",
  "tika-s0102t:436_8": "Tattha pasādasaddhā aparaneyyarūpā hoti savanamattena pasīdanato.",
  "tika-s0102t:436_9": "Okappanasaddhā saddheyyavatthuṃ ogāhetvā anupavisitvā “evameta”nti paccakkhaṃ karontī viya pavattati.",
  "tika-s0102t:436_10": "Tenāha “saddhādhimutto vakkalittherasadiso hotī”ti.",
  "tika-s0102t:436_11": "Tassa hīti okappanasaddhāya samannāgatassa.",
  "tika-s0102t:436_12": "Hirī etassa atthīti hiri,",
  "tika-s0102t:436_13": "hiri mano etesanti hirimanāti āha “pāpa…pe… cittā”ti.",
  "tika-s0102t:436_14": "Pāpato ottappenti ubbijjanti bhāyantīti ottappī.",
  "tika-s0102t:437_0": "Bahu sutaṃ suttageyyādi etenāti bahussuto,",
  "tika-s0102t:437_1": "sutaggahaṇaṃ cettha nidassanamattaṃ dhāraṇaparicayaparipucchānupekkhanadiṭṭhinijjhānānaṃ pettha icchitabbattā.",
  "tika-s0102t:437_2": "Savanamūlakattā vā tesampi taggahaṇeneva gahaṇaṃ daṭṭhabbaṃ.",
  "tika-s0102t:437_3": "Atthakāmena pariyāpuṇitabbato,",
  "tika-s0102t:437_4": "diṭṭhadhammikādipurisatthasiddhiyā pariyattabhāvato ca pariyatti,",
  "tika-s0102t:437_5": "tīṇi piṭakāni.",
  "tika-s0102t:437_6": "Saccappaṭivedho saccānaṃ paṭivijjhanaṃ.",
  "tika-s0102t:437_7": "Tadapi bāhusaccaṃ yathāvuttabāhusaccakiccanipphattito.",
  "tika-s0102t:437_8": "Pariyatti adhippetā saccapaṭivedhāvahena bāhusaccena bahussutabhāvassa idha icchitattā.",
  "tika-s0102t:437_9": "Soti pariyattibahussuto.",
  "tika-s0102t:437_10": "Catubbidho hoti pañcamassa pakārassa abhāvato.",
  "tika-s0102t:437_11": "Sabbatthakabahussutoti nissayamuccanakabahussutādayo viya padesiko ahutvā piṭakattaye sabbatthakameva",
  "tika-s0102t:437_12": "bāhusaccasabbhāvato sabbassa atthassa kāyanato kathanato sabbatthakabahussuto.",
  "tika-s0102t:437_13": "Te idha adhippetā paṭipattipaṭivedhasaddhammānaṃ mūlabhūte pariyattisaddhamme suppatiṭṭhitabhāvato.",
  "tika-s0102t:438_0": "Āraddhanti paggahitaṃ.",
  "tika-s0102t:438_1": "Taṃ pana duvidhampi vīriyārambhavibhāgena dassetuṃ “tatthā”tiādi vuttaṃ.",
  "tika-s0102t:438_2": "Tattha ekakāti ekākino,",
  "tika-s0102t:438_3": "vūpakaṭṭhavihārinoti attho.",
  "tika-s0102t:439_0": "Pucchitvāti parato pucchitvā.",
  "tika-s0102t:439_1": "Sampaṭicchāpetunti “tvaṃ asukanāmo”ti vatvā tehi “āmā”ti paṭijānāpetunti attho.",
  "tika-s0102t:439_2": "Evaṃ cirakatādianussaraṇasamatthasatinepakkānaṃ appakasireneva satisambojjhaṅgabhāvanāpāripūriṃ gacchatīti",
  "tika-s0102t:439_3": "dassanatthaṃ “evarūpe bhikkhū sandhāyā”ti vuttaṃ.",
  "tika-s0102t:439_4": "Tenevāha “apicā”tiādi.",
  "tika-s0102t:440_0": "139.",
  "tika-s0102t:440_1": "Bujjhati etāyāti “bodhī”ti laddhanāmāya sammādiṭṭhiādidhammasāmaggiyā aṅgoti bojjhaṅgo, pasattho,",
  "tika-s0102t:440_2": "sundaro vā bojjhaṅgo sambojjhaṅgo.",
  "tika-s0102t:440_3": "Upaṭṭhānalakkhaṇoti kāyavedanācittadhammānaṃ asubhadukkhāniccānattabhāvasallakkhaṇasaṅkhātaṃ ārammaṇe upaṭṭhānaṃ lakkhaṇaṃ etassāti upaṭṭhānalakkhaṇo.",
  "tika-s0102t:440_4": "Catunnaṃ ariyasaccānaṃ pīḷanādippakārato vicayo upaparikkhā lakkhaṇaṃ etassāti pavicayalakkhaṇo.",
  "tika-s0102t:440_5": "Anuppannā kusalānuppādanādivasena cittassa paggaho paggaṇhanaṃ lakkhaṇaṃ etassāti paggahalakkhaṇo.",
  "tika-s0102t:440_6": "Pharaṇaṃ vipphārikatā lakkhaṇaṃ etassāti pharaṇalakkhaṇo.",
  "tika-s0102t:440_7": "Upasamo kāyacittapariḷāhānaṃ vūpasamanaṃ lakkhaṇaṃ etassāti upasamalakkhaṇo.",
  "tika-s0102t:440_8": "Avikkhepo vikkhepaviddhaṃsanaṃ lakkhaṇaṃ etassāti avikkhepalakkhaṇo.",
  "tika-s0102t:440_9": "Līnuddhaccarahite adhicitte pavattamāne paggahaniggahasampahaṃsanesu abyāvaṭattā ajjhupekkhanaṃ paṭisaṅkhānaṃ lakkhaṇaṃ etassāti paṭisaṅkhānalakkhaṇo.",
  "tika-s0102t:441_0": "Catūhi kāraṇehīti satisampajaññaṃ,",
  "tika-s0102t:441_1": "muṭṭhassatipuggalaparivajjanā,",
  "tika-s0102t:441_2": "upaṭṭhitassatipuggalasevanā,",
  "tika-s0102t:441_3": "tadadhimuttatāti imehi catūhi kāraṇehi.",
  "tika-s0102t:441_4": "Chahi kāraṇehīti paripucchakatā,",
  "tika-s0102t:441_5": "vatthuvisadakiriyā,",
  "tika-s0102t:441_6": "indriyasamattapaṭipādanā,",
  "tika-s0102t:441_7": "duppaññapuggalaparivajjanā,",
  "tika-s0102t:441_8": "paññavantapuggalasevanā,",
  "tika-s0102t:441_9": "tadadhimuttatāti imehi chahi kāraṇehi.",
  "tika-s0102t:441_10": "Mahāsatipaṭṭhānavaṇṇanāyaṃ pana “sattahi kāraṇehī” vakkhati,",
  "tika-s0102t:441_11": "taṃ gambhīrañāṇacariyāpaccavekkhaṇāti imaṃ kāraṇaṃ pakkhipitvā veditabbaṃ.",
  "tika-s0102t:441_12": "Navahi kāraṇehīti apāyabhayapaccavekkhaṇā,",
  "tika-s0102t:441_13": "gamanavīthipaccavekkhaṇā,",
  "tika-s0102t:441_14": "piṇḍapātassa apacāyanatā,",
  "tika-s0102t:441_15": "dāyajjamahattapaccavekkhaṇā,",
  "tika-s0102t:441_16": "satthumahattapaccavekkhaṇā,",
  "tika-s0102t:441_17": "sabrahmacārīmahattapaccavekkhaṇā,",
  "tika-s0102t:441_18": "kusītapuggalaparivajjanā,",
  "tika-s0102t:441_19": "āraddhavīriyapuggalasevanā,",
  "tika-s0102t:441_20": "tadadhimuttatāti imehi navahi kāraṇehi.",
  "tika-s0102t:441_21": "Mahāsatipaṭṭhānavaṇṇanāyaṃ pana ānisaṃsadassāvitā,",
  "tika-s0102t:441_22": "jātimahattapaccavekkhaṇāti imehi saddhiṃ “ekādasā”ti vakkhati.",
  "tika-s0102t:441_23": "Dasahi kāraṇehīti buddhānussati,",
  "tika-s0102t:441_24": "dhammānussati,",
  "tika-s0102t:441_25": "saṅghasīlacāgadevatāupasamānussati,",
  "tika-s0102t:441_26": "lūkhapuggalaparivajjanā,",
  "tika-s0102t:441_27": "siniddhapuggalasevanā,",
  "tika-s0102t:441_28": "tadadhimuttatāti imehi dasahi.",
  "tika-s0102t:441_29": "Mahāsatipaṭṭhānavaṇṇanāyaṃ pana pasādaniyasuttantapaccavekkhaṇāya saddhiṃ “ekādasā”ti vakkhati.",
  "tika-s0102t:441_30": "Sattahi kāraṇehīti paṇītabhojanasevanatā,",
  "tika-s0102t:441_31": "utusukhasevanatā,",
  "tika-s0102t:441_32": "iriyāpathasukhasevanatā,",
  "tika-s0102t:441_33": "majjhattapayogatā,",
  "tika-s0102t:441_34": "sāraddhakāyapuggalaparivajjanatā,",
  "tika-s0102t:441_35": "passaddhakāyapuggalasevanatā,",
  "tika-s0102t:441_36": "tadadhimuttatāti imehi sattahi.",
  "tika-s0102t:441_37": "Dasahi kāraṇehīti vatthuvisadakiriyā,",
  "tika-s0102t:441_38": "indriyasamattapaṭipādanā,",
  "tika-s0102t:441_39": "nimittakusalatā,",
  "tika-s0102t:441_40": "samaye cittassa paggahaṇaṃ,",
  "tika-s0102t:441_41": "samaye cittassa niggahaṇaṃ,",
  "tika-s0102t:441_42": "samaye cittassa sampahaṃsanaṃ,",
  "tika-s0102t:441_43": "samaye cittassa ajjhupekkhanaṃ,",
  "tika-s0102t:441_44": "asamāhitapuggalaparivajjanaṃ,",
  "tika-s0102t:441_45": "samāhitapuggalasevanaṃ,",
  "tika-s0102t:441_46": "tadadhimuttatāti imehi dasahi kāraṇehi.",
  "tika-s0102t:441_47": "Mahāsatipaṭṭhānavaṇṇanāyaṃ pana “jhānavimokkhapaccavekkhaṇā”ti iminā saddhiṃ “ekādasahī”ti vakkhati.",
  "tika-s0102t:441_48": "Pañcahi kāraṇehīti sattamajjhattatā,",
  "tika-s0102t:441_49": "saṅkhāramajjhattatā,",
  "tika-s0102t:441_50": "sattasaṅkhārakelāyanapuggalaparivajjanā,",
  "tika-s0102t:441_51": "sattasaṅkhāramajjhattapuggalasevanā,",
  "tika-s0102t:441_52": "tadadhimuttatāti imehi pañcahi kāraṇehi.",
  "tika-s0102t:441_53": "Yaṃ panettha vattabbaṃ,",
  "tika-s0102t:441_54": "taṃ mahāsatipaṭṭhānavaṇṇanāyaṃ āgamissati.",
  "tika-s0102t:441_55": "Kāmaṃ bodhipakkhiyadhammā nāma nippariyāyato ariyamaggasampayuttā eva niyyānikabhāvato.",
  "tika-s0102t:441_56": "Suttantadesanā nāma pariyāyakathāti “iminā vipassanā…pe…",
  "tika-s0102t:441_57": "kathesī”ti vuttaṃ.",
  "tika-s0102t:442_0": "140.",
  "tika-s0102t:442_1": "Tebhūmake saṅkhāre “aniccā”ti anupassati etāyāti aniccānupassanā,",
  "tika-s0102t:442_2": "tathā pavattā vipassanā,",
  "tika-s0102t:442_3": "sā pana yasmā attanā sahagatasaññāya bhāvitāya vibhāvitā eva hotīti vuttaṃ “aniccānupassanāya saddhiṃ uppannasaññā”ti.",
  "tika-s0102t:442_4": "Saññāsīsena vāyaṃ vipassanāya eva niddeso.",
  "tika-s0102t:442_5": "Anattasaññādīsupi eseva nayo.",
  "tika-s0102t:442_6": "Lokiyavipassanāpi honti,",
  "tika-s0102t:442_7": "yasmā “anicca”ntiādinā tā pavattantīti.",
  "tika-s0102t:442_8": "Lokiyavipassanāpīti pi-",
  "tika-s0102t:442_9": "saddena missakāpettha santīti atthato āpannanti atthāpattisiddhamatthaṃ niddhāretvā sarūpato dassetuṃ “virāgo”tiādi vuttaṃ.",
  "tika-s0102t:442_10": "Tattha āgatavasenāti tathā āgatapāḷivasena “virāgo nirodho”ti hi tattha nibbānaṃ vuttanti idha “virāgasaññā,",
  "tika-s0102t:442_11": "nirodhasaññā”ti vuttasaññā nibbānārammaṇāpi siyuṃ.",
  "tika-s0102t:442_12": "Tena vuttaṃ “dve lokuttarāpi hontī”ti.",
  "tika-s0102t:443_0": "141.",
  "tika-s0102t:443_1": "Mettā etassa atthīti mettaṃ, cittaṃ.",
  "tika-s0102t:443_2": "Taṃsamuṭṭhānaṃ kāyakammaṃ mettaṃ kāyakammaṃ.",
  "tika-s0102t:443_3": "Esa nayo sesadvayepi.",
  "tika-s0102t:443_4": "Imānipi mettākāyakammādīni bhikkhūnaṃ vasena āgatāni tesaṃ seṭṭhaparisabhāvato.",
  "tika-s0102t:443_5": "Yathā pana bhikkhūsupi labbhanti,",
  "tika-s0102t:443_6": "evaṃ gihīsupi labbhanti catuparisasādhāraṇattāti taṃ dassento “bhikkhūnañhī”tiādimāha.",
  "tika-s0102t:443_7": "Kāmaṃ ādibrahmacariyakadhammassavanenapi mettākāyakammāni labbhanti,",
  "tika-s0102t:443_8": "nippariyāyato pana cārittadhammassavanena ayamattho icchitoti dassento “ābhisamācārikadhammapūraṇa”nti āha.",
  "tika-s0102t:443_9": "Tepiṭakampi buddhavacanaṃ paripucchanaatthakathanavasena pavattiyamānaṃ hitajjhāsayena pavattitabbato.",
  "tika-s0102t:444_0": "Āvīti pakāsaṃ,",
  "tika-s0102t:444_1": "pakāsabhāvo cettha yaṃ uddissa taṃ kāyakammaṃ karīyati,",
  "tika-s0102t:444_2": "tassa sammukhabhāvatoti āha “sammukhā”ti.",
  "tika-s0102t:444_3": "Rahoti appakāsaṃ,",
  "tika-s0102t:444_4": "appakāsatā ca yaṃ uddissa taṃ kāyakammaṃ karīyati,",
  "tika-s0102t:444_5": "tassa paccakkhābhāvatoti āha “parammukhā”ti.",
  "tika-s0102t:444_6": "Sahāyabhāvagamanaṃ tesaṃ purato.",
  "tika-s0102t:444_7": "Ubhayehīti navakehi,",
  "tika-s0102t:444_8": "therehi ca.",
  "tika-s0102t:445_0": "Paggayhāti paggaṇhitvā uccaṃ katvā.",
  "tika-s0102t:446_0": "Kāmaṃ mettāsinehasiniddhānaṃ nayanānaṃ ummīlanā,",
  "tika-s0102t:446_1": "pasannena mukhena olokanañca mettaṃ kāyakammameva,",
  "tika-s0102t:446_2": "yassa pana cittassa vasena nayanānaṃ mettāsinehasiniddhatā,",
  "tika-s0102t:446_3": "mukhassa ca pasannatā,",
  "tika-s0102t:446_4": "taṃ sandhāya vuttaṃ “mettaṃ manokammaṃ nāmā”ti.",
  "tika-s0102t:447_0": "Lābhasaddo kammasādhano “lābhāvata,",
  "tika-s0102t:447_1": "lābho laddho”tiādīsu viya,",
  "tika-s0102t:447_2": "so cettha “dhammaladdhā”ti vacanato atītakālikoti āha “cīvarādayo laddhapaccayā”ti.",
  "tika-s0102t:447_3": "Dhammato āgatāti dhammikā.",
  "tika-s0102t:447_4": "Tenāha “dhammaladdhā”ti.",
  "tika-s0102t:447_5": "Imameva hi atthaṃ dassetuṃ “kuhanādī”tiādi vuttaṃ.",
  "tika-s0102t:447_6": "Cittena vibhajanapubbakaṃ kāyena vibhajananti mūlameva dassetuṃ “evaṃ cittena vibhajana”nti vuttaṃ,",
  "tika-s0102t:447_7": "tena cittuppādamattenapi paṭivibhāgo na kātabboti dasseti.",
  "tika-s0102t:447_8": "Appaṭivibhattanti bhāvanapuṃsakaniddeso,",
  "tika-s0102t:447_9": "appaṭivibhattaṃ vā lābhaṃ bhuñjatīti kammaniddeso eva.",
  "tika-s0102t:448_0": "Taṃ taṃ neva gihīnaṃ deti attano ājīvasodhanatthaṃ.",
  "tika-s0102t:448_1": "Na attanā bhuñjatīti attanāva na paribhuñjati “mayhaṃ asādhāraṇabhogitā mā hotū”ti.",
  "tika-s0102t:448_2": "“Paṭiggaṇhanto ca…pe…",
  "tika-s0102t:448_3": "passatī”ti iminā tassa lābhassa tīsupi kālesu sādhāraṇato ṭhapanaṃ dassitaṃ.",
  "tika-s0102t:448_4": "“Paṭiggaṇhanto ca saṅghena sādhāraṇaṃ hotū”ti iminā paṭiggahaṇakālo dassito,",
  "tika-s0102t:448_5": "“gahetvā…pe…",
  "tika-s0102t:448_6": "passatī”ti iminā paṭiggahitakālo,",
  "tika-s0102t:448_7": "tadubhayaṃ pana tādisena pubbābhogena vinā na hotīti atthasiddho purimakālo.",
  "tika-s0102t:448_8": "Tayidaṃ paṭiggahaṇato pubbe vassa hoti “saṅghena sādhāraṇaṃ hotūti paṭiggahessāmī”ti.",
  "tika-s0102t:448_9": "Paṭiggaṇhantassa hoti “saṅghena sādhāraṇaṃ hotūti paṭiggaṇhāmī”ti.",
  "tika-s0102t:448_10": "Paṭiggahetvā hoti “saṅghena sādhāraṇaṃ hotūti paṭiggahitaṃ mayā”ti evaṃ tilakkhaṇasampannaṃ katvā laddhalābhaṃ",
  "tika-s0102t:448_11": "osānalakkhaṇaṃ avikopetvā paribhuñjanto sādhāraṇabhogī,",
  "tika-s0102t:448_12": "appaṭivibhattabhogī ca hoti.",
  "tika-s0102t:449_0": "Imaṃ pana sāraṇīyadhammanti imaṃ catutthaṃ saritabbayuttadhammaṃ. Na hi…pe… gaṇhanti,",
  "tika-s0102t:449_1": "tasmā sādhāraṇabhogitā eva dussīlassa natthīti ārambhopi tāva na sambhavati,",
  "tika-s0102t:449_2": "kuto pūraṇanti adhippāyo.",
  "tika-s0102t:449_3": "“Parisuddhasīlo”ti iminā lābhassa dhammikabhāvaṃ dasseti.",
  "tika-s0102t:449_4": "“Vattaṃ akhaṇḍento”ti iminā appaṭivibhattabhogitaṃ,",
  "tika-s0102t:449_5": "sādhāraṇabhogitañca dasseti.",
  "tika-s0102t:449_6": "Sati pana tadubhaye sāraṇīyadhammo pūrito eva hotīti āha “pūretī”ti.",
  "tika-s0102t:449_7": "“Odissakaṃ katvā”ti etena anodissakaṃ katvā pituno,",
  "tika-s0102t:449_8": "ācariyupajjhāyādīnaṃ vā therāsanato paṭṭhāya dentassa sāraṇīyadhammoyeva hotīti.",
  "tika-s0102t:449_9": "Sāraṇīyadhammo panassa na hotīti paṭijagganaṭṭhāne odissakaṃ katvā dinnattā.",
  "tika-s0102t:449_10": "Tenāha “palibodhajagganaṃ nāma hotī”tiādi.",
  "tika-s0102t:449_11": "Yadi evaṃ sabbena sabbaṃ sāraṇīyadhammapūrakassa odissakadānaṃ na vaṭṭatīti?",
  "tika-s0102t:449_12": "No na vaṭṭati yuttaṭṭhāneti dassento “tena panā”tiādimāha.",
  "tika-s0102t:449_13": "Gilānādīnaṃ odissakaṃ katvā dānaṃ appaṭivibhāgapakkhikaṃ “asukassa na dassāmī”ti paṭikkhepassa abhāvato.",
  "tika-s0102t:449_14": "Byatirekappadhāno hi paṭivibhāgo.",
  "tika-s0102t:449_15": "Tenāha “avasesa”ntiādi.",
  "tika-s0102t:449_16": "Adātumpīti pi-",
  "tika-s0102t:449_17": "saddena dātumpi vaṭṭatīti dasseti,",
  "tika-s0102t:449_18": "tañca kho karuṇāyanavasena,",
  "tika-s0102t:449_19": "na vattapūraṇavasena.",
  "tika-s0102t:450_0": "Susikkhitāyāti sāraṇīyadhammapūraṇavidhimhi suṭṭhu sikkhitāya,",
  "tika-s0102t:450_1": "sukusalāyāti attho.",
  "tika-s0102t:450_2": "Idāni tassā kosallaṃ dassetuṃ “susikkhitāya hī”tiādi vuttaṃ.",
  "tika-s0102t:450_3": "“Dvādasahi vassehi pūrati,",
  "tika-s0102t:450_4": "na tato ora”nti iminā tassa duppūraṇaṃ dasseti.",
  "tika-s0102t:450_5": "Tathā hi so mahapphalo mahānisaṃso,",
  "tika-s0102t:450_6": "diṭṭhadhammikehipi tāva garutarehi phalānisaṃsehi ca anugato.",
  "tika-s0102t:450_7": "Taṃsamaṅgī ca puggalo visesalābhī ariyapuggalo viya loke acchariyabbhutadhammasamannāgato hoti.",
  "tika-s0102t:450_8": "Tathā hi so duppajahaṃ dānamayassa,",
  "tika-s0102t:450_9": "sīlamayassa ca puññassa paṭipakkhadhammaṃ sudūre vikkhambhitaṃ katvā suvisuddhena cetasā loke pākaṭo paññāto hutvā viharati,",
  "tika-s0102t:450_10": "tassimamatthaṃ byatirekato,",
  "tika-s0102t:450_11": "anvayato ca vibhāvetuṃ “sace hī”tiādi vuttaṃ,",
  "tika-s0102t:450_12": "taṃ suviññeyyameva.",
  "tika-s0102t:451_0": "Idāni ye samparāyike,",
  "tika-s0102t:451_1": "diṭṭhadhammike ca ānisaṃse dassetuṃ “eva”ntiādi vuttaṃ.",
  "tika-s0102t:451_2": "Neva issā,",
  "tika-s0102t:451_3": "na macchariyaṃ hoti cirakālabhāvanāya vidhutabhāvato.",
  "tika-s0102t:451_4": "Manussānaṃ piyo hoti pariccāgasīlatāya visuddhattā.",
  "tika-s0102t:451_5": "Tenāha “dadaṃ piyo hoti bhajanti naṃ bahū”tiādi.",
  "tika-s0102t:451_6": "Sulabhapaccayo hoti dānavasena uḷārajjhāsayānaṃ paccayalābhassa idhānisaṃsabhāvato dānassa.",
  "tika-s0102t:451_7": "Pattagataṃ assa diyyamānaṃ na khīyati pattagatavasena dvādasavassikassa mahāpattassa avicchedena pūritattā.",
  "tika-s0102t:451_8": "Aggabhaṇḍaṃ labhati devasikaṃ dakkhiṇeyyānaṃ aggato paṭṭhāya dānassa dinnattā.",
  "tika-s0102t:451_9": "Bhayevā…pe…",
  "tika-s0102t:451_10": "āpajjanti deyyapaṭiggāhakavikappaṃ akatvā attani nirapekkhacittena cirakālaṃ dānapūratāya pasāditacittattā.",
  "tika-s0102t:452_0": "Tatrāti tesu ānisaṃsesu vibhāvetabbesu.",
  "tika-s0102t:452_1": "Imāni taṃ dīpanāni vatthūni kāraṇāni.",
  "tika-s0102t:452_2": "Alabhantāpīti amahāpuññatāya na lābhino samānāpi.",
  "tika-s0102t:452_3": "Bhikkhācāramaggasabhāganti sabhāgaṃ tabbhāgiyaṃ bhikkhācāramaggaṃ jānanti.",
  "tika-s0102t:453_0": "Anuttarimanussadhammattā,",
  "tika-s0102t:453_1": "therānaṃ saṃsayavinodanatthañca “sāraṇīyadhammo me bhante pūrito”ti āha.",
  "tika-s0102t:453_2": "Tathā hi dutiyavatthusmimpi therena attā pakāsito.",
  "tika-s0102t:453_3": "Manussānaṃ piyatāya,",
  "tika-s0102t:453_4": "sulabhapaccayatāyapi idaṃ vatthumeva.",
  "tika-s0102t:453_5": "Pattagatākhīyanassa pana visesaṃ vibhāvanato “idaṃ tāva…pe…",
  "tika-s0102t:453_6": "ettha vatthu”nti vuttaṃ.",
  "tika-s0102t:454_0": "Giribhaṇḍamahāpūjāyāti cetiyagirimhi sakalalaṅkādīpe,",
  "tika-s0102t:454_1": "yojanappamāṇe samudde ca nāvāsaṅghāṭādike ṭhapetvā dīpapupphagandhādīhi kariyamānamahāpūjāyaṃ.",
  "tika-s0102t:454_2": "Pariyāyenapīti lesenapi.",
  "tika-s0102t:454_3": "Anucchavikanti sāraṇīyadhammapūraṇatopi idaṃ yathābhūtappavedanaṃ tumhākaṃ anucchavikanti attho.",
  "tika-s0102t:455_0": "Anārocetvāva palāyiṃsu corabhayena. “Attano dujjīvikāyā”ti ca vadanti.",
  "tika-s0102t:456_0": "Vaṭṭissatīti kappissati.",
  "tika-s0102t:456_1": "Therī sāraṇīyadhammapūrikā ahosi,",
  "tika-s0102t:456_2": "therassa pana sīlatejeneva devatā ussukkaṃ āpajji.",
  "tika-s0102t:457_0": "Natthi etesaṃ khaṇḍanti akhaṇḍāni.",
  "tika-s0102t:457_1": "Taṃ pana nesaṃ khaṇḍaṃ dassetuṃ “yassā”tiādi vuttaṃ.",
  "tika-s0102t:457_2": "Tattha upasampannasīlānaṃ uddesakkamena ādi antā veditabbā.",
  "tika-s0102t:457_3": "Tenāha “sattasū”tiādi.",
  "tika-s0102t:457_4": "Anupasampannasīlānaṃ pana samādānakkamenapi ādi antā labbhanti.",
  "tika-s0102t:457_5": "Pariyante chinnasāṭako viyāti vatthante,",
  "tika-s0102t:457_6": "dasante vā chinnavatthaṃ viya,",
  "tika-s0102t:457_7": "visadisūdāharaṇaṃ cetaṃ “akhaṇḍānī”ti imassa adhigatattā.",
  "tika-s0102t:457_8": "Evaṃ sesānipi udāharaṇāni.",
  "tika-s0102t:457_9": "Khaṇḍitabhinnatā khaṇḍaṃ,",
  "tika-s0102t:457_10": "taṃ etassa atthīti khaṇḍaṃ, sīlaṃ.",
  "tika-s0102t:457_11": "“Chidda”ntiādīsupi eseva nayo.",
  "tika-s0102t:457_12": "Vemajjhe bhinnaṃ vinivijjhanavasena visabhāgavaṇṇena gāvī viyāti sambandho.",
  "tika-s0102t:457_13": "Sabalarahitāni asabalāni.",
  "tika-s0102t:457_14": "Tathā akammāsāni.",
  "tika-s0102t:457_15": "Sīlassa taṇhādāsabyato mocanaṃ vivaṭṭūpanissayabhāvāpādanaṃ.",
  "tika-s0102t:457_16": "Yasmā ca taṃsamaṅgīpuggalo serī sayaṃvasī bhujisso nāma hoti,",
  "tika-s0102t:457_17": "tasmāpi bhujissāni.",
  "tika-s0102t:457_18": "Tenevāha “bhujissabhāvakāraṇato bhujissānī”ti.",
  "tika-s0102t:457_19": "Suparisuddhabhāvena pāsaṃsattā viññupasatthāni.",
  "tika-s0102t:457_20": "Imināhaṃ sīlena devo vā bhaveyyaṃ,",
  "tika-s0102t:457_21": "devaññataro vā,",
  "tika-s0102t:457_22": "tattha “nicco dhuvo sassato”ti,",
  "tika-s0102t:457_23": "“sīlena suddhī”ti ca evaṃ ādinā taṇhādiṭṭhīhi aparāmaṭṭhattā.",
  "tika-s0102t:457_24": "“Ayaṃ te sīlesu doso”ti catūsupi vipattīsu yāya kāyaci vipattiyā dassanena parāmaṭṭhuṃ anuddhaṃsetuṃ.",
  "tika-s0102t:457_25": "Samādhisaṃvattanappayojanāni samādhisaṃvattanikāni.",
  "tika-s0102t:458_0": "Samānabhāvūpagatasīlāti sīlasampattiyā samānabhāvaṃ upagatasīlā sabhāgavuttikā.",
  "tika-s0102t:458_1": "Kāmaṃ puthujjanānañca catupārisuddhisīle nānattaṃ na siyā,",
  "tika-s0102t:458_2": "taṃ pana na ekantikaṃ,",
  "tika-s0102t:458_3": "idaṃ ekantikaṃ niyatabhāvatoti āha “natthi maggasīle nānatta”nti.",
  "tika-s0102t:458_4": "Taṃ sandhāyetaṃ vuttanti maggasīlaṃ sandhāya etaṃ “yāni tāni sīlānī”tiādi vuttaṃ.",
  "tika-s0102t:459_0": "Yāyanti yā ayaṃ mayhañceva tumhākañca paccakkhabhūtā.",
  "tika-s0102t:459_1": "Diṭṭhīti maggasammādiṭṭhi.",
  "tika-s0102t:459_2": "Niddosāti nidhutadosā,",
  "tika-s0102t:459_3": "samucchinnarāgādipāpadhammāti attho.",
  "tika-s0102t:459_4": "Niyyātīti vaṭṭadukkhato nissarati nigacchati.",
  "tika-s0102t:459_5": "Sayaṃ niyyantasseva hi “taṃsamaṅgīpuggalaṃ vaṭṭadukkhato niyyāpetī”ti vuccati.",
  "tika-s0102t:459_6": "Yā satthu anusiṭṭhi,",
  "tika-s0102t:459_7": "taṃ karotīti takkaro, tassa,",
  "tika-s0102t:459_8": "yathānusiṭṭhaṃ paṭipajjanakassāti attho.",
  "tika-s0102t:459_9": "Samānadiṭṭhibhāvanti sadisadiṭṭhibhāvaṃ saccasampaṭivedhena abhinnadiṭṭhibhāvaṃ.",
  "tika-s0102t:459_10": "Vuddhiyevāti ariyavinaye guṇehi vuḍḍhiyeva,",
  "tika-s0102t:459_11": "no parihānīti ayaṃ aparihāniyadhammadesanā attanopi sāsanassa addhaniyataṃ ākaṅkhantena bhagavatā idha desitā.",
  "tika-s0102t:460_0": "142.",
  "tika-s0102t:460_1": "Āsannaparinibbānattāti katipayamāsādhikena saṃvaccharamattena parinibbānaṃ bhavissatīti katvā vuttaṃ.",
  "tika-s0102t:460_2": "Etaṃyevāti “iti sīla”ntiādikaṃyeva iti sīlanti ettha iti-",
  "tika-s0102t:460_3": "saddo pakārattho,",
  "tika-s0102t:460_4": "parimāṇattho ca ekajjhaṃ katvā gahitoti āha “evaṃ sīlaṃ ettakaṃ sīla”nti.",
  "tika-s0102t:460_5": "Evaṃ sīlanti evaṃ pabhedaṃ sīlaṃ.",
  "tika-s0102t:460_6": "Ettakanti etaṃ paramaṃ,",
  "tika-s0102t:460_7": "na ito bhiyyo.",
  "tika-s0102t:460_8": "Catupārisuddhisīlanti maggassa sambhārabhūtaṃ lokiyacatupārisuddhisīlaṃ.",
  "tika-s0102t:460_9": "Cittekaggatā samādhīti etthāpi eseva nayo.",
  "tika-s0102t:460_10": "Yasmiṃ sīle ṭhatvāti yasmiṃ lokuttarakusalassa padaṭṭhānabhūte “pubbeva kho panassa kāyakammaṃ vacīkammaṃ",
  "tika-s0102t:460_11": "ājīvo suparisuddho hotī”ti evaṃ vuttasīle patiṭṭhāya.",
  "tika-s0102t:460_12": "Esoti maggaphalasamādhi.",
  "tika-s0102t:460_13": "Paribhāvitoti tena sīlena sabbaso bhāvito sambhāvito.",
  "tika-s0102t:460_14": "Mahapphalo hoti mahānisaṃsoti maggasamādhi tāva sāmaññaphalehi mahapphalo,",
  "tika-s0102t:460_15": "vaṭṭadukkhavūpasamena mahānisaṃso.",
  "tika-s0102t:460_16": "Itaro paṭippassaddhippahānena mahapphalo,",
  "tika-s0102t:460_17": "nibbutisukhuppattiyā mahānisaṃso.",
  "tika-s0102t:460_18": "Yamhi samādhimhi ṭhatvāti yasmiṃ lokuttarakusalassa padaṭṭhānabhūte pādakajjhānasamādhimhi ceva vuṭṭhānagāminisamādhimhi ca ṭhatvā.",
  "tika-s0102t:460_19": "Sāti maggaphalapaññā.",
  "tika-s0102t:460_20": "Tena paribhāvitāti tena yathāvuttasamādhinā sabbaso bhāvitā paribhāvitā.",
  "tika-s0102t:460_21": "Mahapphalamahānisaṃsatā samādhimhi vuttanayena veditabbā.",
  "tika-s0102t:460_22": "Api ca te bojjhaṅgamaggaṅgajhānaṅgappabhedahetutāya mahapphalā sattadakkhiṇeyyapuggalavibhāgahetutāya mahānisaṃsāti veditabbā.",
  "tika-s0102t:460_23": "Yāya paññāya ṭhatvāti yāyaṃ vipassanāpaññāyaṃ,",
  "tika-s0102t:460_24": "samādhivipassanāpaññāyaṃ vā ṭhatvā.",
  "tika-s0102t:460_25": "Samathayānikassa hi samādhisahagatāpi paññā maggādhigamāya visesapaccayo hotiyeva.",
  "tika-s0102t:460_26": "Sammadevāti suṭṭhuyeva yathā āsavānaṃ lesopi nāvasissati,",
  "tika-s0102t:460_27": "evaṃ sabbaso āsavehi vimuccati.",
  "tika-s0102t:460_28": "Aggamaggakkhaṇañhi sandhāyetaṃ vuttaṃ.",
  "tika-s0102t:461_0": "143.",
  "tika-s0102t:461_1": "Lokiyatthasaddānaṃ viya abhiranta-",
  "tika-s0102t:461_2": "saddassa siddhi daṭṭhabbā.",
  "tika-s0102t:461_3": "Abhirantaṃ abhirataṃ abhiratīti hi atthato ekaṃ.",
  "tika-s0102t:461_4": "Abhiranta-",
  "tika-s0102t:461_5": "saddo cāyaṃ abhirucipariyāyo,",
  "tika-s0102t:461_6": "na assādapariyāyo.",
  "tika-s0102t:461_7": "Assādavasena hi katthaci vasantassa assādavatthuvigamena siyā tassa tattha anabhirati,",
  "tika-s0102t:461_8": "yadidaṃ khīṇāsavānaṃ natthi,",
  "tika-s0102t:461_9": "pageva buddhānanti āha “buddhānaṃ…pe…",
  "tika-s0102t:461_10": "natthī”ti.",
  "tika-s0102t:461_11": "Abhirativasena katthaci vasitvā tadabhāvato aññattha gamanaṃ nāma buddhānaṃ natthi.",
  "tika-s0102t:461_12": "Veneyyavinayanatthaṃ pana katthaci vasitvā tasmiṃ siddhe veneyyavinayanatthameva tato aññattha gacchanti,",
  "tika-s0102t:461_13": "ayamettha yathāruci.",
  "tika-s0102t:461_14": "Āyāmāti ettha ā-",
  "tika-s0102t:461_15": "saddo “āgacchā”ti iminā samānatthoti āha “ehi yāmā”ti.",
  "tika-s0102t:461_16": "Ayāmāti pana pāṭhe a-",
  "tika-s0102t:461_17": "kāro nipātamattaṃ.",
  "tika-s0102t:461_18": "Santikāvacarattā theraṃ ālapati,",
  "tika-s0102t:461_19": "na pana tadā satthu santike vasantānaṃ bhikkhūnaṃ abhāvato.",
  "tika-s0102t:461_20": "Aparicchinnagaṇano hi tadā bhagavato santike bhikkhusaṅgho.",
  "tika-s0102t:461_21": "Tenāha “mahatā bhikkhusaṅghena saddhi”nti.",
  "tika-s0102t:461_22": "Ambalaṭṭhikāgamananti ambalaṭṭhikāgamanapaṭisaṃyuttapāṭhamāha.",
  "tika-s0102t:461_23": "Pāṭaligamaneti etthāpi eseva nayo.",
  "tika-s0102t:461_24": "Uttānameva anantaraṃ,",
  "tika-s0102t:461_25": "heṭṭhā ca saṃvaṇṇitarūpattā.",
  "tika-s0102t:462_0": "Sāriputtasīhanādavaṇṇanā",
  "tika-s0102t:463_0": "145.",
  "tika-s0102t:463_1": "“Āyasmā sāriputto”tiādi pāṭhajātaṃ.",
  "tika-s0102t:463_2": "Sampasādanīyeti sampasādanīyasutte vitthāritaṃ porāṇaṭṭhakathāyaṃ,",
  "tika-s0102t:463_3": "tasmā mayampi tattheva naṃ atthato vitthārayissāmāti adhippāyo.",
  "tika-s0102t:464_0": "Dussīlaādīnavavaṇṇanā",
  "tika-s0102t:465_0": "148.",
  "tika-s0102t:465_1": "Āgantvā vasanti ettha āgantukāti āvasatho,",
  "tika-s0102t:465_2": "tadeva agāranti āha “āvasathāgāranti āgantukānaṃ āvasathageha”nti.",
  "tika-s0102t:465_3": "Dvinnaṃ rājūnanti licchavirājamagadharājūnaṃ.",
  "tika-s0102t:465_4": "Sahāyakāti sevakā.",
  "tika-s0102t:465_5": "Kulānīti kuṭumbike.",
  "tika-s0102t:465_6": "Santhatanti santhari,",
  "tika-s0102t:465_7": "sabbaṃ santhari sabbasanthari,",
  "tika-s0102t:465_8": "taṃ sabbasanthariṃ.",
  "tika-s0102t:465_9": "Bhāvanapuṃsakaniddeso cāyaṃ.",
  "tika-s0102t:465_10": "Tenāha “yathā sabbaṃ santhataṃ hoti, eva”nti.",
  "tika-s0102t:466_0": "149.",
  "tika-s0102t:466_1": "Dussīloti ettha du-",
  "tika-s0102t:466_2": "saddo abhāvattho “duppañño”tiādīsu viya,",
  "tika-s0102t:466_3": "na garahatthoti āha “asīlo nissīlo”ti.",
  "tika-s0102t:466_4": "Bhinnasaṃvaroti ettha yo samādinnasīlo kenaci kāraṇena sīlabhedaṃ patto,",
  "tika-s0102t:466_5": "so tāva bhinnasaṃvaro hoti.",
  "tika-s0102t:466_6": "Yo pana sabbena sabbaṃ asamādinnasīlo ācārahīno,",
  "tika-s0102t:466_7": "so kathaṃ bhinnasaṃvaro nāma hotīti?",
  "tika-s0102t:466_8": "Sopi sādhusamācārassa parihāniyassa bheditattā bhinnasaṃvaro eva nāma.",
  "tika-s0102t:466_9": "Vissaṭṭhasaṃvaro saṃvararahitoti hi vuttaṃ hoti.",
  "tika-s0102t:467_0": "Taṃ taṃ sippaṭṭhānaṃ. Māghātakāleti “mā ghātetha pāṇino”ti evaṃ māghātāti ghosanaṃ ghositadivase.",
  "tika-s0102t:468_0": "Abbhuggacchati pāpako kittisaddo.",
  "tika-s0102t:469_0": "Ajjhāsayena maṅku hotiyeva vippaṭisāribhāvato.",
  "tika-s0102t:470_0": "Tassāti dussīlassa.",
  "tika-s0102t:470_1": "Samādāya pavattiṭṭhānanti uṭṭhāya samuṭṭhāya katakāraṇaṃ.",
  "tika-s0102t:470_2": "Āpāthaṃ āgacchatīti taṃ manaso upaṭṭhāti.",
  "tika-s0102t:470_3": "Ummīletvā idhalokanti ummīlanakāle attano puttadārādidassanavasena idha lokaṃ passati.",
  "tika-s0102t:470_4": "Nimīletvā paralokanti nimīlanakāle gatinimittupaṭṭhānavasena paralokaṃ passati.",
  "tika-s0102t:470_5": "Tenāha “cattāro apāyā”tiādi.",
  "tika-s0102t:470_6": "Pañcamapadanti “kāyassa bhedā”tiādinā vutto pañcamo ādīnavakoṭṭhāso.",
  "tika-s0102t:471_0": "Sīlavantaānisaṃsavaṇṇanā",
  "tika-s0102t:472_0": "150.",
  "tika-s0102t:472_1": "Vuttavipariyāyenāti vuttāya ādīnavakathāya vipariyāyena.",
  "tika-s0102t:472_2": "“Appamatto taṃ taṃ kasivāṇijjādiṃ yathākālaṃ sampādetuṃ sakkotī”tiādinā “pāsaṃsaṃ sīlamassa atthīti sīlavā.",
  "tika-s0102t:472_3": "Sīlasampannoti sīlena samannāgato.",
  "tika-s0102t:472_4": "Sampannasīlo”ti evamādikaṃ pana atthavacanaṃ sukaranti anāmaṭṭhaṃ.",
  "tika-s0102t:473_0": "151. Pāḷimuttakāyāti saṅgītianāruḷhāya dhammikathāya. Tatthevāti āvasathāgāre eva.",
  "tika-s0102t:474_0": "Pāṭaliputtanagaramāpanavaṇṇanā",
  "tika-s0102t:475_0": "152.",
  "tika-s0102t:475_1": "Issariyamattāyāti issariyappamāṇena,",
  "tika-s0102t:475_2": "issariyena ceva vittūpakaraṇena cāti evaṃ vā attho daṭṭhabbo.",
  "tika-s0102t:475_3": "Upabhogūpakaraṇānipi hi loke “mattā”ti vuccanti.",
  "tika-s0102t:475_4": "Pāṭaligāmaṃ nagaraṃ katvāti pubbe “pāṭaligāmo”ti laddhanāmaṃ ṭhānaṃ idāni nagaraṃ katvā.",
  "tika-s0102t:475_5": "Māpentīti patiṭṭhāpenti.",
  "tika-s0102t:475_6": "Āyamukhapacchindanatthanti āyadvārānaṃ upacchedanāya.",
  "tika-s0102t:475_7": "“Sahassasevā”ti vā pāṭho,",
  "tika-s0102t:475_8": "sahassaso eva.",
  "tika-s0102t:475_9": "Tenāha “ekekavaggavasena sahassaṃ sahassaṃ hutvā”ti.",
  "tika-s0102t:475_10": "Gharavatthūnīti gharapatiṭṭhāpanaṭṭhānāni.",
  "tika-s0102t:475_11": "Cittāni namantīti taṃtaṃdevatānubhāvena tattha tattheva cittāni namanti vatthuvijjāpāṭhakānaṃ,",
  "tika-s0102t:475_12": "yattha yattha tāhi vatthūni pariggahitāni.",
  "tika-s0102t:475_13": "Sippānubhāvenāti sippānugatavijjānubhāvena.",
  "tika-s0102t:475_14": "Nāgaggāhoti nāgānaṃ nivāsappariggaho.",
  "tika-s0102t:475_15": "Sesadvayesupi eseva nayo.",
  "tika-s0102t:475_16": "Pāsāṇoti appalakkhaṇapāsāṇo.",
  "tika-s0102t:475_17": "Khāṇukoti yo koci khāṇuko.",
  "tika-s0102t:475_18": "Sippaṃ jappitvā tādisaṃ sārambhaṭṭhānaṃ pariharitvā anārambhe ṭhāne tāhi vatthupariggāhikāhi devatāhi",
  "tika-s0102t:475_19": "saddhiṃ mantayamānā viya taṃtaṃgehāni māpenti upadesadānavasena.",
  "tika-s0102t:475_20": "Nesanti vatthuvijjāpāṭhakānaṃ,",
  "tika-s0102t:475_21": "sabbāsaṃ devatānaṃ.",
  "tika-s0102t:475_22": "Maṅgalaṃ vaḍḍhāpessantīti maṅgalaṃ brūhessanti.",
  "tika-s0102t:475_23": "Paṇḍitadassanādīni hi uttamamaṅgalāni.",
  "tika-s0102t:475_24": "Tenāha “atha maya”ntiādi.",
  "tika-s0102t:476_0": "Saddo abbhuggacchati avayavadhammena samudāyassa apadisitabbato yathā “alaṅkato devadatto”ti.",
  "tika-s0102t:477_0": "Ariyakamanussānanti ariyadesavāsimanussānaṃ.",
  "tika-s0102t:477_1": "Rāsivasenevāti “sahassaṃ satasahassa”ntiādinā rāsivaseneva,",
  "tika-s0102t:477_2": "appakassa pana bhaṇḍassa kayavikkayo aññatthāpi labbhatevāti “rāsivasenevā”ti vuttaṃ.",
  "tika-s0102t:477_3": "Vāṇijāya patho pavattiṭṭhānanti vaṇippathoti purimavikappe attho dutiyavikappe pana vāṇijānaṃ patho pavattiṭṭhānanti,",
  "tika-s0102t:477_4": "vaṇippathoti imamatthaṃ dassento “vāṇijānaṃ vasanaṭṭhāna”nti āha.",
  "tika-s0102t:477_5": "Bhaṇḍapuṭe bhindanti mocenti etthāti puṭabhedananti ayamettha atthoti āha “bhaṇḍapuṭe…pe…",
  "tika-s0102t:477_6": "vuttaṃ hotī”ti.",
  "tika-s0102t:478_0": "Ca-kārattho samuccayattho vā-saddo.",
  "tika-s0102t:479_0": "153.",
  "tika-s0102t:479_1": "Kāḷakaṇṇī sattāti attanā kaṇhadhammabahulatāya paresañca kaṇhavipākānatthanibbattinimittatāya “kāḷakaṇṇī”ti",
  "tika-s0102t:479_2": "laddhanāmā parūpaddavakarā appesakkhasattā.",
  "tika-s0102t:479_3": "Tanti bhagavantaṃ.",
  "tika-s0102t:479_4": "Pubbaṇhasamayanti pubbaṇhe ekaṃ samayaṃ.",
  "tika-s0102t:479_5": "Gāmappavisananīhārenāti gāmappavesana nivasanākārena.",
  "tika-s0102t:479_6": "Kāyapaṭibaddhaṃ katvāti cīvaraṃ pārupitvā,",
  "tika-s0102t:479_7": "pattaṃ hatthena gahetvāti attho.",
  "tika-s0102t:480_0": "Etthāti etasmiṃ vā sakappitappadese. Saññateti sammadeva saññate susaṃvutakāyavācācitte.",
  "tika-s0102t:481_0": "Pattiṃ dadeyyāti attanā pasutaṃ puññaṃ tāsaṃ devatānaṃ anuppadajjeyya.",
  "tika-s0102t:481_1": "“Pūjitā”tiādīsu tadeva pattidānaṃ pūjā,",
  "tika-s0102t:481_2": "anāgate eva upaddave ārakkhasaṃvidhānaṃ paṭipūjā.",
  "tika-s0102t:481_3": "“Yebhuyyena ñātimanussā ñātipetānaṃ pattidānādinā pūjanamānanādīni karonti ime pana aññātakāpi samānā tathā karonti,",
  "tika-s0102t:481_4": "tasmā nesaṃ sakkaccaṃ ārakkhā saṃvidhātabbā”ti aññamaññaṃ sampavāretvā devatā tattha ussukkaṃ āpajjantīti dassento “ime”tiādimāha.",
  "tika-s0102t:481_5": "Balikammakaraṇaṃ mānanaṃ,",
  "tika-s0102t:481_6": "sampati uppannaparissayaharaṇaṃ paṭimānanti dassetuṃ “ete”tiādi vuttaṃ.",
  "tika-s0102t:482_0": "Sundarāni passatīti sundarāni iṭṭhāni eva passati, na aniṭṭhāni.",
  "tika-s0102t:483_0": "154.",
  "tika-s0102t:483_1": "Āṇiyo koṭṭetvāti lahuke dārudaṇḍe gahetvā kavāṭaphalake viya aññamaññaṃ sambandhe kātuṃ āṇiyo koṭṭetvā.",
  "tika-s0102t:483_2": "Nāvāsaṅkhepena kataṃ uḷumpaṃ,",
  "tika-s0102t:483_3": "veḷunaḷādike saṅgharitvā valliādīhi kalāpavasena bandhitvā kattabbaṃ kullaṃ.",
  "tika-s0102t:484_0": "Udakaṭṭhānassetaṃ adhivacananti yathāvuttassa yassa kassaci udakaṭṭhānassa etaṃ “aṇṇava”nti adhivacanaṃ,",
  "tika-s0102t:484_1": "samuddassevāti adhippāyo.",
  "tika-s0102t:484_2": "Saranti idha nadī adhippetā sarati sandatīti katvā.",
  "tika-s0102t:484_3": "Gambhīravitthatanti agādhaṭṭhena gambhīraṃ,",
  "tika-s0102t:484_4": "sakalalokattayabyāpitāya vitthataṃ.",
  "tika-s0102t:484_5": "Visajjāti anāsajja appatvā.",
  "tika-s0102t:484_6": "Pallalāni tesaṃ ataraṇato.",
  "tika-s0102t:484_7": "Vināyeva kullenāti īdisaṃ udakaṃ kullena īdisena vinā eva tiṇṇā medhāvino janā,",
  "tika-s0102t:484_8": "taṇhāsaraṃ pana ariyamaggasaṅkhātaṃ setuṃ katvā nittiṇṇāti yojanā.",
  "tika-s0102t:485_0": "Paṭhamabhāṇavāravaṇṇanā niṭṭhitā.",
  "tika-s0102t:486_0": "Ariyasaccakathāvaṇṇanā",
  "tika-s0102t:487_0": "155.",
  "tika-s0102t:487_1": "Mahāpanādassa rañño.",
  "tika-s0102t:487_2": "Pāsādakoṭiyaṃ katagāmoti pāsādassa patitathupikāya patiṭṭhitaṭṭhāne niviṭṭhagāmo.",
  "tika-s0102t:487_3": "Ariyabhāvakarānanti ye paṭivijjhanti,",
  "tika-s0102t:487_4": "tesaṃ ariyabhāvakarānaṃ nimittassa kattubhāvūpacāravaseneva vuttaṃ.",
  "tika-s0102t:487_5": "Tacchāvipallāsabhūtabhāvena saccānaṃ.",
  "tika-s0102t:487_6": "Anubodho pubbabhāgiyaṃ ñāṇaṃ,",
  "tika-s0102t:487_7": "paṭivedho maggañāṇena abhisamayo,",
  "tika-s0102t:487_8": "tattha yasmā anubodhapubbako paṭivedho anubodhena vinā na hoti,",
  "tika-s0102t:487_9": "anubodhopi ekacco paṭivedhena sambandho,",
  "tika-s0102t:487_10": "tadubhayābhāvahetukañca vaṭṭeva saṃsaraṇaṃ,",
  "tika-s0102t:487_11": "tasmā vuttaṃ pāḷiyaṃ “ananubodhā…pe…",
  "tika-s0102t:487_12": "tumhākañcā”ti.",
  "tika-s0102t:487_13": "Paṭisandhiggahaṇavasena bhavato bhavantarūpagamanaṃ sandhāvanaṃ,",
  "tika-s0102t:487_14": "aparāparaṃ cavanupapajjanavasena sañcaraṇaṃ saṃsaraṇanti āha “bhavato”tiādi.",
  "tika-s0102t:487_15": "Sandhāvitasaṃsaritapadānaṃ kammasādhanataṃ sandhāyāha “mayā ca tumhehi cā”ti paṭhamavikappe.",
  "tika-s0102t:487_16": "Dutiyavikappe pana bhāvasādhanataṃ hadaye katvā “mamañceva tumhākañcā”ti yathārutavaseneva vuttaṃ.",
  "tika-s0102t:487_17": "Nayanasamatthāti pāpanasamatthā,",
  "tika-s0102t:487_18": "dīgharajjunā baddhasakuṇaṃ viya rajjuhattho puriso desantaraṃ taṇhārajjunā baddhaṃ sattasantānaṃ abhisaṅkhāro bhavantaraṃ neti etāyāti bhavanetti, taṇhā,",
  "tika-s0102t:487_19": "sā ariyamaggasatthena suṭṭhu hatā chinnāti bhavanettisamūhatā.",
  "tika-s0102t:488_0": "Anāvattidhammasambodhiparāyaṇavaṇṇanā",
  "tika-s0102t:489_0": "156.",
  "tika-s0102t:489_1": "Dve gāmā “nātikā”ti evaṃ laddhanāmo, ña-",
  "tika-s0102t:489_2": "kārassa cāyaṃ na-",
  "tika-s0102t:489_3": "kārādesena niddeso “animittā na nāyare”tiādīsu viya.",
  "tika-s0102t:489_4": "Tenāha “ñātigāmake”ti.",
  "tika-s0102t:489_5": "Giñjakā vuccanti iṭṭhakā,",
  "tika-s0102t:489_6": "giñjakāhi eva kato āvasathoti giñjakāvasatho.",
  "tika-s0102t:489_7": "So kira āvāso yathā sudhāparikammena sampayojanaṃ natthi,",
  "tika-s0102t:489_8": "evaṃ iṭṭhakāhi eva cinitvā chādetvā kato.",
  "tika-s0102t:489_9": "Tena vuttaṃ “iṭṭhakāmaye āvasathe”ti.",
  "tika-s0102t:489_10": "Tulādaṇḍakavāṭaphalakāni pana dārumayāneva.",
  "tika-s0102t:490_0": "157.",
  "tika-s0102t:490_1": "Oraṃ vuccati kāmadhātu,",
  "tika-s0102t:490_2": "paccayabhāvena taṃ oraṃ bhajantīti orambhāgiyāni,",
  "tika-s0102t:490_3": "orambhāgassa vā hitāni orambhāgiyāni.",
  "tika-s0102t:490_4": "Tenāha “heṭṭhābhāgiyāna”ntiādi.",
  "tika-s0102t:490_5": "Tīhi maggehīti heṭṭhimehi tīhi maggehi.",
  "tika-s0102t:490_6": "Tehi pahātabbatāya hi nesaṃ saṃyojanānaṃ orambhāgiyatā.",
  "tika-s0102t:490_7": "Orambhañjiyāni vā orambhāgiyāni vuttāni niruttinayena.",
  "tika-s0102t:490_8": "Idāni byatirekamukhena nesaṃ orambhāgiyabhāvaṃ vibhāvetuṃ “tatthā”tiādi vuttaṃ.",
  "tika-s0102t:490_9": "Vikkhambhitāni samatthatāvighātena puthujjanānaṃ,",
  "tika-s0102t:490_10": "samucchinnāni sabbaso abhāvena ariyānaṃ rūpārūpabhavūpapattiyā vibandhāya na hontīti vuttaṃ “avikkhambhitāni asamucchinnānī”ti.",
  "tika-s0102t:490_11": "Nibbattavasenāti paṭisandhiggahaṇavasena.",
  "tika-s0102t:490_12": "Gantuṃ na denti mahaggatagāmikammāyūhanassa vinibandhanato.",
  "tika-s0102t:490_13": "Sakkāyadiṭṭhiādīni tīṇi saṃyojanāni kāmacchandabyāpādā viya mahaggatūpapattiyā avinibandhabhūtānipi kāmabhavūpapattiyā",
  "tika-s0102t:490_14": "visesapaccayattā tattha mahaggatabhave nibbattampi tannibbattihetukammaparikkhaye kāmabhavūpapattipaccayatāya",
  "tika-s0102t:490_15": "mahaggatabhavato ānetvā puna idheva kāmabhave eva nibbattāpenti,",
  "tika-s0102t:490_16": "tasmā sabbānipi pañcapi saṃyojanāni orambhāgiyāni eva.",
  "tika-s0102t:490_17": "Paṭisandhivasena anāgamanasabhāvāti paṭisandhiggahaṇavasena tasmā lokā idha na āgamanasabhāvā.",
  "tika-s0102t:490_18": "Buddhadassanatheradassanadhammassavanānaṃ panatthāyassa āgamanaṃ anivāritaṃ.",
  "tika-s0102t:491_0": "Kadāci karahaci uppattiyā saviraḷākāratā pariyuṭṭhānamandatāya abahalatāti dvedhāpi tanubhāvo.",
  "tika-s0102t:491_1": "Abhiṇhanti bahuso.",
  "tika-s0102t:491_2": "Bahalabahalāti tibbatibbā.",
  "tika-s0102t:491_3": "Yattha uppajjanti,",
  "tika-s0102t:491_4": "taṃ santānaṃ maddantā, pharantā, sādhentā,",
  "tika-s0102t:491_5": "andhakāraṃ karontā uppajjanti,",
  "tika-s0102t:491_6": "dvīhi pana maggehi pahīnattā tanukatanukā mandamandā uppajjanti.",
  "tika-s0102t:491_7": "“Puttadhītaro hontī”ti idaṃ akāraṇaṃ.",
  "tika-s0102t:491_8": "Tathā hi aṅgapaccaṅgaparāmasanamattenapi te honti.",
  "tika-s0102t:491_9": "Idanti “rāgadosamohānaṃ tanuttā”ti idaṃ vacanaṃ.",
  "tika-s0102t:491_10": "Bhavatanukavasenāti appakabhavavasena.",
  "tika-s0102t:491_11": "Tanti mahāsivattherassa vacanaṃ paṭikkhittanti sambandho.",
  "tika-s0102t:491_12": "Ye bhavā ariyānaṃ labbhanti,",
  "tika-s0102t:491_13": "te paripuṇṇalakkhaṇabhavā eva.",
  "tika-s0102t:491_14": "Ye na labbhanti,",
  "tika-s0102t:491_15": "tattha kīdisaṃ taṃ bhavatanukaṃ,",
  "tika-s0102t:491_16": "tasmā ubhayathāpi bhavatanukassa asambhavo evāti dassetuṃ “sotāpannassā”tiādi vuttaṃ.",
  "tika-s0102t:491_17": "Aṭṭhame bhave bhavatanukaṃ natthi aṭṭhamasseva bhavassa sabbasseva abhāvato.",
  "tika-s0102t:491_18": "Sesesupi eseva nayo.",
  "tika-s0102t:492_0": "Kāmāvacaralokaṃ sandhāya vuttaṃ itarassa lokassa vasena tathā vattuṃ asakkuṇeyyattā.",
  "tika-s0102t:492_1": "Yo hi sakadāgāmī devamanussalokesu vomissakavasena nibbattati,",
  "tika-s0102t:492_2": "sopi kāmabhavavaseneva paricchinditabbo.",
  "tika-s0102t:492_3": "Bhagavatā ca kāmaloke ṭhatvā “sakideva imaṃ lokaṃ āgantvā”ti vuttaṃ,",
  "tika-s0102t:492_4": "“imaṃ lokaṃ āgantvā”ti ca iminā pañcasu sakadāgāmīsu cattāro vajjetvā ekova gahito.",
  "tika-s0102t:492_5": "Ekacco hi idha sakadāgāmiphalaṃ patvā idheva parinibbāyati,",
  "tika-s0102t:492_6": "ekacco idha patvā devaloke parinibbāyati,",
  "tika-s0102t:492_7": "ekacco devaloke patvā tattheva parinibbāyati,",
  "tika-s0102t:492_8": "ekacco devaloke patvā idhūpapajjitvā parinibbāyati,",
  "tika-s0102t:492_9": "ime cattāro idha na labbhanti.",
  "tika-s0102t:492_10": "Yo pana idha patvā devaloke yāvatāyukaṃ vasitvā puna idhūpapajjitvā parinibbāyati,",
  "tika-s0102t:492_11": "ayaṃ idha adhippeto.",
  "tika-s0102t:492_12": "Aṭṭhakathāyaṃ pana imaṃ lokanti kāmabhavo adhippetoti imamatthaṃ vibhāvetuṃ “sace hī”tiādinā aññaṃyeva catukkaṃ dassitaṃ.",
  "tika-s0102t:493_0": "Catūsu …pe…",
  "tika-s0102t:493_1": "sabhāvoti attho apāyagamanīyānaṃ pāpadhammānaṃ sabbaso pahīnattā.",
  "tika-s0102t:493_2": "Dhammaniyāmenāti maggadhammaniyāmena.",
  "tika-s0102t:493_3": "Niyato uparimaggādhigamassa avassaṃbhāvibhāvato.",
  "tika-s0102t:493_4": "Tenāha “sambodhiparāyaṇo”ti.",
  "tika-s0102t:494_0": "Dhammādāsadhammapariyāyavaṇṇanā",
  "tika-s0102t:495_0": "158.",
  "tika-s0102t:495_1": "Tesaṃ tesaṃ ñāṇagatinti tesaṃ tesaṃ sattānaṃ “asuko sotāpanno,",
  "tika-s0102t:495_2": "asuko sakadāgāmī”tiādinā taṃtaṃñāṇādhigamanaṃ.",
  "tika-s0102t:495_3": "Ñāṇūpapattiṃ ñāṇābhisamparāyanti tato parampi “niyato sambodhiparāyaṇo,",
  "tika-s0102t:495_4": "sakideva imaṃ lokaṃ āgantvā dukkhassantaṃ karissatī”tiādinā ca ñāṇasahitaṃ uppattipaccayabhāvaṃ.",
  "tika-s0102t:495_5": "Olokentassa ñāṇacakkhunā pekkhantassa kāyakilamathova,",
  "tika-s0102t:495_6": "na tena kāci veneyyānaṃ atthasiddhīti adhippāyo.",
  "tika-s0102t:495_7": "Cittavihesāti cittakhedo,",
  "tika-s0102t:495_8": "sā kilesūpasaṃhitattā buddhānaṃ natthi.",
  "tika-s0102t:495_9": "Ādīyati ālokīyati attā etenāti ādāsaṃ,",
  "tika-s0102t:495_10": "dhammabhūtaṃ ādāsaṃ dhammādāsaṃ,",
  "tika-s0102t:495_11": "ariyamaggañāṇassetaṃ adhivacanaṃ,",
  "tika-s0102t:495_12": "tena ariyasāvakā catūsu ariyasaccesu viddhastasammohattā attānampi yāthāvato ñatvā yāthāvato byākareyya,",
  "tika-s0102t:495_13": "tappakāsanato pana dhammapariyāyassa suttassa dhammādāsatā veditabbā.",
  "tika-s0102t:495_14": "Yena dhammādāsenāti idha pana maggadhammameva vadati.",
  "tika-s0102t:496_0": "Avecca yāthāvato jānitvā tannimittauppannapasādo aveccapasādo,",
  "tika-s0102t:496_1": "maggādhigamena uppannapasādo,",
  "tika-s0102t:496_2": "so pana yasmā pāsāṇapabbato viya niccalo,",
  "tika-s0102t:496_3": "na ca kenaci kāraṇena vigacchati,",
  "tika-s0102t:496_4": "tasmā vuttaṃ “acalena accutenā”ti.",
  "tika-s0102t:497_0": "“Pañcasīlānī”ti gahaṭṭhavasenetaṃ vuttaṃ tehi ekantapariharaṇīyato.",
  "tika-s0102t:497_1": "Ariyānaṃ pana sabbāni sīlāni kantāneva.",
  "tika-s0102t:497_2": "Tenāha “sabbopi panettha saṃvaro labbhatiyevā”ti.",
  "tika-s0102t:498_0": "Sabbesanti sabbesaṃ ariyānaṃ.",
  "tika-s0102t:498_1": "Sikkhāpadāvirodhenāti yathā bhūtarocanāpatti na hoti, evaṃ.",
  "tika-s0102t:498_2": "Yuttaṭṭhāneti kātuṃ yuttaṭṭhāne.",
  "tika-s0102t:499_0": "Ambapālīgaṇikāvatthuvaṇṇanā",
  "tika-s0102t:500_0": "161.",
  "tika-s0102t:500_1": "Tadā kira vesālī iddhā phītā sabbaṅgasampannā ahosi vepullappattā,",
  "tika-s0102t:500_2": "taṃ sandhāyāha “khandhake vuttanayena vesāliyā sampannabhāvo veditabbo”ti.",
  "tika-s0102t:500_3": "Tasmiṃ kira bhikkhusaṅghe pañcasatamattā bhikkhū navā acirapabbajitā ahesuṃ osannavīriyā ca.",
  "tika-s0102t:500_4": "Tathā hi vakkhati “tattha kira ekacce bhikkhū osannavīriyā”tiādi.",
  "tika-s0102t:500_5": "Satipaccupaṭṭhānatthanti tesaṃ satipaccupaṭṭhāpanatthaṃ.",
  "tika-s0102t:500_6": "Saratīti kāyādike yathāsabhāvato ñāṇasampayuttāya satiyā anussarati upadhāreti.",
  "tika-s0102t:500_7": "Sampajānātīti samaṃ pakārehi jānāti avabujjhati.",
  "tika-s0102t:500_8": "Ayamettha saṅkhepo,",
  "tika-s0102t:500_9": "vitthāro pana parato satipaṭṭhānavaṇṇanāyaṃ āgamissati.",
  "tika-s0102t:501_0": "Sabbasaṅgāhakanti sarīragatassa ceva vatthālaṅkāragatassa cāti sabbassa nīlabhāvassa saṅgāhakaṃ vacanaṃ.",
  "tika-s0102t:501_1": "Tassevāti nīlāti sabbasaṅgāhakavasena vuttaatthasseva.",
  "tika-s0102t:501_2": "Vibhāgadassananti pabhedadassanaṃ.",
  "tika-s0102t:501_3": "Yathā te licchavirājāno apītādivaṇṇā eva keci vilepanavasena pītādivaṇṇā khāyiṃsu,",
  "tika-s0102t:501_4": "evaṃ anīlādivaṇṇā eva keci vilepanavasena nīlādivaṇṇā khāyiṃsūti vuttaṃ “na tesaṃ pakativaṇṇo nīlo”tiādi.",
  "tika-s0102t:501_5": "Nīlo maṇi etesūti nīlamaṇi,",
  "tika-s0102t:501_6": "indanīlamahānīlādinīlaratanavinaddhā alaṅkārā.",
  "tika-s0102t:501_7": "Te kira suvaṇṇaviracite hi maṇiobhāsehi ekanīlā viya khāyanti.",
  "tika-s0102t:501_8": "Nīlamaṇikhacitāti nīlaratanaparikkhittā.",
  "tika-s0102t:501_9": "Nīlavatthaparikkhittāti nīlavatthanīlakampalaparikkhepā.",
  "tika-s0102t:501_10": "Nīlavammikehīti nīlakaghaṭaparikkhittehi.",
  "tika-s0102t:501_11": "Sabbapadesūti “pītā hontī”tiādisabbapadesu.",
  "tika-s0102t:501_12": "Parivaṭṭesīti paṭighaṭṭesi.",
  "tika-s0102t:501_13": "Āharanti imasmā rājapurisā balinti āhāro,",
  "tika-s0102t:501_14": "tappattajanapadoti āha “sāhāranti sajanapada”nti.",
  "tika-s0102t:501_15": "Aṅguliphoṭopi aṅguliyā cālanavaseneva hotīti vuttaṃ “aṅguliṃ cālesu”nti.",
  "tika-s0102t:501_16": "Ambakāyāti mātugāmena.",
  "tika-s0102t:501_17": "Upacāravacanaṃ hetaṃ itthīsu,",
  "tika-s0102t:501_18": "yadidaṃ “ambakā mātugāmo jananikā”ti.",
  "tika-s0102t:502_0": "Avalokethāti apavattitvā olokanaṃ oloketha.",
  "tika-s0102t:502_1": "Taṃ pana apavattitvā olokanaṃ anu anu dassanaṃ hotīti āha “punappunaṃ passathā”ti.",
  "tika-s0102t:502_2": "Upanethāti “yathāyaṃ licchavirājaparisā sobhātisayena yuttā,",
  "tika-s0102t:502_3": "evaṃ tāvatiṃsaparisā”ti upanayaṃ karotha.",
  "tika-s0102t:502_4": "Tenāha “tāvatiṃsehi samake katvā passathā”ti.",
  "tika-s0102t:503_0": "“Upasaṃharatha bhikkhave licchaviparisaṃ tāvatiṃsasadisa”nti nayidaṃ nimittaggāhe niyojanaṃ,",
  "tika-s0102t:503_1": "kevalaṃ pana dibbasampattisadisā etesaṃ rājūnaṃ issariyasampattīti anupubbikathāya saggasampattikathanaṃ viya daṭṭhabbaṃ.",
  "tika-s0102t:503_2": "Tesu pana bhikkhūsu ekaccānaṃ tattha nimittaggāhopi siyā,",
  "tika-s0102t:503_3": "taṃ sandhāya vuttaṃ “nimittaggāhe uyyojetī”ti.",
  "tika-s0102t:503_4": "Hitakāmatāya tesaṃ bhikkhūnaṃ yathā āyasmato nandassa hitakāmatāya saggasampattidassanaṃ.",
  "tika-s0102t:503_5": "Tenāha “tatra kirā”tiādi.",
  "tika-s0102t:503_6": "Osannavīriyāti sammāpaṭipattiyaṃ avasannavīriyā,",
  "tika-s0102t:503_7": "ossaṭṭhavīriyā vāti attho.",
  "tika-s0102t:503_8": "Aniccalakkhaṇavibhāvanatthanti tesaṃ rājūnaṃ vasena bhikkhūnaṃ aniccalakkhaṇavibhūtabhāvatthaṃ.",
  "tika-s0102t:504_0": "Veḷuvagāmavassūpagamanavaṇṇanā",
  "tika-s0102t:505_0": "163.",
  "tika-s0102t:505_1": "Samīpe veḷuvagāmoti pubbaṇhaṃ vā sāyanhaṃ vā gantvā nivattanayogye āsannaṭṭhāne niviṭṭhā parivāragāmo.",
  "tika-s0102t:505_2": "Saṅgammāti sammā gantvā.",
  "tika-s0102t:505_3": "Assāti bhagavato.",
  "tika-s0102t:506_0": "164.",
  "tika-s0102t:506_1": "Pharusoti kakkhaḷo,",
  "tika-s0102t:506_2": "garutaroti attho.",
  "tika-s0102t:506_3": "Visabhāgarogoti dhātuvisabhāgatāya samuṭṭhito bahalatararogo,",
  "tika-s0102t:506_4": "na ābādhamattaṃ.",
  "tika-s0102t:506_5": "Ñāṇena paricchinditvāti vedanānaṃ khaṇikataṃ,",
  "tika-s0102t:506_6": "dukkhataṃ,",
  "tika-s0102t:506_7": "attasuññatañca yāthāvato ñāṇena paricchijja parituletvā.",
  "tika-s0102t:506_8": "Adhivāsesīti tā abhibhavanto yathāparimadditākārasallakkhaṇena attani āropetvā vāsesi,",
  "tika-s0102t:506_9": "na tāhi abhibhuyyamāno.",
  "tika-s0102t:506_10": "Tenāha “avihaññamāno”tiādi.",
  "tika-s0102t:506_11": "Adukkhiyamānoti cetodukkhavasena adukkhiyamāno,",
  "tika-s0102t:506_12": "kāyadukkhaṃ pana “natthī”ti na sakkā vattuṃ.",
  "tika-s0102t:506_13": "Asati hi tasmiṃ adhivāsanāya eva asambhavoti.",
  "tika-s0102t:506_14": "Anāmantetvāti anālapitvā.",
  "tika-s0102t:506_15": "Anapaloketvāti avissajjitvā.",
  "tika-s0102t:506_16": "Tenāha “ovādānusāsaniṃ adatvāti vuttaṃ hotī”ti.",
  "tika-s0102t:506_17": "Pubbabhāgavīriyenāti phalasamāpattiyā parikammavīriyena.",
  "tika-s0102t:506_18": "Phalasamāpattivīriyenāti phalasamāpattisampayuttavīriyena.",
  "tika-s0102t:506_19": "Vikkhambhetvāti vinodetvā.",
  "tika-s0102t:506_20": "Yathā nāma pupphanasamaye campakādirukkhe vekhe dinne yāva so vekho nāpanīyati,",
  "tika-s0102t:506_21": "tāvassa pupphanasamatthatā vikkhambhitā vinoditā hoti,",
  "tika-s0102t:506_22": "evameva yathāvuttavīriyavekhadānena tā vedanā satthu sarīre yathāparicchinnaṃ kālaṃ vikkhambhitā vinoditā ahesuṃ.",
  "tika-s0102t:506_23": "Tena vuttaṃ “vikkhambhetvāti vinodetvā”ti.",
  "tika-s0102t:506_24": "Jīvitampi jīvitasaṅkhāro kammunā saṅkharīyatīti katvā.",
  "tika-s0102t:506_25": "Chijjamānaṃ virodhipaccayasamāyogena payogasampattiyā ghaṭetvā ṭhapīyati.",
  "tika-s0102t:506_26": "Adhiṭṭhāyāti adhiṭṭhānaṃ katvā.",
  "tika-s0102t:506_27": "Tenāha “dasamāse mā uppajjitthāti samāpattiṃ samāpajjī”ti.",
  "tika-s0102t:506_28": "Taṃ pana “adhiṭṭhānaṃ,",
  "tika-s0102t:506_29": "pavattana”nti ca vattabbataṃ arahatīti vuttaṃ “adhiṭṭhahitvā pavattetvā”ti.",
  "tika-s0102t:507_0": "Khaṇikasamāpattīti tādisaṃ pubbābhisaṅkhāraṃ akatvā ṭhānaso samāpajjitabbasamāpatti.",
  "tika-s0102t:507_1": "Puna sarīraṃ vedanā ajjhottharati savisesapubbābhisaṅkhārassa akatattā.",
  "tika-s0102t:507_2": "Rūpasattakaarūpasattakāni visuddhimaggasaṃvaṇṇanāsu vitthāritanayena veditabbāni.",
  "tika-s0102t:507_3": "Suṭṭhu vikkhambheti pubbābhisaṅkhārassa sātisayattā.",
  "tika-s0102t:507_4": "Idāni tamatthaṃ upamāya vibhāvetuṃ “yathā nāmā”tiādi vuttaṃ.",
  "tika-s0102t:507_5": "Apabyūḷhoti apanīto.",
  "tika-s0102t:507_6": "Cuddasahākārehi sannetvāti tesaṃyeva rūpasattakaarūpasattakānaṃ vasena cuddasahi pakārehi vipassanācittaṃ,",
  "tika-s0102t:507_7": "sakalameva vā attabhāvaṃ visabhāgarogasañjanitalūkhabhāvanirogakaraṇāya sinehetvā na uppajjiyeva sammāsambuddhena",
  "tika-s0102t:507_8": "sātisayasamāpattivegena suvikkhambhitattā.",
  "tika-s0102t:508_0": "Gilāno hutvā puna vuṭṭhitoti pubbe gilāno hutvā puna tato gilānabhāvato vuṭṭhito.",
  "tika-s0102t:508_1": "Madhurakabhāvo nāma sarīrassa thambhitattaṃ,",
  "tika-s0102t:508_2": "taṃ pana garubhāvapubbakanti āha “sañjātagarubhāvo sañjātathaddhabhāvo”ti.",
  "tika-s0102t:508_3": "“Nānākārato na upaṭṭhahantī”ti iminā disāsammohopi me ahosi sokabalenāti dasseti.",
  "tika-s0102t:508_4": "Satipaṭṭhānādidhammāti kāyānupassanādayo anupassanādhammā pubbe vibhūtā hutvā upaṭṭhahantāpi idāni mayhaṃ pākaṭā na honti.",
  "tika-s0102t:509_0": "165.",
  "tika-s0102t:509_1": "Abbhantaraṃ karoti nāma attaniyeva ṭhapanato.",
  "tika-s0102t:509_2": "Puggalaṃ abbhantaraṃ karoti nāma samānattatāvasena dhammena pubbe tassa saṅgaṇhato.",
  "tika-s0102t:509_3": "Daharakāleti attano daharakāle.",
  "tika-s0102t:509_4": "Kassaci akathetvāti kassaci attano antevāsikassa upanigūhabhūtaṃ ganthaṃ akathetvā.",
  "tika-s0102t:509_5": "Muṭṭhiṃ katvāti muṭṭhigataṃ viya rahasibhūtaṃ katvā.",
  "tika-s0102t:509_6": "Yasmiṃ vā naṭṭhe sabbo taṃmūlako dhammo vinassati,",
  "tika-s0102t:509_7": "so ādito mūlabhūto dhammo,",
  "tika-s0102t:509_8": "mussati vinassati dhammo etena naṭṭhenāti muṭṭhi,",
  "tika-s0102t:509_9": "taṃ tathārūpaṃ muṭṭhiṃ katvā pariharitvā ṭhapitaṃ kiñci natthīti dasseti.",
  "tika-s0102t:510_0": "Ahamevāti avadhāraṇaṃ bhikkhusaṅghapariharaṇassa aññasādhāraṇicchādassanatthaṃ,",
  "tika-s0102t:510_1": "avadhāraṇena pana vinā “ahaṃ bhikkhusaṅgha”ntiādi bhikkhusaṅghapariharaṇe ahaṃkāramamaṃkārābhāvadassananti daṭṭhabbaṃ.",
  "tika-s0102t:510_2": "Uddisitabbaṭṭhenāti “satthā”ti uddisitabbaṭṭhena.",
  "tika-s0102t:510_3": "Mā vā ahesuṃ bhikkhūti adhippāyo.",
  "tika-s0102t:510_4": "“Mā vā ahosī”ti vā pāṭho.",
  "tika-s0102t:510_5": "Evaṃ na hotīti “ahaṃ bhikkhusaṅghaṃ pariharissāmī”tiādi ākārena cittappavatti na hoti.",
  "tika-s0102t:510_6": "“Pacchimavayaanuppattabhāvadīpanatthaṃ vutta”nti iminā vayo viya buddhakiccampi pariyositakammanti dīpeti.",
  "tika-s0102t:510_7": "Sakaṭassa bāhappadese daḷhībhāvāya veṭhadānaṃ bāhabandho.",
  "tika-s0102t:510_8": "Cakkanemisandhīnaṃ daḷhībhāvāya veṭhadānaṃ cakkabandho.",
  "tika-s0102t:511_0": "Tamatthanti veṭhamissakena maññeti vuttamatthaṃ.",
  "tika-s0102t:511_1": "Rūpādayo eva dhammā saviggaho viya upaṭṭhānato rūpanimittādayo,",
  "tika-s0102t:511_2": "tesaṃ rūpanimittādīnaṃ.",
  "tika-s0102t:511_3": "Lokiyānaṃ vedanānanti yāsaṃ nirodhanena phalasamāpatti samāpajjitabbā,",
  "tika-s0102t:511_4": "tāsaṃ nirodhā phāsu hoti,",
  "tika-s0102t:511_5": "tathā bāḷhavedanābhitunnasarīrassāpi.",
  "tika-s0102t:511_6": "Tadatthāyāti phalasamāpattivihāratthāya.",
  "tika-s0102t:511_7": "Dvīhi bhāgehi āpo gato etthāti dīpo,",
  "tika-s0102t:511_8": "oghena parigato hutvā anajjhotthaṭo bhūmibhāgo,",
  "tika-s0102t:511_9": "idha pana catūhipi oghehi,",
  "tika-s0102t:511_10": "saṃsāramahogheneva vā anajjhotthaṭo attā “dīpo”ti adhippeto.",
  "tika-s0102t:511_11": "Tenāha “mahāsamuddagatā”tiādi.",
  "tika-s0102t:511_12": "Attassaraṇāti attappaṭisaraṇā.",
  "tika-s0102t:511_13": "Attagatikā vāti attaparāyaṇāva.",
  "tika-s0102t:511_14": "Mā aññagatikāti aññaṃ kiñci gatiṃ paṭisaraṇaṃ parāyaṇaṃ mā cintayittha. Kasmā?",
  "tika-s0102t:511_15": "Attā nāmettha paramatthato dhammo abbhantaraṭṭhena,",
  "tika-s0102t:511_16": "so evaṃ sampādito tumhākaṃ dīpaṃ tāṇaṃ gati parāyaṇanti.",
  "tika-s0102t:511_17": "Tena vuttaṃ “dhammadīpā”tiādi.",
  "tika-s0102t:511_18": "Tathā cāha “attā hi attano nātho,",
  "tika-s0102t:511_19": "ko hi nātho paro siyā”ti upadesamattameva hi parasmiṃ paṭibaddhaṃ,",
  "tika-s0102t:511_20": "aññā sabbā sampatti purisassa attādhīnā eva.",
  "tika-s0102t:511_21": "Tenāha bhagavā “tumhehi kiccaṃ ātappaṃ,",
  "tika-s0102t:511_22": "akkhātāro tathāgatā”ti.",
  "tika-s0102t:511_23": "Tamaggeti tamayogassa agge tassa atikkantābhāvato.",
  "tika-s0102t:511_24": "Tenevāha “ime aggatamā”tiādi.",
  "tika-s0102t:511_25": "Mamāti mama sāsane.",
  "tika-s0102t:511_26": "Sabbepi te catusatipaṭṭhānagocarā vāti catubbidhaṃ satipaṭṭhānaṃ bhāvetvā brūhetvā tadeva gocaraṃ attano",
  "tika-s0102t:511_27": "pavattiṭṭhānaṃ katvā ṭhitā eva bhikkhū agge bhavissanti.",
  "tika-s0102t:512_0": "Dutiyabhāṇavāravaṇṇanā niṭṭhitā.",
  "tika-s0102t:513_0": "Nimittobhāsakathāvaṇṇanā",
  "tika-s0102t:514_0": "166.",
  "tika-s0102t:514_1": "Anekavāraṃ bhagavā vesāliyaṃ viharati,",
  "tika-s0102t:514_2": "tasmā imaṃ vesālippavesanaṃ niyametvā dassetuṃ “kadā pāvisī”ti pucchitvā āgamanato paṭṭhāya taṃ dassento “bhagavā kirā”tiādimāha.",
  "tika-s0102t:514_3": "Āgatamaggenevāti pubbe yāva veḷuvagāmakā āgatamaggeneva paṭinivattento.",
  "tika-s0102t:514_4": "Yathāparicchedenāti yathāparicchinnakālena.",
  "tika-s0102t:514_5": "Tatoti phalasamāpattito.",
  "tika-s0102t:514_6": "Ayanti idāni vuccamānākāro.",
  "tika-s0102t:514_7": "Divāṭṭhānolokanādi parinibbānassa ekantikabhāvadassanaṃ.",
  "tika-s0102t:514_8": "Ossaṭṭhoti vissaṭṭho āyusaṅkhāro “sattāhameva mayā jīvitabba”nti.",
  "tika-s0102t:515_0": "Jeṭṭhakaniṭṭhabhātikānanti sabbeva sabrahmacārino sandhāya vadati.",
  "tika-s0102t:516_0": "Paṭipādessāmīti maggapaṭipattiyā niyojessāmi.",
  "tika-s0102t:516_1": "Maṇiphalaketi maṇikhacite pamukhe atthataphalake.",
  "tika-s0102t:516_2": "Taṃ paṭhamaṃ dassananti yaṃ veḷuvane paribbājakarūpena āgatassa siddhaṃ dassanaṃ,",
  "tika-s0102t:516_3": "taṃ paṭhamadassanaṃ.",
  "tika-s0102t:516_4": "Yaṃ vā anomadassissa bhagavato vacanaṃ saddahantena tadā abhinīhārakāle paccakkhato viya tumhākaṃ dassanaṃ siddhaṃ,",
  "tika-s0102t:516_5": "taṃ paṭhamadassanaṃ.",
  "tika-s0102t:516_6": "Paccāgamanacārikanti paccāgamanatthaṃ cārikaṃ.",
  "tika-s0102t:517_0": "Sattāhanti accantasaṃyoge upayogavacanaṃ.",
  "tika-s0102t:517_1": "Therassa jātovarakagehaṃ kira itaragehato vivekaṭṭhaṃ,",
  "tika-s0102t:517_2": "vivaṭaṅgaṇañca,",
  "tika-s0102t:517_3": "tasmā devabrahmānaṃ upasaṅkamanayogyanti “jātovarakaṃ paṭijaggathā”ti vuttaṃ.",
  "tika-s0102t:517_4": "Soti uparevato.",
  "tika-s0102t:517_5": "Taṃ pavattinti tattha vasitukāmatāya vuttaṃ taṃ.",
  "tika-s0102t:518_0": "“Jānantāpi tathāgatā pucchantī”ti iminā nīhārena thero “ke tumhe”ti pucchi.",
  "tika-s0102t:518_1": "“Tvaṃ catūhi mahārājehi mahantataro”ti puṭṭho attano mahattaṃ satthu upari pakkhipanto “ārāmikasadisā ete upāsike amhākaṃ satthuno”ti āha.",
  "tika-s0102t:518_2": "Sāvakasampattikittanampi hi atthato satthu sampattiṃyeva vibhāveti.",
  "tika-s0102t:519_0": "Sotāpattiphale patiṭṭhāyāti therassa desanānubhāvena,",
  "tika-s0102t:519_1": "attano ca upanissayasampattiyā ñāṇassa paripakkattā sotāpattiphale patiṭṭhahitvā.",
  "tika-s0102t:520_0": "Ayanti yathāvuttā.",
  "tika-s0102t:520_1": "Etthāti “vesāliṃ piṇḍāya pāvisī”ti etasmiṃ vesālīpavese.",
  "tika-s0102t:520_2": "Anupubbīkathāti anupubbadīpanī kathā.",
  "tika-s0102t:521_0": "167.",
  "tika-s0102t:521_1": "Udenayakkhassa cetiyaṭṭhāneti udenassa nāma yakkhassa āyatanabhāvena iṭṭhakāhi cite mahājanassa cittīkataṭṭhāne.",
  "tika-s0102t:521_2": "Katavihāroti bhagavantaṃ uddissa katavihāro.",
  "tika-s0102t:521_3": "Vuccatīti purimavohārena “udenacetiya”nti vuccati.",
  "tika-s0102t:521_4": "Gotamakādīsupīti “gotamakacetiya”nti evaṃ ādīsupi.",
  "tika-s0102t:521_5": "Eseva nayoti cetiyaṭṭhāne katavihārabhāvaṃ atidisati.",
  "tika-s0102t:521_6": "Vaḍḍhitāti bhāvanāpāripūrivasena paribrūhitā.",
  "tika-s0102t:521_7": "Punappunaṃ katāti bhāvanāya bahulīkaraṇena aparāparaṃ pavattitā.",
  "tika-s0102t:521_8": "Yuttayānaṃ viya katāti yathā yuttaṃ ājaññayānaṃ chekena sārathinā adhiṭṭhitaṃ yathāruci pavattati,",
  "tika-s0102t:521_9": "evaṃ yathārucipavattirahataṃ gamitā.",
  "tika-s0102t:521_10": "Patiṭṭhānaṭṭhenāti adhiṭṭhānaṭṭhena.",
  "tika-s0102t:521_11": "Vatthu viya katāti sabbaso upakkilesavisodhanena iddhivisayatāya pavattiṭṭhānabhāvato suvisodhitaparissayavatthu viya katā.",
  "tika-s0102t:521_12": "Adhiṭṭhitāti paṭipakkhadūrībhāvato subhāvitabhāvena taṃtaṃadhiṭṭhānayogyatāya ṭhapitā.",
  "tika-s0102t:521_13": "Samantato citāti sabbabhāgena bhāvanupacayaṃ gamitā.",
  "tika-s0102t:521_14": "Tenāha “suvaḍḍhitā”ti.",
  "tika-s0102t:521_15": "Suṭṭhu samāraddhāti iddhibhāvanāya sikhāppattiyā sammadeva saṃsevitā.",
  "tika-s0102t:522_0": "Aniyamenāti “yassa kassacī”ti aniyamavacanena.",
  "tika-s0102t:522_1": "Niyametvāti “tathāgatassā”ti sarūpadassanena niyametvā.",
  "tika-s0102t:522_2": "Āyuppamāṇanti paramāyuppamāṇaṃ vadati,",
  "tika-s0102t:522_3": "tasseva gahaṇe kāraṇaṃ brahmajālasuttavaṇṇanāyaṃ vuttanayeneva veditabbaṃ.",
  "tika-s0102t:522_4": "Mahāsivatthero pana “mahābodhisattānaṃ carimabhave paṭisandhidāyino kammassa asaṅkhyeyyāyukatāsaṃvattanasamatthataṃ",
  "tika-s0102t:522_5": "hadaye ṭhapetvā buddhānaṃ āyusaṅkhārassa parissayavikkhambhanasamatthatā pāḷiyaṃ āgatā evāti imaṃ bhaddakappameva",
  "tika-s0102t:522_6": "tiṭṭheyyā”ti avoca.",
  "tika-s0102t:522_7": "“Khaṇḍiccādīhi abhibhuyyatī”ti etena yathā iddhibalena jarāya na paṭighāto,",
  "tika-s0102t:522_8": "evaṃ tena maraṇassapi na paṭighātoti atthato āpannamevāti.",
  "tika-s0102t:522_9": "“Kva saro khitto,",
  "tika-s0102t:522_10": "kva ca nipatito”ti aññathā vuṭṭhitenāpi theravādena aṭṭhakathāvacanameva samatthitanti daṭṭhabbaṃ.",
  "tika-s0102t:522_11": "Tenāha “so na ruccati…pe…",
  "tika-s0102t:522_12": "niyamita”nti.",
  "tika-s0102t:523_0": "Pariyuṭṭhitacittoti yathā kiñci atthānatthaṃ sallakkhetuṃ na sakkā,",
  "tika-s0102t:523_1": "evaṃ abhibhūtacitto.",
  "tika-s0102t:523_2": "So pana abhibhavo mahatā udakoghena appakassa udakassa ajjhottharaṇaṃ viya ahosīti vuttaṃ “ajjhotthaṭacitto”ti.",
  "tika-s0102t:523_3": "Aññopīti therato,",
  "tika-s0102t:523_4": "ariyehi vā aññopi yo koci puthujjano.",
  "tika-s0102t:523_5": "Puthujjanaggahaṇañcettha yathā sabbena sabbaṃ appahīnavipallāso mārena pariyuṭṭhitacitto kiñci atthaṃ sallakkhetuṃ na sakkoti,",
  "tika-s0102t:523_6": "evaṃ thero bhagavatā kataṃ nimittobhāsaṃ sabbaso na sallakkhesīti dassanatthaṃ.",
  "tika-s0102t:523_7": "Tenāha “māro hī”tiādi.",
  "tika-s0102t:523_8": "Cattāro vipallāsāti asubhe “subha”nti saññāvipallāso,",
  "tika-s0102t:523_9": "cittavipallāso,",
  "tika-s0102t:523_10": "dukkhe “sukha”nti saññāvipallāso,",
  "tika-s0102t:523_11": "cittavipallāsoti ime cattāro vipallāsā.",
  "tika-s0102t:523_12": "Tenāti yadipi itare aṭṭha vipallāsā pahīnā,",
  "tika-s0102t:523_13": "tathāpi yathāvuttānaṃ catunnaṃ vipallāsānaṃ appahīnabhāvena.",
  "tika-s0102t:523_14": "Assāti therassa.",
  "tika-s0102t:523_15": "Maddatīti phusanamattena maddanto viya hoti,",
  "tika-s0102t:523_16": "aññathā tena maddite sattānaṃ maraṇameva siyā.",
  "tika-s0102t:523_17": "Kiṃ sakkhissati,",
  "tika-s0102t:523_18": "na sakkhissatīti adhippāyo.",
  "tika-s0102t:523_19": "Kasmā na sakkhissati,",
  "tika-s0102t:523_20": "nanu esa aggasāvakassa kucchiṃ paviṭṭhoti?",
  "tika-s0102t:523_21": "Saccaṃ paviṭṭho,",
  "tika-s0102t:523_22": "tañca kho attano ānubhāvadassanatthaṃ,",
  "tika-s0102t:523_23": "na vibādhanādhippāyena.",
  "tika-s0102t:523_24": "Vibādhanādhippāyena pana idha “kiṃ sakkhissatī”ti vuttaṃ hadayamaddanassa adhigatattā.",
  "tika-s0102t:523_25": "Nimittobhāsanti ettha “tiṭṭhatu bhagavā kappa”nti sakalakappaṃ avaṭṭhānayācanāya “yassa kassaci ānanda",
  "tika-s0102t:523_26": "cattāro iddhipādā bhāvitā”tiādinā aññāpadesena attano caturiddhipādabhāvanānubhāvena kappaṃ avaṭṭhānasamatthatāvasena",
  "tika-s0102t:523_27": "saññuppādanaṃ nimittaṃ,",
  "tika-s0102t:523_28": "tathā pana pariyāyaṃ muñcitvā ujukaṃyeva attano adhippāyavibhāvanaṃ obhāso.",
  "tika-s0102t:523_29": "Jānantoyeva vāti mārena pariyuṭṭhitabhāvaṃ jānanto eva.",
  "tika-s0102t:523_30": "Attano aparādhahetuto sattānaṃ soko tanuko hoti,",
  "tika-s0102t:523_31": "na balavāti āha “dosāropanena sokatanukaraṇattha”nti.",
  "tika-s0102t:523_32": "Kiṃ pana thero mārena pariyuṭṭhitacittakāle pavattiṃ pacchā jānātīti?",
  "tika-s0102t:523_33": "Na jānāti sabhāvena,",
  "tika-s0102t:523_34": "buddhānubhāvena pana anujānāti.",
  "tika-s0102t:524_0": "Mārayācanakathāvaṇṇanā",
  "tika-s0102t:525_0": "168.",
  "tika-s0102t:525_1": "Anatthe niyojento guṇamāraṇena māreti,",
  "tika-s0102t:525_2": "virāgavibandhanena vā jātinimittatāya tattha tattha jātaṃ jātaṃ mārento viya hotīti “māretīti māro”ti vuttaṃ.",
  "tika-s0102t:525_3": "Ativiya pāpatāya pāpimā.",
  "tika-s0102t:525_4": "Kaṇhadhammehi samannāgato kaṇho.",
  "tika-s0102t:525_5": "Virāgādiguṇānaṃ antakaraṇato antako.",
  "tika-s0102t:525_6": "Sattānaṃ anatthāvahapaṭipattiṃ na muccatīti namuci.",
  "tika-s0102t:525_7": "Attano mārapāsena pamatte bandhati,",
  "tika-s0102t:525_8": "pamattā vā bandhū etassāti pamattabandhu.",
  "tika-s0102t:525_9": "Sattamasattāhato paraṃ satta ahāni sandhāyāha “aṭṭhame sattāhe”ti na pana pallaṅkasattāhādi viya niyatakiccassa aṭṭhamasattāhassa nāma labbhanato.",
  "tika-s0102t:525_10": "Sattamasattāhassa hi parato ajapālanigrodhamūle mahābrahmuno,",
  "tika-s0102t:525_11": "sakkassa ca devarañño paṭiññātadhammadesanaṃ bhagavantaṃ ñatvā “idāni satte dhammadesanāya mama visayaṃ",
  "tika-s0102t:525_12": "atikkamāpessatī”ti sañjātadomanasso hutvā ṭhito cintesi “handa dānāhaṃ naṃ upāyena parinibbāpessāmi,",
  "tika-s0102t:525_13": "evamassa manoratho aññathattaṃ gamissati,",
  "tika-s0102t:525_14": "mama ca manoratho ijjhissatī”ti.",
  "tika-s0102t:525_15": "Evaṃ pana cintetvā bhagavantaṃ upasaṅkamitvā ekaṃ antaṃ ṭhito “parinibbātu dāni bhante bhagavā”tiādinā parinibbānaṃ yāci,",
  "tika-s0102t:525_16": "taṃ sandhāya vuttaṃ “aṭṭhame sattāhe”tiādi.",
  "tika-s0102t:525_17": "Tattha ajjāti āyusaṅkhārossajjanadivasaṃ sandhāyāha.",
  "tika-s0102t:525_18": "Bhagavā cassa abhisandhiṃ jānantopi taṃ anāvikatvā parinibbānassa akālabhāvameva pakāsento yācanaṃ paṭikkhipi.",
  "tika-s0102t:525_19": "Tenāha “na tāvāha”ntiādi.",
  "tika-s0102t:526_0": "Maggavasena viyattāti saccasampaṭivedhaveyyattiyena byattā.",
  "tika-s0102t:526_1": "Tatheva vinītāti maggavasena kilesānaṃ samucchedavinayanena vinītā.",
  "tika-s0102t:526_2": "Tathā visāradāti ariyamaggādhigameneva satthusāsane vesārajjappattiyā visāradā,",
  "tika-s0102t:526_3": "sārajjakarānaṃ diṭṭhivicikicchādipāpadhammānaṃ vigamena visāradabhāvaṃ pattāti attho.",
  "tika-s0102t:526_4": "Yassa sutassa vasena vaṭṭadukkhato nissaraṇaṃ sambhavati,",
  "tika-s0102t:526_5": "taṃ idha ukkaṭṭhaniddesena “suta”nti adhippetanti āha “tepiṭakavasenā”ti.",
  "tika-s0102t:526_6": "Tiṇṇaṃ piṭakānaṃ samūho tepiṭakaṃ,",
  "tika-s0102t:526_7": "tīṇi vā piṭakāni tipiṭakaṃ,",
  "tika-s0102t:526_8": "tipiṭakameva tepiṭakaṃ,",
  "tika-s0102t:526_9": "tassa vasena.",
  "tika-s0102t:526_10": "Tamevāti yaṃ taṃ tepiṭakaṃ sotabbabhāvena “suta”nti vuttaṃ, tameva.",
  "tika-s0102t:526_11": "Dhammanti pariyattidhammaṃ.",
  "tika-s0102t:526_12": "Dhārentīti suvaṇṇabhājane pakkhittasīhavasaṃ viya avinassantaṃ katvā suppaguṇasuppavattibhāvena dhārenti hadaye ṭhapenti.",
  "tika-s0102t:526_13": "Iti pariyattidhammavasena bahussutadhammadharabhāvaṃ dassetvā idāni paṭivedhadhammavasenapi taṃ dassetuṃ “atha vā”tiādi vuttaṃ.",
  "tika-s0102t:526_14": "Ariyadhammassāti maggaphaladhammassa,",
  "tika-s0102t:526_15": "navavidhassāpi vā lokuttaradhammassa.",
  "tika-s0102t:526_16": "Anudhammabhūtanti adhigamāya anurūpadhammabhūtaṃ.",
  "tika-s0102t:526_17": "Anucchavikapaṭipadanti ca tameva vipassanādhammamāha,",
  "tika-s0102t:526_18": "chabbidhā visuddhiyo vā.",
  "tika-s0102t:526_19": "Anudhammanti tassā yathāvuttapaṭipadāya anurūpaṃ abhisallekhitaṃ appicchatādidhammaṃ.",
  "tika-s0102t:526_20": "Caraṇasīlāti samādāya pavattanasīlā.",
  "tika-s0102t:526_21": "Anu maggaphaladhammo etissāti vā anudhammā,",
  "tika-s0102t:526_22": "vuṭṭhānagāminivipassanā,",
  "tika-s0102t:526_23": "tassā caraṇasīlā.",
  "tika-s0102t:526_24": "Attano ācariyavādanti attano ācariyassa sammāsambuddhassa vādaṃ.",
  "tika-s0102t:526_25": "Sadevakassa lokassa ācārasikkhāpanena ācariyo, bhagavā.",
  "tika-s0102t:526_26": "Tassa vādo,",
  "tika-s0102t:526_27": "catusaccadesanā.",
  "tika-s0102t:527_0": "Ācikkhissantīti ādito kathessanti,",
  "tika-s0102t:527_1": "attanā uggahitaniyāmena pare uggaṇhāpessantīti attho.",
  "tika-s0102t:527_2": "Desessantīti vācessanti,",
  "tika-s0102t:527_3": "pāḷiṃ sammā pabodhessantīti attho.",
  "tika-s0102t:527_4": "Paññāpessantīti pajānāpessanti,",
  "tika-s0102t:527_5": "saṅkāpessantīti attho.",
  "tika-s0102t:527_6": "Paṭṭhapessantīti pakārehi ṭhapessanti,",
  "tika-s0102t:527_7": "pakāsessantīti attho.",
  "tika-s0102t:527_8": "Vivarissantīti vivaṭaṃ karissanti.",
  "tika-s0102t:527_9": "Vibhajissantīti vibhattaṃ karissanti.",
  "tika-s0102t:527_10": "Uttāniṃ karissantīti anuttānaṃ gambhīraṃ uttānaṃ pākaṭaṃ karissanti.",
  "tika-s0102t:527_11": "Saha dhammenāti ettha dhamma-",
  "tika-s0102t:527_12": "saddo kāraṇapariyāyo “hetumhi ñāṇaṃ dhammapaṭisambhidā”tiādīsu viyāti āha “sahetukena sakāraṇena vacanenā”ti.",
  "tika-s0102t:527_13": "Sappāṭihāriyanti sanissaraṇaṃ,",
  "tika-s0102t:527_14": "yathā paravādaṃ bhañjitvā sakavādo patiṭṭhahati,",
  "tika-s0102t:527_15": "evaṃ hetudāharaṇehi yathādhigatamatthaṃ sampādetvā dhammaṃ kathessanti.",
  "tika-s0102t:527_16": "Tenāha “niyyānikaṃ katvā dhammaṃ desessantī”ti,",
  "tika-s0102t:527_17": "navavidhaṃ lokuttaradhammaṃ pabodhessantīti attho.",
  "tika-s0102t:527_18": "Ettha ca “paññāpessantī”tiādīhi chahi padehi cha atthapadāni dassitāni,",
  "tika-s0102t:527_19": "ādito pana dvīhi padehi cha byañjanapadāni.",
  "tika-s0102t:527_20": "Ettāvatā tepiṭakaṃ buddhavacanaṃ saṃvaṇṇanānayena saṅgahetvā dassitaṃ hoti.",
  "tika-s0102t:527_21": "Vuttañhetaṃ nettiyaṃ “dvādasapadāni suttaṃ,",
  "tika-s0102t:527_22": "taṃ sabbaṃ byañjanañca attho cā”ti.",
  "tika-s0102t:528_0": "Sikkhattayasaṅgahitanti adhisīlasikkhādisikkhattayasaṅgahaṇaṃ.",
  "tika-s0102t:528_1": "Sakalaṃ sāsanabrahmacariyanti anavasesaṃ satthusāsanabhūtaṃ seṭṭhacariyaṃ.",
  "tika-s0102t:528_2": "Samiddhanti sammadeva vaḍḍhitaṃ.",
  "tika-s0102t:528_3": "Jhānassādavasenāti tehi tehi bhikkhūhi samadhigatajhānasukhavasena.",
  "tika-s0102t:528_4": "Vuddhippattanti uḷārapaṇītabhāvagamanena sabbaso parivuddhiṃ upagataṃ.",
  "tika-s0102t:528_5": "Sabbapāliphullaṃ viya abhiññāsampattivasena abhiññāsampadāhi sāsanābhivuddhiyā matthakappattito.",
  "tika-s0102t:528_6": "Patiṭṭhitavasenāti patiṭṭhānavasena,",
  "tika-s0102t:528_7": "patiṭṭhappattiyāti attho.",
  "tika-s0102t:528_8": "Paṭivedhavasena bahuno janassa hitanti bāhujaññaṃ.",
  "tika-s0102t:528_9": "Tenāha “bahujanābhisamayavasenā”ti.",
  "tika-s0102t:528_10": "Puthu puthulaṃ bhūtaṃ jātaṃ,",
  "tika-s0102t:528_11": "puthu vā puthuttaṃ bhūtaṃ pattanti puthubhūtaṃ.",
  "tika-s0102t:528_12": "Tenāha “sabbākāra…pe…",
  "tika-s0102t:528_13": "patta”nti.",
  "tika-s0102t:528_14": "Suṭṭhu pakāsitanti suṭṭhu sammadeva ādikalyāṇādibhāvena paveditaṃ.",
  "tika-s0102t:529_0": "Āyusaṅkhāraossajjanavaṇṇanā",
  "tika-s0102t:530_0": "169.",
  "tika-s0102t:530_1": "Satiṃ sūpaṭṭhitaṃ katvāti ayaṃ kāyādivibhāgo attabhāvasaññito dukkhabhāro mayā ettakaṃ kālaṃ vahito,",
  "tika-s0102t:530_2": "idāni pana na vahitabbo,",
  "tika-s0102t:530_3": "etassa avahanatthaṃ cirataraṃ kālaṃ ariyamaggasambhāro sambhato,",
  "tika-s0102t:530_4": "svāyaṃ ariyamaggo paṭividdho,",
  "tika-s0102t:530_5": "yato ime kāyādayo asubhādito sammadeva pariññātā,",
  "tika-s0102t:530_6": "catubbidhampi sammāsatiṃ yathātathaṃ visaye suṭṭhu upaṭṭhitaṃ katvā.",
  "tika-s0102t:530_7": "Ñāṇena paricchinditvāti yasmā imassa attabhāvasaññitassa dukkhabhārassa vahane payojanabhūtaṃ attahitaṃ tāva mahābodhimūle eva parisamāpitaṃ,",
  "tika-s0102t:530_8": "parahitaṃ pana buddhaveneyyavinayanaṃ parisamāpitabbaṃ,",
  "tika-s0102t:530_9": "taṃ idāni māsattayeneva parisamāpanaṃ pāpuṇissati,",
  "tika-s0102t:530_10": "tasmā abhāsi “visākhapuṇṇamāyaṃ parinibbāyissāmī”ti,",
  "tika-s0102t:530_11": "evaṃ buddhañāṇena paricchinditvā sabbabhāgena nicchayaṃ katvā.",
  "tika-s0102t:530_12": "Āyusaṅkhāraṃ vissajjīti āyuno jīvitassa abhisaṅkhārakaṃ phalasamāpattidhammaṃ “na samāpajjissāmī”ti vissajji",
  "tika-s0102t:530_13": "taṃvissajjaneneva tena abhisaṅkhariyamānaṃ jīvitasaṅkhāraṃ “nappavattessāmī”ti vissajji.",
  "tika-s0102t:530_14": "Tenāha “tatthā”tiādi.",
  "tika-s0102t:530_15": "Ṭhānamahantatāyapi pavattiākāramahantatāyapi mahanto pathavīkampo.",
  "tika-s0102t:530_16": "Tattha ṭhānamahantatāya bhūmicālassa mahattaṃ dassetuṃ “tadā kira…pe…",
  "tika-s0102t:530_17": "kampitthā”ti vuttaṃ.",
  "tika-s0102t:530_18": "Sā pana jātikkhettabhūtā dasasahassī lokadhātu eva,",
  "tika-s0102t:530_19": "na yā kāci,",
  "tika-s0102t:530_20": "yā mahābhinīhāramahājātiādīsupi kampittha.",
  "tika-s0102t:530_21": "Tadāpi tattikāya eva kampane kiṃ kāraṇaṃ?",
  "tika-s0102t:530_22": "Jātikkhettabhāvena tasseva ādito pariggahassa katattā.",
  "tika-s0102t:530_23": "Pariggahakaraṇaṃ cassa dhammatāvasena veditabbaṃ.",
  "tika-s0102t:530_24": "Tathā hi purimabuddhānampi tāvatakameva jātikkhettaṃ ahosi.",
  "tika-s0102t:530_25": "Tathā hi vuttaṃ “dasasahassī lokadhātū,",
  "tika-s0102t:530_26": "nissaddā honti nirākulā…pe…",
  "tika-s0102t:530_27": "mahāsamuddo ābhujati,",
  "tika-s0102t:530_28": "dasasahassī pakampatī”ti ca ādi.",
  "tika-s0102t:530_29": "Udakapariyantaṃ katvā chappakārapavedhanena avītarāge bhiṃsetīti bhiṃsano,",
  "tika-s0102t:530_30": "so eva bhiṃsanakoti āha “bhayajanako”ti.",
  "tika-s0102t:530_31": "Devabheriyoti devadundubhisaddassa pariyāyavacanamattaṃ.",
  "tika-s0102t:530_32": "Na cettha kāci bherī “devadundubhī”ti adhippetā,",
  "tika-s0102t:530_33": "atha kho uppātabhāvena labbhamāno ākāsagato nigghosasaddo.",
  "tika-s0102t:530_34": "Tenāha “devo”tiādi.",
  "tika-s0102t:530_35": "Devoti megho.",
  "tika-s0102t:530_36": "Tassa hi acchabhāvena ākāsassa vassābhāvena sukkhagajjitasaññite sadde niccharante devadundubhisamaññā.",
  "tika-s0102t:530_37": "Tenāha “devo sukkhagajjitaṃ gajjī”ti.",
  "tika-s0102t:531_0": "Pītivegavissaṭṭhanti “evaṃ cirataraṃ kālaṃ vahito ayaṃ attabhāvasaññito dukkhabhāro,",
  "tika-s0102t:531_1": "idāni na cirasseva nikkhipissatī”ti sañjātasomanasso bhagavā sabhāveneva pītivegavissaṭṭhaṃ udānaṃ udānesi.",
  "tika-s0102t:531_2": "Evaṃ pana udānentena ayampi attho sādhito hotīti dassanatthaṃ aṭṭhakathāyaṃ “kasmā”tiādi vuttaṃ.",
  "tika-s0102t:532_0": "Tulīyatīti tulanti tula-",
  "tika-s0102t:532_1": "saddo kammasādhanoti dassetuṃ “tulita”nti vuttaṃ.",
  "tika-s0102t:532_2": "Appānubhāvatāya paricchinnaṃ.",
  "tika-s0102t:532_3": "Tathā hi taṃ parito khaṇḍitabhāvena “paritta”nti vuccati.",
  "tika-s0102t:532_4": "Paṭipakkhavikkhambhanato dīghasantānatāya,",
  "tika-s0102t:532_5": "vipulaphalatāya ca na tulaṃ na paricchinnaṃ.",
  "tika-s0102t:532_6": "Yehi kāraṇehi pubbe avisesato mahaggataṃ “atula”nti vuttaṃ,",
  "tika-s0102t:532_7": "tāni kāraṇāni rūpāvacarato āruppassa sātisayāni vijjantīti “arūpāvacaraṃ atula”nti vuttaṃ,",
  "tika-s0102t:532_8": "itarañca “tula”nti,",
  "tika-s0102t:532_9": "appavipākaṃ tīsupi kammesu yaṃ tanuvipākaṃ hīnaṃ,",
  "tika-s0102t:532_10": "taṃ tulaṃ.",
  "tika-s0102t:532_11": "Bahuvipākanti yaṃ mahāvipākaṃ paṇītaṃ,",
  "tika-s0102t:532_12": "taṃ atulaṃ.",
  "tika-s0102t:532_13": "Yaṃ panettha majjhimaṃ,",
  "tika-s0102t:532_14": "taṃ hīnaṃ,",
  "tika-s0102t:532_15": "ukkaṭṭhanti dvidhā bhinditvā dvīsu bhāgesu pakkhipitabbaṃ.",
  "tika-s0102t:532_16": "Hīnattikavaṇṇanāyaṃ vuttanayeneva appabahuvipākataṃ niddhāretvā tassa vasena tulātulabhāvo veditabbo.",
  "tika-s0102t:532_17": "Sambhavati etasmāti sambhavoti āha “sambhavassa hetubhūta”nti.",
  "tika-s0102t:532_18": "Niyakajjhattaratoti sasantānadhammesu vipassanāvasena,",
  "tika-s0102t:532_19": "gocarāsevanāya ca nirato.",
  "tika-s0102t:532_20": "Savipākaṃ samānaṃ pavattivipākamattadāyikammaṃ savipākaṭṭhena sambhavaṃ.",
  "tika-s0102t:532_21": "Na ca taṃ kāmādibhavābhisaṅkhārakanti tato visesanatthaṃ “sambhava”nti vatvā “bhavasaṅkhāra”nti vuttaṃ.",
  "tika-s0102t:532_22": "Ossajjīti ariyamaggena avassajji.",
  "tika-s0102t:532_23": "Kavacaṃ viya attabhāvaṃ pariyonandhitvā ṭhitaṃ attani sambhūtattā attasambhavaṃ kilesañca abhindīti kilesabhedasahabhāvikammossajjanaṃ",
  "tika-s0102t:532_24": "dassento tadubhayassa kāraṇaṃ avoca “ajjhattarato samāhito”ti.",
  "tika-s0102t:533_0": "Tīrentoti “uppādo bhayaṃ,",
  "tika-s0102t:533_1": "anuppādo khema”ntiādinā vīmaṃsanto.",
  "tika-s0102t:533_2": "“Tulento tīrento”tiādinā saṅkhepato vuttamatthaṃ vitthārato dassetuṃ “pañcakkhandhā”ti ādiṃ vatvā bhavasaṅkhārassa avassajjanākāraṃ sarūpato dassesi.",
  "tika-s0102t:533_3": "“Eva”ntiādinā pana udānavaṇṇanāyaṃ ādito vuttamatthaṃ nigamanavasena dassesi.",
  "tika-s0102t:534_0": "Mahābhūmicālavaṇṇanā",
  "tika-s0102t:535_0": "171.",
  "tika-s0102t:535_1": "Yanti karaṇe vā adhikaraṇe vā paccattavacananti adhippāyena āha “yena samayena,",
  "tika-s0102t:535_2": "yasmiṃ vā samaye”ti.",
  "tika-s0102t:535_3": "Ukkhepakavātāti udakasandhārakavātaṃ upacchinditvā ṭhitaṭṭhānato khepakavātā.",
  "tika-s0102t:535_4": "“Saṭṭhi…pe…",
  "tika-s0102t:535_5": "bahala”nti idaṃ tassa vātassa ubbedhappamāṇameva gahetvā vuttaṃ,",
  "tika-s0102t:535_6": "āyāmavitthārato pana dasasahassacakkavāḷappamāṇampi udakasandhārakavātaṃ upacchindatiyeva.",
  "tika-s0102t:535_7": "Ākāseti pubbe vātena patiṭṭhitokāse.",
  "tika-s0102t:535_8": "Puna vātoti ukkhepakavāte tathākatvā vigate udakasandhārakavāto puna ābandhitvā gaṇhāti yathā taṃ udakaṃ na bhassati,",
  "tika-s0102t:535_9": "evaṃ utthambhentaṃ ābandhanavitānavasena bandhitvā gaṇhāti.",
  "tika-s0102t:535_10": "Tato udakaṃ uggacchatīti tato ābandhitvā gahaṇato tena vātena utthambhitaṃ udakaṃ uggacchati upari gacchati.",
  "tika-s0102t:535_11": "Hotiyevāti antarantarā hotiyeva.",
  "tika-s0102t:535_12": "Bahalabhāvenāti mahāpathaviyā mahantabhāvena.",
  "tika-s0102t:535_13": "Sakalā hi mahāpathavī tadā oggacchati,",
  "tika-s0102t:535_14": "uggacchati ca,",
  "tika-s0102t:535_15": "tasmā kampanaṃ na paññāyati.",
  "tika-s0102t:536_0": "Ijjhanassāti icchitatthasijjhanassa.",
  "tika-s0102t:536_1": "Anubhavitabbassaissariyasampattiādikassa.",
  "tika-s0102t:536_2": "Parittāti paṭiladdhamattā nātisubhāvitā.",
  "tika-s0102t:536_3": "Tathā ca bhāvanā balavatī na hotīti āha “dubbalā”ti.",
  "tika-s0102t:536_4": "Saññāsīsena hi bhāvanā vuttā.",
  "tika-s0102t:536_5": "Appamāṇāti paguṇā subhāvitā.",
  "tika-s0102t:536_6": "Sā hi thirā daḷhatarā hotīti āha “balavā”ti.",
  "tika-s0102t:536_7": "“Parittā pathavīsaññā,",
  "tika-s0102t:536_8": "appamāṇā āposaññā”ti desanāmattameva,",
  "tika-s0102t:536_9": "āposaññāya pana subhāvitāya pathavīkampo sukheneva ijjhatīti ayamettha adhippāyo veditabbo.",
  "tika-s0102t:536_10": "Saṃvejento dibbasampattiyā pamattaṃ sakkaṃ devarājānaṃ.",
  "tika-s0102t:536_11": "Vīmaṃsanto vā tāvadeva samadhigataṃ attano iddhibalaṃ.",
  "tika-s0102t:536_12": "Mahāmoggallānattherassa pāsādakampanaṃ pākaṭanti taṃ anāmasitvā saṅgharakkhitasāmaṇerassa pāsādakampanaṃ dassetuṃ “so kirāyasmā”tiādi vuttaṃ.",
  "tika-s0102t:536_13": "Pūtimisso gandho etassāti pūtigandho,",
  "tika-s0102t:536_14": "tena pūtigandheneva adhigatamātukucchisambhavaṃ viya gandheneva sīsena,",
  "tika-s0102t:536_15": "ativiya dārako evāti attho.",
  "tika-s0102t:537_0": "Ācariyanti ācariyūpadesaṃ.",
  "tika-s0102t:537_1": "Iddhābhisaṅkhāro nāma iddhividhappaṭipakkhādībhāvena icchitabbo,",
  "tika-s0102t:537_2": "so ca upāye kosallassa attanā na sammā uggahitattā na tāva sikkhitoti āha “asikkhitvāva yuddhaṃ paviṭṭhosī”ti.",
  "tika-s0102t:537_3": "“Pilavanta”nti iminā sakalameva pāsādavatthuṃ udakaṃ katvā adhiṭṭhātabbapāsādova tattha pilavatīti dasseti.",
  "tika-s0102t:537_4": "Adhiṭṭhānakkamaṃ pana upamāya dassento “tāta…pe…",
  "tika-s0102t:537_5": "jānāhī”ti āha.",
  "tika-s0102t:537_6": "Tattha kapallakapūvanti āsittakapūvaṃ,",
  "tika-s0102t:537_7": "taṃ pacantā kapāle paṭhamaṃ kiñci piṭṭhaṃ ṭhapetvā anukkamena vaḍḍhetvā antantena paricchindanti pūvaṃ samantato paricchinnaṃ katvā ṭhapenti,",
  "tika-s0102t:537_8": "evaṃ “āpokasiṇavasena ‘pāsādena patiṭṭhitaṭṭhānaṃ udakaṃ hotū’ti adhiṭṭhahanto samantato pāsādassa yāva pariyantā yathā udakaṃ hoti,",
  "tika-s0102t:537_9": "tathā adhiṭṭhātabba”nti upamāya upadisati.",
  "tika-s0102t:538_0": "Mahāpadāne vuttamevāti “dhammatā esā,",
  "tika-s0102t:538_1": "bhikkhave,",
  "tika-s0102t:538_2": "yadā bodhisatto tusitā kāyā cavitvā mātukucchiṃ okkamatī”ti vatvā “ayañca dasasahassī lokadhātu saṅkampati sampakampati sampavedhatī”ti,",
  "tika-s0102t:538_3": "tathā “dhammatā esā,",
  "tika-s0102t:538_4": "bhikkhave,",
  "tika-s0102t:538_5": "yadā bodhisatto mātukucchimhā nikkhamatī”ti vatvā “ayañca dasasahassī lokadhātu saṅkampati sampakampati",
  "tika-s0102t:538_6": "sampavedhatī”ti ca mahābodhisattassa gabbhokkantiyaṃ,",
  "tika-s0102t:538_7": "abhijātiyañca dhammatāvasena mahāpadānepathavīkampassa vuttattā itaresupi catūsu ṭhānesu pathavīkampo",
  "tika-s0102t:538_8": "dhammatāvasenevāti mahāpadāneatthato vuttaṃ evāti adhippāyo.",
  "tika-s0102t:539_0": "Idāni nesaṃ pathavīkampanaṃ kāraṇato,",
  "tika-s0102t:539_1": "pavattiākārato ca vibhāgaṃ dassetuṃ “iti imesū”tiādi vuttaṃ.",
  "tika-s0102t:539_2": "Dhātukopenāti ukkhepakadhātusaṅkhātāya vāyodhātuyā pakopena.",
  "tika-s0102t:539_3": "Iddhānubhāvenāti ñāṇiddhiyā vā kammavipākajiddhiyā vā pabhāvena,",
  "tika-s0102t:539_4": "tejenāti attho.",
  "tika-s0102t:539_5": "Puññatejenāti puññānubhāvena,",
  "tika-s0102t:539_6": "mahābodhisattassa puññabalenāti attho.",
  "tika-s0102t:539_7": "Ñāṇatejenāti paṭivedhañāṇānubhāvena.",
  "tika-s0102t:539_8": "Sādhukāradānavasenāti yathā anaññasādhāraṇena paṭivedhañāṇānubhāvena abhihatā mahāpathavī abhisambodhiyaṃ akampittha,",
  "tika-s0102t:539_9": "evaṃ anaññasādhāraṇena desanāñāṇānubhāvena abhihatā mahāpathavī akampittha,",
  "tika-s0102t:539_10": "taṃ panassā sādhukāradānaṃ viya hotīti “sādhukāradānavasenā”ti vuttaṃ.",
  "tika-s0102t:540_0": "Yena pana bhagavā asītianubyañjanapaṭimaṇḍitadvattiṃsamahāpurisalakkhaṇa-",
  "tika-s0102t:540_1": "vicitrarūpakāyo sabbākāraparisuddhasīlakkhandhādiguṇaratanasamiddhidhammakāyo puññamahattathāmamahattayasamahaāiddhimahattapaññāmahattānaṃ",
  "tika-s0102t:540_2": "paramukkaṃsagato asamo asamasamo appaṭipuggalo arahaṃ sammāsambuddho attano attabhāvasaññitaṃ khandhapañcakaṃ",
  "tika-s0102t:540_3": "kappaṃ vā kappāvasesaṃ vā ṭhapetuṃ samatthopi saṅkhatadhammaṃ paṭijigucchanākārappavattena ñāṇavisesena",
  "tika-s0102t:540_4": "tiṇāyapi amaññamāno āyusaṅkhārossajjanavidhinā nirapekkho ossajji.",
  "tika-s0102t:540_5": "Tadanubhāvābhihatā mahāpathavī āyusaṅkhārossajjane akampittha,",
  "tika-s0102t:540_6": "taṃ panassā kāruññasabhāvasaṇṭhitā viya hotīti vuttaṃ “kāruññasabhāvenā”ti.",
  "tika-s0102t:540_7": "Yasmā bhagavā parinibbānasamaye catuvīsatikoṭisatasahassasaṅkhyā samāpattiyo samāpajji antarantarā phalasamāpattisamāpajjanena,",
  "tika-s0102t:540_8": "tassa pubbabhāge sātisayaṃ tikkhaṃ sūraṃ vipassanāñāṇañca pavattesi,",
  "tika-s0102t:540_9": "“yadatthañca mayā evaṃ sucirakālaṃ anaññasādhāraṇo paramukkaṃsagato ñāṇasambhāro sambhato,",
  "tika-s0102t:540_10": "anuttaro ca vimokkho samadhigato,",
  "tika-s0102t:540_11": "tassa vata me sikhāppattaphalabhūtā accantaniṭṭhā anupādisesanibbānadhātu ajja samijjhatī”ti bhiyyo ativiya",
  "tika-s0102t:540_12": "somanassappattassa bhagavato pītivipphārādiguṇavipulatarānubhāvo parehi asādhāraṇañāṇātisayo udapādi,",
  "tika-s0102t:540_13": "yassa samāpattibalasamupabrūhitassa ñāṇātisayassa ānubhāvaṃ sandhāya idaṃ vuttaṃ “dveme piṇḍapātā samasamaphalā samasamavipākā”tiādi,",
  "tika-s0102t:540_14": "tasmā tassa ānubhāvena samabhihatā mahāpathavī akampittha.",
  "tika-s0102t:540_15": "Taṃ panassā tassaṃ velāyaṃ ārodanākārappatti viya hotīti “aṭṭhamo ārodanenā”ti vuttaṃ.",
  "tika-s0102t:541_0": "Idāni saṅkhepato vuttamatthaṃ vivaranto “mātukucchiṃ okkamante”tiādimāha.",
  "tika-s0102t:541_1": "Ayaṃ panatthoti “sādhukāradānavasenā”tiādinā vutto attho.",
  "tika-s0102t:541_2": "Pathavīdevatāya vasenāti ettha samuddadevatā viya mahāpathaviyā adhidevatā kira nāma atthi.",
  "tika-s0102t:541_3": "Tādise kāraṇe sati tassā cittavasena ayaṃ mahāpathavī saṅkampati sampakampati sampavedhati,",
  "tika-s0102t:541_4": "yathā vātavalāhakadevatānaṃ cittavasena vātā vāyanti,",
  "tika-s0102t:541_5": "sītuṇhaabbhavassavalāhakadevatānaṃ cittavasena sītādayo bhavanti.",
  "tika-s0102t:541_6": "Tathā hi visākhapuṇṇamāyaṃ abhisambodhiatthaṃ bodhirukkhamūle nisinnassa lokanāthassa antarāyakaraṇatthaṃ upaṭṭhitaṃ mārabalaṃ vidhamituṃ –",
  "tika-s0102t:542_0": "“Acetanāyaṃ pathavī, aviññāya sukhaṃ dukhaṃ;",
  "tika-s0102t:543_0": "Sāpi dānabalā mayhaṃ, sattakkhattuṃ pakampathā”ti. –",
  "tika-s0102t:544_0": "Vacanasamanantaraṃ mahāpathavī bhijjitvā saparisaṃ māraṃ parivattesi.",
  "tika-s0102t:544_1": "Etanti sādhukāradānādi.",
  "tika-s0102t:544_2": "Yadipi natthi acetanattā,",
  "tika-s0102t:544_3": "dhammatāvasena pana vuttanayena siyāti sakkā vattuṃ.",
  "tika-s0102t:544_4": "Dhammatā pana atthato dhammasabhāvo,",
  "tika-s0102t:544_5": "so puññadhammassa vā ñāṇadhammassa vā ānubhāvasabhāvoti.",
  "tika-s0102t:544_6": "Tayidaṃ sabbaṃ vicāritameva,",
  "tika-s0102t:544_7": "evañca katvā –",
  "tika-s0102t:545_0": "“Ime dhamme sammasato, sabhāvasarasalakkhaṇe;",
  "tika-s0102t:546_0": "Dhammatejena vasudhā, dasasahassī pakampathā”ti. ;",
  "tika-s0102t:547_0": "Ādi vacanañca samatthitaṃ hoti.",
  "tika-s0102t:548_0": "Niddiṭṭhanidassananti niddiṭṭhassa atthassa niyyātanaṃ,",
  "tika-s0102t:548_1": "nigamananti attho.",
  "tika-s0102t:548_2": "Ettāvatāti pathavīkampādiuppādajananena ceva pathavīkampassa bhagavato hetunidassanena ca.",
  "tika-s0102t:548_3": "“Addhā ajja bhagavatā āyusaṅkhāro ossaṭṭho”ti sallakkhesi pārisesañāyena.",
  "tika-s0102t:548_4": "Evañhi tadā thero tamatthaṃ vīmaṃseyya nāyaṃ bhūmikampo dhātuppakopahetuko tassa apaññāyamānarūpattā,",
  "tika-s0102t:548_5": "bāhirakopi isi evaṃ mahānubhāvo buddhakāle natthi,",
  "tika-s0102t:548_6": "sāsanikopi satthu anārocetvā evaṃ karonto nāma natthi,",
  "tika-s0102t:548_7": "sesānaṃ pañcannaṃ idāni asambhavo,",
  "tika-s0102t:548_8": "evaṃ bhūmikampo cāyaṃ mahābhiṃsanako salomahaṃso ahosi,",
  "tika-s0102t:548_9": "tasmā pārisesato āha “ajja bhagavatā āyusaṅkhāro ossaṭṭhoti sallakkhesī”ti.",
  "tika-s0102t:549_0": "Aṭṭhaparisavaṇṇanā",
  "tika-s0102t:550_0": "172.",
  "tika-s0102t:550_1": "Okāsaṃ adatvāti “tiṭṭhatu bhante bhagavā kappa”ntiādi nayappavattāya therassa āyācanāya avasaraṃ adatvā.",
  "tika-s0102t:550_2": "Aññānipi aṭṭhakāni sampiṇḍento hetuaṭṭhakato aññāni parisābhibhāyatanavimokkhavasena tīṇi aṭṭhakāni saṅgahetvā dassento “aṭṭha kho imā”tiādimāha.",
  "tika-s0102t:550_3": "“Āyasmato ānandassa sokuppattiṃ pariharanto vikkhepaṃ karonto”ti keci sahasā bhaṇite balavasoko uppajjeyyāti.",
  "tika-s0102t:551_0": "Samāgantabbato,",
  "tika-s0102t:551_1": "samāgacchatīti vā samāgamo, parisā.",
  "tika-s0102t:551_2": "Bimbisārapamukho samāgamo bimbisārasamāgamo.",
  "tika-s0102t:551_3": "Sesadvayepi eseva nayo.",
  "tika-s0102t:551_4": "Bimbisāra…pe…",
  "tika-s0102t:551_5": "samāgamādisadisaṃ khattiyaparisanti yojanā.",
  "tika-s0102t:551_6": "Aññesu cakkavāḷesupi labbhateyeva satthu khattiyaparisādiupasaṅkamanaṃ.",
  "tika-s0102t:551_7": "Ādito tehi saddhiṃ satthu bhāsanaṃ ālāpo.",
  "tika-s0102t:551_8": "Kathanapaṭikathanaṃ sallāpo.",
  "tika-s0102t:551_9": "Dhammupasañhitā pucchā paṭipucchā dhammasākacchā.",
  "tika-s0102t:551_10": "Saṇṭhānaṃ paṭicca kathanaṃ saṇṭhānapariyāyattā vaṇṇa-",
  "tika-s0102t:551_11": "saddassa “mahantaṃ hatthirājavaṇṇaṃ abhinimminitvā”tiādīsu viya.",
  "tika-s0102t:551_12": "“Tesa”nti padaṃ ubhayapadāpekkhaṃ “tesampi lakkhaṇasaṇṭhānaṃ viya satthu sarīrasaṇṭhānaṃ,",
  "tika-s0102t:551_13": "tesaṃ kevalaṃ paññāyati evā”ti.",
  "tika-s0102t:551_14": "Nāpi āmukkamaṇikuṇḍalo bhagavā hotīti yojanā.",
  "tika-s0102t:551_15": "Chinnassarāti dvidhābhūtassarā.",
  "tika-s0102t:551_16": "Gaggarassarāti jajjaritassarā.",
  "tika-s0102t:551_17": "Bhāsantaranti tesaṃ sattānaṃ bhāsato aññaṃ bhāsaṃ.",
  "tika-s0102t:551_18": "Vīmaṃsāti cintanā.",
  "tika-s0102t:551_19": "“Kimatthaṃ…pe…",
  "tika-s0102t:551_20": "desetī”ti idaṃ nanu attānaṃ jānāpetvā dhamme kathite tesaṃ sātisayo pasādo hotīti iminā adhippāyena vuttaṃ?",
  "tika-s0102t:551_21": "Yesaṃ attānaṃ ajānāpetvāva dhamme kathite pasādo hoti,",
  "tika-s0102t:551_22": "na jānāpetvā,",
  "tika-s0102t:551_23": "tādise sandhāya satthā tathā karoti.",
  "tika-s0102t:551_24": "Tattha payojanamāha “vāsanatthāyā”ti.",
  "tika-s0102t:551_25": "Evaṃ sutopīti evaṃ aviññātadesako aviññātāgamanopi suto dhammo attano dhammasudhammatāyeva anāgate paccayo hoti suṇantassa.",
  "tika-s0102t:552_0": "“Ānandā”tiādiko saṅgītianāruḷho pāḷidhammo eva tathā dassito.",
  "tika-s0102t:552_1": "Esa nayo ito paresupi evarūpesu ṭhānesu.",
  "tika-s0102t:553_0": "Aṭṭhaabhibhāyatanavaṇṇanā",
  "tika-s0102t:554_0": "173.",
  "tika-s0102t:554_1": "Abhibhavatīti abhibhu,",
  "tika-s0102t:554_2": "parikammaṃ, ñāṇaṃ vā.",
  "tika-s0102t:554_3": "Abhibhu āyatanaṃ etassāti abhibhāyatanaṃ, jhānaṃ.",
  "tika-s0102t:554_4": "Abhibhavitabbaṃ vā ārammaṇasaṅkhātaṃ āyatanaṃ etassāti abhibhāyatanaṃ.",
  "tika-s0102t:554_5": "Ārammaṇābhibhavanato abhibhu ca taṃ āyatanañca yogino sukhavisesānaṃ adhiṭṭhānabhāvato,",
  "tika-s0102t:554_6": "manāyatanadhammāyatanabhāvato vātipi sasampayuttaṃ jhānaṃ abhibhāyatanaṃ.",
  "tika-s0102t:554_7": "Tenāha “abhibhavanakāraṇānī”tiādi.",
  "tika-s0102t:554_8": "Tāni hīti abhibhāyatanasaññitāni jhānāni.",
  "tika-s0102t:554_9": "“Puggalassa ñāṇuttariyatāyā”ti idaṃ ubhayatthāpi yojetabbaṃ. Kathaṃ?",
  "tika-s0102t:554_10": "Paṭipakkhabhāvena paccanīkadhamme abhibhavanti puggalassa ñāṇuttariyatāya ārammaṇāni abhibhavanti.",
  "tika-s0102t:554_11": "Ñāṇabaleneva hi ārammaṇābhibhavanaṃ viya paṭipakkhābhibhavo pīti.",
  "tika-s0102t:555_0": "Parikammavasena ajjhattaṃ rūpasaññī,",
  "tika-s0102t:555_1": "na appanāvasena.",
  "tika-s0102t:555_2": "Na hi paṭibhāganimittārammaṇā appanā ajjhattavisayā sambhavati,",
  "tika-s0102t:555_3": "taṃ pana ajjhattaparikammavasena laddhaṃ kasiṇanimittaṃ avisuddhameva hoti,",
  "tika-s0102t:555_4": "na bahiddhāparikammavasena laddhaṃ viya visuddhaṃ.",
  "tika-s0102t:556_0": "Parittānīti yathāladdhāni suppasarāvamattāni.",
  "tika-s0102t:556_1": "Tenāha “avaḍḍhitānī”ti.",
  "tika-s0102t:556_2": "Parittavasenevāti vaṇṇavasena ābhoge vijjamānepi parittavaseneva idaṃ abhibhāyatanaṃ vuttaṃ.",
  "tika-s0102t:556_3": "Parittatā hettha abhibhavanassa kāraṇaṃ.",
  "tika-s0102t:556_4": "Vaṇṇābhoge satipi asatipi abhibhāyatanabhāvanā nāma tikkhapaññasseva sambhavati,",
  "tika-s0102t:556_5": "na itarassāti āha “ñāṇuttariko puggalo”ti.",
  "tika-s0102t:556_6": "Abhibhavitvā samāpajjatīti ettha abhibhavanaṃ,",
  "tika-s0102t:556_7": "samāpajjanañca upacārajjhānādhigamasamanantarameva appanājhānuppādananti āha “saha nimittuppādenevettha appanaṃ pāpetī”ti.",
  "tika-s0102t:556_8": "Saha nimittuppādenāti ca appanāparivāsābhāvassa lakkhaṇaṃ vacanametaṃ.",
  "tika-s0102t:556_9": "Yo “khippābhiñño”ti vuccati,",
  "tika-s0102t:556_10": "tatopi ñāṇuttarasseva abhibhāyatanabhāvanā.",
  "tika-s0102t:556_11": "Etthāti etasmiṃ nimitte.",
  "tika-s0102t:556_12": "Appanaṃ pāpetīti bhāvanaṃ appanaṃ neti.",
  "tika-s0102t:557_0": "Ettha ca keci “uppanne upacārajjhāne taṃ ārabbha ye heṭṭhimantena dve tayo javanavārā pavattanti,",
  "tika-s0102t:557_1": "te upacārajjhānapakkhikā eva,",
  "tika-s0102t:557_2": "tadanantarañca bhavaṅgaparivāsena,",
  "tika-s0102t:557_3": "upacārāsevanāya ca vinā appanā hoti,",
  "tika-s0102t:557_4": "saha nimittuppādeneva appanaṃ pāpetī”ti vadanti,",
  "tika-s0102t:557_5": "taṃ tesaṃ matimattaṃ.",
  "tika-s0102t:557_6": "Na hi parivāsitaparikammena appanāvāro icchito,",
  "tika-s0102t:557_7": "nāpi mahaggatappamāṇajjhānesu viya upacārajjhāne ekantato paccavekkhaṇā icchitabbā,",
  "tika-s0102t:557_8": "tasmā upacārajjhānādhigamanato paraṃ katipayabhavaṅgacittāvasāne appanaṃ pāpuṇanto “saha nimittuppādenevettha appanaṃ pāpetī”ti vutto.",
  "tika-s0102t:557_9": "Saha nimittuppādenevāti ca adhippāyikamidaṃ vacanaṃ,",
  "tika-s0102t:557_10": "na nītatthaṃ,",
  "tika-s0102t:557_11": "adhippāyo vuttanayeneva veditabbo,",
  "tika-s0102t:557_12": "na antosamāpattiyaṃ tadā tathārūpassa ābhogassa asambhavato.",
  "tika-s0102t:557_13": "Samāpattito vuṭṭhitassa ābhogo pubbabhāgabhāvanāyavasena jhānakkhaṇe pavattaṃ abhibhavanākāraṃ gahetvā pavattoti daṭṭhabbaṃ.",
  "tika-s0102t:557_14": "Abhidhammaṭṭhakathāyaṃ pana “iminā tassa pubbābhogo kathito”ti vuttaṃ.",
  "tika-s0102t:557_15": "Antosamāpattiyaṃ tathā ābhogābhāve kasmā “jhānasaññāyapī”ti vuttanti āha “abhibhavana…pe… atthī”ti.",
  "tika-s0102t:558_0": "Vaḍḍhitappamāṇānīti vipulappamāṇānīti attho,",
  "tika-s0102t:558_1": "na ekaṅguladvaṅgulādivasena vaḍḍhiṃ pāpitānīti tathā vaḍḍhanassevettha asambhavato.",
  "tika-s0102t:558_2": "Tenāha “mahantānī”ti.",
  "tika-s0102t:558_3": "Bhattavaḍḍhitakanti bhuñjanabhājanaṃ vaḍḍhetvā dinnabhattaṃ,",
  "tika-s0102t:558_4": "ekāsane purisena bhuñjitabbabhattato upaḍḍhabhattanti attho.",
  "tika-s0102t:559_0": "Rūpe saññā rūpasaññā,",
  "tika-s0102t:559_1": "sā assa atthīti rūpasaññī,",
  "tika-s0102t:559_2": "na rūpasaññī arūpasaññī,",
  "tika-s0102t:559_3": "saññāsīsena jhānaṃ vadati.",
  "tika-s0102t:559_4": "Rūpasaññāya anuppādanaṃ evettha alābhitā.",
  "tika-s0102t:560_0": "Bahiddhāva uppannanti bahiddhā vatthusmiṃyeva uppannaṃ.",
  "tika-s0102t:560_1": "Abhidhamme pana “ajjhattaṃ arūpasaññī bahiddhā rūpāni passati parittāni suvaṇṇadubbaṇṇāni…pe…",
  "tika-s0102t:560_2": "appamāṇāni suvaṇṇadubbaṇṇānī”ti evaṃ catunnaṃ abhibhāyatanānaṃ āgatattā abhidhammaṭṭhakathāyaṃ “kasmā",
  "tika-s0102t:560_3": "pana ‘yathā suttante ajjhattaṃ rūpasaññī eko bahiddhā rūpāni passati parittānītiādi vuttaṃ,",
  "tika-s0102t:560_4": "evaṃ avatvā idha catūsupi abhibhāyatanesu ajjhattaṃ arūpasaññitāva vuttā’ti codanaṃ katvā ‘ajjhattarūpānaṃ anabhibhavanīyato’ti kāraṇaṃ vatvā,",
  "tika-s0102t:560_5": "tattha vā hi idha vā bahiddhā rūpāneva abhibhavitabbāni,",
  "tika-s0102t:560_6": "tasmā tāni niyamato vattabbānīti tatrāpi idhāpi vuttāni.",
  "tika-s0102t:560_7": "‘Ajjhattaṃ rūpasaññī’ti idaṃ pana satthu desanāvilāsamattamevā”ti vuttaṃ.",
  "tika-s0102t:560_8": "Ettha ca vaṇṇābhogarahitāni,",
  "tika-s0102t:560_9": "sahitāni ca sabbāni parittāni “parittāni suvaṇṇadubbaṇṇānī”ti vuttāni,",
  "tika-s0102t:560_10": "tathā appamāṇāni “appamāṇāni suvaṇṇadubbaṇṇānī”ti.",
  "tika-s0102t:560_11": "Atthi hi so pariyāyo parittāni abhibhuyya tāni ce kadāci vaṇṇavasena ābhujitāni honti,",
  "tika-s0102t:560_12": "suvaṇṇadubbaṇṇāni abhibhuyyāti.",
  "tika-s0102t:560_13": "Pariyāyakathā hi suttantadesanāti.",
  "tika-s0102t:560_14": "Abhidhamme pana nippariyāyadesanattā vaṇṇābhogarahitāni visuṃ vuttāni,",
  "tika-s0102t:560_15": "tathā sahitāni.",
  "tika-s0102t:560_16": "Atthi hi ubhayattha abhibhavanavisesoti.",
  "tika-s0102t:560_17": "Tathā idha pariyāyadesanattā vimokkhānampi abhibhavanapariyāyo atthīti “ajjhattaṃ rūpasaññī”tiādinā paṭhamadutiyaabhibhāyatanesu paṭhamavimokkho,",
  "tika-s0102t:560_18": "tatiyacatutthaabhibhāyatanesu dutiyavimokkho,",
  "tika-s0102t:560_19": "vaṇṇābhibhāyatanesu tatiyavimokkho ca abhibhavanappavattito saṅgahito.",
  "tika-s0102t:560_20": "Abhidhamme pana nippariyāyadesanattā vimokkhābhibhāyatanāni asaṅkarato dassetuṃ vimokkhe vajjetvā abhibhāyatanāni kathitāni;",
  "tika-s0102t:560_21": "sabbāni ca vimokkhakiccāni jhānāni vimokkhadesanāyaṃ vuttāni.",
  "tika-s0102t:560_22": "Tadetaṃ “ajjhattaṃ rūpasaññī”ti āgatassa abhibhāyatanadvayassa abhidhamme abhibhāyatanesu avacanato “rūpī",
  "tika-s0102t:560_23": "rūpāni passatī”tiādīnañca sabbavimokkhakiccasādhāraṇavacanabhāvato vavatthānaṃ katanti viññāyati.",
  "tika-s0102t:560_24": "“Ajjhattarūpānaṃ anabhibhavanīyato”ti idaṃ katthacipi “ajjhattaṃ rūpāni passatī”ti avatvā sabbattha yaṃ vuttaṃ “bahiddhā rūpāni passatī”ti,",
  "tika-s0102t:560_25": "tassa kāraṇavacanaṃ,",
  "tika-s0102t:560_26": "tena yaṃ aññahetukaṃ,",
  "tika-s0102t:560_27": "taṃ tena hetunā vuttaṃ.",
  "tika-s0102t:560_28": "Yaṃ pana desanāvilāsahetukaṃ ajjhattaṃ arūpasaññitāya eva abhidhamme vacanaṃ,",
  "tika-s0102t:560_29": "na tassa aññaṃ kāraṇaṃ maggitabbanti dasseti.",
  "tika-s0102t:560_30": "Ajjhattarūpānaṃ anabhibhavanīyatā ca tesaṃ bahiddhā rūpānaṃ viya abhūtattā.",
  "tika-s0102t:560_31": "Desanāvilāso ca yathāvuttavavatthānavasena veditabbo veneyyajjhāsayavasena vijjamānapariyāyakathābhāvato.",
  "tika-s0102t:560_32": "“Suvaṇṇadubbaṇṇānī”ti eteneva siddhattā na nīlādi abhibhāyatanāni vattabbānīti ce? Taṃ na,",
  "tika-s0102t:560_33": "nīlādīsu katādhikārānaṃ nīlādibhāvasseva abhibhavanakāraṇattā.",
  "tika-s0102t:560_34": "Na hi tesaṃ parisuddhāparisuddhavaṇṇānaṃ parittatā,",
  "tika-s0102t:560_35": "appamāṇatā vā abhibhavanakāraṇaṃ,",
  "tika-s0102t:560_36": "atha kho nīlādibhāvo evāti.",
  "tika-s0102t:560_37": "Etesu ca parittādikasiṇarūpesu yaṃ yaṃ caritassa imāni abhibhāyatanāni ijjhanti,",
  "tika-s0102t:560_38": "taṃ dassetuṃ “imesu panā”tiādi vuttaṃ.",
  "tika-s0102t:561_0": "Sabbasaṅgāhakavasenāti sakalanīlavaṇṇanīlanidassananīlanibhāsānaṃ sādhāraṇavasena.",
  "tika-s0102t:561_1": "Vaṇṇavasenāti sabhāvavaṇṇavasena.",
  "tika-s0102t:561_2": "Nidassanavasenāti passitabbatāvasena cakkhuviññāṇādiviññāṇavīthiyā gahetabbatāvasena.",
  "tika-s0102t:561_3": "Obhāsavasenāti sappabhāsatāya avabhāsanavasena.",
  "tika-s0102t:561_4": "Umāpupphanti atasipupphaṃ.",
  "tika-s0102t:561_5": "Nīlameva hoti vaṇṇasaṅkarābhāvato.",
  "tika-s0102t:561_6": "Bārāṇasisambhavanti bārāṇasiyaṃ samuṭṭhitaṃ.",
  "tika-s0102t:562_0": "Ekaccassa ito bāhirakassa appamāṇaṃ ativitthāritaṃ kasiṇanimittaṃ olokentassa bhayaṃ uppajjeyya “kiṃ",
  "tika-s0102t:562_1": "nu kho idaṃ sakalaṃ lokaṃ abhibhavitvā ajjhottharitvā gaṇhātī”ti,",
  "tika-s0102t:562_2": "tathāgatassa pana tādisaṃ bhayaṃ vā sārajjaṃ vā natthīti abhītabhāvadassanatthameva ānītāni.",
  "tika-s0102t:563_0": "Aṭṭhavimokkhavaṇṇanā",
  "tika-s0102t:564_0": "174.",
  "tika-s0102t:564_1": "Uttānatthāyeva heṭṭhā atthato vibhattattā.",
  "tika-s0102t:564_2": "Ekaccassa vimokkhoti ghosopi bhayāvaho vaṭṭābhiratabhāvato,",
  "tika-s0102t:564_3": "tathāgatassa pana vimokkhe upasampajja viharatopi taṃ natthīti abhītabhāvadassanatthameva ānītāni.",
  "tika-s0102t:565_0": "Ānandayācanakathāvaṇṇanā",
  "tika-s0102t:566_0": "178.",
  "tika-s0102t:566_1": "Bodhīti sabbaññutaññāṇaṃ.",
  "tika-s0102t:566_2": "Tañhi “catumaggañāṇapaṭivedha”ntveva vuttaṃ sabbaññutaññāṇappaṭivedhassa taṃmūlakattā.",
  "tika-s0102t:566_3": "Evaṃ vuttabhāvanti “ākaṅkhamāno ānanda tathāgato kappaṃ vā tiṭṭheyyā”ti evaṃ vuttabhāvaṃ.",
  "tika-s0102t:567_0": "179. Tampi oḷārikanimittaṃ kataṃ tassa mārena pariyuṭṭhitacetaso na paṭividdhaṃ na sallakkhitaṃ.",
  "tika-s0102t:568_0": "183.",
  "tika-s0102t:568_1": "Ādikehīti evamādīhi mittāmaccasuhajjāhi.",
  "tika-s0102t:568_2": "Piyāyitabbato piyehi.",
  "tika-s0102t:568_3": "Manavaḍḍhanato manāpehi.",
  "tika-s0102t:568_4": "Jātiyāti jātianurūpagamanena.",
  "tika-s0102t:568_5": "Nānābhāvo visuṃbhāvo asambaddhabhāvo.",
  "tika-s0102t:568_6": "Maraṇena vinābhāvoti cutiyā tenattabhāvena apunarāvattanato vippayogo.",
  "tika-s0102t:568_7": "Bhavena aññathābhāvoti bhavantaraggahaṇena purimākārato aññākāratā “kāmāvacarasatto rūpāvacaro hotī”tiādinā,",
  "tika-s0102t:568_8": "tatthāpi “manusso devo hotī”tiādināpi yojetabbo.",
  "tika-s0102t:568_9": "Kutettha labbhāti kuto kuhiṃ kismiṃ nāma ṭhāne ettha etasmiṃ khandhappavatte “yaṃ taṃ jātaṃ…pe…",
  "tika-s0102t:568_10": "mā palujjī”ti laddhuṃ sakkā.",
  "tika-s0102t:568_11": "Na sakkā eva tādisassa kāraṇassa abhāvatoti āha “netaṃ ṭhānaṃ vijjatī”ti.",
  "tika-s0102t:568_12": "Evaṃ acchariyabbhutadhammaṃ tathāgatassāpi sarīraṃ,",
  "tika-s0102t:568_13": "kimaṅgaṃ pana aññesanti adhippāyo.",
  "tika-s0102t:568_14": "“Paccāvamissatī”ti netaṃ ṭhānaṃ vijjati satiṃ sūpaṭṭhitaṃ katvā ñāṇena paricchinditvā āyusaṅkhārānaṃ ossaṭṭhattā,",
  "tika-s0102t:568_15": "buddhakiccassa ca pariyosāpitattā.",
  "tika-s0102t:568_16": "Na hettha māsattayato paraṃ buddhaveneyyā labbhantīti.",
  "tika-s0102t:569_0": "184.",
  "tika-s0102t:569_1": "Sāsanassa ciraṭṭhiti nāma sasambhārehi ariyamaggadhammehi kevalehīti āha “sabbaṃ lokiyalokuttaravaseneva",
  "tika-s0102t:569_2": "kathita”nti lokiyāhi sīlasamādhipaññāhi vinā lokuttaradhammasamadhigamassa asambhavato.",
  "tika-s0102t:570_0": "Tatiyabhāṇavāravaṇṇanā niṭṭhitā.",
  "tika-s0102t:571_0": "Nāgāpalokitavaṇṇanā",
  "tika-s0102t:572_0": "186.",
  "tika-s0102t:572_1": "Nāgāpalokitanti nāgassa viya apalokitaṃ,",
  "tika-s0102t:572_2": "hatthināgassa apalokanasadisaṃ apalokananti attho.",
  "tika-s0102t:572_3": "Āhaccāti phusitvā.",
  "tika-s0102t:572_4": "Aṅkusakalaggāni viyāti aṅkusakāni viya aññamaññasmiṃ laggāni āsattāni hutvā ṭhitāni.",
  "tika-s0102t:572_5": "Ekābaddhānīti aññamaññaṃ ekato ābaddhāni.",
  "tika-s0102t:572_6": "Tasmāti gīvaṭṭhīnaṃ ekagghanānaṃ viya ekābaddhabhāvena,",
  "tika-s0102t:572_7": "na kevalaṃ gīvaṭṭhīnaṃyeva,",
  "tika-s0102t:572_8": "atha kho sabbānipi tāni buddhānaṃ ṭhapetvā bāhusandhiādikā dvādasa mahāsandhiyo,",
  "tika-s0102t:572_9": "aṅgulisandhiyo ca itarasandhīsu ekābaddhāni hutvā ṭhitāni,",
  "tika-s0102t:572_10": "yato nesaṃ pakatihatthīnaṃ koṭisahassabalappamāṇaṃ kāyabalaṃ hoti.",
  "tika-s0102t:572_11": "Vesālinagarābhimukhaṃ akāsi kaṇṭakaparivattane viya kapilanagarābhimukhaṃ.",
  "tika-s0102t:572_12": "Yadi evaṃ kathaṃ taṃ nāgāpalokitaṃ nāma jātaṃ?",
  "tika-s0102t:572_13": "Tadajjhāsayaṃ upādāya.",
  "tika-s0102t:572_14": "Bhagavā hi nāgāpalokitavaseneva apaloketukāmo jāto,",
  "tika-s0102t:572_15": "puññānubhāvena panassa patiṭṭhitaṭṭhānaṃ parivatti,",
  "tika-s0102t:572_16": "tena taṃ “nāgāpalokitaṃ” tveva vuccati.",
  "tika-s0102t:573_0": "“Idaṃ pacchimakaṃ ānanda tathāgatassa vesāliyā dassana”nti nayidaṃ vesāliyā apalokanassa kāraṇavacanaṃ anekantikattā,",
  "tika-s0102t:573_1": "bhūtakathanamattaṃ panetaṃ.",
  "tika-s0102t:573_2": "Maggasodhanavasena taṃ dassetvā aññadevettha apalokanakāraṇaṃ dassetukāmo “nanu cā”tiādimāha.",
  "tika-s0102t:573_3": "Taṃ taṃ sabbaṃ pacchimadassanameva anukkamena kusināraṃ gantvā parinibbātukāmatāya tato tato nikkhantattā.",
  "tika-s0102t:573_4": "“Anacchariyattā”ti iminā yathāvuttaṃ anekantikattaṃ pariharati,",
  "tika-s0102t:573_5": "tayidaṃ sodhanamattaṃ.",
  "tika-s0102t:573_6": "Idaṃ panettha aviparītaṃ kāraṇanti dassetuṃ “apicā”tiādi vuttaṃ.",
  "tika-s0102t:573_7": "Na hi bhagavā sāpekkho vesāliṃ apalokesi,",
  "tika-s0102t:573_8": "“idaṃ pana me gamanaṃ apunarāgamana”nti dassanamukhena bahujanahitāya bahujanasukhāya lokānukampāya apalokesi.",
  "tika-s0102t:573_9": "Tenāha “apica vesālirājāno”tiādi.",
  "tika-s0102t:574_0": "Antakaroti sakalavaṭṭadukkhassa sakasantāne,",
  "tika-s0102t:574_1": "parasantāne ca vināsakaro abhāvakaro.",
  "tika-s0102t:574_2": "Buddhacakkhudhammacakkhudibbacakkhumaṃsacakkhusamantacakkhusaṅkhātehi pañcahi cakkhūhi cakkhumā.",
  "tika-s0102t:574_3": "Savāsanānaṃ kilesānaṃ samucchinnattā sātisayaṃ kilesaparinibbānena parinibbuto.",
  "tika-s0102t:575_0": "Catumahāpadesavaṇṇanā",
  "tika-s0102t:576_0": "187.",
  "tika-s0102t:576_1": "Mahāokāseti mahante okāse.",
  "tika-s0102t:576_2": "Mahantāni dhammassa patiṭṭhāpanaṭṭhānāni.",
  "tika-s0102t:576_3": "Yesu patiṭṭhāpito dhammo nicchīyati asandehato,",
  "tika-s0102t:576_4": "kāni pana tāni?",
  "tika-s0102t:576_5": "Āgamanavisiṭṭhāni suttotaraṇādīni.",
  "tika-s0102t:576_6": "Dutiyavikappe apadisantīti apadesā,",
  "tika-s0102t:576_7": "“sammukhā metaṃ āvuso bhagavato suta”ntiādinā kenaci ābhatassa “dhammo”ti vinicchinane kāraṇaṃ.",
  "tika-s0102t:576_8": "Kiṃ pana tanti?",
  "tika-s0102t:576_9": "Tassa yathābhatassa suttotaraṇādi eva.",
  "tika-s0102t:576_10": "Yadi evaṃ kathaṃ cattāroti?",
  "tika-s0102t:576_11": "Yasmā dhammassa dve samparāyā satthā,",
  "tika-s0102t:576_12": "sāvakā ca,",
  "tika-s0102t:576_13": "tesu ca sāvakā saṅghagaṇapuggalavasena tividhā,",
  "tika-s0102t:576_14": "evaṃ “tumhākaṃ mayā yaṃ dhammo paṭiggahito”ti apadisitabbānaṃ bhedena cattāro.",
  "tika-s0102t:576_15": "Tenāha “sammukhā me taṃ āvuso bhagavato suta”ntiādi.",
  "tika-s0102t:576_16": "Tathā ca vuttaṃ nettiyaṃ “cattāro mahāpadesā buddhāpadeso saṅghāpadeso sambahulattherāpadeso ekattherāpadeso.",
  "tika-s0102t:576_17": "Ime cattāro mahāpadesā”ti buddho apadeso etassāti buddhāpadeso.",
  "tika-s0102t:576_18": "Esa nayo sesesupi.",
  "tika-s0102t:576_19": "Tenāha “buddhādayo…pe…",
  "tika-s0102t:576_20": "mahākāraṇānī”ti.",
  "tika-s0102t:577_0": "188.",
  "tika-s0102t:577_1": "Neva abhinanditabbanti na sampaṭicchitabbaṃ.",
  "tika-s0102t:577_2": "Ganthassa sampaṭicchanaṃ nāma savananti āha “na sotabba”nti.",
  "tika-s0102t:577_3": "Padabyañjanānīti padāni ca byañjanāni ca,",
  "tika-s0102t:577_4": "atthapadāni,",
  "tika-s0102t:577_5": "byañjanapadāni cāti attho.",
  "tika-s0102t:577_6": "Pajjati attho etehīti padāni,",
  "tika-s0102t:577_7": "akkharādīni byañjanapadāni.",
  "tika-s0102t:577_8": "Pajjitabbato padāni,",
  "tika-s0102t:577_9": "saṅkāsanādīni atthapadāni.",
  "tika-s0102t:577_10": "Aṭṭhakathāyaṃpana “‘padasaṅkhātāni byañjanānī’ti byañjanapadāneva vuttānī”ti keci, taṃ na,",
  "tika-s0102t:577_11": "atthaṃ byañjentīti byañjanāni,",
  "tika-s0102t:577_12": "byañjanapadāni,",
  "tika-s0102t:577_13": "tehi byañjitabbato byañjanāni,",
  "tika-s0102t:577_14": "atthapadānīti ubhayasaṅgahato.",
  "tika-s0102t:577_15": "Imasmiṃ ṭhāneti tenābhatasuttassa imasmiṃ padese.",
  "tika-s0102t:577_16": "Pāḷi vuttāti kevalo pāḷidhammo pavatto.",
  "tika-s0102t:577_17": "Attho vuttoti pāḷiyā attho pavatto niddiṭṭho.",
  "tika-s0102t:577_18": "Anusandhi kathitoti yathāraddhadesanāya,",
  "tika-s0102t:577_19": "upari desanāya ca anusandhānaṃ kathitaṃ sambandho kathito.",
  "tika-s0102t:577_20": "Pubbāparaṃ kathitanti pubbenāparaṃ avirujjhanañceva visesādhānañca kathitaṃ pakāsitaṃ.",
  "tika-s0102t:577_21": "Evaṃ pāḷidhammādīni sammadeva sallakkhetvā gahaṇaṃ sādhukaṃ uggahaṇanti āha “suṭṭhu gahetvā”ti.",
  "tika-s0102t:577_22": "Sutte otāretabbānīti ñāṇena sutte ogāhetvā tāretabbāni,",
  "tika-s0102t:577_23": "taṃ pana ogāhetvā taraṇaṃ tattha otaraṇaṃ anuppavesanaṃ hotīti vuttaṃ “sutte otāretabbānī”ti.",
  "tika-s0102t:577_24": "Saṃsandetvā dassanaṃ sandassananti āha “vinaye saṃsandetabbānī”ti.",
  "tika-s0102t:578_0": "Kiṃ pana taṃ suttaṃ,",
  "tika-s0102t:578_1": "ko vā vinayoti vicāraṇāya ācariyānaṃ matibhedamukhena tamatthaṃ dassetuṃ “ettha cā”tiādi vuttaṃ.",
  "tika-s0102t:578_2": "Vinayoti vibhaṅgapāṭhamāha.",
  "tika-s0102t:578_3": "So hi mātikāsaññitassa suttassa atthasūcanato “sutta”nti vattabbataṃ arahati.",
  "tika-s0102t:578_4": "Vividhanayattā,",
  "tika-s0102t:578_5": "visiṭṭhanayattā ca vinayo,",
  "tika-s0102t:578_6": "khandhakapāṭho.",
  "tika-s0102t:578_7": "Evanti evaṃ suttavinayesu pariggayhamānesu vinayapiṭakampi na pariyādīyati parivārapāḷiyā asaṅgahitattā.",
  "tika-s0102t:578_8": "Suttantābhidhammapiṭakāni vā suttaṃ atthasūcanādiatthasambhavato.",
  "tika-s0102t:578_9": "Evampīti “suttantābhidhammapiṭakāni suttaṃ,",
  "tika-s0102t:578_10": "vinayapiṭakaṃ vinayo”ti evaṃ suttavinayavibhāge vuccamānepi.",
  "tika-s0102t:578_11": "Na tāva pariyādīyantīti na tāva anavasesato pariggayhanti,",
  "tika-s0102t:578_12": "kasmāti āha “asuttanāmakañhī”tiādi.",
  "tika-s0102t:578_13": "Yasmā “sutta”nti imaṃ nāmaṃ anāropetvā saṅgītampi jātakādibuddhavacanaṃ atthi,",
  "tika-s0102t:578_14": "tasmā vuttanayena tīṇi piṭakāni na pariyādiṇṇānīti.",
  "tika-s0102t:578_15": "Suttanipātaudānaitivuttakādīni dīghanikāyādayo viya suttanāmaṃ āropetvā asaṅgītānīti adhippāye panettha jātakādīhi saddhiṃ tānipi gahitāni.",
  "tika-s0102t:578_16": "Buddhavaṃsacariyāpiṭakānaṃ panettha aggahaṇe kāraṇaṃ maggitabbaṃ,",
  "tika-s0102t:578_17": "kiṃ vā tena magganena?",
  "tika-s0102t:578_18": "Sabbopāyaṃ vaṇṇanānayo theravādaṃ dassanamukhena paṭikkhitto evāti.",
  "tika-s0102t:579_0": "Atthīti kiṃ atthi,",
  "tika-s0102t:579_1": "asuttanāmakaṃ buddhavacanaṃ natthi evāti dasseti.",
  "tika-s0102t:579_2": "Tathā hi nidānavaṇṇanāyaṃ amhehi vuttaṃ “suttanti sāmaññavidhi,",
  "tika-s0102t:579_3": "visesavidhayo pare”ti.",
  "tika-s0102t:579_4": "Taṃ sabbaṃ paṭikkhipitvā “suttanti vinayo”tiādinā vuttaṃ saṃvaṇṇanānayaṃ “nāyamattho idhādhippeto”ti paṭisodhetvā.",
  "tika-s0102t:579_5": "Vineti etena kileseti vinayo,",
  "tika-s0102t:579_6": "kilesavinayanūpāyo,",
  "tika-s0102t:579_7": "so eva ca naṃ karotīti kāraṇanti āha “vinayo pana kāraṇa”nti.",
  "tika-s0102t:580_0": "Dhammeti pariyattidhamme.",
  "tika-s0102t:580_1": "Sarāgāyāti sarāgabhāvāya kāmarāgabhavarāgaparibrūhanāya.",
  "tika-s0102t:580_2": "Saññogāyāti bhavasaṃyojanāya.",
  "tika-s0102t:580_3": "Ācayāyāti vaṭṭassa vaḍḍhanatthāya.",
  "tika-s0102t:580_4": "Mahicchatāyāti mahicchabhāvāya.",
  "tika-s0102t:580_5": "Asantuṭṭhiyāti asantuṭṭhibhāvāya.",
  "tika-s0102t:580_6": "Saṅgaṇikāyāti kilesasaṅgaṇagaṇasaṅgaṇavihārāya.",
  "tika-s0102t:580_7": "Kosajjāyāti kusītabhāvāya.",
  "tika-s0102t:580_8": "Dubbharatāyāti dupposatāya.",
  "tika-s0102t:580_9": "Virāgāyāti sakalavaṭṭato virajjanatthāya.",
  "tika-s0102t:580_10": "Visaññogāyāti kāmabhavādīhi visaṃyujjanatthāya.",
  "tika-s0102t:580_11": "Apacayāyāti sabbassāpi vaṭṭassa apacayanāya,",
  "tika-s0102t:580_12": "nibbānāyāti attho.",
  "tika-s0102t:580_13": "Appicchatāyāti paccayappicchatādivasena sabbaso icchāpagamāya.",
  "tika-s0102t:580_14": "Santuṭṭhiyāti dvādasavidhasantuṭṭhibhāvāya.",
  "tika-s0102t:580_15": "Pavivekāyāti pavivittabhāvāya,",
  "tika-s0102t:580_16": "kāyavivekāditadaṅgavivekādivivekasiddhiyā.",
  "tika-s0102t:580_17": "Vīriyārambhāyāti kāyikassa ceva,",
  "tika-s0102t:580_18": "cetasikassa ca vīriyassa paggahaṇatthāya.",
  "tika-s0102t:580_19": "Subharatāyāti sukhaposanatthāya.",
  "tika-s0102t:580_20": "Evaṃ yo pariyattidhammo uggahaṇadhāraṇaparipucchāmanasikāravasena yoniso paṭipajjantassa sarāgādibhāvaparivajjanassa",
  "tika-s0102t:580_21": "kāraṇaṃ hutvā virāgādibhāvāya saṃvattati,",
  "tika-s0102t:580_22": "ekaṃsato eso dhammo.",
  "tika-s0102t:580_23": "Eso vinayo,",
  "tika-s0102t:580_24": "sammadeva apāyādīsu apatanavasena dhāraṇato,",
  "tika-s0102t:580_25": "kilesānaṃ vinayanato,",
  "tika-s0102t:580_26": "satthu sammāsambuddhassa ovādānusiṭṭhibhāvato etaṃ satthusāsananti dhāreyyāsi jāneyyāsi,",
  "tika-s0102t:580_27": "avabujjheyyāsīti attho.",
  "tika-s0102t:580_28": "Catusaccassa sūcanaṃ suttanti āha “sutteti tepiṭake buddhavacane”ti.",
  "tika-s0102t:580_29": "Tepiṭakañhi buddhavacanaṃ saccavinimuttaṃ natthi.",
  "tika-s0102t:580_30": "Rāgādivinayanakāraṇaṃ tathāgatena suttapadena pakāsitanti āha “vinayeti etasmiṃ rāgādivinayakāraṇe”ti.",
  "tika-s0102t:581_0": "Sutte osaraṇañcettha tepiṭake buddhavacane pariyāpannatāvaseneva veditabbaṃ,",
  "tika-s0102t:581_1": "na aññathāti āha “suttapaṭipāṭiyā katthaci anāgantvā”ti.",
  "tika-s0102t:581_2": "Challiṃ uṭṭhapetvāti arogassa mahato rukkhassa tiṭṭhato upakkamena challiyā sakalikāya,",
  "tika-s0102t:581_3": "papaṭikāya vā uṭṭhapanaṃ viya arogassa sāsanadhammassa tiṭṭhato byañjanamattena tappariyāpannaṃ viya",
  "tika-s0102t:581_4": "hutvā challisadisaṃ pubbāparaviruddhatādidosaṃ uṭṭhapetvā paridīpetvā,",
  "tika-s0102t:581_5": "tādisāni pana ekaṃsato guḷhavessantarādipariyāpannāni hontīti āha “guḷhavessantara…pe…paññāyantīti attho”ti.",
  "tika-s0102t:581_6": "Rāgādivinayeti rāgādīnaṃ vinayanatthe.",
  "tika-s0102t:581_7": "Tadākāratāya na paññāyamānāni na dissamānāni chaḍḍetabbāni vajjitabbāni na gahetabbāni.",
  "tika-s0102t:581_8": "Sabbatthāti sabbavāresu.",
  "tika-s0102t:582_0": "Imasmiṃ pana ṭhāneti imasmiṃ mahāpadesaniddesaṭṭhāne.",
  "tika-s0102t:582_1": "“Sutte cattāro mahāpadesā”tiādinā vuttampi avuttena saddhiṃ gahetvā pakiṇṇakakathāya mātikaṃ uddisati.",
  "tika-s0102t:582_2": "Ñātuṃ icchito attho pañho,",
  "tika-s0102t:582_3": "tassa vissajjanāni pañhābyākaraṇāni,",
  "tika-s0102t:582_4": "atthasūcanādiatthena suttaṃ, pāḷi,",
  "tika-s0102t:582_5": "taṃ suttaṃ anulometi anukūletīti suttānulomaṃ,",
  "tika-s0102t:582_6": "mahāpadeso.",
  "tika-s0102t:582_7": "Ācariyā vadanti saṃvaṇṇenti pāḷiṃ etenāti ācariyavādo aṭṭhakathā.",
  "tika-s0102t:582_8": "Tassa tassa therassa attano eva mati adhippāyoti attanomati.",
  "tika-s0102t:582_9": "Dhammavinicchaye patteti dhamme vinicchinitabbe upaṭṭhite.",
  "tika-s0102t:582_10": "Imeti anantaraṃ vuttā cattāro mahāpadesā.",
  "tika-s0102t:582_11": "Pamīyati dhammo paricchijjati vinicchīyati etenāti pamāṇaṃ.",
  "tika-s0102t:582_12": "Tenāha “yaṃ ettha sametī”tiādi.",
  "tika-s0102t:582_13": "Itaranti mahāpadesesu asamentaṃ.",
  "tika-s0102t:582_14": "Puna itaranti akappiyaṃ anulomentaṃ kappiyaṃ paṭibāhantaṃ sandhāyāha.",
  "tika-s0102t:583_0": "Ekaṃseneva byākātabbo vissajjetabboti ekaṃsabyākaraṇīyo.",
  "tika-s0102t:583_1": "Vibhajjāti pucchitamatthaṃ avadhāraṇādibhedena vibhajitvā.",
  "tika-s0102t:583_2": "Paṭipucchāti pucchantaṃ puggalaṃ paṭipucchitvā.",
  "tika-s0102t:583_3": "Ṭhapanīyoti tidhāpi avissajjanīyattā ṭhapanīyo byākaraṇaṃ akatvā ṭhapetabbo.",
  "tika-s0102t:583_4": "“Cakkhuṃ anicca”nti pañhe uttarapadāvadhāraṇaṃ sandhāya “ekaṃseneva byākātabba”nti vuttaṃ niccatāya lesassāpi tattha abhāvato.",
  "tika-s0102t:583_5": "Purimapadāvadhāraṇe pana vibhajjabyākaraṇīyatā cakkhusotesu visesatthasāmaññatthānaṃ asādhāraṇabhāvato.",
  "tika-s0102t:583_6": "Dvinnaṃ tesaṃ sadisatācodanā paṭipucchanamukheneva byākaraṇīyā paṭikkhepavasena,",
  "tika-s0102t:583_7": "anuññātavasena ca vissajjitabbatoti āha “yathā cakkhu,",
  "tika-s0102t:583_8": "tathā sotaṃ…pe…",
  "tika-s0102t:583_9": "ayaṃ paṭipucchābyākaraṇīyo pañho”ti.",
  "tika-s0102t:583_10": "Taṃ jīvaṃ taṃ sarīranti jīvasarīrānaṃ anaññatāpañho.",
  "tika-s0102t:583_11": "Yassa yena anaññatācoditā,",
  "tika-s0102t:583_12": "so eva paramatthato nupalabbhatīti vañjhātanayassa matteyyatākittanasadisoti abyākātabbatāya ṭhapanīyo vuttoti.",
  "tika-s0102t:583_13": "Imāni cattāri pañhabyākaraṇāni pamāṇaṃ teneva nayena tesaṃ pañhānaṃ byākātabbato.",
  "tika-s0102t:584_0": "Vinayamahāpadeso kappiyānulomavidhānato nippariyāyato anulomakappiyaṃ nāma,",
  "tika-s0102t:584_1": "mahāpadesabhāvena pana taṃsadisatāya suttantamahāpadesesupi “anulomakappiya”nti ayaṃ aṭṭhakathāvohāro.",
  "tika-s0102t:584_2": "Yadipi tattha tattha bhagavatā pavattitapakiṇṇakadesanāva aṭṭhakathā,",
  "tika-s0102t:584_3": "sā pana dhammasaṅgāhakehi paṭhamaṃ tīṇi piṭakāni saṅgāyitvā tassa atthavaṇṇanānurūpeneva vācanāmaggaṃ",
  "tika-s0102t:584_4": "āropitattā “ācariyavādo”ti vuccati ācariyā vadanti saṃvaṇṇenti pāḷiṃ etenāti.",
  "tika-s0102t:584_5": "Tenāha “ācariyavādo nāma aṭṭhakathā”ti.",
  "tika-s0102t:584_6": "Tisso saṅgītiyo āruḷho eva ca buddhavacanassa atthasaṃvaṇṇanābhūto kathāmaggo mahindattherena tambapaṇṇidīpaṃ",
  "tika-s0102t:584_7": "ābhato pacchā tambapaṇṇiyehi mahātherehi sīhaḷabhāsāya ṭhapito nikāyantaraladdhisaṅkarapariharaṇatthaṃ.",
  "tika-s0102t:584_8": "Attanomati nāma theravādo.",
  "tika-s0102t:584_9": "Nayaggāhenāti suttādito labbhamānanayaggahaṇena.",
  "tika-s0102t:584_10": "Anubuddhiyāti suttādīniyeva anugatabuddhiyā.",
  "tika-s0102t:584_11": "Attano paṭibhānanti attano eva tassa atthassa vuttanayena upaṭṭhānaṃ,",
  "tika-s0102t:584_12": "yathāupaṭṭhitā atthā eva tathā vuttā.",
  "tika-s0102t:584_13": "Samentameva gahetabbanti yathā suttena saṃsandati,",
  "tika-s0102t:584_14": "evaṃ mahāpadesato atthā uddharitabbāti dasseti.",
  "tika-s0102t:584_15": "Pamādapāṭhavasena ācariyavādassa kadāci pāḷiyā asaṃsandanāpi siyā,",
  "tika-s0102t:584_16": "so na gahetabboti dassento āha “ācariyavādopi suttena samentoyeva gahetabbo”ti.",
  "tika-s0102t:584_17": "Sabbadubbalā puggalassa sayaṃ paṭibhānabhāvato.",
  "tika-s0102t:584_18": "Tathā ca sāpi gahetabbā, kīdisī?",
  "tika-s0102t:584_19": "Suttena samentā yevāti yojanā.",
  "tika-s0102t:584_20": "Tāsūti tīsu saṅgītīsu.",
  "tika-s0102t:584_21": "“Āgatameva pamāṇa”nti iminā mahākassapādīhi saṅgītameva “sutta”nti idhādhippetanti tadaññassa suttabhāvameva paṭikkhipati.",
  "tika-s0102t:584_22": "Tadatthā eva hi tisso saṅgītiyo.",
  "tika-s0102t:584_23": "Tatthāti gārayhasutte.",
  "tika-s0102t:584_24": "Na ceva sutte osaranti,",
  "tika-s0102t:584_25": "na ca vinaye sandissantīti veditabbāni tassa asuttabhāvato tena “anulomakappiyaṃ suttena samentameva",
  "tika-s0102t:584_26": "gahetabba”nti vuttaṃ evatthaṃ nigamanavasena nidasseti.",
  "tika-s0102t:584_27": "Sabbattha “na itara”nti vacanaṃ tattha tattha gahitāvadhāraṇaphaladassanaṃ daṭṭhabbaṃ.",
  "tika-s0102t:585_0": "Kammāraputtacundavatthuvaṇṇanā",
  "tika-s0102t:586_0": "189.",
  "tika-s0102t:586_1": "Sūkaramaddavanti vanavarāhassa mudumaṃsaṃ.",
  "tika-s0102t:586_2": "Yasmā cundo ariyasāvako sotāpanno,",
  "tika-s0102t:586_3": "aññe ca bhagavato,",
  "tika-s0102t:586_4": "bhikkhusaṅghassa ca āhāraṃ paṭiyādentā anavajjameva paṭiyādenti,",
  "tika-s0102t:586_5": "tasmā vuttaṃ “pavattamaṃsa”nti.",
  "tika-s0102t:586_6": "Taṃ kirāti “nātitaruṇassā”tiādinā vuttavisesaṃ.",
  "tika-s0102t:586_7": "Tathā hi taṃ “mudu ceva siniddhañcā”ti vuttaṃ.",
  "tika-s0102t:586_8": "Mudumaṃsabhāvato hi abhisaṅkharaṇavisesena ca “maddava”nti vuttaṃ.",
  "tika-s0102t:586_9": "Ojaṃ pakkhipiṃsu “ayaṃ bhagavato pacchimako āhāro”ti puññavisesāpekkhāya,",
  "tika-s0102t:586_10": "taṃ pana tathāpakkhittadibbojatāya garutaraṃ jātaṃ.",
  "tika-s0102t:587_0": "Aññe yaṃ dujjīraṃ,",
  "tika-s0102t:587_1": "taṃ ajānantā “kassaci adatvā vināsita”nti upavadeyyunti parūpavādamocanatthaṃ bhagavā “nāhaṃ ta”ntiādinā sīhanādaṃ nadati.",
  "tika-s0102t:588_0": "190.",
  "tika-s0102t:588_1": "Kathaṃ panāyaṃ sīhanādo nanu taṃ bhagavatopi sammāpariṇāmaṃ na gatanti?",
  "tika-s0102t:588_2": "Nayidaṃ evaṃ daṭṭhabbaṃ,",
  "tika-s0102t:588_3": "yasmā “sammadeva taṃ bhagavato pariṇāmaṃ gata”nti vattuṃ arahati tappaccayā uppannassa vikārassa abhāvato,",
  "tika-s0102t:588_4": "aññapaccayassa ca vikārassa mudubhāvaṃ āpāditattā.",
  "tika-s0102t:588_5": "Tenāha “na pana bhuttappaccayā”tiādi.",
  "tika-s0102t:588_6": "Na hi bhagavā,",
  "tika-s0102t:588_7": "aññe vā pana khīṇāsavā navavedanuppādanavasena āhāraṃ paribhuñjanti aṭṭhaṅgasamannāgatameva katvā āhārassa upabhuñjanato.",
  "tika-s0102t:588_8": "Yadi evaṃ kasmā pāḷiyaṃ “bhattaṃ bhuttāvissa kharo ābādho uppajjī”tiādi vuttaṃ?",
  "tika-s0102t:588_9": "Taṃ bhojanuttarakālaṃ uppannattā vuttaṃ.",
  "tika-s0102t:588_10": "“Na pana bhuttapaccayā”ti vutto vāyamattho aṭṭhakathāyaṃ.",
  "tika-s0102t:588_11": "Katupacitassa laddhokāsassa kammassa vasena balavatipi roge uppanne garusiniddhabhojanappaccayā vedanāniggaho jāto,",
  "tika-s0102t:588_12": "tenāha “yadi hī”tiādi.",
  "tika-s0102t:588_13": "Patthitaṭṭhāneti icchitaṭṭhāne,",
  "tika-s0102t:588_14": "icchā cassa tattha gantvā vinetabbaveneyyāpekkhā daṭṭhabbā.",
  "tika-s0102t:588_15": "Gāthāyampi “suta”nti iminā sutamattaṃ,",
  "tika-s0102t:588_16": "paresaṃ vacanamattametaṃ,",
  "tika-s0102t:588_17": "na pana bhojanappaccayā ābādhaṃ phusi dhīroti dasseti.",
  "tika-s0102t:589_0": "Pānīyāharaṇavaṇṇanā",
  "tika-s0102t:590_0": "191.",
  "tika-s0102t:590_1": "Pasannabhāvena udakassa acchabhāvo veditabboti āha “acchodakāti pasannodakā”ti.",
  "tika-s0102t:590_2": "Sādurasattā sātatāti āha “madhurodakā”ti.",
  "tika-s0102t:590_3": "Tanukameva salilaṃ visesato sītalaṃ,",
  "tika-s0102t:590_4": "na bahalanti āha “tanusītalasalilā”ti.",
  "tika-s0102t:590_5": "Nikkaddamāti setabhāvassa kāraṇamāha.",
  "tika-s0102t:590_6": "Paṅkacikkhallādivasena hi udakassa vivaṇṇatā,",
  "tika-s0102t:590_7": "sabhāvato pana taṃ setavaṇṇaṃ evāti.",
  "tika-s0102t:591_0": "Pukkusamallaputtavatthuvaṇṇanā",
  "tika-s0102t:592_0": "192.",
  "tika-s0102t:592_1": "Dhuravāteti paṭimukhavāte.",
  "tika-s0102t:592_2": "Dīghapiṅgaloti dīgho hutvā piṅgalacakkhuko.",
  "tika-s0102t:592_3": "Piṅgalakkhiko hi so “āḷāro”ti paññāyittha.",
  "tika-s0102t:592_4": "Evarūpanti dakkhati karissati bhavissatīti īdisaṃ.",
  "tika-s0102t:592_5": "Īdisesūti yatra yaṃcāti evarūpanipātasaddayuttaṭṭhānesu.",
  "tika-s0102t:593_0": "193.",
  "tika-s0102t:593_1": "Vicarantiyo meghagabbhato niccharantiyo viya hontīti vuttaṃ “niccharantīsūti vicarantīsū”ti.",
  "tika-s0102t:593_2": "Navavidhāyāti navappakārāya.",
  "tika-s0102t:593_3": "Navasu hi pakāresu ekavidhāpi asani tappariyāpannatāya “navavidhā” tveva vuccati.",
  "tika-s0102t:593_4": "Īdisī hi esā ruḷhi aṭṭhavimokkhapattipi samaññā viya.",
  "tika-s0102t:593_5": "Asaññaṃ karoti,",
  "tika-s0102t:593_6": "yo tassā saddena,",
  "tika-s0102t:593_7": "tejasā ca ajjhotthaṭo.",
  "tika-s0102t:593_8": "Ekaṃ cakkanti ekaṃ maṇḍalaṃ.",
  "tika-s0102t:593_9": "Saṅkāraṃ tīrentī paricchijjantī viya dassetīti saterā.",
  "tika-s0102t:593_10": "Gaggarāyamānāti gaggarātisaddaṃ karontī,",
  "tika-s0102t:593_11": "anuravadassanañhetaṃ.",
  "tika-s0102t:593_12": "Kapisīsāti kapisīsākāravatī.",
  "tika-s0102t:593_13": "Macchavilolikāti udake paripphandamānamaccho viya viluḷitākārā.",
  "tika-s0102t:593_14": "Kukkuṭasadisāti pasāritapakkhakukkuṭākārā.",
  "tika-s0102t:593_15": "Naṅgalassa kassanakāle kassakānaṃ hatthena gahetabbaṭṭhāne maṇikā hoti,",
  "tika-s0102t:593_16": "taṃ upādāya naṅgalaṃ “daṇḍamaṇikā”ti vuccati,",
  "tika-s0102t:593_17": "tasmā daṇḍamaṇikākārā daṇḍamaṇikā.",
  "tika-s0102t:593_18": "Tenāha “naṅgalasadisā”ti.",
  "tika-s0102t:593_19": "Deve vassantepi sajotibhūtatāya udakena atemetabbato mahāsani “sukkhāsanī”ti vuttā.",
  "tika-s0102t:593_20": "Tenāha “patitaṭṭhānaṃ samugghāṭetī”ti.",
  "tika-s0102t:594_0": "Bhusāgāraketi bhusamaye agārake.",
  "tika-s0102t:594_1": "Tattha kira mahantaṃ palālapuñjaṃ abbhantarato palālaṃ nikkaḍḍhitvā sālāsadisaṃ pabbajitānaṃ vasanayoggaṭṭhānaṃ kataṃ,",
  "tika-s0102t:594_2": "tadā bhagavā tattha vasi,",
  "tika-s0102t:594_3": "taṃ pana khalamaṇḍalaṃ sālāsadisanti āha “khalasālāya”nti.",
  "tika-s0102t:594_4": "Etthāti hetumhi bhummavacananti āha “etasmiṃ kāraṇe”ti,",
  "tika-s0102t:594_5": "asanipātena channaṃ janānaṃ hatakāraṇeti attho.",
  "tika-s0102t:594_6": "So tvaṃ bhanteti ayameva vā pāṭho.",
  "tika-s0102t:595_0": "194.",
  "tika-s0102t:595_1": "Siṅgī nāma kira uttamaṃ ativiya pabhassaraṃ buddhānaṃ chavivaṇṇobhāsaṃ devalokato āgatasuvaṇṇaṃ.",
  "tika-s0102t:595_2": "Tenevāha “siṅgīsuvaṇṇavaṇṇa”nti.",
  "tika-s0102t:595_3": "“Kiṃ pana thero taṃ gaṇhī”ti sayameva pucchaṃ samuṭṭhāpetvā tattha kāraṇaṃ dassento “kiñcāpī”tiādimāha.",
  "tika-s0102t:595_4": "Teneva kāraṇenāti upaṭṭhākaṭṭhānassa matthakappatti,",
  "tika-s0102t:595_5": "paresaṃ vacanokāsapacchedanaṃ,",
  "tika-s0102t:595_6": "tena vatthena satthu pūjanaṃ,",
  "tika-s0102t:595_7": "satthu ajjhāsayānuvattananti iminā teneva yathāvuttena catubbidhena kāraṇena.",
  "tika-s0102t:596_0": "195.",
  "tika-s0102t:596_1": "Thero ca tāvadeva taṃ siṅgīvaṇṇaṃ maṭṭhadussaṃ bhagavato upanāmesi “paṭiggaṇhatu me bhante bhagavā imaṃ maṭṭhadussaṃ,",
  "tika-s0102t:596_2": "taṃ mamassa dīgharattaṃ hitāya sukhāyā”ti.",
  "tika-s0102t:596_3": "Paṭiggahesi bhagavā,",
  "tika-s0102t:596_4": "paṭiggahetvāva naṃ paribhuñji.",
  "tika-s0102t:596_5": "Tena vuttaṃ “bhagavāpi tato ekaṃ nivāsesi,",
  "tika-s0102t:596_6": "ekaṃ pārupī”ti.",
  "tika-s0102t:596_7": "Tāvadeva kira taṃ bhikkhū ovaṭṭikaraṇamattena tunnakammaṃ niṭṭhāpetvā therassa upanesuṃ,",
  "tika-s0102t:596_8": "thero bhagavato upanāmesi.",
  "tika-s0102t:596_9": "Hataccikaṃ viyāti paṭihatappabhaṃ, viya-",
  "tika-s0102t:596_10": "saddo nipātamattaṃ.",
  "tika-s0102t:596_11": "Bhagavato hi sarīrappabhāhi abhibhuyyamānā tassa vatthayugassa pabhassaratā nāhosi.",
  "tika-s0102t:596_12": "Antantenevāti anto anto eva,",
  "tika-s0102t:596_13": "abbhantarato evāti attho.",
  "tika-s0102t:596_14": "Tenāha “bahipanassa pabhā natthī”ti.",
  "tika-s0102t:597_0": "“Pasannarūpaṃ samuṭṭhāpetī”ti etenetassa āhārassa bhuttappaccayā na so rogoti ayamattho dīpito.",
  "tika-s0102t:597_1": "Dvīsu kālesu evaṃ hoti dvinnaṃ nibbānadhātūnaṃ samadhigamasamayabhāvato.",
  "tika-s0102t:597_2": "Upavattane antarena yamakasālānanti ettha vattabbaṃ parato āgamissati.",
  "tika-s0102t:598_0": "196.",
  "tika-s0102t:598_1": "Sabbaṃ suvaṇṇavaṇṇameva ahosi ativiya parisuddhāya pabhassarāya ekagghanāya bhagavato sarīrappabhāya nirantaraṃ abhibhūtattā.",
  "tika-s0102t:599_0": "Dhammeti pariyattidhamme. Pavattāti pāvacanabhāvena desetā. Puratova nisīdi ovādappaṭikaraṇabhāvato.",
  "tika-s0102t:600_0": "197.",
  "tika-s0102t:600_1": "Dānānisaṃsasaṅkhātā lābhāti vaṇṇadānabaladānādibhedā dānassa ānisaṃsasaññitā diṭṭhadhammikā,",
  "tika-s0102t:600_2": "samparāyikā ca lābhā icchitabbā.",
  "tika-s0102t:600_3": "Te alābhāti te sabbe tuyhaṃ alābhā,",
  "tika-s0102t:600_4": "lābhā eva na honti.",
  "tika-s0102t:600_5": "Diṭṭheva dhamme paccakkhabhūte imasmiṃyeva attabhāve bhavā diṭṭhadhammikā.",
  "tika-s0102t:600_6": "Samparetabbato pecca gantabbato “samparāyo”ti laddhanāme paraloke bhavā samparāyikā.",
  "tika-s0102t:600_7": "Diṭṭhadhammikā ca samparāyikā ca diṭṭhadhammikasamparāyikā.",
  "tika-s0102t:600_8": "Dānānisaṃsasaṅkhātā lābhāti dānānisaṃsabhūtā lābhā.",
  "tika-s0102t:600_9": "Sabbathā samameva hutvā samaṃ phalaṃ etesaṃ na ekadesenāti samasamaphalā.",
  "tika-s0102t:600_10": "Piṇḍapātāti tabbisayaṃ dānamayaṃ puññamāha.",
  "tika-s0102t:601_0": "Yadi khettavasena nesaṃ samaphalatā adhippetā,",
  "tika-s0102t:601_1": "satipi ekasantānabhāve puthujjanaarahantabhāvasiddhaṃ nanu tesaṃ khettaṃ visiṭṭhanti dassetuṃ “nanu cā”tiādimāha.",
  "tika-s0102t:601_2": "Parinibbānasamatāyāti kilesaparinibbānakhandhaparinibbānabhāvena parinibbānasamatāya.",
  "tika-s0102t:601_3": "“Paribhuñjitvā parinibbuto”ti etena yathā paṇītapiṇḍapātaparibhogūpatthambhitarūpakāyasannissayo dhammakāyo sukheneva kilese pariccaji,",
  "tika-s0102t:601_4": "bhojanasappāyasaṃsiddhiyā evaṃ sukheneva khandhe pariccajīti evaṃ kilesapariccāgassa,",
  "tika-s0102t:601_5": "khandhapariccāgassa ca sukhasiddhinimittatāya ubhinnaṃ piṇḍapātānaṃ samaphalatā jotitā.",
  "tika-s0102t:601_6": "“Piṇḍapātasīsena ca piṇḍapātadānaṃ jotita”nti vutto vāyamattho.",
  "tika-s0102t:601_7": "Yathā hi sujātāya “imaṃ āhāraṃ nissāya mayhaṃ devatāya vaṇṇasukhabalādiguṇā sammadeva sampajjeyyu”nti uḷāro ajjhāsayo tadā ahosi,",
  "tika-s0102t:601_8": "evaṃ cundassapi kammāraputtassa “imaṃ āhāraṃ nissāya bhagavato vaṇṇasukhabalādiguṇā sammadeva sampajjeyyu”nti",
  "tika-s0102t:601_9": "uḷāro ajjhāsayoti evampi nesaṃ ubhinnaṃ samaphalatā veditabbā.",
  "tika-s0102t:601_10": "Satipi catuvīsatikoṭisatasahassasamāpattīnaṃ devasikaṃ vaḷañjanasamāpattibhāve yathā pana abhisambujjhanadivase",
  "tika-s0102t:601_11": "abhinavavipassanaṃ paṭṭhapento rūpasattakādi vasena cuddasahākārehi sannetvā mahāvipassanāmukhena tā",
  "tika-s0102t:601_12": "samāpattiyo samāpajji,",
  "tika-s0102t:601_13": "evaṃ parinibbānadivasepi sabbā tā samāpajjīti evaṃ samāpattisamatāyapi tesaṃ samaphalatā.",
  "tika-s0102t:601_14": "Cundassa tāva anussaraṇaṃ uḷārataraṃ hotu bhagavato dinnabhāvena aññathattābhāvato,",
  "tika-s0102t:601_15": "sujātāya pana kathaṃ devatāya dinnanti?",
  "tika-s0102t:601_16": "Evaṃsaññibhāvatoti āha “sujātā cā”tiādi.",
  "tika-s0102t:601_17": "Aparabhāgeti abhisambodhito aparabhāge.",
  "tika-s0102t:601_18": "Puna aparabhāgeti parinibbānato parato.",
  "tika-s0102t:601_19": "Dhammasīsanti dhammānaṃ matthakabhūtaṃ nibbānaṃ.",
  "tika-s0102t:601_20": "Me gahitanti mama vasena gahitaṃ.",
  "tika-s0102t:601_21": "Tenāha “mayhaṃ kirā”tiādi.",
  "tika-s0102t:602_0": "Adhipatibhāvo ādhipateyyanti āha “jeṭṭhabhāvasaṃvattaniyaka”nti.",
  "tika-s0102t:603_0": "Saṃvareti sīlasaṃvare.",
  "tika-s0102t:603_1": "Veranti pāṇātipātādipañcavidhaṃ veraṃ.",
  "tika-s0102t:603_2": "Tañhi veridhammabhāvato,",
  "tika-s0102t:603_3": "verahetutāya ca “vera”nti vuccati.",
  "tika-s0102t:603_4": "Kosallaṃ vuccati ñāṇaṃ,",
  "tika-s0102t:603_5": "tena yutto kusaloti āha “kusalo pana ñāṇasampanno”ti.",
  "tika-s0102t:603_6": "Ñāṇasampadā nāma ñāṇapāripūrī,",
  "tika-s0102t:603_7": "sā ca aggamaggavasena veditabbā,",
  "tika-s0102t:603_8": "aggamaggo ca niravasesato kilese pajahatīti āha “ariyamaggena…pe…",
  "tika-s0102t:603_9": "jahātī”ti.",
  "tika-s0102t:603_10": "Imaṃ pāpakaṃ jahitvāti dānena tāva lobhamacchariyādipāpakaṃ,",
  "tika-s0102t:603_11": "sīlena pāṇātipātādipāpakaṃ jahitvā tadaṅgavasena pahāya tato samathavipassanādhammehi vikkhambhanavasena,",
  "tika-s0102t:603_12": "tato maggapaṭipāṭiyā samucchedavasena anavasesaṃ pāpakaṃ pahāya.",
  "tika-s0102t:603_13": "Tathā pahīnattā eva rāgādīnaṃ khayā kilesanibbānena sabbaso kilesavūpasamena nibbuto parinibbutoti saupādisesāya",
  "tika-s0102t:603_14": "nibbānadhātuyā desanāya kūṭaṃ gaṇhanto “iti cundassa…pe…",
  "tika-s0102t:603_15": "sampassamāno udānaṃ udānesī”ti.",
  "tika-s0102t:604_0": "Catutthabhāṇavāravaṇṇanā niṭṭhitā.",
  "tika-s0102t:605_0": "Yamakasālavaṇṇanā",
  "tika-s0102t:606_0": "198.",
  "tika-s0102t:606_1": "Evaṃ taṃ kusinārāyaṃ hotīti yathā anurādhapurassa thūpārāmo dakkhiṇapacchimadisāyaṃ,",
  "tika-s0102t:606_2": "evaṃ taṃ uyyānaṃ kusinārāya dakkhiṇapacchimadisāyaṃ hoti.",
  "tika-s0102t:606_3": "Tasmāti yasmā nagaraṃ pavisitukāmā uyyānato upecca vattanti gacchanti etenāti “upavattana”nti vuccati,",
  "tika-s0102t:606_4": "taṃ sālapantibhāvena ṭhitaṃ sālavanaṃ.",
  "tika-s0102t:606_5": "Antarenāti vemajjhe.",
  "tika-s0102t:606_6": "Tassa kira mañcakassāti tattha paññapiyamānassa tassa mañcakassa.",
  "tika-s0102t:606_7": "Tatrāpi…pe…",
  "tika-s0102t:606_8": "eko pādabhāgassa,",
  "tika-s0102t:606_9": "tasmā “antarena yamakasālāna”nti vuttaṃ.",
  "tika-s0102t:606_10": "Saṃsibbitvāti aññamaññaāsattaviṭapasākhatāya saṃsibbitvā viya.",
  "tika-s0102t:606_11": "“Ṭhitasākhā”tipi vuttaṃ aṭṭhakathāyaṃ.",
  "tika-s0102t:606_12": "Yaṃ pana pāḷiyaṃ “uttarasīsakaṃ mañcakaṃ paññapehī”ti vuttaṃ,",
  "tika-s0102t:606_13": "taṃ pacchimadassanaṃ daṭṭhuṃ āgatānaṃ devatānaṃ daṭṭhuṃ yogyatāvasena vuttaṃ.",
  "tika-s0102t:606_14": "Keci pana “uttaradisāvilokanamukhaṃ pubbadisāsīsakaṃ katvā mañcakaṃ paññapehīti attho”ti vadanti,",
  "tika-s0102t:606_15": "taṃ tesaṃ matimattaṃ.",
  "tika-s0102t:607_0": "Ete nāgānamuttamāti ete gottato gocariādināmakā hatthināgesu balena seṭṭhatamā.",
  "tika-s0102t:607_1": "Majjhimaṭṭhakathāyaṃ pana keci hatthino ito aññathā āgatā,",
  "tika-s0102t:607_2": "so pana nesaṃ nāmamattakato bhedo daṭṭhabbo.",
  "tika-s0102t:608_0": "Paribhuttakālato paṭṭhāya…pe…",
  "tika-s0102t:608_1": "parikkhayaṃ gataṃ,",
  "tika-s0102t:608_2": "“na pana paribhuttappaccayā”ti heṭṭhā vuttanayeneva attho daṭṭhabbo.",
  "tika-s0102t:608_3": "Caṅgavāreti ūmiyaṃ.",
  "tika-s0102t:608_4": "Katokāsassa kammassa vasena yathāsamuṭṭhito rogo ārogyaṃ abhimaddatīti katvā etamatthaṃ dassento “viyā”ti vuttaṃ.",
  "tika-s0102t:608_5": "Yasmā bhagavā heṭṭhā vuttanayena kappaṃ,",
  "tika-s0102t:608_6": "kappāvasesaṃ vā ṭhātuṃ samattho eva,",
  "tika-s0102t:608_7": "tattakaṃ kālaṃ ṭhāne payojanābhāvato āyusaṅkhāre ossajjitvā tādisassa kammassa okāsaṃ adāsi,",
  "tika-s0102t:608_8": "tasmā etamatthaṃ dassento “viyā”tipi vattuṃ yujjatiyeva.",
  "tika-s0102t:609_0": "Kusalaṃ kātabbaṃ maññissanti “evaṃ mahapphalaṃ, evaṃ mahānisaṃsaṃ, mahānubhāvañca taṃ kusala”nti.",
  "tika-s0102t:610_0": "Ekassāpi sattassa vaṭṭadukkhavūpasamo buddhānaṃ garutaro hutvā upaṭṭhāti atidullabhabhāvato,",
  "tika-s0102t:610_1": "tasmā “aparampi passatī”tiādi vuttaṃ,",
  "tika-s0102t:610_2": "svāyamattho māgaṇḍiyasuttena dīpetabbo.",
  "tika-s0102t:611_0": "Tatiyaṃ pana kāraṇaṃ sattānaṃ uppajjanakaanatthapariharaṇanti taṃ dassento puna “aparampi passatī”tiādimāha.",
  "tika-s0102t:612_0": "Sīhaseyyanti.",
  "tika-s0102t:612_1": "Ettha sayanaṃ seyyā,",
  "tika-s0102t:612_2": "sīhassa viya seyyā sīhaseyyā,",
  "tika-s0102t:612_3": "taṃ sīhaseyyaṃ.",
  "tika-s0102t:612_4": "Atha vā sīhaseyyanti seṭṭhaseyyaṃ,",
  "tika-s0102t:612_5": "yadidaṃ atthadvayaṃ parato āgamissati.",
  "tika-s0102t:613_0": "“Vāmena passena sentī”ti evaṃ vuttā kāmabhogiseyyā,",
  "tika-s0102t:613_1": "dakkhiṇapassena sayāno nāma natthi dakkhiṇahatthassa sarīraggahaṇādiyogakkhamato,",
  "tika-s0102t:613_2": "purisavasena cetaṃ vuttaṃ.",
  "tika-s0102t:614_0": "Ekena passena sayituṃ na sakkonti dukkhuppattito.",
  "tika-s0102t:615_0": "Ayaṃ sīhaseyyāti ayaṃ evaṃ vuttā sīhaseyyā.",
  "tika-s0102t:615_1": "“Tejussadattā”ti iminā sīhassa abhīrubhāvaṃ dasseti.",
  "tika-s0102t:615_2": "Bhīrukā hi sesamigā attano āsayaṃ pavisitvā santāsapubbakaṃ yathā tathā sayanti,",
  "tika-s0102t:615_3": "sīho pana abhīrubhāvato satokārī bhikkhu viya satiṃ upaṭṭhāpetvāva sayati.",
  "tika-s0102t:615_4": "Tenāha “purimapāde”tiādi.",
  "tika-s0102t:615_5": "Dakkhiṇe purimapāde vāmassa purimapādassa ṭhapanavasena dve purimapāde ekasmiṃ ṭhāne ṭhapetvā.",
  "tika-s0102t:615_6": "Pacchimapādeti dve pacchimapāde.",
  "tika-s0102t:615_7": "Vuttanayeneva idhāpi ekasmiṃ ṭhāne pādaṭṭhapanaṃ veditabbaṃ,",
  "tika-s0102t:615_8": "ṭhitokāsasallakkhaṇaṃ abhīrubhāveneva.",
  "tika-s0102t:615_9": "“Sīsaṃ pana ukkhipitvā”tiādinā vuttā sīhakiriyā anutrāsapabujjhanaṃ viya abhīrubhāvasiddhā dhammatāvasenevāti veditabbā.",
  "tika-s0102t:615_10": "Sīhavijambhitavijambhanaṃ ativelaṃ ekākārena ṭhapitānaṃ sarīrāvayavānaṃ gamanādikiriyāsu yogyabhāvāpādanatthaṃ.",
  "tika-s0102t:615_11": "Tikkhattuṃ sīhanādanadanaṃ appesakkhamigajātapariharaṇatthaṃ.",
  "tika-s0102t:616_0": "Seti abyāvaṭabhāvena pavattati etthāti seyyā,",
  "tika-s0102t:616_1": "catutthajjhānameva seyyā catutthajjhānaseyyā.",
  "tika-s0102t:616_2": "Kiṃ pana taṃ catutthajjhānanti?",
  "tika-s0102t:616_3": "Ānāpānacatutthajjhānaṃ,",
  "tika-s0102t:616_4": "tato hi vuṭṭhahitvā vipassanaṃ vaḍḍhetvā bhagavā anukkamena aggamaggaṃ adhigantvā tathāgato jātoti.",
  "tika-s0102t:616_5": "“Tayidaṃ padaṭṭhānaṃ nāma, na seyyā,",
  "tika-s0102t:616_6": "tathāpi yasmā ‘catutthajjhānā vuṭṭhahitvā samanantarā bhagavā parinibbāyī’ti vakkhati,",
  "tika-s0102t:616_7": "tasmā lokiyacatutthajjhānasamāpatti eva tathāgataseyyā”ti keci,",
  "tika-s0102t:616_8": "evaṃ sati parinibbānakālikāva tathāgataseyyāti āpajjati,",
  "tika-s0102t:616_9": "na ca bhagavā lokiyacatutthajjhānasamāpajjanabahulo vihāsi.",
  "tika-s0102t:616_10": "Aggaphalavasena pavattaṃ panettha catutthajjhānaṃ veditabbaṃ.",
  "tika-s0102t:616_11": "Tattha yathā sattānaṃ niddupagamanalakkhaṇā seyyā bhavaṅgacittavasena hoti,",
  "tika-s0102t:616_12": "sā ca nesaṃ paṭhamajātisamanvayā yebhuyyavuttikā,",
  "tika-s0102t:616_13": "evaṃ bhagavato ariyajātisamanvayaṃ yebhuyyavuttikaṃ aggaphalabhūtaṃ catutthajjhānaṃ “tathāgataseyyā”ti veditabbaṃ.",
  "tika-s0102t:616_14": "Sīhaseyyā nāma seṭṭhaseyyāti āha “uttamaseyyā”ti.",
  "tika-s0102t:617_0": "Natthi etissā uṭṭhānanti anuṭṭhānā, seyyā,",
  "tika-s0102t:617_1": "taṃ anuṭṭhānaseyyaṃ.",
  "tika-s0102t:617_2": "“Ito uṭṭhahissāmī”ti manasikārassa abhāvato “uṭṭhānasaññaṃ manasi karitvā”ti na vuttaṃ.",
  "tika-s0102t:617_3": "Etthāti etasmiṃ anuṭṭhānaseyyupagamane.",
  "tika-s0102t:617_4": "Kāyavasena anuṭṭhānaṃ,",
  "tika-s0102t:617_5": "na cittavasena,",
  "tika-s0102t:617_6": "cittavasena ca anuṭṭhānaṃ nāma niddupagamananti tadabhāvaṃ dassetuṃ “niddāvasenā”tiādi vuttaṃ.",
  "tika-s0102t:617_7": "Bhavaṅgassāti niddupagamanalakkhaṇassa bhavaṅgassa.",
  "tika-s0102t:618_0": "Sabbapāliphullāti sabbatthakameva vikasanavasena phullā,",
  "tika-s0102t:618_1": "na ekadesavikasanavasena.",
  "tika-s0102t:618_2": "Tenāha “sabbe samantato pupphitā”ti.",
  "tika-s0102t:618_3": "Ekacchannāti samphullapupphehi ekākārena sabbattheva chāditā.",
  "tika-s0102t:618_4": "Ullokapadumānīti heṭṭhā olokentāni viya tiṭṭhanapadumāni.",
  "tika-s0102t:618_5": "Morapiñchakalāpo viya pañcavaṇṇapupphasañchāditattā.",
  "tika-s0102t:619_0": "Nandapokkharaṇīsambhavānīti nandapokkharaṇītīrasambhavāni.",
  "tika-s0102t:619_1": "Mahātumbamattanti āḷhakamattaṃ.",
  "tika-s0102t:619_2": "Paviṭṭhānīti khittāni.",
  "tika-s0102t:619_3": "Sarīrameva okirantīti sarīrameva ajjhokiranti.",
  "tika-s0102t:620_0": "Devatānaṃ upakappanacandanacuṇṇānīti saṭṭhipi paññāsampi yojanāni vāyanakasetavaṇṇacandanacuṇṇāni.",
  "tika-s0102t:620_1": "Dibbagandhajālacuṇṇānīti dibbagandhadibbacuṇṇāni.",
  "tika-s0102t:620_2": "Haritālaañjanacuṇṇādīnipi dibbāni paramasugandhāni evāti veditabbāni.",
  "tika-s0102t:620_3": "Tenevāha “sabbadibbagandhavāsavikatiyo”ti.",
  "tika-s0102t:621_0": "Ekacakkavāḷe sannipatitvā antalikkhe vajjanti mahābhinikkhamanakāle viya.",
  "tika-s0102t:622_0": "Tāti devatā.",
  "tika-s0102t:622_1": "Ganthamānā vāti mālaṃ racantiyo eva.",
  "tika-s0102t:622_2": "Apariniṭṭhitā vāti yathādhippāyaṃ pariyositā eva.",
  "tika-s0102t:622_3": "Hatthena hatthanti attano hatthena parassa hatthaṃ.",
  "tika-s0102t:622_4": "Gīvāya gīvanti kaṇṭhagāhavasena attano gīvāya parassa gīvaṃ.",
  "tika-s0102t:622_5": "Gahetvāti āmasitvā.",
  "tika-s0102t:622_6": "Mahāyaso mahāyasoti āmeḍitavasena aññamaññaṃ ālāpavacanaṃ.",
  "tika-s0102t:623_0": "199. Mahantaṃ ussāhanti tathāgatassa pūjāsakkāravasena pavattiyamānaṃ mahantaṃ ussāhaṃ disvā.",
  "tika-s0102t:624_0": "Sāyeva pana paṭipadāti pubbabhāgapaṭipadā eva.",
  "tika-s0102t:624_1": "Anucchavikattāti adhigantabbassa navavidhalokuttaradhammassa anurūpattā.",
  "tika-s0102t:625_0": "Sīlanti cārittasīlamāha.",
  "tika-s0102t:625_1": "Ācārapaññattīti cārittasīlaṃ.",
  "tika-s0102t:625_2": "Yāva gotrabhutoti yāva gotrabhuñāṇaṃ,",
  "tika-s0102t:625_3": "tāva pavattetabbā samathavipassanā sammāpaṭipadā.",
  "tika-s0102t:625_4": "Idāni taṃ sammāpaṭipadaṃ byatirekato,",
  "tika-s0102t:625_5": "anvayato ca vibhāvetuṃ “tasmā”tiādi vuttaṃ.",
  "tika-s0102t:625_6": "Jinakāḷasuttanti jinamahāvaḍḍhakinā ṭhapitaṃ vajjetabbagahetabbadhammasandassanakāḷasuttaṃ sikkhāpadamariyādaṃ,",
  "tika-s0102t:625_7": "upāsakopāsikāvāresu “gandhapūjaṃ mālāpūjaṃ karotī”ti vacanaṃ cārittasīlapakkhe ṭhapetvā karaṇaṃ sandhāya vuttaṃ,",
  "tika-s0102t:625_8": "tena bhikkhubhikkhunīnampi tathākaraṇaṃ anuññātamevāti daṭṭhabbaṃ.",
  "tika-s0102t:626_0": "Ayañhīti dhammānudhammapaṭipadaṃ sandhāya vadati.",
  "tika-s0102t:627_0": "Upavāṇattheravaṇṇanā",
  "tika-s0102t:628_0": "200.",
  "tika-s0102t:628_1": "Apanesīti ṭhitappadesato yathā apagacchati,",
  "tika-s0102t:628_2": "evamakāsi,",
  "tika-s0102t:628_3": "na pana nibbhacchi.",
  "tika-s0102t:628_4": "Tenāha “ānando”tiādi.",
  "tika-s0102t:628_5": "Vuttasadisā vāti samacittapariyāyadesanāyaṃ vuttasadisā eva.",
  "tika-s0102t:628_6": "Āvārentoti chādento.",
  "tika-s0102t:629_0": "Yasmā kassapassabuddhassa cetiye ārakkhadevatā ahosi,",
  "tika-s0102t:629_1": "tasmā therova tejussado,",
  "tika-s0102t:629_2": "na aññe arahantoti ānetvā yojanā.",
  "tika-s0102t:630_0": "Idāni āgamanato paṭṭhāya tamatthaṃ vitthārato dassetuṃ “vipassimhi kira sammāsambuddhe”tiādi āraddhaṃ.",
  "tika-s0102t:630_1": "“Cātumahārājikā devatā”ti idaṃ gobalībaddañāyena gahetabbaṃ bhummadevatādīnampi tappariyāpannattā.",
  "tika-s0102t:630_2": "Tesaṃ manussānaṃ.",
  "tika-s0102t:631_0": "Tatthāti kassapassa bhagavato cetiye.",
  "tika-s0102t:632_0": "201. Adhivāsentīti rocenti.",
  "tika-s0102t:633_0": "Chinnapāto viya chinnapāto,",
  "tika-s0102t:633_1": "taṃ chinnapātaṃ,",
  "tika-s0102t:633_2": "bhāvanapuṃsakaniddeso yaṃ.",
  "tika-s0102t:633_3": "Āvaṭṭantīti abhimukhabhāvena vaṭṭanti.",
  "tika-s0102t:633_4": "Yattha patitā,",
  "tika-s0102t:633_5": "tato katipayaratanaṭṭhānaṃ vaṭṭanavaseneva gantvā puna yathāpatitameva ṭhānaṃ vaṭṭanavasena āgacchanti.",
  "tika-s0102t:633_6": "Tenāha “āvaṭṭantiyo patitaṭṭhānameva āgacchantī”ti.",
  "tika-s0102t:633_7": "Vivaṭṭantīti yattha patitā,",
  "tika-s0102t:633_8": "tato vinivaṭṭanti.",
  "tika-s0102t:633_9": "Tenāha “patitaṭṭhānato parabhāgaṃ vaṭṭamānā gacchantī”ti.",
  "tika-s0102t:633_10": "Purato vaṭṭanaṃ āvaṭṭanaṃ,",
  "tika-s0102t:633_11": "itaraṃ tividhampi vivaṭṭananti dassetuṃ “apicā”tiādi vuttaṃ.",
  "tika-s0102t:633_12": "Devatā dhāretuṃ na sakkoti udakaṃ viya osīdanato.",
  "tika-s0102t:633_13": "Tenāha “tatthā”tiādi.",
  "tika-s0102t:633_14": "Tatthāti pakatipathaviyaṃ.",
  "tika-s0102t:633_15": "Devatā osīdanti dhātūnaṃ saṇhasukhumālabhāvato.",
  "tika-s0102t:633_16": "Pathaviyaṃ pathaviṃ māpesunti pakatipathaviyaṃ attano sarīraṃ dhāretuṃ samatthaṃ iddhānubhāvena pathaviṃ māpesuṃ.",
  "tika-s0102t:634_0": "Kāmaṃ domanasse asatipi ekacco rāgo hotiyeva,",
  "tika-s0102t:634_1": "rāge pana asati domanassassa asambhavo evāti tadekaṭṭhabhāvatoti āha “vītarāgāti pahīnadomanassā”ti.",
  "tika-s0102t:634_2": "Silāthambhasadisā iṭṭhāniṭṭhesu nibbikāratāya.",
  "tika-s0102t:635_0": "Catusaṃvejanīyaṭṭhānavaṇṇanā",
  "tika-s0102t:636_0": "202.",
  "tika-s0102t:636_1": "Apāragaṅgāyāti gaṅgāya orambhāge.",
  "tika-s0102t:636_2": "“Saṅkārachaḍḍakasammajjaniyo gahetvā”tiādi attano attano vasanaṭṭhāne vattakaraṇākāradassanaṃ.",
  "tika-s0102t:636_3": "“Evaṃ dvīsu kālesū”tiādi nidassanatthaṃ paccāmasanaṃ,",
  "tika-s0102t:636_4": "taṃ heṭṭhā adhigataṃ.",
  "tika-s0102t:637_0": "Kammasādhano sambhāvanattho bhāvanīya-",
  "tika-s0102t:637_1": "saddoti āha “manasā bhāvite sambhāvite”ti.",
  "tika-s0102t:637_2": "Dutiyavikappe pana bhāvanaṃ,",
  "tika-s0102t:637_3": "vaḍḍhanañca paṭipakkhapahānatoti āha “ye vā”tiādi.",
  "tika-s0102t:638_0": "Buddhādīsu tīsu vatthūsu pasannacittassa,",
  "tika-s0102t:638_1": "na kammaphalasaddhāmattena.",
  "tika-s0102t:638_2": "Sā cassa saddhāsampadā evaṃ veditabbāti phalena hetuṃ dassento “vattasampannassā”ti āha.",
  "tika-s0102t:638_3": "Saṃvego nāma sahottappañāṇaṃ,",
  "tika-s0102t:638_4": "abhijātiṭṭhānādīnipi tassa uppattihetūni bhavantīti āha “saṃvegajanakānī”ti.",
  "tika-s0102t:639_0": "Cetiyapūjanatthaṃ cārikā cetiyacārikā.",
  "tika-s0102t:639_1": "Sagge patiṭṭhahissantiyeva buddhaguṇārammaṇāya kusalacetanāya saggasaṃvattaniyabhāvato.",
  "tika-s0102t:640_0": "Ānandapucchākathāvaṇṇanā",
  "tika-s0102t:641_0": "203.",
  "tika-s0102t:641_1": "Etthāti mātugāme.",
  "tika-s0102t:641_2": "Ayaṃ uttamā paṭipatti,",
  "tika-s0102t:641_3": "yadidaṃ adassanaṃ,",
  "tika-s0102t:641_4": "dassanamūlakattā tappaccayānaṃ sabbānatthānaṃ.",
  "tika-s0102t:641_5": "Lobhoti kāmarāgo.",
  "tika-s0102t:641_6": "Cittacalanā paṭipattiantarāyakaro cittakkhobho.",
  "tika-s0102t:641_7": "Murumurāpetvāti saaṭṭhikaṃ katvā khādane anuravadassanaṃ.",
  "tika-s0102t:641_8": "Aparimitaṃ kālaṃ dukkhānubhavanaṃ aparicchinnadukkhānubhavanaṃ.",
  "tika-s0102t:641_9": "Vissāsoti visaṅgo ghaṭṭanābhāvo.",
  "tika-s0102t:641_10": "Otāroti tattha cittassa anuppaveso.",
  "tika-s0102t:641_11": "Asihatthena verīpurisena,",
  "tika-s0102t:641_12": "pisācenāpi khāditukāmena.",
  "tika-s0102t:641_13": "Āsīdeti akkamanādivasena bādheyya.",
  "tika-s0102t:641_14": "Assāti mātugāmassa.",
  "tika-s0102t:641_15": "Pabbajitehi kattabbakammanti āmisapaṭiggahaṇādi pabbajitehi kātabbaṃ kammaṃ.",
  "tika-s0102t:641_16": "Satīti vā kāyagatāsati upaṭṭhāpetabbā.",
  "tika-s0102t:642_0": "204. Atantibaddhāti abhāravahā. Pesitacittāti nibbānaṃ pati pesitacittā.",
  "tika-s0102t:643_0": "205.",
  "tika-s0102t:643_1": "Vihatenāti kappāsavihananadhanunā pabbajaṭānaṃ vijaṭanavasena hatena.",
  "tika-s0102t:643_2": "Tenāha “supothitenā”ti,",
  "tika-s0102t:643_3": "asaṅkaraṇavasena suṭṭhu pothitenāti attho,",
  "tika-s0102t:643_4": "dassanīyasaṃvejanīyaṭṭhānakittanena ca vasanaṭṭhānaṃ kathitaṃ.",
  "tika-s0102t:644_0": "Ānandaacchariyadhammavaṇṇanā",
  "tika-s0102t:645_0": "207.",
  "tika-s0102t:645_1": "Theraṃ adisvā āmantesīti tattha adisvā āvajjanto therassa ṭhitaṭṭhānaṃ,",
  "tika-s0102t:645_2": "pavattiñca ñatvā āmantesi.",
  "tika-s0102t:646_0": "Kāyakammassa hitabhāvo hitajjhāsayena pavattitattāti āha “hitavuddhiyā katenā”ti.",
  "tika-s0102t:646_1": "Sukhabhāvo kāyikadukkhābhāvo,",
  "tika-s0102t:646_2": "cetasikasukhabhāvo cetasikasukhasamuṭṭhitattā cāti vuttaṃ “sukhasomanasseneva katenā”ti.",
  "tika-s0102t:646_3": "Āvirahovibhāgato advayabhāvato advayenāti imamatthaṃ dassetuṃ “yathā”tiādi vuttaṃ.",
  "tika-s0102t:646_4": "Satthu khettabhāvasampattiyā,",
  "tika-s0102t:646_5": "therassa ajjhāsayasampattiyā ca “ettakamida”nti pamāṇaṃ gahetuṃ asakkuṇeyyatāya pamāṇavirahitattā tassa kammassāti āha “cakkavāḷampī”tiādi.",
  "tika-s0102t:647_0": "Evaṃ pavattitenāti evaṃ odissakamettābhāvanāya vasena pavattitena.",
  "tika-s0102t:647_1": "Vivaṭṭūpanissayabhūtaṃ kataṃ upacitaṃ puññaṃ etenāti katapuñño,",
  "tika-s0102t:647_2": "arahattādhigamāya katādhikāroti attho.",
  "tika-s0102t:647_3": "Tenāha “abhinīhārasampannosīti dassetī”ti.",
  "tika-s0102t:648_0": "208.",
  "tika-s0102t:648_1": "Katthaci saṅkucitaṃ hutvā ṭhitaṃ mahāpathaviṃ pattharanto viya,",
  "tika-s0102t:648_2": "paṭisaṃhaṭaṃ hutvā ṭhitaṃ ākāsaṃ vitthārento viya,",
  "tika-s0102t:648_3": "catusaṭṭhādhikayojanasatasahassubbedhaṃ cakkavāḷagiriṃ adho osārento viya,",
  "tika-s0102t:648_4": "aṭṭhasaṭṭhādhikasahassayojanasatasahassubbedhaṃ sineruṃ ukkhipento viya,",
  "tika-s0102t:648_5": "satayojanāyāmavitthāraṃ mahājambuṃ khandhe gahetvā cālento viyāti pañca hi upamā hi therassa guṇakathā",
  "tika-s0102t:648_6": "mahantabhāvadassanatthañceva aññesaṃ dukkaṭabhāvadassanatthañca āgatāva.",
  "tika-s0102t:648_7": "Eteneva cāti ca-",
  "tika-s0102t:648_8": "saddena “ahaṃ etarahi arahaṃ sammāsambuddho”,",
  "tika-s0102t:648_9": "“sadevakasmiṃ lokasmiṃ natthi me paṭipuggalo”ti ca evaṃ ādīnaṃ saṅgaho daṭṭhabbo.",
  "tika-s0102t:648_10": "Byattoti khandhakosallādisaṅkhātena veyyattiyena samannāgato.",
  "tika-s0102t:648_11": "Medhāvīti medhāsaṅkhātāya sammābhāvitāya paññāya samannāgato.",
  "tika-s0102t:649_0": "209.",
  "tika-s0102t:649_1": "Paṭisanthāradhammanti pakaticārittavasena vuttaṃ,",
  "tika-s0102t:649_2": "upagatānaṃ pana bhikkhūnaṃ bhikkhunīnañca pucchāvissajjanavasena ceva cittarucivasena ca yathākālaṃ dhammaṃ desetiyeva,",
  "tika-s0102t:649_3": "upāsakopāsikānaṃ pana upanisinnakathāvasena.",
  "tika-s0102t:650_0": "Mahāsudassanasuttadesanāvaṇṇanā",
  "tika-s0102t:651_0": "210. Khuddaka-",
  "tika-s0102t:651_1": "saddo patirūpavācī, ka-",
  "tika-s0102t:651_2": "saddo appatthoti āha “khuddakanagaraketi nagarapatirūpake sambādhe khuddakanagarake”ti.",
  "tika-s0102t:651_3": "Dhuparavisālasaṇṭhānatāya taṃ “ujjaṅgalanagaraka”nti vuttanti āha “visamanagarake”ti.",
  "tika-s0102t:651_4": "Aññesaṃ mahānagarānaṃ ekadesappamāṇatāya sākhāsadise.",
  "tika-s0102t:651_5": "Ettha ca “khuddakanagarake”ti iminā tassa nagarassa appakabhāvo vutto,",
  "tika-s0102t:651_6": "“ujjaṅgalanagarake”ti iminā bhūmivipattiyā nihīnabhāvo,",
  "tika-s0102t:651_7": "“sākhānagarake”ti iminā appadhānabhāvo.",
  "tika-s0102t:651_8": "Sārappattāti vibhavasārādinā sāramahattaṃ pattā.",
  "tika-s0102t:652_0": "Kahāpaṇasakaṭanti ettha “dvikumbhaṃ sakaṭaṃ.",
  "tika-s0102t:652_1": "Kumbho pana dasambaṇo”ti vadanti.",
  "tika-s0102t:652_2": "Dve pavisantīti dve kahāpaṇasakaṭāni dve āyavasena pavisanti.",
  "tika-s0102t:653_0": "Subhikkhāti sulabhāhārā,",
  "tika-s0102t:653_1": "sundarāhārā ca.",
  "tika-s0102t:653_2": "Tenāha “khajjabhojjasampannā”ti.",
  "tika-s0102t:653_3": "Saddaṃ karonteti ravasārinā tuṭṭhabhāvena koñcanādaṃ karonte.",
  "tika-s0102t:653_4": "Avivittāti asuññā,",
  "tika-s0102t:653_5": "kadāci ratho paṭhamaṃ gacchati,",
  "tika-s0102t:653_6": "taṃ añño anubandhanto gacchati,",
  "tika-s0102t:653_7": "kadāci dutiyaṃ vuttaratho paṭhamaṃ gacchati,",
  "tika-s0102t:653_8": "itaro taṃ anubandhati evaṃ aññamaññaṃ anubandhamānā.",
  "tika-s0102t:653_9": "Etthāti kusāvatīnagare.",
  "tika-s0102t:653_10": "Tassa mahantabhāvato ceva iddhādibhāvato ca niccaṃ payojitāneva bheriādīni tūriyāni,",
  "tika-s0102t:653_11": "samma sammāti vā aññamaññaṃ piyālāpasaddo samma- saddo.",
  "tika-s0102t:653_12": "Kaṃsatāḷādisabbatāḷāvacarasaddo tāḷa- saddo,",
  "tika-s0102t:653_13": "kūṭabheri-",
  "tika-s0102t:653_14": "saddo kumbhathūṇasaddo.",
  "tika-s0102t:654_0": "Evarūpā saddā honti kacavarākiṇṇavīthitāya,",
  "tika-s0102t:654_1": "araññe kandamūlapaṇṇādiggahaṇāya,",
  "tika-s0102t:654_2": "tattha dukkhajīvikatāya cāti yathākkamaṃ yojetabbaṃ.",
  "tika-s0102t:654_3": "Idha na evaṃ ahosi devaloke viya sabbaso paripuṇṇasampattikatāya.",
  "tika-s0102t:655_0": "Mahantaṃ kolāhalanti saddhāsampannānaṃ devatānaṃ,",
  "tika-s0102t:655_1": "upāsakānañca vasena purato purato mahatī ugghosanā hoti.",
  "tika-s0102t:655_2": "Tattha bhagavantaṃ uddissa katassa vihārassa abhāvato,",
  "tika-s0102t:655_3": "bhikkhusaṅghassa ca mahantabhāvato te āgantvā…pe… pesesi.",
  "tika-s0102t:655_4": "Pesento ca “kathañhi nāma bhagavā pacchime kāle attano pavattiṃ amhākaṃ nārocesi,",
  "tika-s0102t:655_5": "nesaṃ domanassaṃ mā ahosī”ti “ajja kho vāseṭṭhā”tiādinā sāsanaṃ pesesi.",
  "tika-s0102t:656_0": "Mallānaṃ vandanāvaṇṇanā",
  "tika-s0102t:657_0": "211.",
  "tika-s0102t:657_1": "Aghaṃ dukkhaṃ āventi pakāsentīti aghāvino,",
  "tika-s0102t:657_2": "pākaṭībhūtadukkhāti āha “uppannadukkhā”ti.",
  "tika-s0102t:657_3": "Ñātisālohitabhāvena kulaṃ parivattati etthāti kulaparivattaṃ.",
  "tika-s0102t:657_4": "Taṃ taṃkulīnabhāgena ṭhito sattanikāyo “kulaparivattaso”ti vuttanti āha “kulaparivatta”nti.",
  "tika-s0102t:657_5": "Te pana taṃtaṃkulaparivattaparicchinnā mallarājāno tasmiṃ nagare vīthiādisabhāgena vasantīti vuttaṃ “vīthisabhāgena ceva racchāsabhāgena cā”ti.",
  "tika-s0102t:658_0": "Subhaddaparibbājakavatthuvaṇṇanā",
  "tika-s0102t:659_0": "212.",
  "tika-s0102t:659_1": "Kaṅkhā eva kaṅkhādhammo.",
  "tika-s0102t:659_2": "Ekato vāti bhūmiṃ avibhajitvā sādhāraṇatova.",
  "tika-s0102t:659_3": "Bījato ca aggaṃ gahetvā āhāraṃ sampādetvā dānaṃ bījaggaṃ.",
  "tika-s0102t:659_4": "Gabbhakāleti gabbhadhāraṇato paraṃ khīraggahaṇakāle.",
  "tika-s0102t:659_5": "Tenāha “gabbhaṃ phāletvā khīraṃ niharitvā”tiādi.",
  "tika-s0102t:659_6": "Puthukakāleti sassānaṃ nātipakke puthukayogyaphalakāle.",
  "tika-s0102t:659_7": "Lāyanagganti pakkassa sassassa lavane lavanārambhe dānaṃ adāsi.",
  "tika-s0102t:659_8": "Lunassa sassassa veṇivasena bandhitvā ṭhapanaṃ veṇikaraṇaṃ.",
  "tika-s0102t:659_9": "Tassa ārambhe dānaṃ veṇaggaṃ.",
  "tika-s0102t:659_10": "Veṇiyo pana ekato katvā rāsikaraṇaṃ kalāpo.",
  "tika-s0102t:659_11": "Tattha aggadānaṃ kalāpaggaṃ.",
  "tika-s0102t:659_12": "Kalāpato nīharitvā maddane aggadānaṃ khalaggaṃ.",
  "tika-s0102t:659_13": "Madditaṃ ophuṇitvā dhaññassa rāsikaraṇe aggadānaṃ khalabhaṇḍaggaṃ.",
  "tika-s0102t:659_14": "Dhaññassa khalato koṭṭhe pakkhipane aggadānaṃ koṭṭhaggaṃ.",
  "tika-s0102t:659_15": "Uddharitvāti koṭṭhato uddharitvā.",
  "tika-s0102t:660_0": "“Nava aggadānāni adāsī”ti iminā “kathaṃ nu kho ahaṃ satthu santike aggatova mucceyya”nti aggaggadānavasena",
  "tika-s0102t:660_1": "vivaṭṭūpanissayassa kusalassa katūpacitattā,",
  "tika-s0102t:660_2": "ñāṇassa ca tathā paripākaṃ gatattā aggadhammadesanāya tassa bhājanabhāvaṃ dasseti.",
  "tika-s0102t:660_3": "Tenāha “imaṃ aggadhammaṃ tassa desessāmī”tiādi.",
  "tika-s0102t:660_4": "Ohīyitvā saṅkocaṃ āpajjitvā.",
  "tika-s0102t:661_0": "213.",
  "tika-s0102t:661_1": "Aññātukāmova na sandiṭṭhiṃ parāmāsī.",
  "tika-s0102t:661_2": "Abbhaññiṃsūti sandehajātassa pucchāvacananti katvā jāniṃsūti atthamāha.",
  "tika-s0102t:661_3": "Tenāha pāḷiyaṃ “sabbeva na abbhaññiṃsū”ti.",
  "tika-s0102t:661_4": "Nesanti pūraṇādīnaṃ.",
  "tika-s0102t:661_5": "Sā paṭiññāti “karoto kho mahārāja kārayato”tiādinā paṭiññātā,",
  "tika-s0102t:661_6": "sabbaññupaṭiññā eva vā.",
  "tika-s0102t:661_7": "Niyyānikāti sappāṭihāriyā,",
  "tika-s0102t:661_8": "tesaṃ vā siddhantasaṅkhātā paṭiññā vaṭṭato nissaraṇaṭṭhena niyyānikāti.",
  "tika-s0102t:661_9": "Sāsanassa sampattiyā tesaṃ sabbaññutaṃ,",
  "tika-s0102t:661_10": "tabbipariyāyato ca asabbaññutaṃ gacchatīti daṭṭhabbaṃ.",
  "tika-s0102t:661_11": "Tenāha “tasmā”tiādi.",
  "tika-s0102t:661_12": "Atthābhāvatoti subhaddassa sādhetabbaatthābhāvato.",
  "tika-s0102t:661_13": "Okāsābhāvatoti tathā vitthāritaṃ katvā dhammaṃ desetuṃ avasarābhāvato.",
  "tika-s0102t:661_14": "Idāni tameva okāsābhāvaṃ dassetuṃ “paṭhamayāmasmi”ntiādi vuttaṃ.",
  "tika-s0102t:662_0": "214.",
  "tika-s0102t:662_1": "Yesaṃ samaṇabhāvakarānaṃ dhammānaṃ sampādanena samaṇo,",
  "tika-s0102t:662_2": "te pana ukkaṭṭhaniddesena ariyamaggadhammāti catumaggasaṃsiddhiyā pāḷiyaṃ cattāro samaṇā vuttāti te bāhirasamaye",
  "tika-s0102t:662_3": "sabbena sabbaṃ natthīti dassento “paṭhamo sotāpannasamaṇo”tiādimāha.",
  "tika-s0102t:662_4": "Purimadesanāyāti “yasmiñca kho, subhadda,",
  "tika-s0102t:662_5": "dhammavinaye”tiādinā vuttāya desanāya.",
  "tika-s0102t:662_6": "Byatirekato,",
  "tika-s0102t:662_7": "anvayato ca adhippeto attho vibhāvīyatīti paṭhamanayopettha “purimadesanāyā”ti padena saṅgahito vāti daṭṭhabbo.",
  "tika-s0102t:662_8": "Attano sāsanaṃ niyamento āha “imasmiṃ kho”ti yojanā.",
  "tika-s0102t:662_9": "Āraddhavipassakehīti samādhikammikavipassakehi,",
  "tika-s0102t:662_10": "sikhāppattavipassake sandhāya vuttaṃ,",
  "tika-s0102t:662_11": "na paṭṭhapitavipassane.",
  "tika-s0102t:662_12": "Apare pana “bāhirakasamaye vipassanārambhassa ganthopi natthevāti avisesavacanameta”nti vadanti.",
  "tika-s0102t:662_13": "Adhigataṭṭhānanti adhigatassa kāraṇaṃ,",
  "tika-s0102t:662_14": "tadatthaṃ pubbabhāgapaṭipadanti attho,",
  "tika-s0102t:662_15": "yena sotāpattimaggo adhigato,",
  "tika-s0102t:662_16": "na uparimaggo,",
  "tika-s0102t:662_17": "so sotāpattimagge ṭhito akuppadhammatāya tassa,",
  "tika-s0102t:662_18": "tattha vā siddhito ṭhitapubbo bhūtapubbagatiyāti sotāpattimaggaṭṭho sotāpanno,",
  "tika-s0102t:662_19": "na sesaariyā bhūmantaruppattito.",
  "tika-s0102t:662_20": "Sotāpanno hi attanā adhigataṭṭhānaṃ sotāpattimaggaṃ aññassa kathetvā sotāpattimaggaṭṭhaṃ kareyya,",
  "tika-s0102t:662_21": "na aṭṭhamako asambhavato.",
  "tika-s0102t:662_22": "Esa nayo sesamaggaṭṭhesūti etthāpi imināva nayena attho veditabbo.",
  "tika-s0102t:662_23": "Paguṇaṃ kammaṭṭhānanti attano paguṇaṃ vipassanākammaṭṭhānaṃ,",
  "tika-s0102t:662_24": "eteneva “avisesavacana”nti vādo paṭikkhittoti daṭṭhabbo.",
  "tika-s0102t:663_0": "Sabbaññutaññāṇaṃ adhippetaṃ.",
  "tika-s0102t:663_1": "Tañhi sabbañeyyadhammāvabodhane “kusalaṃ chekaṃ nipuṇa”nti vuccati tattha asaṅgaappaṭihataṃ pavattatīti katvā.",
  "tika-s0102t:663_2": "Samadhikāni ekena vassena.",
  "tika-s0102t:663_3": "Ñāyanti etena catusaccadhammaṃ yāthāvato paṭivijjhantīti ñāyo,",
  "tika-s0102t:663_4": "lokuttaramaggoti āha “ariyamaggadhammassā”ti.",
  "tika-s0102t:663_5": "Padissati etena ariyamaggo paccakkhato dissatīti padeso,",
  "tika-s0102t:663_6": "vipassanāti vuttaṃ “padese vipassanāmagge”ti.",
  "tika-s0102t:663_7": "Samaṇopīti ettha pi-",
  "tika-s0102t:663_8": "saddo “padesavattī”ti etthāpi ānetvā sambandhitabboti āha “padesavatti…pe…",
  "tika-s0102t:663_9": "natthīti vuttaṃ hotī”ti.",
  "tika-s0102t:664_0": "215.",
  "tika-s0102t:664_1": "Soti tathāvutto antevāsī.",
  "tika-s0102t:664_2": "Tenāti ācariyena.",
  "tika-s0102t:664_3": "Attano ṭhāne ṭhapito hoti parapabbājanādīsu niyuttattā.",
  "tika-s0102t:665_0": "Sakkhisāvakoti paccakkhasāvako,",
  "tika-s0102t:665_1": "sammukhasāvakoti attho.",
  "tika-s0102t:665_2": "Bhagavati dharamāneti dharamānassa bhagavato santike.",
  "tika-s0102t:665_3": "Sesadvayepi eseva nayo.",
  "tika-s0102t:665_4": "Sabbopi soti sabbo so tividhopi.",
  "tika-s0102t:665_5": "Ayaṃ pana arahattaṃ patto,",
  "tika-s0102t:665_6": "tasmā paripuṇṇagatāya matthakappatto pacchimo sakkhisāvakoti.",
  "tika-s0102t:666_0": "Pañcamabhāṇavāravaṇṇanā niṭṭhitā.",
  "tika-s0102t:667_0": "Tathāgatapacchimavācāvaṇṇanā",
  "tika-s0102t:668_0": "216.",
  "tika-s0102t:668_1": "Tanti bhikkhusaṅghassa ovādakaṅgaṃ dassetuṃ…pe…",
  "tika-s0102t:668_2": "vuttaṃ dhammasaṅgāhakehīti adhippāyo.",
  "tika-s0102t:668_3": "Suttābhidhammasaṅgahitassa dhammassa atisajjanaṃ sambodhanaṃ desanā,",
  "tika-s0102t:668_4": "tasseva pakārato ñāpanaṃ veneyyasantāne ṭhapanaṃ paññāpananti “dhammopi desito ceva paññatto cā”ti vuttaṃ.",
  "tika-s0102t:668_5": "Tathā vinayatantisaṅgahitassa kāyavācānaṃ vinayanato “vinayo”ti laddhādhivacanassa atthassa atisajjanaṃ sambodhanaṃ desanā,",
  "tika-s0102t:668_6": "tasseva pakārato ñāpanaṃ asaṅkarato ṭhapanaṃ paññāpananti “vinayopi desito ceva paññatto cā”ti vuttaṃ.",
  "tika-s0102t:668_7": "Adhisīlasikkhāniddesabhāvena sāsanassa mūlabhūtattā vinayo paṭhamaṃ sikkhitabboti taṃ tāva ayamuddesaṃ sarūpato dassento “mayā hi vo”tiādimāha.",
  "tika-s0102t:668_8": "Tattha sattāpattikkhandhavasenāti sattannaṃ āpattikkhandhānaṃ avītikkamanīyatāvasena.",
  "tika-s0102t:668_9": "Satthukiccaṃ sādhessati “idaṃ vo kattabbaṃ,",
  "tika-s0102t:668_10": "idaṃ vo na kattabba”nti kattabbākattabbassa vibhāgena anusāsanato.",
  "tika-s0102t:669_0": "Tena tenākārenāti tena tena veneyyānaṃ ajjhāsayānurūpena pakārena.",
  "tika-s0102t:669_1": "Ime dhammeti ime sattatiṃsabodhipakkhiyadhamme.",
  "tika-s0102t:669_2": "Tappadhānattā suttantadesanāya “suttantapiṭakaṃ desita”nti vuttaṃ.",
  "tika-s0102t:669_3": "Satthukiccaṃ sādhessati taṃtaṃcariyānurūpaṃ sammāpaṭipattiyā anusāsanato.",
  "tika-s0102t:669_4": "Kusalākusalābyākatavasena nava hetū.",
  "tika-s0102t:669_5": "“Satta phassā”tiādi sattaviññāṇadhātusampayogavasena vuttaṃ.",
  "tika-s0102t:669_6": "Dhammānulome tikapaṭṭhānādayo cha,",
  "tika-s0102t:669_7": "tathā dhammapaccanīye,",
  "tika-s0102t:669_8": "dhammānulomapaccanīye,",
  "tika-s0102t:669_9": "dhammapaccanīyānulometi catuvīsati samantapaṭṭhānāni etassāti catuvīsatisamantapaṭṭhānaṃ,",
  "tika-s0102t:669_10": "taṃ pana paccayānulomādivasena vibhajiyamānaṃ aparimāṇanayaṃ evāti āha “anantanayamahāpaṭṭhānapaṭimaṇḍita”nti.",
  "tika-s0102t:669_11": "Satthukiccaṃ sādhessatīti khandhādivibhāgena ñāyamānaṃ catusaccasambodhāvahattā satthārā sammāsambuddhena kātabbakiccaṃ nipphādessati.",
  "tika-s0102t:670_0": "Ovadissanti anusāsissanti ovādānusāsanīkiccanipphādanato.",
  "tika-s0102t:671_0": "Cārittanti samudācārā,",
  "tika-s0102t:671_1": "navesu piyālāpaṃ vuḍḍhesu gāravālāpanti attho.",
  "tika-s0102t:671_2": "Tenāha “bhanteti vā āyasmāti vā”ti.",
  "tika-s0102t:671_3": "Gāravavacanaṃ hetaṃ yadidaṃ bhanteti vā āyasmāti vā,",
  "tika-s0102t:671_4": "loke pana “tatra bhava”nti,",
  "tika-s0102t:671_5": "“devānaṃ piyā”ti ca gāravavacanameva.",
  "tika-s0102t:672_0": "“Ākaṅkhamāno samūhanatū”ti vutte “na ākaṅkhamāno na samūhanatū”tipi vuttameva hotīti āha “vikappavacaneneva ṭhapesī”ti.",
  "tika-s0102t:672_1": "Balanti ñāṇabalaṃ.",
  "tika-s0102t:672_2": "Yadi asamūhananaṃ diṭṭhaṃ,",
  "tika-s0102t:672_3": "tadeva ca icchitaṃ,",
  "tika-s0102t:672_4": "atha kasmā bhagavā “ākaṅkhamāno samūhanatū”ti avocāti?",
  "tika-s0102t:672_5": "Tathārūpapuggalajjhāsayavasena.",
  "tika-s0102t:672_6": "Santi hi keci khuddānukhuddakāni sikkhāpadāni samādāya saṃvattituṃ anicchantā,",
  "tika-s0102t:672_7": "tesaṃ tathā avuccamāne bhagavati vighāto uppajjeyya,",
  "tika-s0102t:672_8": "taṃ tesaṃ bhavissati dīgharattaṃ ahitāya dukkhāya,",
  "tika-s0102t:672_9": "tathā pana vutte tesaṃ vighāto na uppajjeyya “amhākaṃ evāyaṃ doso,",
  "tika-s0102t:672_10": "yato amhesu eva keci samūhananaṃ na icchantī”ti.",
  "tika-s0102t:672_11": "Keci “sakalassa pana sāsanassa saṅghāyattabhāvakaraṇatthaṃ tathā vutta”nti vadanti.",
  "tika-s0102t:672_12": "Yañca kiñci satthārā sikkhāpadaṃ paññattaṃ,",
  "tika-s0102t:672_13": "taṃ samaṇā sakyaputtiyā sirasā sampaṭicchitvā jīvitaṃ viya rakkhanti.",
  "tika-s0102t:672_14": "Tathā hi te “khuddānukhuddakāni sikkhāpadāni ākaṅkhamāno saṅgho samūhanatū”ti vuttepi na samūhaniṃsu,",
  "tika-s0102t:672_15": "aññadatthu “purato viya tassa accayepi rakkhiṃsu evā”ti satthusāsanassa,",
  "tika-s0102t:672_16": "saṅghassa ca mahantabhāvadassanatthampi tathā vuttanti daṭṭhabbaṃ.",
  "tika-s0102t:672_17": "Tathā hi āyasmā ānando,",
  "tika-s0102t:672_18": "aññepi vā bhikkhū “katamaṃ pana bhante khuddakaṃ,",
  "tika-s0102t:672_19": "katamaṃ anukhuddaka”nti na pucchiṃsu samūhanajjhāsayasseva abhāvato.",
  "tika-s0102t:673_0": "Na taṃ evaṃ gahetabbanti “nāgasenatthero khuddānukhuddakaṃ jānātī”tiādinā vuttaṃ taṃ nesaṃ vacanaṃ iminā",
  "tika-s0102t:673_1": "vuttākārena na gahetabbaṃ adhippāyassa aviditattā.",
  "tika-s0102t:673_2": "Idāni taṃ adhippāyaṃ vibhāvetuṃ “nāgasenatthero hī”tiādi vuttaṃ.",
  "tika-s0102t:673_3": "Yasmā nāgasenatthero (milindapañhe abhejjavagge vitthāro) paresaṃ vādapathopacchedanatthaṃ saṅgītikāle",
  "tika-s0102t:673_4": "dhammasaṅgāhakamahātherehi gahitakoṭṭhāsesu ca antimakoṭṭhāsameva gahetvā milindarājānaṃ paññāpesi.",
  "tika-s0102t:673_5": "Mahākassapatthero pana ekasikkhāpadampi asamūhanitukāmatāya tathā kammavācaṃ sāveti,",
  "tika-s0102t:673_6": "tasmā taṃ tesaṃ vacanaṃ tathā na gahetabbaṃ.",
  "tika-s0102t:674_0": "217.",
  "tika-s0102t:674_1": "Dveḷhakanti dvidhāgāho,",
  "tika-s0102t:674_2": "anekaṃsaggāhoti attho.",
  "tika-s0102t:674_3": "Vimatīti saṃsayāpatti.",
  "tika-s0102t:674_4": "Tenāha “vinicchituṃ asamatthatā”ti.",
  "tika-s0102t:674_5": "Taṃ vo vadāmīti taṃ saṃsayavantaṃ bhikkhuṃ sandhāya vo tumhe vadāmi.",
  "tika-s0102t:675_0": "Nikkaṅkhabhāvapaccakkhakaraṇañāṇaṃ yevāti buddhādīsu tesaṃ bhikkhūnaṃ nikkaṅkhabhāvassa paccakkhakāriyābhāvato",
  "tika-s0102t:675_1": "tamatthaṃ paṭivijjhitvā ṭhitaṃ sabbaññutaññāṇameva.",
  "tika-s0102t:675_2": "Ettha etasmiṃ atthe.",
  "tika-s0102t:676_0": "218.",
  "tika-s0102t:676_1": "Appamajjanaṃ appamādo,",
  "tika-s0102t:676_2": "so pana atthato ñāṇūpasañhitā sati.",
  "tika-s0102t:676_3": "Yasmā tattha satiyā byāpāro sātisayo,",
  "tika-s0102t:676_4": "tasmā “satiavippavāsenā”ti vuttaṃ.",
  "tika-s0102t:676_5": "Appamādapadeyeva pakkhipitvā adāsi taṃ atthato,",
  "tika-s0102t:676_6": "tassa sakalassa buddhavacanassa saṅgaṇhanato ca.",
  "tika-s0102t:677_0": "Parinibbutakathāvaṇṇanā",
  "tika-s0102t:678_0": "219.",
  "tika-s0102t:678_1": "Jhānādīsu,",
  "tika-s0102t:678_2": "citte ca paramukkaṃsagatavasībhāvatāya “ettake kāle ettakā samāpattiyo samāpajjitvā parinibbāyissāmī”ti",
  "tika-s0102t:678_3": "kālaparicchedaṃ katvā samāpatti samāpajjanaṃ “parinibbānaparikamma”nti adhippetaṃ.",
  "tika-s0102t:678_4": "Theroti anuruddhatthero.",
  "tika-s0102t:679_0": "Ayampi cāti yathāvuttapañcasaṭṭhiyā jhānānaṃ samāpannabhāvakathāpi saṅkhepakathā eva, kasmā?",
  "tika-s0102t:679_1": "Yasmā bhagavā tadāpi devasikaṃ vaḷañjanasamāpattiyo sabbāpi aparihāpetvā samāpajji evāti dassento “nibbānapuraṃ pavisanto”tiādimāha.",
  "tika-s0102t:680_0": "Imāni dvepi samanantarāneva paccavekkhaṇāyapi yebhuyyenānantariyakatāya jhānapakkhikabhāvato,",
  "tika-s0102t:680_1": "yasmā bhavaṅgacittaṃ sabbapacchimaṃ,",
  "tika-s0102t:680_2": "tato bhavato cavanato “cutī”ti vuccati,",
  "tika-s0102t:680_3": "tasmā na kevalaṃ ayameva bhagavā,",
  "tika-s0102t:680_4": "atha kho sabbepi sattā bhavaṅgacitteneva cavantīti dassetuṃ “ye hi kecī”tiādi vuttaṃ.",
  "tika-s0102t:681_0": "220. Paṭibhāgapuggalavirahitoti sīlādiguṇehi asadisatāya sadisapuggalarahito.",
  "tika-s0102t:682_0": "221. Saṅkhārā vūpasamanti etthāti vūpasamoti evaṃsaṅkhātaṃ ñātaṃ kathitaṃ nibbānaṃ.",
  "tika-s0102t:683_0": "222. Yanti paccatte upayogavacananti āha “yo kālaṃ akarī”ti.",
  "tika-s0102t:684_0": "Suvikasitenevāti pītisomanassayogato suṭṭhu vikasitena muditena.",
  "tika-s0102t:684_1": "Vedanaṃ adhivāsesi abhāvasamudayo kato suṭṭhu pariññātattā.",
  "tika-s0102t:684_2": "Anāvaraṇavimokkho sabbaso nibbutabhāvato.",
  "tika-s0102t:685_0": "223.",
  "tika-s0102t:685_1": "Ākaronti attano phalāni samānākāre karontīti ākārā, kāraṇāni.",
  "tika-s0102t:685_2": "Sabbākāravarūpeteti sabbehi ākāravarehi uttamakāraṇehi sīlādiguṇehi samannāgateti attho.",
  "tika-s0102t:686_0": "225. Kathaṃbhūtāti kīdisābhūtā.",
  "tika-s0102t:687_0": "Cullakaddhānanti parittaṃ kālaṃ dvattināḍikāmattaṃ velaṃ.",
  "tika-s0102t:688_0": "Buddhasarīrapūjāvaṇṇanā",
  "tika-s0102t:689_0": "227.",
  "tika-s0102t:689_1": "Kaṃsatāḷādi tāḷaṃ avacarati etthāti “tāḷāvacara”nti vuccati ātatāditūriyabhaṇḍaṃ.",
  "tika-s0102t:689_2": "Tenāha “sabbaṃ tūriyabhaṇḍa”nti.",
  "tika-s0102t:690_0": "Dakkhiṇadisābhāgenevāti aññena disābhāgena anāharitvā yamakasālānaṃ ṭhānato dakkhiṇadisābhāgeneva,",
  "tika-s0102t:690_1": "tatopi dakkhiṇadisābhāgaṃ haritvā netvā.",
  "tika-s0102t:691_0": "Jetavanasadiseti sāvatthiyā jetavanasadise ṭhāne, “jetavanasadise ṭhāne”tipi pāṭho.",
  "tika-s0102t:692_0": "228. Pasādhanamaṅgalasālāyāti abhisekakāle alaṅkaraṇamaṅgalasālāya.",
  "tika-s0102t:693_0": "229. Devadāniyoti tassa corassa nāmaṃ.",
  "tika-s0102t:694_0": "Mahākassapattheravatthuvaṇṇanā",
  "tika-s0102t:695_0": "231.",
  "tika-s0102t:695_1": "Pāvāyāti pāvā nagarato.",
  "tika-s0102t:695_2": "Āvajjanapaṭibaddhattā jānanassa anāvajjitattā satthu parinibbānaṃ ajānanto “dasabalaṃ passissāmī”ti thero cintesi,",
  "tika-s0102t:695_3": "satthu sarīre vā satthusaññaṃ uppādento tathā cintesi.",
  "tika-s0102t:695_4": "Tenevāha “atha bhagavantaṃ ukkhipitvā”ti.",
  "tika-s0102t:695_5": "“Dhuvaṃ parinibbuto bhavissatī”ti cintesi pārisesañāyena.",
  "tika-s0102t:695_6": "Jānantopi thero ājīvakaṃ pucchiyeva,",
  "tika-s0102t:695_7": "pucchane pana kāraṇaṃ sayameva pakāsetuṃ “kiṃ panā”tiādi āraddhaṃ.",
  "tika-s0102t:696_0": "Ajja sattāhaparinibbutoti ajja divasato paṭilomato sattame ahani parinibbuto.",
  "tika-s0102t:697_0": "232. Nāḷiyā vāpakenāti nāḷiyā ceva thavikāya ca.",
  "tika-s0102t:698_0": "Mañjuketi mañjubhāṇine madhurassare.",
  "tika-s0102t:698_1": "Paṭibhāneyyaketi paṭibhānavante.",
  "tika-s0102t:698_2": "Bhuñjitvā pātabbayāgūti paṭhamaṃ bhuñjitvā pivitabbayāgu.",
  "tika-s0102t:699_0": "Tassāti subhaddassa vuḍḍhapabbajitassa.",
  "tika-s0102t:700_0": "Ārādhitasāsaneti samāhitasāsane.",
  "tika-s0102t:700_1": "Alanti samattho.",
  "tika-s0102t:700_2": "Pāpoti pāpapuggalo.",
  "tika-s0102t:700_3": "Osakkāpetunti hāpetuṃ antaradhāpetuṃ.",
  "tika-s0102t:701_0": "Pañhavārāti pañhā viya vissajjanāni “yasmiṃ samaye kāmāvacaraṃ kusalaṃ cittaṃ uppannaṃ hotī”tiādinā,",
  "tika-s0102t:701_1": "“yasmiṃ samaye rūpūpapattiyā maggaṃ bhāvetī”tiādinā ca pavattāni ekaṃ dve bhūmantarāni.",
  "tika-s0102t:701_2": "Mūle naṭṭhe pisācasadisā bhavissāmāti yathā rukkhe adhivattho pisāco tassa sākhāparivāre naṭṭhe khandhaṃ nissāya vasati,",
  "tika-s0102t:701_3": "khandhe naṭṭhe mūlaṃ nissāya vasati,",
  "tika-s0102t:701_4": "mūle pana naṭṭhe anissayova hoti,",
  "tika-s0102t:701_5": "tathā bhavissāmāti attho.",
  "tika-s0102t:701_6": "Atha vā mūle naṭṭheti pisācena kira rukkhagacchādīnaṃ kañcideva mūlaṃ chinditvā attano puttassa dinnaṃ,",
  "tika-s0102t:701_7": "yāva taṃ tassa hatthato na vigacchati,",
  "tika-s0102t:701_8": "tāva so taṃ padesaṃ adissamānarūpo vicarati.",
  "tika-s0102t:701_9": "Yadā pana tasmiṃ kenaci acchinnabhāvena vā sativippavāsavasena vā naṭṭhe manussānampi dissamānarūpo vicarati,",
  "tika-s0102t:701_10": "taṃ sandhāyāha “mūle naṭṭhe pisācasadisā bhavissāmā”ti.",
  "tika-s0102t:702_0": "Maṃ kāyasakkhiṃ katvāti taṃ paṭipadaṃ kāyena sacchikatavantaṃ tasmā tassā desanāya sakkhibhūtaṃ maṃ katvā.",
  "tika-s0102t:702_1": "Paṭicchāpesi taṃ paṭicchāpanaṃ kassapasuttena dīpetabbaṃ.",
  "tika-s0102t:703_0": "233. Candanaghaṭikābāhullato candanacitakā.",
  "tika-s0102t:704_0": "Taṃ sutvāti taṃ āyasmatā anuruddhattherena vuttaṃ devatānaṃ adhippāyaṃ sutvā.",
  "tika-s0102t:705_0": "234.",
  "tika-s0102t:705_1": "Dasikatantaṃ vāti paliveṭhitaahatakāsikavatthānaṃ dasaṭhānena tantumattampi vā.",
  "tika-s0102t:705_2": "Dārukkhandhaṃ vāti candanādicitakadārukkhandhaṃ vā.",
  "tika-s0102t:706_0": "235.",
  "tika-s0102t:706_1": "Samudāyesu pavattavohārānaṃ avayavesu dissanato sarīrassa avayavabhūtāni aṭṭhīni “sarīrānī”ti vuttāni.",
  "tika-s0102t:707_0": "Na vippakiriṃsūti sarūpeneva ṭhitāti attho.",
  "tika-s0102t:707_1": "“Sesā vippakiriṃsū”ti vatvā yathā pana tā vippakiṇṇā ahesuṃ,",
  "tika-s0102t:707_2": "taṃ dassetuṃ “tatthā”tiādi vuttaṃ.",
  "tika-s0102t:708_0": "Udakadhārā nikkhamitvā nibbāpesunti devatānubhāvena.",
  "tika-s0102t:708_1": "Evaṃ mahatiyo bahū udakadhārā kimatthāyāti āha “bhagavato citako mahanto”ti.",
  "tika-s0102t:708_2": "Mahā hi so vīsaratanasatiko.",
  "tika-s0102t:708_3": "Aṭṭhadantakehīti naṅgalehi aṭṭheva hi nesaṃ dantasadisāni potthāni honti,",
  "tika-s0102t:708_4": "tasmā “aṭṭhadantakānī”ti vuccati.",
  "tika-s0102t:709_0": "Dhammakathāva pamāṇanti ativiya acchariyabbhutabhāvato passantānaṃ,",
  "tika-s0102t:709_1": "suṇantānañca sātisayaṃ pasādāvahabhāvato,",
  "tika-s0102t:709_2": "savisesaṃ buddhānubhāvadīpanato.",
  "tika-s0102t:709_3": "Parinibbutassa hi buddhassa bhagavato evarūpo ānubhāvoti taṃ pavattiṃ kathentānaṃ dhammakathikānaṃ attano",
  "tika-s0102t:709_4": "ñāṇabalānurūpaṃ pavattiyamānā dhammakathā evettha pamāṇaṃ vaṇṇetabbassa atthassa mahāvisayattā,",
  "tika-s0102t:709_5": "tasmā vaṇṇanābhūmi nāmesāti adhippāyo.",
  "tika-s0102t:709_6": "Catujjātiyagandhaparibhaṇḍaṃ kāretvāti tagarakuṅkumayavanapupphatamālapattāni pisitvā katagandhena paribhaṇḍaṃ kāretvā.",
  "tika-s0102t:709_7": "Khacitvāti tattha tattha olambanavasena racetvā,",
  "tika-s0102t:709_8": "gandhavatthūni gahetvā ganthitamālā gandhadāmāni ratanāvaḷiyo ratanadāmāni.",
  "tika-s0102t:709_9": "Bahikilañjaparikkhepassa,",
  "tika-s0102t:709_10": "antosāṇiparikkhepassa karaṇena sāṇikilañjaparikkhepaṃ kāretvā.",
  "tika-s0102t:709_11": "Vātaggāhiniyo paṭākā vātapaṭākā.",
  "tika-s0102t:709_12": "Sarabharūpapādako pallaṅko sarabhamayapallaṅko,",
  "tika-s0102t:709_13": "tasmiṃ sarabhamayapallaṅke.",
  "tika-s0102t:710_0": "Sattihatthā purisā sattiyo taṃsahacaraṇato yathā “kuntā pacarantī”ti,",
  "tika-s0102t:710_1": "tehi samantato rakkhāpanaṃ pañcakaraṇanti āha “sattihatthehi purisehi parikkhipāpetvā”ti.",
  "tika-s0102t:710_2": "Dhanūhīti etthāpi eseva nayo.",
  "tika-s0102t:710_3": "Sannāhagavacchikaṃ viya katvā nirantarāvaṭṭhitaārakkhasannāhena gavacchijālaṃ viya katvā.",
  "tika-s0102t:711_0": "Sādhukīḷitanti saparahitaṃ sādhanaṭṭhena sādhū,",
  "tika-s0102t:711_1": "tesaṃ kīḷitaṃ uḷārapuññapasavanato,",
  "tika-s0102t:711_2": "samparāyikatthāvirodhikaṃ kīḷāvihāranti attho.",
  "tika-s0102t:712_0": "Sarīradhātuvibhajanavaṇṇanā",
  "tika-s0102t:713_0": "236.",
  "tika-s0102t:713_1": "Imināva niyāmenāti yena nīhārena mahātale nisinno kañci parihāraṃ akatvā kevalaṃ iminā niyāmeneva.",
  "tika-s0102t:713_2": "Supinakoti dussupinako.",
  "tika-s0102t:713_3": "Dukūladupaṭṭaṃ nivāsetvāti dve dukūlavatthāni ekajjhaṃ katvā nivāsetvā.",
  "tika-s0102t:713_4": "Evañhi tāni sokasamappitassāpi abhassitvā tiṭṭhanti.",
  "tika-s0102t:714_0": "Abhisekasiñcakoti rajjābhiseke abhisekamaṅgalasiñcako uttamamaṅgalabhāvato.",
  "tika-s0102t:714_1": "Visaññī jāto yathā taṃ bhagavato guṇavisesāmatarasaññutāya avaṭṭhitapemo pothujjanikasaddhāya patiṭṭhitapasādo katūpakāratāya sañjanitacittamaddavo.",
  "tika-s0102t:715_0": "Suvaṇṇabimbisakavaṇṇanti suviracita apassenasadisaṃ.",
  "tika-s0102t:716_0": "Kasmā panettha pāveyyakā pāḷiyaṃ sabbapacchato gahitā,",
  "tika-s0102t:716_1": "kiṃ te kusinārāya āsannatarāpi sabbapacchato uṭṭhitā? Āma,",
  "tika-s0102t:716_2": "sabbapacchato uṭṭhitāti dassetuṃ “tattha pāveyyakā”tiādi vuttaṃ.",
  "tika-s0102t:717_0": "Dhātupāsanatthanti satthu dhātūnaṃ payirupāsanāya.",
  "tika-s0102t:717_1": "Nesaṃ pakkhā ahesuṃ “ñāyena tesaṃ santakā dhātuyo”ti.",
  "tika-s0102t:718_0": "237.",
  "tika-s0102t:718_1": "Doṇagajjitaṃ nāma avoca satthu avatthattayūpasaṃhitaṃ.",
  "tika-s0102t:718_2": "Etadatthameva hi bhagavā maggaṃ gacchanto “pacchato āgacchanto doṇo brāhmaṇo yāva me padavaḷañjaṃ passati,",
  "tika-s0102t:718_3": "tāva mā vigacchatū”ti adhiṭṭhāya aññatarasmiṃ rukkhamūle nisīdi.",
  "tika-s0102t:718_4": "Doṇopi kho brāhmaṇo “imāni sadevake loke aggapuggalassa padānī”ti sallakkhento padānusārena satthu santikaṃ upagacchi,",
  "tika-s0102t:718_5": "satthāpissa dhammaṃ desesi,",
  "tika-s0102t:718_6": "tenapi so bhagavati niviṭṭhasaddho ahosi.",
  "tika-s0102t:718_7": "Etadavoca,",
  "tika-s0102t:718_8": "kiṃ avocāti āha “suṇantu…pe… avocā”ti.",
  "tika-s0102t:719_0": "Kāyena ekasannipātā vācāya ekavacanā abhinnavacanā evaṃ samaggā hotha.",
  "tika-s0102t:719_1": "Tassa panidaṃ kāraṇanti āha “sammodamānā”ti.",
  "tika-s0102t:719_2": "Tenāha “cittenāpi aññamaññaṃ sammodamānā hothā”ti.",
  "tika-s0102t:720_0": "238.",
  "tika-s0102t:720_1": "Tato tato samāgatasaṅghānanti tato tato attano vasanaṭṭhānato samāgantvā sannipatitabhāvena samāgatasaṅghānaṃ.",
  "tika-s0102t:720_2": "Tathā samāpatitasamūhabhāvena samāgatagaṇānaṃ.",
  "tika-s0102t:720_3": "Vacanasampaṭicchanena paṭissuṇitvā.",
  "tika-s0102t:721_0": "Dhātuthūpapūjāvaṇṇanā",
  "tika-s0102t:722_0": "239.",
  "tika-s0102t:722_1": "Yakkhaggāho devatāveso.",
  "tika-s0102t:722_2": "Khipitakaṃ dhātukkhobhaṃ uppādetvā khipitakarogo.",
  "tika-s0102t:722_3": "Arocako āhārassa aruccanarogo.",
  "tika-s0102t:723_0": "Sattamadivaseti sattavassasattamāsato parato sattame divase. Balānurūpenāti vibhavabalānurūpena.",
  "tika-s0102t:724_0": "Pacchā saṅgītikārakāti dutiyaṃ tatiyaṃ saṅgītikārakā.",
  "tika-s0102t:724_1": "Dhātūnaṃ antarāyaṃ disvāti tattha tattha cetiye yathāpatiṭṭhāpitabhāveneva ṭhitānaṃ dhātūnaṃ micchādiṭṭhikānaṃ vasena antarāyaṃ disvā,",
  "tika-s0102t:724_2": "mahādhātunidhānena sammadeva rakkhitānaṃ anāgate asokena dhammaraññā tato uddharitvā vitthāritabhāve",
  "tika-s0102t:724_3": "kate sadevakassa lokassa hitasukhāvahabhāvañca disvāti adhippāyo.",
  "tika-s0102t:724_4": "Paricaraṇamattamevāti gahetvā paricaritabbadhātumattameva.",
  "tika-s0102t:724_5": "Rājūnaṃ hatthe ṭhapetvā,",
  "tika-s0102t:724_6": "na cetiyesu.",
  "tika-s0102t:724_7": "Tathā hi pacchā asokamahārājā cetiyesu dhātūnaṃ na labhati.",
  "tika-s0102t:725_0": "Purimaṃ purimaṃ katassa gaṇhanayogyaṃ pacchimaṃ pacchimaṃ kārento aṭṭha aṭṭha haricandanādimaye karaṇḍe ca thūpe ca kāresi.",
  "tika-s0102t:725_1": "Lohitacandanamayādīsupi eseva nayo.",
  "tika-s0102t:725_2": "Maṇikaraṇḍesūti lohitaṅkamasāragallaphalikamaye ṭhapetvā avasesamaṇivicittakesu karaṇḍesu.",
  "tika-s0102t:726_0": "Thūpārāmacetiyappamāṇanti devānaṃpiyatissamahārājena kāritacetiyappamāṇaṃ.",
  "tika-s0102t:727_0": "Mālā mā milāyantūti “yāva asoko dhammarājā bahi cetiyāni kāretuṃ ito dhātuyo uddharissati,",
  "tika-s0102t:727_1": "tāva mālā mā milāyantū”ti adhiṭṭhahitvā.",
  "tika-s0102t:727_2": "Āviñchanarajjuyanti aggaḷāviñchanarajjuyaṃ.",
  "tika-s0102t:727_3": "Kuñcikamuddikanti dvāravivaraṇatthaṃ kuñcikañceva muddikañca.",
  "tika-s0102t:728_0": "Vāḷasaṅghātayantanti kukkulaṃ paṭibhayadassanaṃ aññamaññapaṭibaddhagamanāditāya saṅghāṭitarūpakayantaṃ yojesi.",
  "tika-s0102t:728_1": "Tenāha “kaṭṭharūpakānī”tiādi.",
  "tika-s0102t:728_2": "Āṇiyā bandhitvāti anekakaṭṭharūpavicittayantaṃ attano devānubhāvena ekāya eva āṇiyā bandhitvā vissakammo devalokameva gato.",
  "tika-s0102t:728_3": "“Samantato”tiādi pana tasmiṃ dhātunidāne ajātasattuno kiccavisesānuṭṭhānadassanaṃ.",
  "tika-s0102t:729_0": "“Asukaṭṭhāne nāma dhātunidhāna”nti raññā pucchite “tasmiṃ sannipāte visesalābhino nāhesu”nti keci.",
  "tika-s0102t:729_1": "“Attānaṃ nigūhitvā tassa vuḍḍhatarassa vacanaṃ nissāya vīmaṃsanto jānissatīti na kathesu”nti apare.",
  "tika-s0102t:729_2": "Yakkhadāsaketi upahārādividhinā devatāvesanake bhūtāviggāhake.",
  "tika-s0102t:730_0": "Imaṃ padanti “evametaṃ bhūtapubba”nti dutiyasaṅgītikārehi ṭhapitaṃ imaṃ padaṃ.",
  "tika-s0102t:730_1": "Mahādhātunidhānampi tassa atthaṃ katvā tatiyasaṅgītikārāpi ṭhapayiṃsu.",
  "tika-s0102t:731_0": "Mahāparinibbānasuttavaṇṇanāya līnatthappakāsanā.",
  "tika-s0102t:734_0": "4. Mahāsudassanasuttavaṇṇanā",
  "tika-s0102t:735_0": "Kusāvatīrājadhānīvaṇṇanā",
  "tika-s0102t:736_0": "242.",
  "tika-s0102t:736_1": "Sovaṇṇamayāti suvaṇṇamayā.",
  "tika-s0102t:736_2": "Ayaṃ pākāroti sabbaratanamayo pākāro.",
  "tika-s0102t:736_3": "Tayo tayoti anto ca tayo,",
  "tika-s0102t:736_4": "bahi ca tayoti tayo tayo.",
  "tika-s0102t:737_0": "Esikatthambho indakhīlo nagarasobhano alaṅkāratthambho.",
  "tika-s0102t:737_1": "Aṅgīyati ñāyati puthulabhāvo etenāti aṅgaṃ,",
  "tika-s0102t:737_2": "parikkhepo.",
  "tika-s0102t:737_3": "Tiporisaṃ aṅgaṃ etissāti tiporisaṅgā.",
  "tika-s0102t:737_4": "Tenāha “tenā”tiādi.",
  "tika-s0102t:737_5": "Tena pañcahatthappamāṇena tiporisena.",
  "tika-s0102t:737_6": "Paṇṇaphalesupīti sabbaratanamayānaṃ tālānaṃ paṇṇaphalesupi.",
  "tika-s0102t:737_7": "Eseva nayoti “paṇṇesu ekaṃ pattakaṃ sovaṇṇamayaṃ,",
  "tika-s0102t:737_8": "ekaṃ rūpiyamayaṃ.",
  "tika-s0102t:737_9": "Phalesupi eko lekhābhāvo sovaṇṇamayo,",
  "tika-s0102t:737_10": "eko rūpiyamayo”tiādiko ayamattho atidiṭṭho.",
  "tika-s0102t:737_11": "Pākārantareti dvinnaṃ dvinnaṃ pākārānaṃ antare.",
  "tika-s0102t:737_12": "Ekekā hutvā ṭhitā tālapanti.",
  "tika-s0102t:738_0": "Chekoti paṭu suvisado,",
  "tika-s0102t:738_1": "so cassa paṭubhāvo manosāroti āha “sundaro”ti.",
  "tika-s0102t:738_2": "Rañjetunti rāgaṃ uppādetuṃ.",
  "tika-s0102t:738_3": "Khamatevāti rocateva.",
  "tika-s0102t:738_4": "Na bībhacchetīti na tajjeti,",
  "tika-s0102t:738_5": "sotasukhabhāvato piyāyitabbo ca hoti.",
  "tika-s0102t:738_6": "Kumbhathuṇadaddarikādi ekatalaṃ tūriyaṃ.",
  "tika-s0102t:738_7": "Ubhayatalaṃ pākaṭameva.",
  "tika-s0102t:738_8": "Sabbato pariyonaddhaṃ caturassaambaṇakaṃ,",
  "tika-s0102t:738_9": "paṇavādi ca.",
  "tika-s0102t:738_10": "Vaṃsādīti ādi-",
  "tika-s0102t:738_11": "saddena saṅkhādikaṃ saṅgaṇhāti.",
  "tika-s0102t:738_12": "Sumucchitassāti suṭṭhu pariyattassa.",
  "tika-s0102t:738_13": "Pamāṇeti nātidaḷhanātisithilatāsaṅkhāte majjhime mucchanappamāṇe.",
  "tika-s0102t:738_14": "Hatthaṃ vā pādaṃ vā cāletvāti hatthalayapādalaye sajjetvā.",
  "tika-s0102t:738_15": "Naccantāti sākhānaccaṃ naccantā.",
  "tika-s0102t:739_0": "Cakkaratanavaṇṇanā",
  "tika-s0102t:740_0": "243.",
  "tika-s0102t:740_1": "Uposathaṃ vuccati aṭṭhaṅgasamannāgataṃ sabbadivasesu gahaṭṭhehi rakkhitabbasīlaṃ,",
  "tika-s0102t:740_2": "samādānavasena taṃ tassa atthīti uposathiko,",
  "tika-s0102t:740_3": "tassa uposathikassa.",
  "tika-s0102t:740_4": "Tenāha “samādinnauposathaṅgassā”ti.",
  "tika-s0102t:740_5": "Tadāti tasmiṃ kāle.",
  "tika-s0102t:740_6": "Kasmiṃ pana kāleti?",
  "tika-s0102t:740_7": "Yasmiṃ kāle cakkavattibhāvasaṃvattaniyadānasīlādipuññasambhārasamudāgamasampanno pūritacakkavattivatto",
  "tika-s0102t:740_8": "kāladīpadesavisesapaccājātiyā ceva kularūpabhogādhipateyyādiguṇavisesasampattiyā ca tadanurūpe attabhāve",
  "tika-s0102t:740_9": "ṭhito hoti,",
  "tika-s0102t:740_10": "tasmiṃ kāle.",
  "tika-s0102t:740_11": "Tādise hi kāle cakkavattibhāvī purisaviseso yathāvuttaguṇasamannāgato rājā khattiyo muddhāvasitto visuddhasīlo",
  "tika-s0102t:740_12": "anuposathaṃ satasahassavissajjanādinā sammāpaṭipattiṃ paṭipajjati,",
  "tika-s0102t:740_13": "na yadā cakkaratanaṃ uppajjati, tadā eva.",
  "tika-s0102t:740_14": "Ime ca visesā sabbacakkavattīnaṃ sādhāraṇavasena vuttā.",
  "tika-s0102t:740_15": "Tenāha “pātova…pe…",
  "tika-s0102t:740_16": "dhammatā”ti.",
  "tika-s0102t:740_17": "Bodhisattānaṃ pana cakkavattibhāvāvahaguṇāpi cakkavattiguṇāpi sātisayāva honti.",
  "tika-s0102t:741_0": "Vuttappakārapuññakammapaccayanti cakkavattibhāvāvahadānadamasaṃyamādipuññakammahetukaṃ.",
  "tika-s0102t:741_1": "Nīlamaṇisaṅghātasadisanti indanīlamaṇisañcayasamānaṃ.",
  "tika-s0102t:741_2": "Dibbānubhāvayuttattāti dassaneyyatā,",
  "tika-s0102t:741_3": "manuññaghosatā,",
  "tika-s0102t:741_4": "ākāsagāmitā,",
  "tika-s0102t:741_5": "obhāsavissajjanā,",
  "tika-s0102t:741_6": "appaṭighātatā,",
  "tika-s0102t:741_7": "rañño icchitatthanipphattikāraṇatāti evamādīhi dibbasadisehi ānubhāvehi samannāgatattā,",
  "tika-s0102t:741_8": "etena dibbaṃ viyāti dibbanti dasseti.",
  "tika-s0102t:741_9": "Na hi taṃ devalokapariyāpannaṃ.",
  "tika-s0102t:741_10": "Sahassaṃ arā etassāti vā sahassāraṃ.",
  "tika-s0102t:741_11": "Sabbehi ākārehīti sabbehi sundarehi paripuṇṇāvayave lakkhaṇasampanne cakke icchitabbehi ākārehi.",
  "tika-s0102t:741_12": "Paripūranti paripuṇṇaṃ,",
  "tika-s0102t:741_13": "sā cassā pāripūriṃ idāneva vitthāressati.",
  "tika-s0102t:742_0": "Panāḷīti chiddaṃ.",
  "tika-s0102t:742_1": "Suddhasiniddhadantapantiyā nibbivarāyāti adhippāyo.",
  "tika-s0102t:742_2": "Tassā pana panāḷiyā samantato passassa rajatamayattā sārarajatamayā vuttā.",
  "tika-s0102t:742_3": "Yasmā cassa cakkassa rathacakkassa viya antobhāvo nāma natthi,",
  "tika-s0102t:742_4": "tasmā vuttaṃ “ubhosupi bāhirantesū”ti.",
  "tika-s0102t:742_5": "Kataparikkhepā hoti panāḷīti yojanā.",
  "tika-s0102t:742_6": "Nābhipanāḷiparikkhepapaṭṭesūti nābhiparikkhepapaṭṭe ceva nābhiyā panāḷiparikkhepapaṭṭe ca.",
  "tika-s0102t:743_0": "Tesanti arānaṃ.",
  "tika-s0102t:743_1": "Ghaṭakā nāma alaṅkārabhūtā khuddakapuṇṇaghaṭā.",
  "tika-s0102t:743_2": "Tathā maṇikā nāma muttāvaḷikā.",
  "tika-s0102t:743_3": "Paricchedalekhā tassa tassa paricchedadassanavasena ṭhitā paricchinnalekhā. Ādi-",
  "tika-s0102t:743_4": "saddena mālākammādiṃ saṅgaṇhāti.",
  "tika-s0102t:743_5": "Suvibhattānevāti aññamaññaṃ asaṃkiṇṇattā suṭṭhu vibhattāni.",
  "tika-s0102t:744_0": "“Surattā”tiādīsu surattaggahaṇena mahānāmavaṇṇataṃ paṭikkhipati,",
  "tika-s0102t:744_1": "suddhaggahaṇena saṃṅkiliṭṭhataṃ,",
  "tika-s0102t:744_2": "siniddhaggahaṇena lūkhataṃ.",
  "tika-s0102t:744_3": "Kāmaṃ tassa cakkaratanassa nemimaṇḍalaṃ asandhikameva nibbattaṃ,",
  "tika-s0102t:744_4": "sabbatthakameva pana kevalaṃ pavāḷavaṇṇena ca sobhatīti pakaticakkassa sandhiyuttaṭṭhāne surattasuvaṇṇapaṭṭādimayāhi",
  "tika-s0102t:744_5": "vaṭṭaparicchedalekhāhi paññāyamānāhi sasandhikā viya dissantīti āha “sandhīsu panassā”tiādi.",
  "tika-s0102t:745_0": "Nemimaṇḍalapiṭṭhiyanti nemimaṇḍalassa piṭṭhipadese.",
  "tika-s0102t:745_1": "Ākāsacāribhāvato hissa tattha vātaggāhī pavāḷadaṇḍo hoti.",
  "tika-s0102t:745_2": "Dasannaṃ dasannaṃ arānaṃ antareti dasannaṃ dasannaṃ arānaṃ antare samīpe padese.",
  "tika-s0102t:745_3": "Chiddamaṇḍalakhacitoti maṇḍalasaṇṭhānachiddavicitto.",
  "tika-s0102t:745_4": "Sukusalasamannāhatassāti suṭṭhu kusalena sippinā pahatassa,",
  "tika-s0102t:745_5": "vāditassāti attho.",
  "tika-s0102t:745_6": "Vaggūti manoramo.",
  "tika-s0102t:745_7": "Rajanīyoti suṇantānaṃ rāguppādako.",
  "tika-s0102t:745_8": "Kamanīyoti kanto.",
  "tika-s0102t:745_9": "Samosaritakusumadāmāti olambitasugandhakusumadāmā.",
  "tika-s0102t:745_10": "Nemiparikkhepassāti nemipariyantaparikkhepassa.",
  "tika-s0102t:745_11": "Nābhipanāḷiyā dvinnaṃ passānaṃ vasena “dvinnampi nābhipanāḷīna”nti vuttaṃ.",
  "tika-s0102t:745_12": "Ekā eva hi sā panāḷi.",
  "tika-s0102t:745_13": "Yehīti yehi dvīhi mukhehi.",
  "tika-s0102t:745_14": "Puna yehīti yehi muttakalāpehi.",
  "tika-s0102t:746_0": "Odhāpayamānanti sotuṃ avahitāni kurumānaṃ.",
  "tika-s0102t:747_0": "Cando purato cakkaratanaṃ pacchāti evaṃ pubbāpariyena pubbāparabhāvena.",
  "tika-s0102t:748_0": "Antepurassāti anurādhapure rañño antepurassa.",
  "tika-s0102t:748_1": "Uttarasīhapañjarasadiseti tadā rañño pāsāde tādisassa uttaradisāya sīhapañjarassa labbhamānattā vuttaṃ.",
  "tika-s0102t:748_2": "Sukhena sakkāti kiñci anāruhitvā,",
  "tika-s0102t:748_3": "sarīrañca anullaṅghitvā yathāṭhiteneva hatthena pupphamuṭṭhiyo khipitvā sukhena sakkā hoti pūjetuṃ.",
  "tika-s0102t:749_0": "Nānāvirāgaratanappabhāsamujjalanti nānāvidhavicittavaṇṇaratanobhāsapabhassaraṃ.",
  "tika-s0102t:749_1": "Ākāsaṃ abbhuggantvā pavatteti āgantvā ṭhitaṭṭhānato upari ākāsaṃ abbhuggantvā pavatte.",
  "tika-s0102t:750_0": "244. Rājāyuttāti rañño kicce āyuttakapurisā.",
  "tika-s0102t:751_0": "Sineruṃ vāmapassena katvā tassa dhurataraṃ gacchanto “vāmapassena sineruṃ pahāyā”ti vuttaṃ.",
  "tika-s0102t:752_0": "Vinibbedhenāti tiriyaṃ vinivijjhanavasena.",
  "tika-s0102t:752_1": "Sannivesakkhamoti khandhāvārasannivesayogyo.",
  "tika-s0102t:752_2": "Sulabhāhārupakaraṇoti sukheneva laddhabbadhaññagorasadārutiṇādibhojanasādhano.",
  "tika-s0102t:753_0": "Paracakkanti parassa rañño senā, āṇā vā.",
  "tika-s0102t:754_0": "Āgamananandanoti āgamanena nandijanano.",
  "tika-s0102t:754_1": "Gamanena socetīti gamanasocano.",
  "tika-s0102t:754_2": "Upakappethāti uparūpari kappetha,",
  "tika-s0102t:754_3": "saṃvidahatha upanethāti attho.",
  "tika-s0102t:754_4": "Upaparikkhitvāti hetutopi sabhāvatopi phalatopi diṭṭhadhammikasamparāyikādiādīnavatopi vīmaṃsitvā.",
  "tika-s0102t:754_5": "Vibhāventi paññāya atthaṃ vibhūtaṃ karontīti vibhāvino,",
  "tika-s0102t:754_6": "paññavanto.",
  "tika-s0102t:754_7": "Anuyantāti anuvattakā,",
  "tika-s0102t:754_8": "anuvattakabhāveneva,",
  "tika-s0102t:754_9": "pana rañño ca mahānubhāvena te jigucchanavasena pāpato anoramantāpi ekacce ottappavasena oramantīti veditabbaṃ.",
  "tika-s0102t:755_0": "Ogacchamānanti osīdantaṃ.",
  "tika-s0102t:755_1": "Yojanamattanti vitthārato yojanamattaṃ padesaṃ.",
  "tika-s0102t:755_2": "Gambhīrabhāvena pana yathā bhūmi dissati,",
  "tika-s0102t:755_3": "evaṃ ogacchati.",
  "tika-s0102t:755_4": "Tenāha “mahāsamuddatala”ntiādi.",
  "tika-s0102t:755_5": "Ante cakkaratanaṃ udakena senāya anajjhottharaṇatthaṃ.",
  "tika-s0102t:755_6": "Puratthimo mahāsamuddo pariyanto etassāti puratthimamahāsamuddapariyanto,",
  "tika-s0102t:755_7": "taṃ puratthimamahāsamuddapariyantaṃ,",
  "tika-s0102t:755_8": "puratthimamahāsamuddaṃ pariyantaṃ katvāti attho.",
  "tika-s0102t:756_0": "Cāturantāyāti catusamuddantāya,",
  "tika-s0102t:756_1": "puratthimadisādicatukoṭṭhāsantāya vā.",
  "tika-s0102t:756_2": "Sobhayamānaṃ viyāti viya-",
  "tika-s0102t:756_3": "saddo nipātamattaṃ.",
  "tika-s0102t:756_4": "Attano acchariyaguṇehi sobhantameva hi taṃ tiṭṭhati.",
  "tika-s0102t:756_5": "Pāḷiyampi hi “upasobhayamānaṃ” tveva vuttaṃ.",
  "tika-s0102t:757_0": "Hatthiratanavaṇṇanā",
  "tika-s0102t:758_0": "246.",
  "tika-s0102t:758_1": "Haricandanādīhīti ādi-",
  "tika-s0102t:758_2": "saddena catujjātiyagandhādiṃ saṅgaṇhāti.",
  "tika-s0102t:758_3": "Āgamanaṃ cintethāti vadanti cakkavattivattassa pūritatāya paricitattā.",
  "tika-s0102t:758_4": "Kāḷatilakādīnaṃ abhāvena visuddhasetasarīro.",
  "tika-s0102t:758_5": "Sattapatiṭṭhoti bhūmiphusanakehi vāladhi, varaṅgaṃ,",
  "tika-s0102t:758_6": "hatthoti imehi ca tīhi,",
  "tika-s0102t:758_7": "catūhi pādehi cāti sattahi avayavehi patiṭṭhitattā sattapatiṭṭho.",
  "tika-s0102t:758_8": "Sabbakaniṭṭhoti sabbehi chaddantakulahatthīhi hīno.",
  "tika-s0102t:758_9": "Uposathakulā sabbajeṭṭhoti uposathakulato āgacchanto tattha sabbappadhāno āgacchatīti yojanā.",
  "tika-s0102t:758_10": "Vuttanayenāti “mahādānaṃ datvā”tiādinā vuttena nayena.",
  "tika-s0102t:758_11": "Cakkavattīnaṃ,",
  "tika-s0102t:758_12": "cakkavattiputtānañca cakkavattiṃ uddissa cintayantānaṃ āgacchati.",
  "tika-s0102t:758_13": "Apanetvāti attano ānubhāvena apanetvā.",
  "tika-s0102t:758_14": "Gandhameva hi tassa itare hatthī na sahanti.",
  "tika-s0102t:759_0": "Gharadhenuvacchako viyāti ghare paricitadhenuyā tattheva jātasaṃvaddhavacchako viya.",
  "tika-s0102t:759_1": "Sakalapathavinti sakalaṃ jambudīpasaññitaṃ pathaviṃ.",
  "tika-s0102t:760_0": "Assaratanavaṇṇanā",
  "tika-s0102t:761_0": "247. Sindhavakulatoti sindhavassājānīyakulato.",
  "tika-s0102t:762_0": "Maṇiratanavaṇṇanā",
  "tika-s0102t:763_0": "248.",
  "tika-s0102t:763_1": "Sakaṭanābhisamapariṇāhanti pariṇāhato mahāsakaṭassa nābhiyā samappamāṇaṃ.",
  "tika-s0102t:763_2": "Ubhosu antesūti heṭṭhā,",
  "tika-s0102t:763_3": "upari cāti dvīsu antesu.",
  "tika-s0102t:763_4": "Kaṇṇikapariyantatoti dvinnaṃ kañcanapadumānaṃ kaṇṇikāya pariyantato.",
  "tika-s0102t:763_5": "Muttājālake ṭhapetvāti suvisuddhe muttamaye jālake patiṭṭhāpetvā.",
  "tika-s0102t:763_6": "Aruṇuggamanavelā viyāti aruṇuggamanasīsena sūriyaudayakkhaṇaṃ upalakkheti.",
  "tika-s0102t:764_0": "Itthiratanavaṇṇanā",
  "tika-s0102t:765_0": "249.",
  "tika-s0102t:765_1": "“Itthiratanaṃ pātubhavatī”ti vatvā kutassā pātubhāvoti dassetuṃ “maddarājakulato”tiādi vuttaṃ.",
  "tika-s0102t:765_2": "Maddaraṭṭhaṃ kira jambudīpe abhirūpānaṃ itthīnaṃ uppattiṭṭhānaṃ.",
  "tika-s0102t:765_3": "Tathā hi “siñcayamahārājassa devī,",
  "tika-s0102t:765_4": "vessantaramahārājassa devī,",
  "tika-s0102t:765_5": "bhaddakāpilānī”ti evamādi itthiratanaṃ maddaraṭṭhe eva uppannaṃ.",
  "tika-s0102t:765_6": "Puññānubhāvenāti cakkavattirañño puññatejena.",
  "tika-s0102t:766_0": "Saṇṭhānapāripūriyāti hatthapādādisarīrāvayavānaṃ susaṇṭhitāya.",
  "tika-s0102t:766_1": "Avayavapāripūriyā hi samudāyapāripūrisiddhi.",
  "tika-s0102t:766_2": "Rūpanti sarīraṃ “rūpaṃ tveva saṅkhaṃ gacchatī”tiādīsu viya.",
  "tika-s0102t:766_3": "Dassanīyāti surūpabhāvena passitabbayuttā.",
  "tika-s0102t:766_4": "Tenāha “dissamānāvā”tiādi.",
  "tika-s0102t:766_5": "Somanassavasena cittaṃ pasādeti yoniso cintentānaṃ kammaphalasaddhāya vasena.",
  "tika-s0102t:766_6": "Pasādāvahattāti kāraṇavacanena yathā pāsādikatāya vaṇṇapokkharatāsiddhi vuttā,",
  "tika-s0102t:766_7": "evaṃ dassanīyatāya pāsādikatāsiddhi,",
  "tika-s0102t:766_8": "abhirūpatāya ca dassanīyatāsiddhi vattabbāti nayaṃ dasseti.",
  "tika-s0102t:766_9": "Paṭilomato vā vaṇṇapokkharatāya pāsādikatāsiddhi,",
  "tika-s0102t:766_10": "pāsādikatāya dassanīyatāsiddhi,",
  "tika-s0102t:766_11": "dassanīyatāya abhirūpatāsiddhi yojetabbā.",
  "tika-s0102t:766_12": "Evaṃ sarīrasampattivasena abhirūpatādike dassetvā idāni sarīre dosābhāvavasenapi te dassetuṃ “abhirūpā vā”tiādi vuttaṃ.",
  "tika-s0102t:766_13": "Tattha yathā pamāṇayuttā,",
  "tika-s0102t:766_14": "evaṃ ārohapariṇāhayogato ca pāsādikā nātidīghatādayo,",
  "tika-s0102t:766_15": "evaṃ manussānaṃ dibbarūpatāsampattipīti “appattā dibbavaṇṇa”nti vuttaṃ.",
  "tika-s0102t:767_0": "Ārohasampatti vuttā ubbedhena pāsādikabhāvato.",
  "tika-s0102t:767_1": "Pariṇāhasampatti vuttā kisathūladosābhāvato.",
  "tika-s0102t:767_2": "Vaṇṇasampatti vuttā vivaṇṇatābhāvato.",
  "tika-s0102t:767_3": "Kāyavipattiyāti sarīradosassa.",
  "tika-s0102t:767_4": "Satavāravihatassāti sattakkhattuṃ vihatassa,",
  "tika-s0102t:767_5": "“satavāravihatassā”ti ca idaṃ kappāsapicuvasena vuttaṃ,",
  "tika-s0102t:767_6": "tūlapicuno pana vihananameva natthi.",
  "tika-s0102t:767_7": "Kuṅkumatagaraturukkhayavanapupphāni catujjāti.",
  "tika-s0102t:767_8": "“Tamālatagaraturukkhayavanapupphānī”ti apare.",
  "tika-s0102t:768_0": "Aggidaḍḍhā viyāti āsanagatena agginā daḍḍhā viya.",
  "tika-s0102t:768_1": "Paṭhamamevāti rājānaṃ disvāpi kiccantarappasutā ahutvā kiccantarato paṭhamameva,",
  "tika-s0102t:768_2": "dassanasamakālaṃ evāti attho.",
  "tika-s0102t:768_3": "Rañño nisajjāya pacchā nipātanaṃ nisīdanaṃ sīlaṃ etissāti pacchānipātinī.",
  "tika-s0102t:768_4": "Taṃ taṃ attanā rañño kātabbakiccaṃ “kiṃ karomī”ti pucchitabbatāya kiṃ karaṇaṃ paṭisāvetīti kiṃkārapaṭissāvinī.",
  "tika-s0102t:769_0": "Mātugāmo nāma yebhuyyena saṭhajātiko,",
  "tika-s0102t:769_1": "itthiratanassa pana taṃ natthīti dassetuṃ “svāssā”tiādi vuttaṃ.",
  "tika-s0102t:770_0": "Guṇāti rūpaguṇā ceva ācāraguṇā ca.",
  "tika-s0102t:770_1": "Purimakammānubhāvenāti katassa purimakammassānubhāvena itthiratanassa tabbhāvasaṃvattaniyassa purimakammassa ānubhāvena.",
  "tika-s0102t:770_2": "Cakkavattinopi parivārasampattisaṃvattaniyaṃ puññakammaṃ tādisassa phalavisesassa upanissayo hotiyeva.",
  "tika-s0102t:770_3": "Tenāha “cakkavattino puññaṃ upanissāyā”ti,",
  "tika-s0102t:770_4": "etena sesesupi saviññāṇakaratanesu attano kammavasena nibbattesupi tesaṃ tesaṃ visesānaṃ tadupanissayatā vibhāvitā evāti daṭṭhabbā.",
  "tika-s0102t:770_5": "Pubbe ekadesavasena labbhamānā pāripūrī rañño cakkavattibhāvūpagamanato paṭṭhāya sabbākāraparipūrā jātā.",
  "tika-s0102t:771_0": "Gahapatiratanavaṇṇanā",
  "tika-s0102t:772_0": "250.",
  "tika-s0102t:772_1": "Pakatiyā vāti sabhāveneva cakkaratanapātubhāvato pubbepi.",
  "tika-s0102t:772_2": "Yādisaṃ rañño cakkavattissa puññabalaṃ nissāya yathāvuttā cakkaratanānubhāvanibbatti,",
  "tika-s0102t:772_3": "tādisaṃ etassa puññabalaṃ nissāya gahapatiratanassa kammavipākajaṃ dibbacakkhuṃ nibbattetīti āha “cakkaratanānubhāvasahita”nti.",
  "tika-s0102t:772_4": "Kāraṇassa hi ekasantatipatitatāya,",
  "tika-s0102t:772_5": "phalassa ca samānakālikatāya tathāvacanaṃ.",
  "tika-s0102t:773_0": "Pariṇāyakaratanavaṇṇanā",
  "tika-s0102t:774_0": "251.",
  "tika-s0102t:774_1": "“Ayaṃ dhammo,",
  "tika-s0102t:774_2": "ayaṃ adhammo”tiādinā kammassakatāvabodhanasaṅkhātassa paṇḍitabhāvassa atthitāya paṇḍito.",
  "tika-s0102t:774_3": "Bāhusaccabyattiyā byatto.",
  "tika-s0102t:774_4": "Sabhāvasiddhāya medhāsaṅkhātāya pakatipaññāya atthitāya medhāvī.",
  "tika-s0102t:774_5": "Attano yāthāvabuddhamatthaṃ paresaṃ vibhāvetuṃ pakāsetuṃ samatthatāya vibhāvī.",
  "tika-s0102t:774_6": "Vavatthapetunti nicchituṃ.",
  "tika-s0102t:775_0": "Catuiddhisamannāgatavaṇṇanā",
  "tika-s0102t:776_0": "252.",
  "tika-s0102t:776_1": "Vipaccanaṃ vipāko,",
  "tika-s0102t:776_2": "vipāko eva vepāko yathā “vikatameva vekata”nti.",
  "tika-s0102t:776_3": "Samaṃ nātisītanāccuṇhatāya avisamaṃ bhuttassa vepāko etissā atthīti samavepākinī,",
  "tika-s0102t:776_4": "tāya samavepākiniyā.",
  "tika-s0102t:777_0": "Dhammapāsādapokkharaṇivaṇṇanā",
  "tika-s0102t:778_0": "253.",
  "tika-s0102t:778_1": "Janarāsiṃ kāretvā tena janarāsinā khaṇitvā na māpesi.",
  "tika-s0102t:778_2": "Kiñcarahīti āha “rañño panā”tiādi.",
  "tika-s0102t:778_3": "Tattha kāraṇaṃ parato āgamissati.",
  "tika-s0102t:778_4": "Ekāya vedikāya parikkhittā pokkharaṇiyo.",
  "tika-s0102t:778_5": "Pariveṇaparicchedapariyanteti ettha pariveṇaṃ nāma samantato vivaṭaṅgaṇabhūtaṃ pokkharaṇiyā tīraṃ,",
  "tika-s0102t:778_6": "tassa paricchedabhūte pariyante ekāya vedikāya parikkhittā pokkharaṇiyo.",
  "tika-s0102t:778_7": "Etadahosīti etaṃ “yaṃnūnāhaṃ imāsu pokkharaṇīsū”tiādikaṃ ahosīti.",
  "tika-s0102t:778_8": "Sabbotukanti sabbesu utūsu pupphanakaṃ.",
  "tika-s0102t:778_9": "Nānāvaṇṇauppalabījādīnīti rattanīlādinānāvaṇṇapupphena pupphanakauppalabījādīni.",
  "tika-s0102t:778_10": "Jalajathalajamālanti jalajathalajapupphamālaṃ.",
  "tika-s0102t:779_0": "254.",
  "tika-s0102t:779_1": "Paricāravasenāti taṅkhaṇikaparicāravasena,",
  "tika-s0102t:779_2": "idañca paṭhamaṃ paṭṭhapitaniyāmeneva vuttaṃ,",
  "tika-s0102t:779_3": "pacchā pana yānasayanādīni viya itthiyopi atthikānaṃ pariccattā eva.",
  "tika-s0102t:779_4": "Tenāha “itthīhipī”tiādi.",
  "tika-s0102t:779_5": "Pariccāgavasenāti nirapekkhapariccāgavasena.",
  "tika-s0102t:779_6": "Dīyatīti dānaṃ,",
  "tika-s0102t:779_7": "deyyavatthu.",
  "tika-s0102t:779_8": "Taṃ aggīyati nissajjīyati etthāti dānaggaṃ,",
  "tika-s0102t:779_9": "parivesanaṭṭhānaṃ.",
  "tika-s0102t:779_10": "Tādisāni atthīti yādisāni rañño dānagge khomasukhumādīni vatthāni,",
  "tika-s0102t:779_11": "tādisāni yesaṃ attano santakāni santi.",
  "tika-s0102t:779_12": "Ohāyāti pahāya tattheva ṭhapetvā.",
  "tika-s0102t:779_13": "Attho atthi yesaṃ teti atthikā.",
  "tika-s0102t:779_14": "Evaṃ anatthikāpi daṭṭhabbā.",
  "tika-s0102t:780_0": "255.",
  "tika-s0102t:780_1": "Kalahasaddopīti pi-",
  "tika-s0102t:780_2": "saddena dānādhippāyena gehato nīhataṃ puna gehaṃ pavesetuṃ na yuttanti imamatthaṃ samucceti.",
  "tika-s0102t:780_3": "Tenāha “na kho etaṃ amhākaṃ patirūpa”ntiādi.",
  "tika-s0102t:781_0": "257.",
  "tika-s0102t:781_1": "Uṇhīsamatthaketi sikhāpariyantamatthake.",
  "tika-s0102t:781_2": "Paricchedamatthaketi pāsādaṅgaṇaparicchedassa matthake.",
  "tika-s0102t:782_0": "258.",
  "tika-s0102t:782_1": "Haratīti ativiya pabhassarabhāvena cakkhūni paṭiharantaṃ duddikkhatāya diṭṭhiyo harati apanentaṃ viya hoti.",
  "tika-s0102t:782_2": "Taṃ pana haraṇaṃ nesaṃ paripphandanenāti āha “phandāpetī”ti.",
  "tika-s0102t:783_0": "Paṭhamabhāṇavāravaṇṇanā niṭṭhitā.",
  "tika-s0102t:784_0": "Jhānasampattivaṇṇanā",
  "tika-s0102t:785_0": "260.",
  "tika-s0102t:785_1": "Mahatiyā iddhiyāti mahantena icchitatthasamijjhanena.",
  "tika-s0102t:785_2": "Tesaṃyeva icchiticchitatthānaṃ.",
  "tika-s0102t:785_3": "“Anubhavitabbāna”nti iminā ānubhāva-",
  "tika-s0102t:785_4": "saddassa kammasādhanataṃ dasseti.",
  "tika-s0102t:785_5": "Pubbe sampannaṃ katvā deyyadhammapariccāgassa katabhāvaṃ dassento “sampattipariccāgassā”ti āha.",
  "tika-s0102t:785_6": "Attānaṃ dameti etenāti damo.",
  "tika-s0102t:786_0": "Bodhisattapubbayogavaṇṇanā",
  "tika-s0102t:787_0": "Assāti mahāsudassanarañño.",
  "tika-s0102t:787_1": "Eko theroti appaññāto nāmagottato aññataro puthujjano thero.",
  "tika-s0102t:787_2": "Theraṃ disvāti aññatarasmiṃ rukkhamūle nisinnaṃ disvā.",
  "tika-s0102t:787_3": "Kaṭṭhattharaṇanti kaṭṭhamayaṃ attharaṇaṃ,",
  "tika-s0102t:787_4": "dāruphalakanti attho.",
  "tika-s0102t:788_0": "Paribhogabhājananti pānīyaparibhojanīyādiparibhogayogyaṃ bhājanaṃ.",
  "tika-s0102t:788_1": "Ārakaṇṭakanti sūcivijjhanakakaṇṭakaṃ.",
  "tika-s0102t:788_2": "Pipphalikanti khuddakasatthakaṃ.",
  "tika-s0102t:788_3": "Udakatumbakanti kuṇḍikaṃ.",
  "tika-s0102t:789_0": "Kūṭāgāradvāreyeva nivattesīti kūṭāgāraṃ paviṭṭhakālato paṭṭhāya tesaṃ micchāvitakkānaṃ pavattiyā okāsaṃ nādāsi.",
  "tika-s0102t:790_0": "261.",
  "tika-s0102t:790_1": "Kasiṇameva paññāyati mahāpurisassa tattha tattha katādhikārattā,",
  "tika-s0102t:790_2": "tesañca padesānaṃ suparikammakatakasiṇasadisattā.",
  "tika-s0102t:791_0": "262.",
  "tika-s0102t:791_1": "Cattāri jhānānīti cattāri kasiṇajjhānāni.",
  "tika-s0102t:791_2": "Kasiṇajjhānappamaññānaṃyeva vacanaṃ tāsaṃ tadā ādaragāravavasena nibbattitattā.",
  "tika-s0102t:791_3": "Mahābodhisattānañhi arūpajjhānesu ādaro natthi,",
  "tika-s0102t:791_4": "abhiññāpadaṭṭhānataṃ pana sandhāya tānipi nibbattenti,",
  "tika-s0102t:791_5": "tasmā mahāsatto tāpasaparibbājakakāle yattake lokiyaguṇe nibbatteti,",
  "tika-s0102t:791_6": "te sabbepi tadā nibbattesiyeva.",
  "tika-s0102t:791_7": "Tenāha “mahāpuriso panā”tiādi.",
  "tika-s0102t:792_0": "Caturāsītinagarasahassādivaṇṇanā",
  "tika-s0102t:793_0": "263. Abhiharitabbabhattanti upanetabbabhattaṃ.",
  "tika-s0102t:794_0": "264. Nibaddhavattanti pubbe upanibaddhaṃ pākavattaṃ.",
  "tika-s0102t:795_0": "Subhaddādeviupasaṅkamanavaṇṇanā",
  "tika-s0102t:796_0": "265.",
  "tika-s0102t:796_1": "Āvaṭṭetvāti ativisitvā.",
  "tika-s0102t:796_2": "Yaṃ yaṃ rañño icchitaṃ dānūpakaraṇañceva bhogūpakaraṇañca,",
  "tika-s0102t:796_3": "tassa tassa tatheva samiddhabhāvaṃ vitthavati.",
  "tika-s0102t:797_0": "266.",
  "tika-s0102t:797_1": "Sace pana rājā jīvite chandaṃ janeyya,",
  "tika-s0102t:797_2": "ito parampi ciraṃ kālaṃ tiṭṭheyya mahiddhiko mahānubhāvoti evaṃ mahajjhāsayā devī bhogesu,",
  "tika-s0102t:797_3": "jīvite ca rājānaṃ sāpekkhaṃ kātuṃ vāyami.",
  "tika-s0102t:797_4": "Tena vuttaṃ “mā heva kho rājā”tiādi.",
  "tika-s0102t:797_5": "Tenevāha “tassa kālaṅkiriyaṃ anicchamānā”tiādi.",
  "tika-s0102t:797_6": "Chandaṃ janehīti ettha chanda-",
  "tika-s0102t:797_7": "saddo taṇhāpariyāyoti āha “pemaṃ uppādehī”ti.",
  "tika-s0102t:797_8": "Apekkhati ārammaṇaṃ etāya na vissajjetīti apekkhā, taṇhā.",
  "tika-s0102t:798_0": "267.",
  "tika-s0102t:798_1": "Garahitāti ettha kehi garahitā,",
  "tika-s0102t:798_2": "kasmā ca garahitāti antolīnaṃ codanaṃ vissajjento “buddhehī”tiādimāha,",
  "tika-s0102t:798_3": "tena viññugarahitattā,",
  "tika-s0102t:798_4": "duggatisaṃvattaniyato ca sāpekkhakālakiriyā parivajjetabbāti dasseti.",
  "tika-s0102t:799_0": "268. Ekamantaṃ gantvāti rañño cakkhupathaṃ vijahitvā.",
  "tika-s0102t:800_0": "Brahmalokūpagamanavaṇṇanā",
  "tika-s0102t:801_0": "269.",
  "tika-s0102t:801_1": "Soṇassāti koḷivīsassa soṇassa.",
  "tika-s0102t:801_2": "Ekā bhattapātīti ekaṃ bhattavaḍḍhitakaṃ.",
  "tika-s0102t:801_3": "Tādisaṃ bhattanti tathārūpaṃ garuṃ madhuraṃ siniddhaṃ bhattaṃ.",
  "tika-s0102t:801_4": "Bhuttānanti bhuttavantānaṃ.",
  "tika-s0102t:802_0": "271. Dāsamanussāti dāsā ceva āyuttakamanussā ca.",
  "tika-s0102t:803_0": "Idāni yathāvuttāya rañño mahāsudassanassa bhogasampattiyā kammasarikkhataṃ uddharanto “etāni panā”tiādimāha,",
  "tika-s0102t:803_1": "taṃ suviññeyyameva.",
  "tika-s0102t:804_0": "272.",
  "tika-s0102t:804_1": "Ādito paṭṭhāyāti samudāgamanato paṭṭhāya.",
  "tika-s0102t:804_2": "Yattha taṃ puññaṃ āyūhitaṃ,",
  "tika-s0102t:804_3": "yato sā sampatti nibbattā,",
  "tika-s0102t:804_4": "tato tatiyattabhāvato pabhuti.",
  "tika-s0102t:804_5": "Mahāsudassanassa jātakadesanā hi tadā samudāgamanato paṭṭhāya bhagavatā desitāti.",
  "tika-s0102t:804_6": "Paṃsvāgārakīḷaṃ viyāti yathā nāma dārakā paṃsūhi vāpigehabhojanādīni dassentā yathāruci kīḷitvā gamanakāle sabbaṃ taṃ vidhaṃsentā gacchanti,",
  "tika-s0102t:804_7": "evameva bhagavā mahāsudassanakāle attanā anubhūtaṃ dibbasampattisadisaṃ acinteyyānubhāvasampattiṃ vitthārato",
  "tika-s0102t:804_8": "dassetvā puna attano desanaṃ ādīnavanissaraṇadassanavasena vivaṭṭābhimukhaṃ viparivattento “sabbā sā",
  "tika-s0102t:804_9": "sampatti aniccatāya vipariṇatā vidhaṃsitā”ti dassento “passānandā”tiādimāha.",
  "tika-s0102t:804_10": "Vipariṇatāti vipariṇāmaṃ sabhāvavigamaṃ gatā.",
  "tika-s0102t:804_11": "Tenāha “pakativijahanenā”tiādi.",
  "tika-s0102t:804_12": "Pakatīti sabhāvadhammānaṃ udayavayaparicchinno kakkhaḷaphusanādisabhāvo,",
  "tika-s0102t:804_13": "so bhaṅgakkhaṇato paṭṭhāya jahito,",
  "tika-s0102t:804_14": "pariccajanto sabbaso nattheva.",
  "tika-s0102t:804_15": "Tenāha “nibbutapadīpo viya apaññattikabhāvaṃ gatā”ti.",
  "tika-s0102t:805_0": "Ettāvatāti ādito paṭṭhāya pavattena ettakena desanāmaggena.",
  "tika-s0102t:805_1": "Anekāni vassakoṭisatasahassāniyeva ubbedho etissāti anekavassakoṭisatasahassubbedhā.",
  "tika-s0102t:805_2": "Aniccalakkhaṇaṃ ādāyāti taṃ sampattigataṃ aniccalakkhaṇaṃ desanāya gahetvā vibhāvetvā.",
  "tika-s0102t:805_3": "Yathā nisseṇimuccane tādisaṃ satahatthubbedhaṃ rukkhaṃ pakatipurisena ārohituṃ na sakkā,",
  "tika-s0102t:805_4": "evaṃ aniccatāvibhāvanena tassā sampattiyā apekkhānisseṇimuccane kenaci ārohituṃ na sakkāti āha “aniccalakkhaṇaṃ ādāya nisseṇiṃ muñcanto viyā”ti.",
  "tika-s0102t:805_5": "Tenevāti yathāvuttakāraṇeneva,",
  "tika-s0102t:805_6": "ādito sātisayaṃ kāmesu assādaṃ dassetvāpi upari nesaṃ “passānandā”tiādinā ādīnavaṃ, okāraṃ,",
  "tika-s0102t:805_7": "saṃkilesaṃ,",
  "tika-s0102t:805_8": "nekkhamme ānisaṃsañca vibhāvetvā desanāya niṭṭhāpitattā.",
  "tika-s0102t:805_9": "Pubbeti atītakāle.",
  "tika-s0102t:805_10": "Vasabharājāti vasabhanāmako sīhaḷamahārājā.",
  "tika-s0102t:806_0": "Udakapupphuḷādayoti ādi-saddena tiṇagge ussāvabinduādike saṅgaṇhāti.",
  "tika-s0102t:807_0": "Mahāsudassanassa panāti pana-",
  "tika-s0102t:807_1": "saddo visesatthajotano,",
  "tika-s0102t:807_2": "tena mahāsudassanamahārājā jhānābhiññāsamāpattiyo nibbattesi,",
  "tika-s0102t:807_3": "tadaggena parisuddhe ca samaṇabhāve patiṭṭhito,",
  "tika-s0102t:807_4": "yato vidhuya eva kāmavitakkādisamaṇabhāvasaṃkilesaṃ suññāgāraṃ pāvisi,",
  "tika-s0102t:807_5": "evaṃbhūtassāpi tassa kālaṃ kiriyato sattame divase sabbā cakkavattisampatti antarahitā,",
  "tika-s0102t:807_6": "na tato paraṃ,",
  "tika-s0102t:807_7": "aho acchariyamanusso anaññasādhāraṇaguṇavisesoti imaṃ visesaṃ dasseti.",
  "tika-s0102t:808_0": "Anāruḷhanti “rājā kira pubbe gahapatikule nibbattī”tiādinā,",
  "tika-s0102t:808_1": "“puna theraṃ āmantesī”tiādinā ca vuttamatthaṃ sandhāyāha.",
  "tika-s0102t:808_2": "So hi imasmiṃ sutte saṅgītiṃ anāruḷho,",
  "tika-s0102t:808_3": "aññattha pana āgato imissā desanāya piṭṭhivattakabhāvena.",
  "tika-s0102t:808_4": "Yaṃ panettha atthato na vibhattaṃ,",
  "tika-s0102t:808_5": "taṃ suviññeyyaṃ evāti.",
  "tika-s0102t:809_0": "Mahāsudassanasuttavaṇṇanāya līnatthappakāsanā.",
  "tika-s0102t:812_0": "5. Janavasabhasuttavaṇṇanā",
  "tika-s0102t:813_0": "Nātikiyādibyākaraṇavaṇṇanā",
  "tika-s0102t:814_0": "273- 275.",
  "tika-s0102t:814_1": "“Parito”ti padaṃ yathā samantatthavācako,",
  "tika-s0102t:814_2": "evaṃ samīpatthavācakopi hotīti samantā sāmantāti attho vutto.",
  "tika-s0102t:814_3": "Āmeḍitena pana samantattho jotito.",
  "tika-s0102t:814_4": "Yassa pana sāmantā janapadesu “nātike viharatī”ti vuttattā nātikassāti viññāto yamattho.",
  "tika-s0102t:814_5": "Yassa parito janapadesu byākaroti,",
  "tika-s0102t:814_6": "tattha paricārakārakānaṃ byākaraṇaṃ avuttasiddhaṃ,",
  "tika-s0102t:814_7": "nidassanavasena vā tassa vakkhamānattā “parito parito janapadesu” icceva vuttaṃ.",
  "tika-s0102t:814_8": "Paricāraketi upāsake.",
  "tika-s0102t:814_9": "Tenāha “buddhadhammasaṅghānaṃ paricārake”ti.",
  "tika-s0102t:814_10": "Upapattīsūti nibbattīsu.",
  "tika-s0102t:814_11": "Ñāṇagatipuññānaṃ upapattīsūti ettha ñāṇagatūpapatti nāma tassa tassa maggañāṇagamanassa nibbatti.",
  "tika-s0102t:814_12": "Yaṃ sandhāya vuttaṃ “pañcannaṃ orambhāgiyānaṃ parikkhayā”tiādi.",
  "tika-s0102t:814_13": "Puññūpapatti nāma taṃtaṃdevanikāyūpapatti.",
  "tika-s0102t:814_14": "Sabbatthāti “vajjimallesū”tiādike sabbattha catūsupi padesu.",
  "tika-s0102t:814_15": "Purimesūti pāḷiyaṃ vutte sandhāyāha.",
  "tika-s0102t:814_16": "Dasasuyevāti tesu eva dasasu janapadesu.",
  "tika-s0102t:814_17": "Paricārake byākaroti byakātabbānaṃ bahūnaṃ tattha labbhanato.",
  "tika-s0102t:814_18": "Nātike bhavā nātikiyā.",
  "tika-s0102t:815_0": "Niṭṭhaṅgatāti niṭṭhaṃ nicchayaṃ upagatā.",
  "tika-s0102t:816_0": "Ānandaparikathāvaṇṇanā",
  "tika-s0102t:817_0": "276.",
  "tika-s0102t:817_1": "Yasmā saṅghasuppaṭipatti nāma dhammasudhammatāya,",
  "tika-s0102t:817_2": "dhammasudhammatā ca buddhasubuddhatāya,",
  "tika-s0102t:817_3": "tasmā “aho dhammo,",
  "tika-s0102t:817_4": "aho saṅgho”ti dhammasaṅghaguṇakittanāpi atthato buddhaguṇakittanā eva hotīti “bhagavantaṃ kittayamānarūpā”ti",
  "tika-s0102t:817_5": "padassa “aho dhammo”tiādināpi attho vutto.",
  "tika-s0102t:818_0": "278.",
  "tika-s0102t:818_1": "Ñāṇagatīti “pañcannaṃ orambhāgiyānaṃ saṃyojanānaṃ parikkhayā”tiādinā āgataṃ pahātabbapahānavasena pavattaṃ maggañāṇagamanaṃ.",
  "tika-s0102t:818_2": "Yasmā tassā eva ñāṇagatiyā vasena tassa tassa ariyapuggalassa opapātikatādiviseso,",
  "tika-s0102t:818_3": "tasmā taṃ tādisaṃ tassa abhisamparāyaṃ sandhāyāha “ñāṇābhisamparāyamevā”ti.",
  "tika-s0102t:819_0": "279.",
  "tika-s0102t:819_1": "Upasantaṃ pati sammati ālokīyatīti upasantapatiso.",
  "tika-s0102t:819_2": "Upasantadassano upasantaussanno.",
  "tika-s0102t:819_3": "Bhātirivāti ettha ra-",
  "tika-s0102t:819_4": "kāro padasandhikaro, iva-",
  "tika-s0102t:819_5": "saddo bhusatthoti āha “ativiya bhātī”ti.",
  "tika-s0102t:820_0": "Janavasabhayakkhavaṇṇanā",
  "tika-s0102t:821_0": "280. Jeṭṭhakabhāvena jane vasabhasadisoti janavasabhoti assa devaputtassa nāmaṃ ahosi.",
  "tika-s0102t:822_0": "Ito devalokā cavitvā sattakkhattuṃ manussaloke rājabhūtassa.",
  "tika-s0102t:822_1": "Manussalokā cavitvā sattakkhattuṃ devabhūtassa.",
  "tika-s0102t:822_2": "Etthevāti etasmiṃyeva cātumahārājikabhave,",
  "tika-s0102t:822_3": "etthāpi vessavaṇassa sahabyatāvasena.",
  "tika-s0102t:823_0": "281.",
  "tika-s0102t:823_1": "Āsisanaṃ āsā, patthanā.",
  "tika-s0102t:823_2": "Āsāsīsena cettha kattukamyatākusalacchandaṃ vadati.",
  "tika-s0102t:823_3": "Tenevāha “sakadāgāmimaggatthāyā”tiādi.",
  "tika-s0102t:823_4": "Yadaggeti ettha agga-",
  "tika-s0102t:823_5": "saddo ādipariyāyoti āha “taṃ divasaṃ ādiṃ katvā”ti.",
  "tika-s0102t:823_6": "“Purimaṃ…pe…",
  "tika-s0102t:823_7": "avinipāto”ti idaṃ yathā tattakaṃ kālaṃ sugatito sugatūpapattiyeva ahosi,",
  "tika-s0102t:823_8": "tathā katūpacitakusalakammattā.",
  "tika-s0102t:823_9": "Phussassa sammāsambuddhassa kālato pabhuti hi sambhatavivaṭṭūpanissayakusalasambhāro esa devaputto.",
  "tika-s0102t:823_10": "Anacchariyanti anu anu acchariyaṃ.",
  "tika-s0102t:823_11": "Tenāha “punappunaṃ acchariyamevā”ti.",
  "tika-s0102t:823_12": "Sayaṃparisāyāti sakāya parisāya.",
  "tika-s0102t:823_13": "Bhagavato diṭṭhasadisamevāti āvajjanasamanantaraṃ yathā te bhagavato catuvīsatisatasahassamattā sattā ñāṇagatito diṭṭhā,",
  "tika-s0102t:823_14": "evaṃ tumhehi diṭṭhasadisameva.",
  "tika-s0102t:823_15": "Vessavaṇassa sammukhā sutaṃ mayāti vadati.",
  "tika-s0102t:824_0": "Devasabhāvaṇṇanā",
  "tika-s0102t:825_0": "282.",
  "tika-s0102t:825_1": "Vassūpanāyikasaṅgahatthanti vassūpanāyikāya ārakkhāsaṃvidhānavasena bhikkhūnaṃ saṅgahaṇatthaṃ “vassūpagatā",
  "tika-s0102t:825_2": "bhikkhū evaṃ sukhena samaṇadhammaṃ karontī”ti,",
  "tika-s0102t:825_3": "pavāraṇasaṅgaho panassa pavāretvā satthu santikaṃ gacchantānaṃ bhikkhūnaṃ antarāmagge parissayapariharaṇatthaṃ.",
  "tika-s0102t:825_4": "Dhammassavanatthaṃ dūraṭṭhānaṃ gacchantesupi eseva nayo.",
  "tika-s0102t:825_5": "Attanāpi āgantvā dhammassavanatthaṃ sannipatiyeva.",
  "tika-s0102t:825_6": "Etthetthāti ettha ettha ayyānaṃ vasanaṭṭhāne.",
  "tika-s0102t:826_0": "Tadāpīti “purimāni bhante divasānī”ti vuttakālepi.",
  "tika-s0102t:826_1": "Eteneva kāraṇenāti vassūpanāyikanimittameva.",
  "tika-s0102t:826_2": "Tenāha pāḷiyaṃ “tadahuposathe pannarase vassūpanāyikāyā”tiādi.",
  "tika-s0102t:826_3": "Āsanepi nisajjāya sudhammāya devasabhāya paṭhamaṃ devesu tāvatiṃsesu nisinnesu tassā catūsu dvāresu cattāro mahārājāno nisīdanti,",
  "tika-s0102t:826_4": "idaṃ nesaṃ āsane nisajjāya cārittaṃ hoti.",
  "tika-s0102t:827_0": "Yenatthenāti yena kiccena yena payojanena.",
  "tika-s0102t:827_1": "Ārakkhatthanti ārakkhabhūtamatthaṃ.",
  "tika-s0102t:827_2": "Vuttaṃ vacanaṃ etesanti vuttavacanā,",
  "tika-s0102t:827_3": "mahārājāno.",
  "tika-s0102t:828_0": "283. Atikkamitvāti abhibhavitvā.",
  "tika-s0102t:829_0": "Sanaṅkumārakathāvaṇṇanā",
  "tika-s0102t:830_0": "284.",
  "tika-s0102t:830_1": "Abhisambhavituṃ adhigantuṃ asakkuṇeyyo anabhisambhavanīyo.",
  "tika-s0102t:830_2": "Tenāha “appattabbo”tiādi.",
  "tika-s0102t:830_3": "Cakkhuyeva patho rūpadassanassa maggo upāyoti cakkhupatho,",
  "tika-s0102t:830_4": "tasmiṃ cakkhupathasminti āha “cakkhupasāde”ti,",
  "tika-s0102t:830_5": "cakkhussa gocarayoggo vā cakkhupathoti āha “āpāthe vā”ti.",
  "tika-s0102t:830_6": "Nābhibhavatīti na abhibhavati,",
  "tika-s0102t:830_7": "gocarabhāvaṃ na gacchatīti attho.",
  "tika-s0102t:830_8": "Heṭṭhā heṭṭhāti tāvatiṃsato paṭṭhāya heṭṭhā heṭṭhā,",
  "tika-s0102t:830_9": "na cātumahārājikato paṭṭhāya,",
  "tika-s0102t:830_10": "nāpi brahmapārisajjato paṭṭhāya.",
  "tika-s0102t:830_11": "“Cātumahārājikā hi tāvatiṃsānaṃ yathā jātirūpāni passituṃ sakkonti,",
  "tika-s0102t:830_12": "tathā brahmāno heṭṭhimā uparimāna”nti keci,",
  "tika-s0102t:830_13": "taṃ na yuttaṃ.",
  "tika-s0102t:830_14": "Na hi heṭṭhimā brahmāno uparimānaṃ mūlapaṭisandhirūpaṃ passituṃ sakkonti,",
  "tika-s0102t:830_15": "māpitameva passituṃ sakkontīti daṭṭhabbaṃ.",
  "tika-s0102t:831_0": "Suṇantova niddaṃ okkamīti gatiyo upadhārento bahi visaṭavitakkavicchedena saṅkocaṃ āpannacittatāya.",
  "tika-s0102t:831_1": "Mayhaṃ ayyakassāti bhagavantaṃ sandhāya vadati.",
  "tika-s0102t:832_0": "Pañca sikhā etassāti pañcasikho,",
  "tika-s0102t:832_1": "pañcasikho viya pañcasikhoti āha “pañcasikhagandhabbasadiso”ti.",
  "tika-s0102t:832_2": "Mamāyantīti piyāyanti.",
  "tika-s0102t:833_0": "285.",
  "tika-s0102t:833_1": "Sumuttoti saradosehi suṭṭhu mutto.",
  "tika-s0102t:833_2": "Yehi pittasemhādīhi palibuddhattā saro avissaṭṭho siyā,",
  "tika-s0102t:833_3": "tadabhāvato vissaṭṭhoti dassento āha “apalibuddho”ti.",
  "tika-s0102t:833_4": "Viññāpetīti viññeyyo,",
  "tika-s0102t:833_5": "antogadhahetuattho kattusādhano esa viññeyyasaddoti āha “atthaviññāpano”ti.",
  "tika-s0102t:833_6": "Sarassa madhuratā nāma maddavanti āha “madhuro mudū”ti.",
  "tika-s0102t:833_7": "Savanaṃ arahatīti savanīyo.",
  "tika-s0102t:833_8": "Savanārahatāya ca āpāthasukhatāyāti āha “kaṇṇasukho”ti.",
  "tika-s0102t:833_9": "Bindūti piṇḍito.",
  "tika-s0102t:833_10": "Ākoṭitabhinnakaṃsasaddo viya anekāvayavo ahutvā niravayavo,",
  "tika-s0102t:833_11": "ekabhāvoti attho.",
  "tika-s0102t:833_12": "Tenāha “ekagghano”ti,",
  "tika-s0102t:833_13": "etenevassa avisāritā saṃvaṇṇitā daṭṭhabbā.",
  "tika-s0102t:833_14": "Gambhīruppattiṭṭhānatāya cassa gambhīratāti āha “nābhimūlato”tiādi.",
  "tika-s0102t:833_15": "Evaṃ samuṭṭhitoti jīvhādippahāramattasamuṭṭhito.",
  "tika-s0102t:833_16": "Amadhuro ca hoti uppattiṭṭhānānaṃ parilahubhāvato.",
  "tika-s0102t:833_17": "Na ca dūraṃ sāveti vīrabhāvābhāvato.",
  "tika-s0102t:833_18": "Ninnādī suvipulabhāvato savisesaṃ ninnādo,",
  "tika-s0102t:833_19": "pāsaṃsaninnādo vā.",
  "tika-s0102t:833_20": "Tenāha “mahāmegha…pe… yutto”ti.",
  "tika-s0102t:834_0": "Pacchimaṃ pacchimanti dutiyaṃ,",
  "tika-s0102t:834_1": "catutthaṃ, chaṭṭhaṃ,",
  "tika-s0102t:834_2": "aṭṭhamañca padaṃ.",
  "tika-s0102t:834_3": "Purimassa purimassāti yathākkamaṃ paṭhamassa,",
  "tika-s0102t:834_4": "tatiyassa,",
  "tika-s0102t:834_5": "pañcamassa,",
  "tika-s0102t:834_6": "sattamassa ca.",
  "tika-s0102t:834_7": "Atthoyevāti atthaniddeso eva.",
  "tika-s0102t:834_8": "Vissaṭṭhatā hissa viññeyyatāya veditabbā,",
  "tika-s0102t:834_9": "mañjubhāvo savanīyatāya,",
  "tika-s0102t:834_10": "bindubhāvo avisāritāya,",
  "tika-s0102t:834_11": "gambhīrabhāvo ninnāditāyāti.",
  "tika-s0102t:834_12": "Yathāparisanti ettha yathā-",
  "tika-s0102t:834_13": "saddo parimāṇavācī,",
  "tika-s0102t:834_14": "na pakārādivācīti āha “yattakā parisā”ti,",
  "tika-s0102t:834_15": "tena parisappamāṇaṃ evassa saro niccharati,",
  "tika-s0102t:834_16": "ayamassa dhammatāti dasseti.",
  "tika-s0102t:834_17": "Tenāha “tattakamevā”tiādi.",
  "tika-s0102t:835_0": "“Ye hi kecī”tiādi “yāvañca so bhagavā”tiādinā vuttassa atthassa hetukittanavasena samatthanaṃ saraṇesu nesaṃ niccasevanena,",
  "tika-s0102t:835_1": "sīlesu ca patiṭṭhāpanena chakāmasaggasampattianuppādanato.",
  "tika-s0102t:835_2": "Tenāha “ye hi keci…pe…",
  "tika-s0102t:835_3": "vadatī”ti.",
  "tika-s0102t:835_4": "Nibbematikagahitasaraṇeti maggenāgatasaraṇagamane.",
  "tika-s0102t:835_5": "Te hi sabbaso samugghātitavicikicchatāya ratanattaye aveccappasādena samannāgatāyeva,",
  "tika-s0102t:835_6": "pothujjanikasaddhāya vasena buddhādīnaṃ guṇe ogāhetvā jānanti,",
  "tika-s0102t:835_7": "aparaneyyabuddhino te pariyāyato nibbematikagahitasaraṇā veditabbā.",
  "tika-s0102t:835_8": "Gandhabbadevagaṇanti gandhabbadevasamūhaṃ.",
  "tika-s0102t:835_9": "Tukā vuccati khīriṇī yā tukātipi vuccati.",
  "tika-s0102t:835_10": "Tassā cuṇṇaṃ tukāpiṭṭhaṃ.",
  "tika-s0102t:835_11": "Taṃ koṭṭetvā pakkhittaṃ ghanaṃ nirantaracitaṃ hutvā tiṭṭhati.",
  "tika-s0102t:836_0": "Bhāvitaiddhipādavaṇṇanā",
  "tika-s0102t:837_0": "287.",
  "tika-s0102t:837_1": "Supaññattāti suṭṭhu pakārehi ñāpitā bodhitā,",
  "tika-s0102t:837_2": "asaṅkarato vā ṭhapitā,",
  "tika-s0102t:837_3": "taṃ pana bodhanaṃ,",
  "tika-s0102t:837_4": "asaṅkarato ṭhapanañca atthato desanā evāti āha “sukathitā”ti.",
  "tika-s0102t:837_5": "Ijjhanaṭṭhenāti samijjhanaṭṭhena,",
  "tika-s0102t:837_6": "nippajjanassa kāraṇabhāvenāti attho.",
  "tika-s0102t:837_7": "Patiṭṭhānaṭṭhenāti adhiṭṭhānaṭṭhena.",
  "tika-s0102t:837_8": "Iddhiyā pādoti iddhipādo,",
  "tika-s0102t:837_9": "iddhiyā adhigamupāyoti attho.",
  "tika-s0102t:837_10": "Tena hi yasmā uparūpari visesasaṅkhātaṃ iddhiṃ pajjanti pāpuṇanti,",
  "tika-s0102t:837_11": "tasmā “pādo”ti vuccati.",
  "tika-s0102t:837_12": "Ijjhatīti iddhi,",
  "tika-s0102t:837_13": "samijjhati nippajjatīti attho.",
  "tika-s0102t:837_14": "Iddhi eva pādo iddhipādo,",
  "tika-s0102t:837_15": "iddhikoṭṭhāsoti attho.",
  "tika-s0102t:837_16": "Evaṃ tāva “cattāro iddhipādā”ti ettha attho veditabbo.",
  "tika-s0102t:837_17": "Iddhipahonakatāyāti iddhiyā nipphādane samatthabhāvāya.",
  "tika-s0102t:837_18": "Iddhivisavitāyāti iddhiyā nipphādane yogyabhāvāya.",
  "tika-s0102t:837_19": "Anekatthattā hi dhātūnaṃ yogyattho vi- pubbo su- saddo,",
  "tika-s0102t:837_20": "visavanaṃ vā pajjanaṃ visavitā,",
  "tika-s0102t:837_21": "tattha kāmakāritā visavitā.",
  "tika-s0102t:837_22": "Tenāha “punappuna”ntiādi.",
  "tika-s0102t:837_23": "Iddhivikubbanatāyāti vikubbaniddhiyā vividharūpakaraṇāya.",
  "tika-s0102t:837_24": "Tenāha “nānappakārato katvā dassanatthāyā”ti.",
  "tika-s0102t:838_0": "“Chandañca bhikkhu adhipatiṃ karitvā labhati samādhiṃ,",
  "tika-s0102t:838_1": "labhati cittassekaggataṃ,",
  "tika-s0102t:838_2": "ayaṃ vuccati chandasamādhī”ti imāya pāḷiyā chandādhipati samādhi chandasamādhīti adhipatisaddalopaṃ katvā samāso vuttoti viññāyati,",
  "tika-s0102t:838_3": "adhipatisaddatthadassanavasena pana “chandahetuko,",
  "tika-s0102t:838_4": "chandādhiko vā samādhi chandasasamādhī”ti aṭṭhakathāyaṃvuttanti veditabbaṃ.",
  "tika-s0102t:838_5": "“Padhānabhūtāti vīriyabhūtā”ti keci vadanti.",
  "tika-s0102t:838_6": "Saṅkhatasaṅkhārādinivattanatthañhi padhānaggahaṇanti.",
  "tika-s0102t:838_7": "Atha vā taṃ taṃ visesaṃ saṅkharotīti saṅkhāro,",
  "tika-s0102t:838_8": "sabbampi vīriyaṃ.",
  "tika-s0102t:838_9": "Tattha catukiccasādhakato aññassa nivattanatthaṃ padhānaggahaṇanti padhānabhūtā seṭṭhabhūtāti attho.",
  "tika-s0102t:838_10": "Catubbidhassa pana vīriyassa adhippetattā bahuvacananiddeso kato.",
  "tika-s0102t:838_11": "Visuṃ samāsayojanavasena yo pubbe iddhipādattho pādassa upāyatthataṃ,",
  "tika-s0102t:838_12": "koṭṭhāsatthatañca gahetvā yathāyogavasena idha vutto,",
  "tika-s0102t:838_13": "so vakkhamānānaṃ paṭilābhapubbabhāgānaṃ kattukaraṇiddhibhāvaṃ,",
  "tika-s0102t:838_14": "uttaracūḷabhājanīye vā vuttehi chandādīhi iddhipādehi sādhetabbāya iddhiyā kattiddhibhāvaṃ,",
  "tika-s0102t:838_15": "chandādīnañca karaṇiddhibhāvaṃ sandhāya vuttoti veditabbo,",
  "tika-s0102t:838_16": "tasmā “ijjhanaṭṭhena iddhī”ti ettha kattuattho,",
  "tika-s0102t:838_17": "karaṇattho ca ekajjhaṃ gahetvā vuttoti kattuatthaṃ tāva dassetuṃ “nipphattipariyāyena ijjhanaṭṭhena vā”ti",
  "tika-s0102t:838_18": "vatvā itaraṃ dassento “ijjhanti etāyā”tiādimāha.",
  "tika-s0102t:838_19": "Vuttanti kattha vuttaṃ?",
  "tika-s0102t:838_20": "Iddhipādavibhaṅgapāṭhe.",
  "tika-s0102t:838_21": "tathābhūtassāti tenākārena bhūtassa,",
  "tika-s0102t:838_22": "te chandādidhamme paṭilabhitvā ṭhitassāti attho.",
  "tika-s0102t:838_23": "“Vedanākkhandho”tiādīhi chandādayo antokatvā cattāropi khandhā kathitā.",
  "tika-s0102t:838_24": "Sesesūti sesiddhipādesu.",
  "tika-s0102t:839_0": "Vīriyiddhipādaniddese “vīriyasamādhipadhānasaṅkhārasamannāgata”nti dvikkhattuṃ vīriyaṃ āgataṃ.",
  "tika-s0102t:839_1": "Tattha purimaṃ samādhivisesanaṃ “vīriyādhipati samādhi vīriyasamādhī”ti,",
  "tika-s0102t:839_2": "dutiyaṃ samannāgamaṅgadassanaṃ.",
  "tika-s0102t:839_3": "Dveyeva hi sabbattha samannāgamaṅgāni, samādhi,",
  "tika-s0102t:839_4": "padhānasaṅkhāro ca.",
  "tika-s0102t:839_5": "Chandādayo hi samādhivisesanāni,",
  "tika-s0102t:839_6": "padhānasaṅkhāro pana padhānavacaneneva visesito,",
  "tika-s0102t:839_7": "na chandādīhīti na idha vīriyādhipatitā padhānasaṅkhārassa vuttā hoti.",
  "tika-s0102t:839_8": "Vīriyañca samādhiṃ visesetvā ṭhitameva,",
  "tika-s0102t:839_9": "samannāgamaṅgavasena pana padhānasaṅkhāravacanena vuttanti nāpi dvīhi vīriyehi samannāgamo vutto hoti.",
  "tika-s0102t:839_10": "Yasmā pana chandādīhi visiṭṭho samādhi,",
  "tika-s0102t:839_11": "tathāvisiṭṭheneva ca tena sampayutto padhānasaṅkhāro,",
  "tika-s0102t:839_12": "sesadhammā ca,",
  "tika-s0102t:839_13": "tasmā samādhivisesanānaṃ vasena cattāro iddhipādā vuttā,",
  "tika-s0102t:839_14": "visesanabhāvo ca chandādīnaṃ taṃtaṃavassayadassanavasena hotīti “chandasamādhi…pe…",
  "tika-s0102t:839_15": "iddhipāda”nti ettha nissayatthepi pāda-",
  "tika-s0102t:839_16": "sadde upāyatthena chandādīnaṃ iddhipādatā vuttā hoti.",
  "tika-s0102t:839_17": "Teneva hi abhidhamme uttaracūḷabhājanīye “cattāro iddhipādā chandiddhipādo”tiādinā chandādīnameva iddhipādatā vuttā.",
  "tika-s0102t:839_18": "Pañhapucchake “cattāro iddhipādā idha bhikkhu chandasamādhī”tiādinā ca uddesaṃ katvāpi puna chandādīnaṃyeva kusalādibhāvo vibhatto.",
  "tika-s0102t:839_19": "Upāyiddhipādadassanatthameva hi nissayiddhipādadassanaṃ kataṃ,",
  "tika-s0102t:839_20": "aññathā catubbidhatā na siyāti.",
  "tika-s0102t:839_21": "Ayamettha pāḷivasena atthavinicchayo veditabbo.",
  "tika-s0102t:839_22": "Idāni paṭilābhapubbabhāgānaṃ vasena iddhipāde vibhajitvā dassetuṃ “apicā”tiādi vuttaṃ,",
  "tika-s0102t:839_23": "taṃ suviññeyyameva.",
  "tika-s0102t:839_24": "Idha iddhipādakathā saṅkhepeneva vuttāti āha “vitthārena pana…pe… vuttā”ti.",
  "tika-s0102t:840_0": "Kecīti abhayagirivāsino.",
  "tika-s0102t:840_1": "Tesu hi ekacce “iddhi nāma anipphannā”ti vadanti,",
  "tika-s0102t:840_2": "ekacce “iddhipādo pana anipphanno”ti vadanti,",
  "tika-s0102t:840_3": "anipphannoti ca paramatthato asiddho,",
  "tika-s0102t:840_4": "natthīti attho.",
  "tika-s0102t:840_5": "Ābhatoti abhidhammapāṭhato dīghanikāyaṭṭhakathāyaṃ ānīto purimanayato aññenākārena desanāya pavattattā.",
  "tika-s0102t:840_6": "Chando eva iddhipādo chandiddhipādo.",
  "tika-s0102t:840_7": "Eseva nayo sesesupi.",
  "tika-s0102t:840_8": "Ime panāti imasmiṃ sutte āgatā iddhipādā.",
  "tika-s0102t:840_9": "Raṭṭhapālatthero “chande sati kathaṃ nānujānissantī”ti sattāhaṃ bhattāni abhuñjitvā mātāpitaro anujānāpetvā",
  "tika-s0102t:840_10": "pabbajitvā chandameva avassāya lokuttaraṃ dhammaṃ nibbattesīti āha “raṭṭhapālatthero…pe…",
  "tika-s0102t:840_11": "nibbattesī”ti.",
  "tika-s0102t:840_12": "Soṇatthero bhāvanamanuyutto āraddhavīriyo paramasukhumālo pādesu phoṭesu jātesupi vīriyaṃ nappaṭipassambhesīti",
  "tika-s0102t:840_13": "āha “soṇatthero vīriyaṃ dhuraṃ katvā”ti.",
  "tika-s0102t:840_14": "Sambhūtatthero “cittavato kiṃ nāma na sijjhatī”ti cittaṃ pubbaṅgamaṃ katvā bhāvanaṃ ārādhesīti āha “sambhūtatthero cittaṃ dhuraṃ katvā”ti.",
  "tika-s0102t:840_15": "Moghatthero vīmaṃsaṃ avassayi,",
  "tika-s0102t:840_16": "tasmā tassa bhagavā “suññato lokaṃ avekkhassū”ti suññatākathaṃ kathesi,",
  "tika-s0102t:840_17": "paññānissitamānaniggahatthaṃ,",
  "tika-s0102t:840_18": "paññāya pariggahatthañca dvikkhattuṃ pucchito samāno pañhaṃ kathesi.",
  "tika-s0102t:840_19": "Tenāha “āyasmā mogharājā vīmaṃsaṃ dhuraṃ katvā”ti.",
  "tika-s0102t:841_0": "Punappunaṃ chanduppādanaṃ pesanaṃ viya hotīti chandassa upaṭṭhānasadisatā vuttā.",
  "tika-s0102t:842_0": "Parakkamenāti parakkamasīsena sūrabhāvaṃ vadati.",
  "tika-s0102t:842_1": "Thāmabhāvato ca vīriyassa sūrabhāvasadisatā daṭṭhabbā.",
  "tika-s0102t:843_0": "Cintanappadhānattā cittassa mantasaṃvidhānasadisatā vuttā.",
  "tika-s0102t:844_0": "Jātisampatti nāma visiṭṭhajātitā.",
  "tika-s0102t:844_1": "“Sabbadhammesu ca paññā seṭṭhā”ti vīmaṃsāya jātisampattisadisatā vuttā.",
  "tika-s0102t:844_2": "Sammohavinodaniyaṃ pana cittiddhipādassa jātisampattisadisatā,",
  "tika-s0102t:844_3": "vīmaṃsiddhipādassa mantabalasadisatā ca yojitā.",
  "tika-s0102t:845_0": "Anekaṃ vihitaṃ vidhaṃ etassāti anekavihitanti āha “anekavidha”nti. Vidha-",
  "tika-s0102t:845_1": "saddo koṭṭhāsapariyāyo “ekavidhena ñāṇavatthū”tiādīsu viyāti āha “iddhividhanti iddhikoṭṭhāsa”nti.",
  "tika-s0102t:846_0": "Tividhaokāsādhigamavaṇṇanā",
  "tika-s0102t:847_0": "288.",
  "tika-s0102t:847_1": "“Sukhassā”ti idaṃ tiṇṇampi sukhānaṃ sādhāraṇavacananti āha “jhānasukhassa maggasukhassa phalasukhassā”ti.",
  "tika-s0102t:847_2": "Nānappanāpattatāya pana appadhānattā upacārajjhānasukhassa,",
  "tika-s0102t:847_3": "vipassanāsukhassa cettha aggahaṇaṃ.",
  "tika-s0102t:847_4": "Purimesu tāva dvīsu okāsādhigamesu tīṇipi sukhāni labbhanti,",
  "tika-s0102t:847_5": "tatiye pana kathanti?",
  "tika-s0102t:847_6": "Tattha kāmaṃ tīṇi na labbhanti,",
  "tika-s0102t:847_7": "dve pana labbhantiyeva.",
  "tika-s0102t:847_8": "Yathālābhavasena hetaṃ vuttaṃ.",
  "tika-s0102t:847_9": "“Sakkharakathalampi macchagumbampi carantampi tiṭṭhantampī”tiādīsu viya.",
  "tika-s0102t:847_10": "Saṃsaṭṭhoti saṃsaggaṃ upagato samaṅgībhūto,",
  "tika-s0102t:847_11": "so pana tehi samannāgatacittopi hotīti vuttaṃ “sampayuttacitto”ti.",
  "tika-s0102t:847_12": "Ariyadhammanti ariyabhāvakaraṃ dhammaṃ.",
  "tika-s0102t:847_13": "Upāyatoti vidhito.",
  "tika-s0102t:847_14": "Pathatoti maggato.",
  "tika-s0102t:847_15": "Kāraṇatoti hetuto.",
  "tika-s0102t:847_16": "Yena hi vidhinā dhammānudhammapaṭipatti hoti,",
  "tika-s0102t:847_17": "so upeti etenāti upāyo,",
  "tika-s0102t:847_18": "so tadadhigamassa maggabhāvato patho,",
  "tika-s0102t:847_19": "tassa karaṇato kāraṇanti ca vuccati.",
  "tika-s0102t:848_0": "“Aniccantiādivasena manasi karotī”ti saṅkhepato vuttamatthaṃ vivarituṃ “yoniso manasikāro nāmā”tiādi vuttaṃ.",
  "tika-s0102t:848_1": "Tattha upāyamanasikāroti kusaladhammappavattiyā kāraṇabhūto manasikāro.",
  "tika-s0102t:848_2": "Pathamanasikāroti tassa eva maggabhūto manasikāro.",
  "tika-s0102t:848_3": "Anicceti ādiantavantatāya,",
  "tika-s0102t:848_4": "anaccantikatāya ca anicce tebhūmake saṅkhāre “anicca”nti manasikāroti yojanā.",
  "tika-s0102t:848_5": "Eseva nayo sesesupi.",
  "tika-s0102t:848_6": "Ayaṃ pana viseso tasmiṃyeva udayabbayapaṭipīḷanatāya dukkhanato,",
  "tika-s0102t:848_7": "dukkhamato ca dukkhe,",
  "tika-s0102t:848_8": "avasavattanatthena,",
  "tika-s0102t:848_9": "anattasabhāvatāya ca anattani,",
  "tika-s0102t:848_10": "asucisabhāvatāya asubhe.",
  "tika-s0102t:848_11": "Sabbampi hi tebhūmakaṃ saṅkhataṃ kilesāsucipaggharaṇato “asubha”ntveva vattuṃ arahati.",
  "tika-s0102t:848_12": "Saccānulomikena vāti saccābhisamayassa anulomanavasena.",
  "tika-s0102t:848_13": "“Cittassa āvaṭṭanā”tiādinā āvajjanāya paccayabhūtā tato purimuppannā manodvārikā kusalajavanappavatti phalavohāreneva tathā vuttā.",
  "tika-s0102t:848_14": "Tassā hi vasena sā kusaluppattiyā upanissayo hotīti.",
  "tika-s0102t:848_15": "Āvajjanā hi bhavaṅgacittaṃ āvaṭṭetīti cittassa āvaṭṭanā,",
  "tika-s0102t:848_16": "anu anu āvaṭṭetīti anvāvaṭṭanā.",
  "tika-s0102t:848_17": "Bhavaṅgārammaṇato aññaṃ ābhujatīti ābhogo.",
  "tika-s0102t:848_18": "Samannāharatīti samannāhāro.",
  "tika-s0102t:848_19": "Tadevārammaṇaṃ attānaṃ anubandhitvā anubandhitvā uppajjamāne manasi karoti ṭhapetīti manasikāro.",
  "tika-s0102t:848_20": "Ayaṃ vuccatīti ayaṃ upāyamanasikāralakkhaṇo yonisomanasikāro nāma vuccati,",
  "tika-s0102t:848_21": "yassa vasena puggalo dukkhādīni saccāni āvajjituṃ sakkoti.",
  "tika-s0102t:849_0": "Asaṃsaṭṭhoti na saṃsaṭṭho kāmādīhi vivitto vinābhūto.",
  "tika-s0102t:849_1": "Kāmādivisaṃsaggahetu uppajjanakasukhaṃ nāma vivekajaṃ pītisukhanti āha “paṭhamajjhānasukha”nti.",
  "tika-s0102t:849_2": "Kāmaṃ paṭhamajjhānasukhampi somanassameva,",
  "tika-s0102t:849_3": "suttesu pana taṃ kāyikasukhassāpi paccayabhāvato visesato “sukha”ntveva vuccatīti idhāpi jhānabhūtaṃ somanassaṃ sukhanti,",
  "tika-s0102t:849_4": "itaraṃ somanassaṃ.",
  "tika-s0102t:849_5": "Tena vuttaṃ “sukhā”ti.",
  "tika-s0102t:849_6": "Hetumhi nissakkavacananti āha “jhānasukhapaccayā”ti.",
  "tika-s0102t:849_7": "Aparāparaṃ somanassanti jhānādhigamahetu paccavekkhaṇādivasena punappunaṃ uppajjanakasomanassaṃ.",
  "tika-s0102t:850_0": "Pamodanaṃ pamudo,",
  "tika-s0102t:850_1": "taruṇapīti,",
  "tika-s0102t:850_2": "tato pamudā.",
  "tika-s0102t:850_3": "“Pāmojjaṃ pītatthāyā”tiādīsu taruṇapīti “pāmojja”nti vuccati,",
  "tika-s0102t:850_4": "idha pana pakaṭṭho mudo pamudo pāmojjanti adhippetaṃ,",
  "tika-s0102t:850_5": "tañca somanassarahitaṃ natthīti avinābhāvitāya “balavataraṃ pītisomanassa”nti vuttaṃ.",
  "tika-s0102t:850_6": "Jhānassa ujuvipaccanīkataṃ sandhāya “pañca nīvaraṇāni vikkhambhetvā”ti vuttaṃ.",
  "tika-s0102t:850_7": "Jhānaṃ pana tadekaṭṭhe sabbepi kilese,",
  "tika-s0102t:850_8": "sabbepi akusale dhamme vikkhambhetiyeva,",
  "tika-s0102t:850_9": "attano okāsaṃ gahetvā tiṭṭhati paṭipakkhadhammehi anabhibhavanīyato.",
  "tika-s0102t:850_10": "Tasmāti okāsaggahaṇato,",
  "tika-s0102t:850_11": "laddhokāsatāyāti attho.",
  "tika-s0102t:850_12": "Maggaphalasukhādhigamāya okāsabhāvato vā okāso,",
  "tika-s0102t:850_13": "assa adhigamo okāsādhigamo.",
  "tika-s0102t:850_14": "Purimapakkhe pana okāsaṃ avasaraṃ adhigacchati etenāti okāsādhigamo.",
  "tika-s0102t:851_0": "Rūpasabhāvatāya,",
  "tika-s0102t:851_1": "ekantarūpādhīnavuttitāya,",
  "tika-s0102t:851_2": "savipphārikatāya ca ānāpānavitakkavicārānaṃ thūlabhāvaṃ anujānanto “kāyavacīsaṅkhārā tāva oḷārikā hontū”ti āha.",
  "tika-s0102t:851_3": "Tabbidhuratāya pana ekaccānaṃ vedanāsaññānaṃ thūlataṃ ananujānanto “cittasaṅkhārā kathaṃ oḷārikā”ti āha.",
  "tika-s0102t:851_4": "Itaro “appahīnattā”ti kāraṇaṃ vatvā “kāyasaṅkhārā hī”tiādinā tamatthaṃ vivarati.",
  "tika-s0102t:851_5": "Teti cittasaṅkhārā.",
  "tika-s0102t:851_6": "Appahīnā saṅkhārā labbhamānasaṅkhāranimittatāya “oḷārikā”ti vattuṃ arahanti,",
  "tika-s0102t:851_7": "pahīnā pana tadabhāvato “sukhumā”ti āha “pahīne upādāya appahīnattā oḷārikā nāma jātā”ti.",
  "tika-s0102t:851_8": "Pāḷiyaṃ “kāyasaṅkhārānaṃ paṭippassaddhiyā”ti vuttattā “sukhanti catutthajjhānikaphalasamāpattisukha”nti vuttaṃ.",
  "tika-s0102t:851_9": "“Cittasaṅkhārānaṃ paṭippassaddhiyā”ti pana vuttattā “nirodhā vuṭṭhahantassā”ti vuttaṃ.",
  "tika-s0102t:851_10": "Vacīsaṅkhārapaṭippassaddhi kāyasaṅkhārapaṭippassaddhiyāva siddhāti veditabbā.",
  "tika-s0102t:851_11": "Tenevāha “dutiya…pe…",
  "tika-s0102t:851_12": "visuṃ na vuttānī”ti.",
  "tika-s0102t:851_13": "Pāḷiyaṃ pana atthato siddhāpi supākaṭabhāvena vibhāvetuṃ sarūpato gaṇhāti.",
  "tika-s0102t:851_14": "Na hi ariyavinaye atthāpattivibhāvanā abhidhammadesanāya pakatīti.",
  "tika-s0102t:851_15": "Yathā nīvaraṇavikkhambhanañca paṭhamassa jhānassa adhigamāya upāyo,",
  "tika-s0102t:851_16": "evaṃ sukhadukkhavikkhambhanaṃ catutthassa jhānassa adhigamāya upāyoti “catutthajjhānaṃ sukhaṃ dukkhaṃ vikkhambhetvā”ti vuttaṃ.",
  "tika-s0102t:851_17": "Sesaṃ heṭṭhā vuttanayameva.",
  "tika-s0102t:852_0": "Avijjārāgādīhi saha vajjehīti sāvajjaṃ, akusalaṃ,",
  "tika-s0102t:852_1": "tadabhāvato anavajjaṃ kusalaṃ.",
  "tika-s0102t:852_2": "Attano hitasukhaṃ ākaṅkhantena sevanīyato sevitabbaṃ, kusalaṃ,",
  "tika-s0102t:852_3": "tabbipariyāyato na sevitabbaṃ, akusalaṃ.",
  "tika-s0102t:852_4": "Lāmakabhāvena hīnaṃ, akusalaṃ,",
  "tika-s0102t:852_5": "seṭṭhabhāvena paṇītaṃ,",
  "tika-s0102t:852_6": "kusalanti sāvajjadukādayo tayopi dukā yathārahaṃ etesaṃ kusalākusalakammapathānaṃ vaseneva veditabbā.",
  "tika-s0102t:852_7": "Sabbanti yathāvuttaṃ sabbaṃ catūhi dukehi saṅgahitaṃ dhammajātaṃ.",
  "tika-s0102t:852_8": "Yathārahaṃ kaṇhañca sukkañca paṭidvandibhāvato,",
  "tika-s0102t:852_9": "sappaṭibhāgañca appaṭibhāgañca advayabhāvato.",
  "tika-s0102t:852_10": "Vaṭṭapaṭicchādikā avijjā pahīyati catunnaṃ ariyasaccānaṃ sammadeva paṭivijjhanato.",
  "tika-s0102t:852_11": "Tato eva arahattamaggavijjā uppajjati.",
  "tika-s0102t:852_12": "Sukhanti evaṃ kammapathamukhena tebhūmakadhamme sammasitvā vipassanaṃ ussukkāpetvā maggapaṭipāṭiyā arahatte",
  "tika-s0102t:852_13": "patiṭṭhahantassa yaṃ arahattamaggasukhañceva arahattaphalasukhañca,",
  "tika-s0102t:852_14": "taṃ idha “sukha”nti adhippetaṃ.",
  "tika-s0102t:852_15": "Antogadhā eva nānantariyabhāvato.",
  "tika-s0102t:853_0": "Aṭṭhatiṃsārammaṇavasenāti pāḷiyaṃ āgatānaṃ aṭṭhatiṃsāya kammaṭṭhānānaṃ vasena.",
  "tika-s0102t:853_1": "Vitthāretvā kathetabbā paṭhamajjhānādivasena āgatattāti adhippāyo.",
  "tika-s0102t:853_2": "“Katha”ntiādinā tameva vitthāretvā kathanaṃ nayato dasseti.",
  "tika-s0102t:853_3": "“Catuvīsatiyā ṭhānesū”tiādīsu yaṃ vattabbaṃ,",
  "tika-s0102t:853_4": "taṃ mahāparinibbānavaṇṇanāyaṃ vuttameva.",
  "tika-s0102t:853_5": "“Nirodhasamāpattiṃ pāpetvā”ti iminā arūpajjhānānipi gahitāni honti tehi vinā nirodhasamāpattisamāpajjanassa asambhavato,",
  "tika-s0102t:853_6": "catutthajjhānasabhāvattā ca tesaṃ.",
  "tika-s0102t:853_7": "Dasa upacārajjhānānīti ṭhapetvā kāyagatāsatiṃ ānāpānañca aṭṭha anussatiyo,",
  "tika-s0102t:853_8": "saññāvavatthānañcāti dasa upacārajjhānāni.",
  "tika-s0102t:853_9": "Adhisīlaṃ nāma samādhisaṃvattaniyanti tassa heṭṭhimantena paṭhamajjhānaṃ pariyosānanti vuttaṃ “adhisīlasikkhā paṭhamaṃ okāsādhigamaṃ bhajatī”ti.",
  "tika-s0102t:853_10": "Adhicittaṃ nāma catutthajjhānaniṭṭhaṃ tadantogadhattā arūpajjhānānaṃ,",
  "tika-s0102t:853_11": "tappariyosānattā phalajjhānānanti vuttaṃ “adhicittasikkhā dutiya”nti.",
  "tika-s0102t:853_12": "Matthakappattā adhipaññāsikkhā nāma aggamaggavijjāti āha “adhipaññāsikkhā tatiya”nti.",
  "tika-s0102t:853_13": "Sikkhattayavasena tayo okāsādhigame nīharantena yathārahaṃ taṃtaṃsuttavasenapi nīharitabbanti dassento “sāmaññaphalepī”tiādimāha.",
  "tika-s0102t:854_0": "Yadaggena ca tisso sikkhā yathākkamaṃ tayo okāsādhigame bhajanti,",
  "tika-s0102t:854_1": "tadaggena tappadhānattā yathākkamaṃ tīṇi piṭakāni te bhajantīti dassetuṃ “tīsu panā”tiādi vuttaṃ.",
  "tika-s0102t:854_2": "Tīṇi piṭakāni vibhajitvāti tiṇṇaṃ okāsādhigamānaṃ vasena yathānupubbaṃ tīṇi piṭakāni vitthāretvā kathetuṃ labhissāmāti.",
  "tika-s0102t:854_3": "Samodhānetvāti samāyojetvā tattha vuttamatthaṃ imassa suttassa atthabhāvena samānetvā.",
  "tika-s0102t:854_4": "Dukkathitanti asambandhakathanena,",
  "tika-s0102t:854_5": "atipapañcakathanena vā duṭṭhu kathitanti na sakkā vattuṃ tathākathanasseva sukathanabhāvatoti āha “tepiṭakaṃ…pe…",
  "tika-s0102t:854_6": "sukathitaṃ hotī”ti.",
  "tika-s0102t:855_0": "Catusatipaṭṭhānavaṇṇanā",
  "tika-s0102t:856_0": "289.",
  "tika-s0102t:856_1": "Na kevalaṃ abhidhammapariyāyeneva kusalaṭṭho gahetabbo,",
  "tika-s0102t:856_2": "atha kho bāhitikapariyāyena pīti āha “phalakusalassa cā”ti.",
  "tika-s0102t:856_3": "Khemaṭṭhenāti catūhipi yogehi anupaddavabhāvena.",
  "tika-s0102t:856_4": "Sammā samāhitoti samathavasena ceva vipassanāvasena ca suṭṭhu samāhito.",
  "tika-s0102t:856_5": "Ekaggacittoti vikkhepassa dūrasamussāritattā ekaggataṃ avikkhepaṃ pattacitto.",
  "tika-s0102t:856_6": "Attano kāyatoti ajjhattaṃ kāye kāyānupassanāvasena sammā samāhitacitto samāno “samāhito yathābhūtaṃ pajānāti passatī”ti vacanato.",
  "tika-s0102t:856_7": "Tattha ñāṇadassanaṃ nibbattento tato bahiddhā parassa kāyepi ñāṇadassanaṃ nibbatteti.",
  "tika-s0102t:856_8": "Tenāha “parassa kāyābhimukhaṃ ñāṇaṃ pesetī”ti.",
  "tika-s0102t:856_9": "Sammā vippasīdatīti sammā samādhānapaccayena abhippasādena ñāṇūpasañhitena ajjhattaṃ kāyaṃ okappeti.",
  "tika-s0102t:856_10": "Sabbatthāti sabbaṭṭhānesu.",
  "tika-s0102t:856_11": "Sati kathitāti yojanā.",
  "tika-s0102t:856_12": "Lokiyalokuttaramissakā kathitā anupassanāñāṇadassanānaṃ tadubhayasādhāraṇabhāvato.",
  "tika-s0102t:857_0": "Sattasamādhiparikkhāravaṇṇanā",
  "tika-s0102t:858_0": "290.",
  "tika-s0102t:858_1": "Etthāti imissā kathāya.",
  "tika-s0102t:858_2": "Jhānakkhassa vīriyacakkassa ariyamaggarathassa sīlaṃ vibhūsanabhāvena vuttanti āha “alaṅkāro parikkhāro nāmā”ti.",
  "tika-s0102t:858_3": "Sattahi nagaraparikkhārehīti nagaraṃ parivāretvā rakkhaṇakehi kataparikkhepo, parikhā, uddāpo, pākāro, esikā, palighā,",
  "tika-s0102t:858_4": "pākārapakkhaṇḍilanti imehi sattahi nagaraparikkhārehi.",
  "tika-s0102t:858_5": "Sambharīyati phalaṃ etenāti sambhāro, kāraṇaṃ.",
  "tika-s0102t:858_6": "Bhesajjañhi byādhivūpasamanena jīvitassa kāraṇaṃ.",
  "tika-s0102t:858_7": "Parivāraparikkhāravasenāti parivārasaṅkhātaparikkhāravasena.",
  "tika-s0102t:858_8": "Parikkhāro hi sammādiṭṭhiyādayo maggadhammā sammāsamādhissa sahajātādipaccayabhāvena parikaraṇato abhisaṅkharaṇato.",
  "tika-s0102t:858_9": "Upecca nissīyatīti upanisā,",
  "tika-s0102t:858_10": "saha upanisāyāti saupanisoti āha “saupanissayo”ti,",
  "tika-s0102t:858_11": "sahakārīkāraṇabhūto dhammasamūho idha “upanissayo”ti adhippeto.",
  "tika-s0102t:858_12": "Sammā pasatthā sundarā diṭṭhi etassāti sammādiṭṭhi, puggalo,",
  "tika-s0102t:858_13": "tassa sammādiṭṭhissa.",
  "tika-s0102t:858_14": "So pana yasmā patiṭṭhitasammādiṭṭhiko,",
  "tika-s0102t:858_15": "tasmā vuttaṃ “sammādiṭṭhiyaṃ ṭhitassā”ti.",
  "tika-s0102t:858_16": "Sammāsaṅkappo pahotīti maggasammādiṭṭhiyā dukkhādīsu parijānanādikiccaṃ sādhentiyā kāmavitakkādike samugghāṭento",
  "tika-s0102t:858_17": "sammāsaṅkappo yathā attano kiccasādhane pahoti,",
  "tika-s0102t:858_18": "tathā pavattiṃ panassa dassento āha “sammāsaṅkappo pavattatī”ti.",
  "tika-s0102t:858_19": "Esa nayo sabbapadesūti “sammāsaṅkappassa sammāvācā pahotī”tiādīsu sesapadesu yathāvuttamatthaṃ atidisati.",
  "tika-s0102t:859_0": "Ettha ca yasmā nibbānādhigamāya paṭipannassa yogino bahūpakārā sammādiṭṭhi.",
  "tika-s0102t:859_1": "Tathā hi sā “paññāpajjoto,",
  "tika-s0102t:859_2": "paññāsattha”nti ca vuttā.",
  "tika-s0102t:859_3": "Tāya hi so avijjandhakāraṃ vidhamitvā kilesacore ghātento khemena nibbānaṃ pāpuṇāti,",
  "tika-s0102t:859_4": "tasmā ariyamaggakathāyaṃ sammādiṭṭhi ādito gayhati,",
  "tika-s0102t:859_5": "idha pana puggalādhiṭṭhānadesanāya “sammādiṭṭhissā”ti vuttaṃ.",
  "tika-s0102t:859_6": "Yasmā pana sammādiṭṭhipuggalo nekkhammasaṅkappādivasena sammadeva saṅkappeti,",
  "tika-s0102t:859_7": "na micchākāmasaṅkappādivasena,",
  "tika-s0102t:859_8": "tasmā sammādiṭṭhissa sammāsaṅkappo pahoti.",
  "tika-s0102t:859_9": "Yasmā ca sammāsaṅkappo sammāvācāya upakārako.",
  "tika-s0102t:859_10": "Yathāha “pubbe kho gahapati vitakketvā vicāretvā pacchā vācaṃ bhindatī”ti,",
  "tika-s0102t:859_11": "tasmā sammāsaṅkappassa sammāvācā pahoti.",
  "tika-s0102t:859_12": "Yasmā pana “idañcidañca karissāmā”ti hi paṭhamaṃ vācāya saṃvidahitvā yebhuyyena te te kammantā sammā payojīyanti,",
  "tika-s0102t:859_13": "tasmā vācā kāyakammassa upakārikāti sammāvācassa sammākammanto pahoti.",
  "tika-s0102t:859_14": "Yasmā pana catubbidhaṃ vacīduccaritaṃ,",
  "tika-s0102t:859_15": "tividhañca kāyaduccaritaṃ pahāya ubhayaṃ sucaritaṃ pūrentasseva ājīvaṭṭhamakasīlaṃ pūrati,",
  "tika-s0102t:859_16": "na itarassa,",
  "tika-s0102t:859_17": "tasmā sammāvācassa sammākammantassa ca sammāājīvo pahoti.",
  "tika-s0102t:859_18": "Visuddhidiṭṭhisamudāgatasammāājīvassa yoniso padhānassa sambhavato sammāājīvassa sammāvāyāmo pahoti.",
  "tika-s0102t:859_19": "Yoniso padahantassa kāyādīsu catūsu vatthūsu sati sūpaṭṭhitā hotīti sammāvāyāmassa sammāsati pahoti.",
  "tika-s0102t:859_20": "Yasmā evaṃ sūpaṭṭhitā sati samādhissa upakārānupakārānaṃ dhammānaṃ gatiyo samannesitvā pahoti ekattārammaṇe cittaṃ samādhātuṃ,",
  "tika-s0102t:859_21": "tasmā sammāsatissa sammāsamādhi pahotīti.",
  "tika-s0102t:859_22": "Ayañca nayo pubbabhāge nānākkhaṇikānaṃ sammādiṭṭhiādīnaṃ vasena vutto,",
  "tika-s0102t:859_23": "maggakkhaṇe pana sammādiṭṭhiādīnaṃ tassa tassa sahajātādivasena vutto “sammādiṭṭhissa sammāsaṅkappo pahotī”tiādīnaṃ padānamattho yutto,",
  "tika-s0102t:859_24": "ayameva ca idhādhippeto.",
  "tika-s0102t:859_25": "Tenāha “ayaṃ panattho”tiādi.",
  "tika-s0102t:860_0": "Maggañāṇeti maggapariyāpannañāṇe ṭhitassa taṃsamaṅgino.",
  "tika-s0102t:860_1": "Maggapaññā hi catunnaṃ saccānaṃ sammādassanaṭṭhena “maggasammādiṭṭhī”ti vuttā,",
  "tika-s0102t:860_2": "sā eva nesaṃ yāthāvato jānanato paṭivijjhanato idha “maggañāṇa”ntipi vuttā.",
  "tika-s0102t:860_3": "Maggavimuttīti maggena kilesānaṃ vimuccanaṃ samucchedappahānameva.",
  "tika-s0102t:860_4": "Phalasammādiṭṭhi eva “phalasammāñāṇa”nti pariyāyena vuttaṃ,",
  "tika-s0102t:860_5": "pariyāyavacanañca vuttanayānusārena veditabbaṃ.",
  "tika-s0102t:860_6": "Phalavimutti pana paṭippassaddhippahānaṃ daṭṭhabbaṃ.",
  "tika-s0102t:861_0": "Amatassa dvārāti ariyamaggamāha.",
  "tika-s0102t:861_1": "So pana vinā ca ācariyamuṭṭhinā anantaraṃ abāhiraṃ karitvā yāvadeva manussehi suppakāsitattā vivaṭo.",
  "tika-s0102t:861_2": "Dhammavinītāti ariyadhamme vinītā.",
  "tika-s0102t:861_3": "So panettha kilesānaṃ samucchedavinayavasena veditabboti āha “sammāniyyānena niyyātā”ti.",
  "tika-s0102t:862_0": "Atthīti puthutthavisayaṃ nipātapadaṃ “atthi imasmiṃ kāye kesā”tiādīsu viyāti āha “anāgāmino ca atthī”ti.",
  "tika-s0102t:862_1": "Tenevāha “atthi cevettha sakadāgāmino”ti.",
  "tika-s0102t:862_2": "Bahiddhā saṃyojanapaccayo nibbattihetubhūto puññabhāgo etissā atthīti puññabhāgā,",
  "tika-s0102t:862_3": "atisayavisiṭṭho cettha atthiattho veditabbo.",
  "tika-s0102t:862_4": "Ottappamānoti uttasanto bhāyanto.",
  "tika-s0102t:862_5": "Na pana natthi,",
  "tika-s0102t:862_6": "atthi evāti dīpeti.",
  "tika-s0102t:863_0": "291.",
  "tika-s0102t:863_1": "Assāti vessavaṇassa.",
  "tika-s0102t:863_2": "Laddhi pana na atthi paṭividdhasaccattā.",
  "tika-s0102t:863_3": "“Abhisamaye viseso natthī”ti etena sabbepi sabbaññuguṇā sabbabuddhānaṃ sadisā evāti dasseti.",
  "tika-s0102t:864_0": "292.",
  "tika-s0102t:864_1": "Kāraṇassa ekarūpattā imāni pana padānīti na kevalaṃ “tayidaṃ brahmacariya”ntiādīni padāni,",
  "tika-s0102t:864_2": "atha kho “imamatthaṃ janavasabho yakkho”tiādīni padāni pīti.",
  "tika-s0102t:865_0": "Janavasabhasuttavaṇṇanāya līnatthappakāsanā.",
  "tika-s0102t:868_0": "6. Mahāgovindasuttavaṇṇanā",
  "tika-s0102t:869_0": "293.",
  "tika-s0102t:869_1": "Pañcakuṇḍalikoti vissaṭṭhapañcaveṇiko.",
  "tika-s0102t:869_2": "Catumaggaṭṭhānesūti catunnaṃ maggānaṃ vinivijjhitvā gataṭṭhānesu.",
  "tika-s0102t:869_3": "Tattha hi katā sālādayo catūhi disāhi āgatamanussānaṃ upabhogakkhamā honti.",
  "tika-s0102t:869_4": "“Evarūpānī”ti iminā rukkhamūlasodhanādīni ceva yathāsatti annadānādīni ca puññāni saṅgaṇhāti.",
  "tika-s0102t:869_5": "“Suvaṇṇakkhandhasadiso attabhāvo iṭṭho kanto manāpo ahosī”ti pāṭho.",
  "tika-s0102t:869_6": "Sakaṭasahassamattanti vāhasahassamattaṃ,",
  "tika-s0102t:869_7": "vāho pana vīsati khārī,",
  "tika-s0102t:869_8": "khārī soḷasadoṇamattā,",
  "tika-s0102t:869_9": "doṇaṃ soḷasa nāḷiyo veditabbā.",
  "tika-s0102t:869_10": "Kumbhaṃ dasambaṇāni.",
  "tika-s0102t:869_11": "“Sahassanāḷiyo”ti keci.",
  "tika-s0102t:869_12": "Rattasuvaṇṇakaṇṇikanti rattasuvaṇṇamayaṃ vaṭaṃsakaṃ.",
  "tika-s0102t:870_0": "Yasmā majjhimayāme eva devatā satthāraṃ upasaṅkamituṃ avasaraṃ labhanti,",
  "tika-s0102t:870_1": "tasmā “ekakoṭṭhāsaṃ atītāyā”ti vuttaṃ.",
  "tika-s0102t:870_2": "Atikkantavaṇṇoti ativiya kamanīyarūpo,",
  "tika-s0102t:870_3": "kevalakappanti vā manaṃ ūnaṃ avasesaṃ,",
  "tika-s0102t:870_4": "īsakaṃ asamattanti attho bhagavato hi samīpaṭṭhānaṃ muñcitvā sabbo gijjhakūṭavihāro tena obhāsito.",
  "tika-s0102t:870_5": "Tenāha “candimā viyā”tiādi.",
  "tika-s0102t:871_0": "Devasabhāvaṇṇanā",
  "tika-s0102t:872_0": "294.",
  "tika-s0102t:872_1": "Ratanamattakaṇṇikarukkhanissandenāti ratanappamāṇarukkhamayakūṭadānapuññanissandena,",
  "tika-s0102t:872_2": "tassa vā puññassa nissandaphalabhāvena.",
  "tika-s0102t:872_3": "Nibbattasabhāyanti samuṭṭhitaupaṭṭhānasālāyaṃ.",
  "tika-s0102t:872_4": "Maṇimayāti padumarāgādimaṇimayā.",
  "tika-s0102t:872_5": "Āṇiyoti thambhatulāsaṅghāṭakādīsu vāḷarūpādisaṅghāṭanakaāṇiyo.",
  "tika-s0102t:873_0": "Gandhabbarājāti gandhabbakāyikānaṃ devatānaṃ rājā.",
  "tika-s0102t:873_1": "Ye tāvatiṃsānaṃ āsannavāsino cātumahārājikā devā,",
  "tika-s0102t:873_2": "te purato karonto “dvīsu devalokesu devatā purato katvā nisinno”ti vutto.",
  "tika-s0102t:873_3": "Sesesupi tīsu ṭhānesu eseva nayo.",
  "tika-s0102t:874_0": "Nāgarājāti nāgānaṃ adhipati, na pana sayaṃ nāgajātiko.",
  "tika-s0102t:875_0": "Āsati nisīdati etthāti āsanaṃ,",
  "tika-s0102t:875_1": "nisajjaṭṭhānanti āha “nisīdituṃ okāso”ti.",
  "tika-s0102t:875_2": "“Etthā”ti padaṃ nipātamattaṃ,",
  "tika-s0102t:875_3": "etthāti vā etasmiṃ pāṭhe.",
  "tika-s0102t:875_4": "Atthuddhāranayena vattabbaṃ pubbe vuttaṃ catubbidhameva.",
  "tika-s0102t:875_5": "Tāvatiṃsā,",
  "tika-s0102t:875_6": "ekacce ca cātumahārājikā yathāladdhāya sampattiyā thāvarabhāvāya,",
  "tika-s0102t:875_7": "āyatiṃ sodhanāya ca pañca sīlāni rakkhanti,",
  "tika-s0102t:875_8": "te tassa visodhanatthaṃ pavāraṇāsaṅgahaṃ karonti.",
  "tika-s0102t:875_9": "Tena vuttaṃ “mahāpavāraṇāyā”tiādi.",
  "tika-s0102t:876_0": "Vassasahassanti manussagaṇanāya vassasahassaṃ.",
  "tika-s0102t:877_0": "Pannapalāsoti patitapatto.",
  "tika-s0102t:877_1": "Khārakajātoti jātakhuddakamakuḷo.",
  "tika-s0102t:877_2": "Ye hi nīlapattakā ativiya khuddakā makuḷā,",
  "tika-s0102t:877_3": "te “khārakā”ti vuccanti.",
  "tika-s0102t:877_4": "Jālakajātoti tehiyeva khuddakamakuḷehi jātajālako sabbaso jālo viya jāto.",
  "tika-s0102t:877_5": "Keci pana “jālakajātoti ekajālo viya jāto”ti atthaṃ vadanti.",
  "tika-s0102t:877_6": "Pārichattako kira khārakaggahaṇakāle sabbatthakameva pallaviko hoti,",
  "tika-s0102t:877_7": "te cassa pallavā pabhassarapavāḷavaṇṇasamujjalā honti,",
  "tika-s0102t:877_8": "tena so sabbaso samujjalanto tiṭṭhati.",
  "tika-s0102t:877_9": "Kuṭumalakajātoti sañjātamahāmakuḷo.",
  "tika-s0102t:877_10": "Korakajātoti sañjātasūcibhedo sampati vikasamānāvattho.",
  "tika-s0102t:877_11": "Sabbapāliphulloti sabbaso phullitavikasito.",
  "tika-s0102t:878_0": "Kantanakavātoti devānaṃ puññakammapaccayā pupphānaṃ chindanakavāto.",
  "tika-s0102t:878_1": "Kantatīti chindati.",
  "tika-s0102t:878_2": "Sampaṭicchanakavātoti chinnānaṃ chinnānaṃ pupphānaṃ sampaṭiggaṇhanakavāto.",
  "tika-s0102t:878_3": "Naccantoti nānāvidhabhattiṃ sannivesavasena naccanaṃ karonto.",
  "tika-s0102t:878_4": "Aññataradevatānanti nāmagottavasena appaññātadevatānaṃ.",
  "tika-s0102t:879_0": "Reṇuvaṭṭīti reṇusaṅghāto. Kaṇṇikaṃ āhaccāti sudhammāya kūṭaṃ āhantvā.",
  "tika-s0102t:880_0": "Aṭṭha divaseti pañcamiyā saddhiṃ pakkhe cattāro divase sandhāya vuttaṃ.",
  "tika-s0102t:880_1": "Yathāvuttesu aṭṭhasu divasesu dhammassavanaṃ nibaddhaṃ tadā pavattatīti tato aññadā kāritaṃ sandhāyāha “akāladhammassavanaṃ kārita”nti.",
  "tika-s0102t:880_2": "Cetiye chattassa heṭṭhā kātabbavedikā chattavedikā.",
  "tika-s0102t:880_3": "Cetiyaṃ parikkhipitvā padakkhiṇakaraṇaṭṭhānaṃ antokatvā kātabbavedikā puṭavedikā.",
  "tika-s0102t:880_4": "Cetiyassa kucchiṃ parikkhipitvā taṃ sambandhameva katvā kātabbavedikā kucchivedikā.",
  "tika-s0102t:880_5": "Sīharūpapādakaṃ āsanaṃ sīhāsanaṃ.",
  "tika-s0102t:880_6": "Ubhosu passesu sīharūpayuttaṃ sopānaṃ sīhasopānaṃ.",
  "tika-s0102t:881_0": "Attamanā honti aniyāmanakabhāvato.",
  "tika-s0102t:881_1": "Tenevāha “mahāpuññe purakkhatvā”tiādi.",
  "tika-s0102t:881_2": "Pavāraṇāsaṅgahatthāya sannipatitāti veditabbā “tadahuposathe pannarase pavāraṇāya puṇṇāya puṇṇamāya rattiyā”ti vacanato.",
  "tika-s0102t:882_0": "295.",
  "tika-s0102t:882_1": "Navahi kāraṇehīti “itipi so bhagavā araha”ntiādinā vuttehi arahattādīhi navahi buddhānubhāvadīpanehi kāraṇehi.",
  "tika-s0102t:882_2": "Dhammassa cāti ettha ca-",
  "tika-s0102t:882_3": "saddo avuttasamuccayatthoti tena sampiṇḍitamatthaṃ dassento “ujuppaṭipannatādibhedaṃ saṅghassa ca suppaṭipatti”nti āha.",
  "tika-s0102t:883_0": "Aṭṭhayathābhuccavaṇṇanā",
  "tika-s0102t:884_0": "296.",
  "tika-s0102t:884_1": "Yathā anantameva ānañcaṃ,",
  "tika-s0102t:884_2": "bhisakkameva bhesajjaṃ,",
  "tika-s0102t:884_3": "evaṃ yathābhūtā eva yathābhuccāti pāḷiyaṃ vuttanti āha “yathābhucceti yathābhūte”ti.",
  "tika-s0102t:884_4": "Vaṇṇetabbato kittetabbato vaṇṇā, guṇā.",
  "tika-s0102t:884_5": "Kathaṃ paṭipannoti hetuavatthāyaṃ,",
  "tika-s0102t:884_6": "phalaavatthāyaṃ,",
  "tika-s0102t:884_7": "sattānaṃ upakārā vatthāyanti tīsupi avatthāsu lokanāthassa bahujanahitāya paṭipattiyā kathetukamyatāpucchā.",
  "tika-s0102t:884_8": "Tathā hi naṃ ādito paṭṭhāya yāva pariyosānā saṅkhepeneva dassento “dīpaṅkarapādamūle”tiādimāha.",
  "tika-s0102t:884_9": "Tattha abhinīharamānoti abhinīhāraṃ karonto.",
  "tika-s0102t:884_10": "Yaṃ panettha mahābhinīhāre,",
  "tika-s0102t:884_11": "pāramīsu ca vattabbaṃ,",
  "tika-s0102t:884_12": "taṃ brahmajālaṭīkāyaṃ vuttaṃ evāti tattha vuttanayeneva veditabbaṃ.",
  "tika-s0102t:885_0": "“Khantivāditāpasakāle”tiādi hetuavatthāyameva anaññasādhāraṇāya sudukkarāya bahujanahitāya paṭipattiyā vibhāvanaṃ.",
  "tika-s0102t:885_1": "Yathādhippetaṃ hitasukhaṃ yāya kiriyāya vinā na ijjhati,",
  "tika-s0102t:885_2": "sāpi tadatthā evāti dassetuṃ “tusitapure yāvatāyukaṃ tiṭṭhantopī”tiādi vuttaṃ.",
  "tika-s0102t:886_0": "Dhammacakkappavattanādi pana nibbattitā bahujanahitāya paṭipatti.",
  "tika-s0102t:886_1": "Āyusaṅkhārossajjanampi “ettakaṃ kālaṃ tiṭṭhāmī”ti pavattiyā bahujanahitāya paṭipatti.",
  "tika-s0102t:886_2": "Anupādisesāya nibbānadhātuyā parinibbānavasena bahujanahitāya paṭipatti.",
  "tika-s0102t:886_3": "Tenāha “yāvassā”tiādi.",
  "tika-s0102t:886_4": "Sesapadānīti “bahujanasukhāyā”tiādīni padāni.",
  "tika-s0102t:886_5": "Pacchimanti “atthāya hitāya sukhāyā”ti padattayaṃ.",
  "tika-s0102t:886_6": "Purimassāti tato purimassa padattayassa.",
  "tika-s0102t:886_7": "Atthoti atthaniddeso.",
  "tika-s0102t:887_0": "Yadipi atītenaṅgena samannāgatā satthāro ahesuṃ,",
  "tika-s0102t:887_1": "tepi pana buddhā evāti atthato amhākaṃ satthā anaññoti āha “atītepi buddhato aññaṃ na samanupassāmā”ti.",
  "tika-s0102t:887_2": "Yathā ca atīte,",
  "tika-s0102t:887_3": "evaṃ anāgate cāti ayamattho nayato labbhatīti katvā vuttaṃ “anāgatepi na samanupassāmā”ti.",
  "tika-s0102t:887_4": "Sakko pana devarājā tamatthaṃ atthāpannameva katvā “na panetarahi” iccevāha.",
  "tika-s0102t:887_5": "Kiṃ sakko kathetīti vicāretvāti “neva atītaṃse samanupassamā’ti vadanto sakko kiṃ kathetī”ti vicāraṇaṃ samuṭṭhapetvā.",
  "tika-s0102t:887_6": "Yasmā atīte buddhā ahesuṃ,",
  "tika-s0102t:887_7": "anāgate bhavissantīti nāyamattho sakkena devarājena pariññāto,",
  "tika-s0102t:887_8": "te pana buddhasāmaññena amhākaṃ bhagavatā saddhiṃ gahetvā etarahi aññassa sabbena sabbaṃ abhāvato tathā vuttanti dassetuṃ “etarahī”tiādi vuttaṃ.",
  "tika-s0102t:887_9": "Svākkhātādīnīti svākkhātapadādīni.",
  "tika-s0102t:887_10": "Kusalādīnīti “idaṃ kusala”ntiādīni padāni.",
  "tika-s0102t:888_0": "Gaṅgāyamunānaṃ asamāgamaṭṭhāne udakaṃ bhinnavaṇṇaṃ hontampi samāgamaṭṭhāne abhinnavaṇṇaṃ evāti āha “vaṇṇenapi saṃsandati sametī”ti.",
  "tika-s0102t:888_1": "Tattha kira gaṅgodakasadisameva yamunodakaṃ.",
  "tika-s0102t:888_2": "Yathā nibbānaṃ kenaci kilesena anupakkiliṭṭhatāya parisuddhaṃ,",
  "tika-s0102t:888_3": "evaṃ nibbānagāminipaṭipadāpi kenaci kilesena anupakkiliṭṭhatāya parisuddhāva icchitabbā.",
  "tika-s0102t:888_4": "Tenāha “na hī”tiādi.",
  "tika-s0102t:888_5": "Yena parisuddhatthena nibbānassa,",
  "tika-s0102t:888_6": "nibbānagāminiyā paṭipadāya ca ākāsūpamatā,",
  "tika-s0102t:888_7": "so kenaci anupalepo,",
  "tika-s0102t:888_8": "anupakkileso cāti āha “ākāsampi alaggaṃ parisuddha”nti.",
  "tika-s0102t:888_9": "Idāni tamatthaṃ nidassanena vibhūtaṃ katvā dassetuṃ “candimasūriyāna”ntiādi vuttaṃ.",
  "tika-s0102t:888_10": "Saṃsandati yujjati paṭipajjitabbatāpaṭipajjanehi aññamaññānucchavikatāya.",
  "tika-s0102t:889_0": "Paṭipadāya ṭhitānanti paṭipadaṃ maggapaṭipattiṃ paṭipajjamānānaṃ.",
  "tika-s0102t:889_1": "Vusitavatanti brahmacariyavāsaṃ vusitavantānaṃ etesaṃ.",
  "tika-s0102t:889_2": "Laddhasahāyoti etāsaṃ paṭipadānaṃ vasena laddhasahāyo.",
  "tika-s0102t:889_3": "Tattha tattha sāvakehi satthu kātabbakicce.",
  "tika-s0102t:889_4": "Idaṃ pana “adutiyo”tiādi suttantare āgatavacanaṃ aññehi asadisaṭṭhena vuttaṃ,",
  "tika-s0102t:889_5": "na yathāvuttasahāyābhāvato.",
  "tika-s0102t:889_6": "Apanujjāti apanīya vivajjetvā.",
  "tika-s0102t:889_7": "“Apanujjā”ti ca antogadhāvadhāraṇaṃ idaṃ vacanaṃ ekantikattā tassa apanodassāti vuttaṃ “apanujjevā”ti.",
  "tika-s0102t:890_0": "Labbhatīti lābho,",
  "tika-s0102t:890_1": "so pana ukkaṃsagativijānanena sātisayo,",
  "tika-s0102t:890_2": "vipulo eva ca idhādhippetoti āha “mahālābho uppanno”ti.",
  "tika-s0102t:890_3": "Ussannapuññanissandasamuppannoti yathāvuttakālaṃ sambhatasuvipulauḷāratarapuññābhisandato nibbatto.“Ime nibbattā,",
  "tika-s0102t:890_4": "ito paraṃ mayhaṃ okāso natthī”ti ussāhajāto viya uparūpari vaḍḍhamāno udapādi.",
  "tika-s0102t:890_5": "Sabbadisāsu hi yamakamahāmegho uṭṭhahitvā mahāmeghaṃ viya sabbapāramiyo “ekasmiṃ attabhāve vipākaṃ dassāmā”ti",
  "tika-s0102t:890_6": "sampiṇḍitā viya bhagavato idaṃ lābhasakkārasilokaṃ nibbattayiṃsu,",
  "tika-s0102t:890_7": "tato annapānavatthayānamālāgandhavilepanādihatthā khattiyabrāhmaṇādayo upagantvā “kahaṃ buddho,",
  "tika-s0102t:890_8": "kahaṃ bhagavā,",
  "tika-s0102t:890_9": "kahaṃ devadevo,",
  "tika-s0102t:890_10": "kahaṃ narāsabho,",
  "tika-s0102t:890_11": "kahaṃ purisasīho”ti bhagavantaṃ pariyesanti,",
  "tika-s0102t:890_12": "sakaṭasatehipi paccaye āharitvā okāsaṃ alabhamānā samantā gāvutappamāṇampi sakaṭadhurena sakaṭadhuraṃ",
  "tika-s0102t:890_13": "āhacca tiṭṭhanti ceva anubandhanti ca andhakavindabrāhmaṇādayo viya.",
  "tika-s0102t:890_14": "Sabbaṃ khandhake,",
  "tika-s0102t:890_15": "tesu tesu ca suttesu āgatanayena veditabbaṃ.",
  "tika-s0102t:890_16": "Tenāha “lābhasakkāro mahogho viyā”tiādi.",
  "tika-s0102t:891_0": "Paṭipāṭibhattanti bahūsu “dānaṃ dassāmā”ti āhaṭapaṭipāṭikāya uṭṭhitesu anupaṭipāṭiyā dātabba bhattaṃ.",
  "tika-s0102t:892_0": "Matthakaṃ patto anaññasādhāraṇattā tassa dānassa.",
  "tika-s0102t:892_1": "Upāyaṃ ācikkhi nāgarānaṃ asakkuṇeyyarūpena dānaṃ dāpetuṃ.",
  "tika-s0102t:892_2": "Sālakalyāṇirukkhā rājapariggahā aññehi asādhāraṇā,",
  "tika-s0102t:892_3": "tasmā tesaṃ padarehi maṇḍapo kārito,",
  "tika-s0102t:892_4": "hatthino ca rājabhaṇḍabhūtā nāgarehi na sakkā laddhunti tehi chattaṃ dhārāpitaṃ,",
  "tika-s0102t:892_5": "tathā khattiyadhītāhi veyyāvaccaṃ kāritaṃ.",
  "tika-s0102t:892_6": "“Pañca āsanasatānī”ti idaṃ sālakalyāṇimaṇḍape paññatte sandhāya vuttaṃ,",
  "tika-s0102t:892_7": "tato bahi pana bahūni paññattāni ahesuṃ.",
  "tika-s0102t:892_8": "Catujjātiyagandhaṃ pisati buddhappamukhassa saṅghassa pūjanatthañceva pattassa ubbaṭanatthañca.",
  "tika-s0102t:892_9": "Udakanti pattadhovanaudakaṃ.",
  "tika-s0102t:892_10": "Anagghāni ahesuṃ anaggharatanābhisaṅkhatattā.",
  "tika-s0102t:893_0": "Sattadhā muddhā phalissati anādarakāraṇādinā.",
  "tika-s0102t:893_1": "Kāḷaṃ olokessāmīti kāḷaṃ evaṃ anupekkhissāmi,",
  "tika-s0102t:893_2": "tassa uppajjanakaṃ anatthaṃ pariharissāmīti attho.",
  "tika-s0102t:894_0": "Kadariyāti thaddhamaccharino puññakammavimukhā.",
  "tika-s0102t:894_1": "Devalokaṃ na vajanti puññassa akatattā,",
  "tika-s0102t:894_2": "maccharibhāvena ca pāpassa pasutattā.",
  "tika-s0102t:894_3": "Bālāti duccintitacintanādinā bālalakkhaṇayuttā.",
  "tika-s0102t:894_4": "Nappasaṃsanti dānaṃ pasaṃsitumpi na visahanti.",
  "tika-s0102t:894_5": "Dhīroti dhītisampanno uḷārapañño parehi kataṃ dānaṃ anumodamānopi,",
  "tika-s0102t:894_6": "teneva dānānumodaneneva.",
  "tika-s0102t:894_7": "Sukhī paratthāti paraloke kāyikacetasikasukhasamaṅgī hoti.",
  "tika-s0102t:895_0": "Vararojo nāma tasmiṃ kāle eko khattiyo,",
  "tika-s0102t:895_1": "tassa vararojassa.",
  "tika-s0102t:895_2": "Anavajja…pe…",
  "tika-s0102t:895_3": "phaleyya abhūtavādibhāvatoti adhippāyo.",
  "tika-s0102t:895_4": "Atirekapadasahassena tiṃsādhikena aḍḍhateyyagāthāsatena vaṇṇameva kathesi rūpappasannatāya ca.",
  "tika-s0102t:896_0": "Yāva maññe khattiyāti ettha yāvāti avadhiparicchedavacanaṃ,",
  "tika-s0102t:896_1": "aññeti nipātamattaṃ,",
  "tika-s0102t:896_2": "yāva khattiyā khattiye avadhiṃ katvā sabbe devamanussāti adhippāyo.",
  "tika-s0102t:896_3": "Tenāha “khattiyā brāhmaṇā”tiādi.",
  "tika-s0102t:896_4": "Madapamattoti lābhasakkārasilokamadena pamatto ceva tadanvayena pamādena pamatto ca hutvā.",
  "tika-s0102t:897_0": "Tadanvayamevāti tadanugatameva. Vācā…pe…",
  "tika-s0102t:897_1": "sametīti vacīkammakāyakammāni aññamaññaṃ aviruddhāni,",
  "tika-s0102t:897_2": "aññadatthu saṃsandanti.",
  "tika-s0102t:897_3": "Ajā eva migāti ajāmigā,",
  "tika-s0102t:897_4": "te ajāmige.",
  "tika-s0102t:898_0": "Tiṇṇavicikiccho sabbaso atikkantavicikicchākantāro.",
  "tika-s0102t:898_1": "Nanu ca sabbepi sotāpannā tiṇṇavicikicchā,",
  "tika-s0102t:898_2": "vigatakathaṃkathā ca?",
  "tika-s0102t:898_3": "Saccametaṃ,",
  "tika-s0102t:898_4": "idaṃ pana na tādisaṃ tiṇṇavicikicchataṃ sandhāya vuttaṃ,",
  "tika-s0102t:898_5": "atha kho sabbasmiṃ ñeyyadhamme sabbākārāvabodhasaṅkhātasanniṭṭhānavasena sabbaso nirākataṃ sandhāyāti dassento “yathā hī”ti ādimāha.",
  "tika-s0102t:898_6": "Ussannussannattāti paroparabhāvato,",
  "tika-s0102t:898_7": "ayañca attho bhagavato anekadhātunānādhātuñāṇabalenapi ijjhati.",
  "tika-s0102t:898_8": "Sabbattha vigatakathaṃkatho sabbadassāvibhāvato.",
  "tika-s0102t:898_9": "Sabbesaṃ paramatthadhammānaṃ saccābhisamayavasena paṭividdhattā vuttaṃ “vohāravasenā”ti vā nāmagottādivasenāti attho.",
  "tika-s0102t:899_0": "Pariyositasaṅkappoti sabbaso niṭṭhitamanoratho.",
  "tika-s0102t:899_1": "Nanu ca ariyamaggena pariyositasaṅkappatā nāma soḷasakiccasiddhiyā katakaraṇīyabhāvena,",
  "tika-s0102t:899_2": "na sabbañeyyadhammāvabodhenāti codanaṃ sandhāyāha “pubbe ananussutesū”tiādi.",
  "tika-s0102t:899_3": "Sāvakānaṃ sāvakapāramiñāṇaṃ viya,",
  "tika-s0102t:899_4": "hi paccekabuddhānaṃ paccekabodhiñāṇaṃ viya ca sammāsambuddhānaṃ sabbaññutaññāṇaṃ catusaccābhisambodhapubbakamevāti.",
  "tika-s0102t:899_5": "Ananussutesūti na anussutesu.",
  "tika-s0102t:899_6": "Sāmanti sayameva.",
  "tika-s0102t:899_7": "Padadvayenāpi parato ghosena vināti dasseti.",
  "tika-s0102t:899_8": "Tatthāti nimittatthe bhummaṃ,",
  "tika-s0102t:899_9": "saccābhisambodhanimittanti attho.",
  "tika-s0102t:899_10": "Saccābhisambodho ca aggamaggavasenāti daṭṭhabbaṃ.",
  "tika-s0102t:899_11": "Balesu ca vasībhāvanti dasannaṃ balañāṇānaṃ yathāruci pavatti.",
  "tika-s0102t:899_12": "Jātattā jātāti sammāsambuddhe vadati.",
  "tika-s0102t:900_0": "297. Tattha tattha rājadhāniādike nibaddhavāsaṃ vasanto. Tīsu maṇḍalesu yathākālaṃ cārikaṃ caranto.",
  "tika-s0102t:901_0": "298.",
  "tika-s0102t:901_1": "Assāti phalassa.",
  "tika-s0102t:901_2": "Tanti kāraṇaṃ.",
  "tika-s0102t:901_3": "Dvinnampi ekato uppattiyā kāraṇaṃ natthi,",
  "tika-s0102t:901_4": "pageva tiṇṇaṃ,",
  "tika-s0102t:901_5": "catunnaṃ vāti.",
  "tika-s0102t:901_6": "“Ettha cā”tiādi “ekissā lokadhātuyā”ti vuttalokadhātuyā pamāṇaparicchedadassanatthaṃ āraddhaṃ.",
  "tika-s0102t:902_0": "Yāvatāti yattakena ṭhānena.",
  "tika-s0102t:902_1": "Pariharantīti sineruṃ parikkhipantā parivattanti.",
  "tika-s0102t:902_2": "Disāti disāsu,",
  "tika-s0102t:902_3": "bhummatthe etaṃ paccattavacanaṃ.",
  "tika-s0102t:902_4": "Bhanti dibbanti.",
  "tika-s0102t:902_5": "Virocanāti obhāsantā,",
  "tika-s0102t:902_6": "virocanā vā sobhamānā candimasūriyā bhanti,",
  "tika-s0102t:902_7": "tato eva disā ca bhanti.",
  "tika-s0102t:902_8": "Tāva sahassadhāti tattako sahassaloko.",
  "tika-s0102t:903_0": "Ettakanti imaṃ cakkavāḷaṃ majjhe katvā imināva saddhiṃ cakkavāḷaṃ dasasahassaṃ.",
  "tika-s0102t:903_1": "Yaṃ panettha vattabbaṃ,",
  "tika-s0102t:903_2": "taṃ mahāpadānavaṇṇanāyaṃ vuttameva.",
  "tika-s0102t:903_3": "Na paññāyatīti tīsu piṭakesu anāgatattā.",
  "tika-s0102t:904_0": "Sanaṅkumārakathāvaṇṇanā",
  "tika-s0102t:905_0": "300.",
  "tika-s0102t:905_1": "Vaṇṇenāti rūpasampattiyā.",
  "tika-s0102t:905_2": "Suviññeyyattā taṃ anāmasitvā yasasaddasseva atthamāha.",
  "tika-s0102t:905_3": "Alaṅkāraparivārenāti alaṅkārena ca parivārena ca.",
  "tika-s0102t:905_4": "Puññasiriyāti puññiddhiyā.",
  "tika-s0102t:906_0": "301.",
  "tika-s0102t:906_1": "Sampasādaneti sampasādajanane.",
  "tika-s0102t:906_2": "Saṃpubbo khā-",
  "tika-s0102t:906_3": "saddo jānanattho “saṅkhāyetaṃ paṭisevatī”tiādīsu viyāti āha “jānitvā modāmā”ti.",
  "tika-s0102t:907_0": "Govindabrāhmaṇavatthuvaṇṇanā",
  "tika-s0102t:908_0": "304.",
  "tika-s0102t:908_1": "Yāva dīgharattanti yāva parimāṇato,",
  "tika-s0102t:908_2": "aparimitakālaparidīpanametanti āha “ettakanti…pe…",
  "tika-s0102t:908_3": "aticiraratta”nti.",
  "tika-s0102t:908_4": "Mahāpaññova so bhagavāti tena brahmunā anumatipucchāvasena devānaṃ vuttanti dassento “mahāpaññova so bhagavā.",
  "tika-s0102t:908_5": "Noti kathaṃ tumhe maññathā”ti āha.",
  "tika-s0102t:908_6": "Sayamevetaṃ pañhaṃ byākātukāmo “bhūtapubbaṃ bho”ti ādiṃ āhāti sambandho.",
  "tika-s0102t:908_7": "Evaṃ pana byākarontena atthato ayampi attho vutto nāma hotīti dassento “anacchariyameta”nti ādimāha.",
  "tika-s0102t:908_8": "Tiṇṇaṃ mārānanti kilesābhisaṅkhāradevaputtamārānaṃ.",
  "tika-s0102t:908_9": "“Anacchariyameta”nti vuttamevatthaṃ nigamanavasena “kimettha acchariya”nti punapi vuttaṃ.",
  "tika-s0102t:909_0": "Rañño diṭṭhadhammikasamparāyikaatthānaṃ puro dhānato pure pure saṃvidhānato purohitoti āha “sabbakiccāni anusāsanapurohito”ti.",
  "tika-s0102t:909_1": "Govindiyābhisekenāti govindassa ṭhāne ṭhapanābhisekena.",
  "tika-s0102t:909_2": "Taṃ kira tassa brāhmaṇassa kulaparamparāgataṃ ṭhānantaraṃ.",
  "tika-s0102t:909_3": "Jotitattāti āvudhānaṃ jotitattā.",
  "tika-s0102t:909_4": "Pālanasamatthatāyāti rañño,",
  "tika-s0102t:909_5": "aparimitassa ca sattakāyassa anatthato paripālanasamatthatāya.",
  "tika-s0102t:910_0": "Sammā vossajjitvāti suṭṭhu tassevāgāravabhāvena vissajjitvā niyyātetvā.",
  "tika-s0102t:910_1": "Taṃ tamatthaṃ kiccaṃ passatīti atthadaso.",
  "tika-s0102t:911_0": "305.",
  "tika-s0102t:911_1": "Bhavanaṃ vaḍḍhanaṃ bhavo,",
  "tika-s0102t:911_2": "bhavati etenāti vā bhavo,",
  "tika-s0102t:911_3": "vaḍḍhikāraṇaṃ sandhivasena ma- kārāgamo, o-",
  "tika-s0102t:911_4": "kārassa ca a-",
  "tika-s0102t:911_5": "kārādesaṃ katvā “bhavamatthū”ti vuttaṃ.",
  "tika-s0102t:911_6": "Bhavantaṃ jotipālanti pana sāmiatthe upayogavacananti āha “bhoto”ti.",
  "tika-s0102t:911_7": "Mā paccabyāhāsīti mā paṭikkhipīti attho.",
  "tika-s0102t:911_8": "So pana paṭikkhepo paṭivacanaṃ hotīti āha “mā paṭibyāhāsī”ti.",
  "tika-s0102t:911_9": "Abhisambhosīti kammantānaṃ saṃvidhāne samattho hotīti āha “saṃvidahitvā”ti.",
  "tika-s0102t:911_10": "Bhavābhavaṃ,",
  "tika-s0102t:911_11": "paññañca vindi paṭilabhīti govindo,",
  "tika-s0102t:911_12": "mahanto govindo mahāgovindo.",
  "tika-s0102t:911_13": "“Go”ti hi paññāyetaṃ adhivacanaṃ gacchati atthe bujjhatīti.",
  "tika-s0102t:912_0": "Rajjasaṃvibhajanavaṇṇanā",
  "tika-s0102t:913_0": "306.",
  "tika-s0102t:913_1": "Ekapitikā vemātukā kaniṭṭhabhātaro.",
  "tika-s0102t:913_2": "Ayaṃ abhisittoti ayaṃ reṇu rājakumāro pitu accayena rajje abhisitto.",
  "tika-s0102t:913_3": "Rājakārakāti rājaputtaṃ rajje patiṭṭhāpetāro.",
  "tika-s0102t:914_0": "307.",
  "tika-s0102t:914_1": "Madentīti madanīyāti kattusādhanataṃ dassento “madakarā”ti āha.",
  "tika-s0102t:914_2": "Madakaraṇaṃ pana pamādassa visesakāraṇanti vuttaṃ “pamādakarā”ti.",
  "tika-s0102t:915_0": "308.",
  "tika-s0102t:915_1": "Reṇussa rajjasamīpe dasagāvutamattavitthatāni hutvā aparabhāge tiyojanasataṃ vitthatattā sabbāni cha rajjāni sakaṭamukhāni paṭṭhapesi.",
  "tika-s0102t:915_2": "Vitānasadisaṃ caturassabhāvato.",
  "tika-s0102t:916_0": "310.",
  "tika-s0102t:916_1": "Sahāti gāthāya padaparipūraṇatthaṃ vuttaṃ.",
  "tika-s0102t:916_2": "Tassa atthaṃ dassento “teneva sahā”ti āha.",
  "tika-s0102t:916_3": "Sahāti vā avinābhāvatthe nipāto,",
  "tika-s0102t:916_4": "so saha āsuṃ satta bhāradhāti yojetabbo,",
  "tika-s0102t:916_5": "tena te desantare vasantā vicittena sahabhāvino avinābhāvinoti dīpeti.",
  "tika-s0102t:916_6": "Rajjabhāraṃ dhārenti attani āropenti vahantīti bhāradhā.",
  "tika-s0102t:917_0": "Paṭhamabhāṇavāravaṇṇanā niṭṭhitā.",
  "tika-s0102t:918_0": "Kittisaddaabbhuggamanavaṇṇanā",
  "tika-s0102t:919_0": "311.",
  "tika-s0102t:919_1": "Anupurohite ṭhapesīti anupurohite katvā ṭhapesi,",
  "tika-s0102t:919_2": "anupurohite vā ṭhāne ṭhapesi.",
  "tika-s0102t:919_3": "Tisavanaṃ karonte sandhāya “divasassa tikkhattu”nti vuttaṃ.",
  "tika-s0102t:919_4": "Dvīsu sandhīsu savanaṃ karonte sandhāya “sāyaṃ,",
  "tika-s0102t:919_5": "pāto vā”ti vuttaṃ.",
  "tika-s0102t:919_6": "Tato paṭṭhāyāti vatacariyaṃ matthakaṃ pāpetvā nhātakālato pabhuti.",
  "tika-s0102t:920_0": "312.",
  "tika-s0102t:920_1": "Abhiuggacchīti uṭṭhahi udapādi.",
  "tika-s0102t:920_2": "Acintetvāti “kathaṃ kho ahaṃ brahmunā saddhiṃ manteyya”nti acintetvā evaṃ cittampi anuppādetvā.",
  "tika-s0102t:920_3": "Tena samāgamanasseva abhāvato amantetvā.",
  "tika-s0102t:920_4": "Taṃ disvāti taṃ karuṇābrahmavihārabhāvanaṃ brahmadassanūpāyaṃ disvā ñāṇacakkhunā.",
  "tika-s0102t:921_0": "313.",
  "tika-s0102t:921_1": "Evanti evaṃ rañño ārocetvā paṭisallānaṃ upagate.",
  "tika-s0102t:921_2": "Sabbatthāti sabbesu channaṃ khattiyānaṃ,",
  "tika-s0102t:921_3": "sattannaṃ brāhmaṇamahāsālānaṃ,",
  "tika-s0102t:921_4": "sattannaṃ nāṭakasatānaṃ,",
  "tika-s0102t:921_5": "cattārīsāya ca bhariyānaṃ āpucchanavāresu.",
  "tika-s0102t:922_0": "316. Sādisiyoti jātiyā sādisiyoti āha “samavaṇṇā samajātikā”ti.",
  "tika-s0102t:923_0": "317.",
  "tika-s0102t:923_1": "Santhāgāranti jhānamanasikārena bahi visaṭavitakkavūpasamanena cittassa santhambhanaṃ agāraṃ,",
  "tika-s0102t:923_2": "jhānasālanti attho.",
  "tika-s0102t:923_3": "Gahitāvāti bhāvanānuyogena mahāsattena attano cittasantāne uppādanavasena gahitā eva.",
  "tika-s0102t:923_4": "Natthi jhāneneva vikkhambhitattā.",
  "tika-s0102t:923_5": "Visesato hissa karuṇāya bhāvitattā anabhirati ukkaṇṭhanā natthi,",
  "tika-s0102t:923_6": "mettāya bhāvitattā bhayaparitassanā natthi.",
  "tika-s0102t:923_7": "Ukkaṇṭhanāti pana brahmadassane ussukkaṃ,",
  "tika-s0102t:923_8": "paritassanāti tadabhipatthanāti āha “brahmuno panā”tiādi.",
  "tika-s0102t:924_0": "Brahmunāsākacchāvaṇṇanā",
  "tika-s0102t:925_0": "318.",
  "tika-s0102t:925_1": "Cittutrāsoti cittassa utrāsanamattaṃ.",
  "tika-s0102t:925_2": "Kathanti sattanikāyanivāsaṭṭhānanāmagottādīnaṃ vasena kena pakārena.",
  "tika-s0102t:925_3": "Tenāha “ki”ntiādi.",
  "tika-s0102t:926_0": "Soti ye te panakanasanantabandhasatanasanaṅkumārakālanāmakā loke pākaṭā paññātā brahmāno,",
  "tika-s0102t:926_1": "tesu sanaṅkumāro nāmāhanti dasseti.",
  "tika-s0102t:927_0": "Agghanti garuṭṭhāniyānaṃ dātabbaṃāhāraṃ.",
  "tika-s0102t:927_1": "Madhusākanti madhurāhāraṃ,",
  "tika-s0102t:927_2": "yaṃ kiñci atithino dātabbaṃ āhāraṃ upacāravasena evaṃ vadati.",
  "tika-s0102t:927_3": "Tenāha “madhusākaṃ panā”tiādi.",
  "tika-s0102t:927_4": "Pucchāmāti nimantanavasena pucchāma.",
  "tika-s0102t:928_0": "319.",
  "tika-s0102t:928_1": "Mahāsatto cattāro brahmavihāre bhāvetvā ṭhitopi tesu “brahmasahabyatāya maggo”ti anibbematikatāya “kaṅkhī”ti avoca.",
  "tika-s0102t:928_2": "Keci pana “tapokammena parikkhīṇasarīratāya,",
  "tika-s0102t:928_3": "brahmasamāgamena bhayādisamuppattiyā ca paṭiladdhamattehi brahmavihārehi parihīno ahosi,",
  "tika-s0102t:928_4": "tasmā avikkhambhitavicikicchatāya ‘kaṅkhī’ti avocā”ti vadanti.",
  "tika-s0102t:928_5": "Parassa vediyā viditā paravediyā,",
  "tika-s0102t:928_6": "te pana tassa pākaṭā vibhūtāti āha “parassa pākaṭesu paravediyesū”ti.",
  "tika-s0102t:928_7": "Tattha kāraṇamāha “parena sayaṃ abhisaṅkhatattā”ti.",
  "tika-s0102t:928_8": "Mamāti kammaṃ mamaṃkāro,",
  "tika-s0102t:928_9": "mamattanti āha “idaṃ mama…pe…",
  "tika-s0102t:928_10": "taṇha”nti.",
  "tika-s0102t:928_11": "“Mama”nti karoti etenāti hi mamaṃkāro,",
  "tika-s0102t:928_12": "tathāpavattā taṇhā.",
  "tika-s0102t:928_13": "Manujesūti niddhāraṇe bhummaṃ,",
  "tika-s0102t:928_14": "na visayeti āha “manujesu yo kocī”ti.",
  "tika-s0102t:928_15": "“Ekodibhūto”ti padassa bhāvatthaṃ tāva dassento “ekībhūto”ti vatvā puna taṃ vivaranto “eko tiṭṭhanto eko nisīdanto”ti āha.",
  "tika-s0102t:928_16": "Tādisoti eko hutvā pavattanako.",
  "tika-s0102t:928_17": "Bhūtoti jāto.",
  "tika-s0102t:928_18": "Jhāne adhimutti nāma tasmiṃ nibbattite,",
  "tika-s0102t:928_19": "anibbattite kuto adhimuttīti āha “jhānaṃ nibbattetvāti attho”ti.",
  "tika-s0102t:928_20": "Vissagandho nāma kodhādikilesaparibhāvanāti tesaṃ vikkhambhanena vissagandhavirahito.",
  "tika-s0102t:928_21": "Etesu dhammesūti pabbajjānaṃ vivekavāsakaruṇābrahmavihārādidhammesu.",
  "tika-s0102t:929_0": "320.",
  "tika-s0102t:929_1": "Avidvāti na viditavā.",
  "tika-s0102t:929_2": "Āvaritāti kusalānaṃ uttarimanussadhammānaṃ uppattinivāraṇena āvaritā.",
  "tika-s0102t:929_3": "Pūtikāti byāpannacittatādinā pūtibhūtā.",
  "tika-s0102t:929_4": "Kilesavasena duggandhaṃ vissagandhaṃ vāyati.",
  "tika-s0102t:929_5": "Nirayādiapāyesu nibbattanasīlatāya āpāyikāti āha “apāyūpagā”ti.",
  "tika-s0102t:929_6": "Corādīhi upaddutassa pavisitukāmassa pākārakavāṭaparikhādīhi viya nagaraṃ kodhādīhi nivuto pihito brahmaloko assāti nivutabrahmaloko.",
  "tika-s0102t:929_7": "Pucchati “kenāvaṭā”ti vadanto.",
  "tika-s0102t:930_0": "Musāvādova mosavajjaṃ yathā bhisakkameva bhesajjaṃ.",
  "tika-s0102t:930_1": "Kujjhanaṃ dussanaṃ.",
  "tika-s0102t:930_2": "Diṭṭhādīsu adiṭṭhādivāditāvasena paresaṃ visaṃvādanaṃ paravisaṃvādanaṃ.",
  "tika-s0102t:930_3": "Sadisaṃ patirūpaṃ dassetvā palobhanaṃ sadisaṃ dassetvā vañcanaṃ.",
  "tika-s0102t:930_4": "Mittānaṃ vihiṃsanaṃ mettibhedo mittadubbhanaṃ.",
  "tika-s0102t:930_5": "Daḷhamaccharitā thaddhamacchariyaṃ.",
  "tika-s0102t:930_6": "Attani vijjamānaṃ nihīnataṃ,",
  "tika-s0102t:930_7": "sadisataṃ vā atikkamitvā maññanaṃ.",
  "tika-s0102t:930_8": "Paresaṃ sampattiyā asahanaṃ khīyanaṃ.",
  "tika-s0102t:930_9": "Attasampattiyā nigūhanavasena,",
  "tika-s0102t:930_10": "parehi sādhāraṇabhāvāsahanavasena ca vividhā icchā ruci etassāti vivicchā.",
  "tika-s0102t:930_11": "Kadariyatāya mudukaṃ macchariyaṃ.",
  "tika-s0102t:930_12": "Yattha katthacīti sakasantake,",
  "tika-s0102t:930_13": "parasantake,",
  "tika-s0102t:930_14": "hīnātike cāti yattha katthaci ārammaṇe.",
  "tika-s0102t:930_15": "Lubbhanaṃ ārammaṇassa gahaṇaṃ abhigijjhanaṃ.",
  "tika-s0102t:930_16": "Majjanaṃ seyyādivasena madanaṃ sampaggaho.",
  "tika-s0102t:930_17": "Muyhanaṃ ārammaṇassa anavabodho.",
  "tika-s0102t:930_18": "Etesūti etesu yathāvuttesu kodhādīsu sattasantānassa kilissanato vibādhanato,",
  "tika-s0102t:930_19": "upatāpanato ca kilesasaññitesu pāpadhammesu.",
  "tika-s0102t:930_20": "Yuttā payuttā sampayuttā avirahitā.",
  "tika-s0102t:931_0": "Ettha cāyaṃ brahmā mahāsattena āmagandhe supuṭṭho attano yathāupaṭṭhite pāpadhamme cuddasahi padehi vibhajitvā kathesi,",
  "tika-s0102t:931_1": "te pana tādisaṃ pavattivisesaṃ upādāya vuttāpi keci puna vuttā,",
  "tika-s0102t:931_2": "āmagandhasutte pana vuttāpi keci idha sabbaso na vuttā,",
  "tika-s0102t:931_3": "evaṃ santepi lakkhaṇahāranayena,",
  "tika-s0102t:931_4": "tadekaṭṭhatāya vā tesaṃ pettha saṅgaho daṭṭhabbo.",
  "tika-s0102t:931_5": "Tenāha “idaṃ pana sutta”ntiādi.",
  "tika-s0102t:931_6": "Tattha āmagandhasuttena dīpetvāti idha sarūpato avutte āmagandhepi vuttehi ekalakkhaṇatādinā āmagandhasuttena",
  "tika-s0102t:931_7": "pakāsetvā kathetabbaṃ tattha nesaṃ sarūpato kathitattā.",
  "tika-s0102t:931_8": "Āmagandhasuttampi iminā dīpetabbaṃ idha vuttānampi kesañci āmagandhānaṃ tattha avuttabhāvato.",
  "tika-s0102t:931_9": "Yasmā āmagandhasutte vuttāpi āmagandhā atthato idha saṅgahaṃ samosaraṇaṃ gacchanti,",
  "tika-s0102t:931_10": "tasmā idha vutte pariharaṇavasena dassentena yasmā cettha keci abhidhammanayena akilesasabhāvāpi sattasantānassa",
  "tika-s0102t:931_11": "vibādhanaṭṭhena “kilesā”ti vattabbataṃ arahanti,",
  "tika-s0102t:931_12": "tasmā “cuddasasu kilesesū”ti vuttaṃ.",
  "tika-s0102t:932_0": "Nimmādaṃ milāpanaṃ khepananti āha “nimmādetabbā pahātabbā”ti.",
  "tika-s0102t:932_1": "Buddhatantīti buddhabhāvīnaṃ paveṇī,",
  "tika-s0102t:932_2": "buddhabhāvinopi “buddhā”ti vuccanti yathā “agamā rājagahaṃ buddho”ti.",
  "tika-s0102t:932_3": "Mahāpurisassa daḷhīkammaṃ katvāti mahāpurisassa “pabbajissāmaha”nti pavattacittuppādassa daḷhīkammaṃ katvā.",
  "tika-s0102t:933_0": "Reṇurājaāmantanāvaṇṇanā",
  "tika-s0102t:934_0": "321. Mama manaṃ haritvāti mama cittaṃ apanetvā tassa vasena avattitvā.",
  "tika-s0102t:935_0": "Ekībhāvaṃ upagantvā vutthassāti kāyavivekaparibrūhanena ekībhāvaṃ upagantvā tapokammavasena vutthassa.",
  "tika-s0102t:935_1": "Kusapattehi paritthatoti barihisehi vediyā samantato santharito.",
  "tika-s0102t:935_2": "Akācoti vaṇo vaṇasadisakhaṇḍiccavirahito.",
  "tika-s0102t:935_3": "Tenāha “akakkaso”ti.",
  "tika-s0102t:936_0": "Chakhattiyaāmantanāvaṇṇanā",
  "tika-s0102t:937_0": "322. Sikkheyyāmāti sikkhāpeyyāma, sikkhāpanañcettha atthibhāvāpādananti āha “upalāpeyyāmā”ti.",
  "tika-s0102t:938_0": "323.",
  "tika-s0102t:938_1": "Yassa vīriyārambhassa,",
  "tika-s0102t:938_2": "khantibalassa ca abhāvena pabbajitānaṃ samaṇadhammo paripuṇṇo,",
  "tika-s0102t:938_3": "parisuddho ca na hoti,",
  "tika-s0102t:938_4": "tesu vīriyārambhakhantibalesu te te niyojetuṃ “ārambhavho”tiādi vuttaṃ.",
  "tika-s0102t:939_0": "Karuṇājhānamaggoti karuṇājhānasaṅkhāto maggo.",
  "tika-s0102t:939_1": "Ujumaggoti brahmalokagamane ujubhūto maggo.",
  "tika-s0102t:939_2": "Anuttaroti seṭṭho brahmavihārasabhāvato.",
  "tika-s0102t:939_3": "Tenāha “uttamamaggo nāmā”ti.",
  "tika-s0102t:939_4": "Sabbhi rakkhito sādhūhi yathā parihāni na hoti,",
  "tika-s0102t:939_5": "evaṃ paṭipakkhadūrīkaraṇena rakkhito gopito.",
  "tika-s0102t:939_6": "“Saddhammo sabbhi vakkhito”ti keci paṭhanti,",
  "tika-s0102t:939_7": "tesaṃ saparahitasādhanena sādhūhi buddhādīhi kathito paveditoti attho.",
  "tika-s0102t:940_0": "Taṅkhaṇaviddhaṃsanadhammanti yasmiṃ khaṇe virodhidhammasamāyogo,",
  "tika-s0102t:940_1": "tasmiṃyeva khaṇe vinassanasabhāvaṃ,",
  "tika-s0102t:940_2": "yo vā so gamanassādānaṃ devaputtānaṃ heṭṭhupariyena paṭimukhaṃ dhāvantānaṃ sirasi,",
  "tika-s0102t:940_3": "pāde ca baddhakhuradhārāsamāgamanatopi sīghataratāya atiittaro pavattikkhaṇo,",
  "tika-s0102t:940_4": "teneva vinassanasabhāvaṃ.",
  "tika-s0102t:940_5": "Tassa jīvitassa.",
  "tika-s0102t:940_6": "Gatinti niṭṭhaṃ.",
  "tika-s0102t:940_7": "Mantāyanti manteyyanti vuttaṃ hotīti āha “mantetabba”nti.",
  "tika-s0102t:940_8": "Karaṇatthe vā bhummanti “mantāya”nti idaṃ bhummaṃ karaṇatthe daṭṭhabbaṃ yathā “ñātāya”nti.",
  "tika-s0102t:940_9": "Sabbapalibodheti sabbepi kusalakiriyāya vibandhe uparodhe.",
  "tika-s0102t:941_0": "Brāhmaṇamahāsālādīnaṃ āmantanāvaṇṇanā",
  "tika-s0102t:942_0": "324. Appesakkhāti appānubhāvāti āha “pabbajitakālato paṭṭhāyā”tiādi.",
  "tika-s0102t:943_0": "Cakkavatti rājā viya sambhāvito.",
  "tika-s0102t:944_0": "Mahāgovindapabbajjāvaṇṇanā",
  "tika-s0102t:945_0": "328. Samāpattīnaṃ ājānanaṃ nāma attapaccakkhatā, sacchikiriyāti āha “na sakkhiṃsu nibbattetu”nti.",
  "tika-s0102t:946_0": "329.",
  "tika-s0102t:946_1": "Imināti “sarāmaha”nti iminā padena.",
  "tika-s0102t:946_2": "“Sarāmaha”nti hi vadantena bhagavato mahābrahmunā kathitaṃ “tatheva ta”nti bhagavatā paṭiññātameva jātanti.",
  "tika-s0102t:946_3": "Na vaṭṭe nibbindanatthāya catusaccakammaṭṭhānakathāya abhāvato.",
  "tika-s0102t:946_4": "Asati pana vaṭṭe nibbidāya virāgānaṃ asambhavo evāti āha “na virāgāyā”tiādi.",
  "tika-s0102t:946_5": "Ekantameva vaṭṭe nibbindanatthāya anekākāravokāravaṭṭe ādīnavavibhāvanato.",
  "tika-s0102t:947_0": "“Nibbidāyā”ti iminā padena vipassanā vuttā.",
  "tika-s0102t:947_1": "Esa nayo sesesupi.",
  "tika-s0102t:947_2": "Vavatthānakathāti vipassanāmagganibbānānaṃ taṃtaṃpadehi vavatthapetvā kathā.",
  "tika-s0102t:947_3": "Ayamettha nippariyāyakathāti āha “pariyāyena panā”tiādi.",
  "tika-s0102t:948_0": "330.",
  "tika-s0102t:948_1": "Paripūretunti bhāvanāpāripūrivasena paripuṇṇe kātuṃ,",
  "tika-s0102t:948_2": "nibbattetunti attho.",
  "tika-s0102t:948_3": "Brahmacariyaciṇṇakulaputtānanti ciṇṇamaggabrahmacariyānaṃ kulaputtānanti ukkaṭṭhaniddesena arahattanikūṭena desanaṃ niṭṭhapesi.",
  "tika-s0102t:949_0": "Abhinandanaṃ nāma sampaṭicchanaṃ “abhinandanti āgata”ntiādīsu viya,",
  "tika-s0102t:949_1": "tañcettha atthato cittassa attamanatāti āha “cittena sampaṭicchanto abhinanditvā”ti.",
  "tika-s0102t:949_2": "“Sādhu sādhū”ti vācāya sampahaṃsanā anumodanāti āha “vācāya sampahaṃsamāno anumoditvā”ti.",
  "tika-s0102t:950_0": "Mahāgovindasuttavaṇṇanāya līnatthappakāsanā.",
  "tika-s0102t:953_0": "7. Mahāsamayasuttavaṇṇanā",
  "tika-s0102t:954_0": "Nidānavaṇṇanā",
  "tika-s0102t:955_0": "331.",
  "tika-s0102t:955_1": "Udānanti raññā okkākena jātisambhedaparihāranimittaṃ pavattitaṃ udānaṃ paṭicca.",
  "tika-s0102t:955_2": "Ekopi janapado ruḷhisaddena “sakkā”ti vuccatīti ettha yaṃ vattabbaṃ,",
  "tika-s0102t:955_3": "taṃ mahānidānavaṇṇanāyaṃ vuttanayena veditabbaṃ.",
  "tika-s0102t:955_4": "Aropiteti kenaci aropite.",
  "tika-s0102t:956_0": "Āvaraṇenāti setunā. Bandhāpetvāti paṃsupalāsapāsāṇamattikākhaṇḍādīhi āḷiṃ thiraṃ kārāpetvā.",
  "tika-s0102t:957_0": "“Jātiṃ ghaṭṭetvā kalahaṃ vaḍḍhayiṃsū”ti saṅkhepena vuttamatthaṃ pākaṭataraṃ kātuṃ “koliyakammakarā vadantī”tiādi vuttaṃ.",
  "tika-s0102t:958_0": "Tīṇi jātakānīti phandanajātakapathavīundriyajātakalaṭukikajātakāni dve jātakānīti rukkhadhamma vaṭṭakajātakāni.",
  "tika-s0102t:959_0": "Tenāti bhagavatā. Kalahakāraṇabhāvoti kalahakāraṇassa atthibhāvo.",
  "tika-s0102t:960_0": "Aṭṭhāneti akāraṇe.",
  "tika-s0102t:960_1": "Veraṃ katvāti virodhaṃ uppādetvā.",
  "tika-s0102t:960_2": "“Kuṭhārihattho puriso”tiādinā phandanajātakaṃ kathesi.",
  "tika-s0102t:960_3": "“Duddubhāyati bhaddante”tiādinā pathavīundriyajātakaṃ kathesi.",
  "tika-s0102t:960_4": "“Vandāmi taṃ kuñjarā”tiādinā laṭukikajātakaṃ kathesi.",
  "tika-s0102t:961_0": "“Sādhū sambahulā ñātī; api rukkhā araññajā;",
  "tika-s0102t:962_0": "Vāto vahati ekaṭṭhaṃ, brahantampi vanappati”nti. –",
  "tika-s0102t:963_0": "Ādinā rukkhadhammajātakaṃ kathesi.",
  "tika-s0102t:964_0": "“Sammodamānā gacchanti, jālaṃ ādāya pakkhino;",
  "tika-s0102t:965_0": "Yadā te vivadissanti, tadā ehinti me vasa”nti. –",
  "tika-s0102t:966_0": "Ādinā vaṭṭakajātakaṃ kathesi.",
  "tika-s0102t:967_0": "“Attadaṇḍā bhayaṃ jātaṃ, janaṃ passatha medhagaṃ;",
  "tika-s0102t:968_0": "Saṃvegaṃ kittayissāmi, yathā saṃvijitaṃ mayā”ti. ;",
  "tika-s0102t:969_0": "Ādinā attadaṇḍasuttaṃ kathesi.",
  "tika-s0102t:970_0": "Taṃtaṃpalobhanakiriyā kāyavācāhi parakkamantiyo “ukkaṇṭhantū”ti sāsanaṃ pesenti.",
  "tika-s0102t:971_0": "Kuṇāladaheti kuṇāladahatīre patiṭṭhāya.",
  "tika-s0102t:971_1": "Pucchitapucchitaṃ kathesi “anukkamena kuṇālasakuṇarājassa pucchanappasaṅgena kuṇālajātakaṃ kathessāmī”ti.",
  "tika-s0102t:971_2": "Anabhiratiṃ vinodesi itthīnaṃ dosadassanamukhena kāmānaṃ ādīnavokārasaṃkilesavibhāvanena.",
  "tika-s0102t:972_0": "Kosajjaṃ vidhamitvā purisathāmaparibrūhanena “uttamapurisasadisehi no bhavituṃ vaṭṭatī”ti uppannacittā.",
  "tika-s0102t:973_0": "Avissaṭṭhakammantāti arativinodanato paṭṭhāya avissaṭṭhasamaṇakammantā,",
  "tika-s0102t:973_1": "aparicattakammaṭṭhānāti attho.",
  "tika-s0102t:973_2": "Nisīdituṃ vaṭṭatīti bhagavā cintesīti yojanā.",
  "tika-s0102t:974_0": "Paduminiyanti padumassare.",
  "tika-s0102t:974_1": "Vikasiṃsu guṇagaṇavibodhena.",
  "tika-s0102t:974_2": "“Ayaṃ imassa…pe…",
  "tika-s0102t:974_3": "na kathesī”ti iminā sabbepi te bhikkhū tāvadeva paṭipāṭiyā āgatattā aññamaññassa lajjamānā attanā paṭividdhavisesaṃ bhagavato nārocesunti dasseti.",
  "tika-s0102t:974_4": "“Khīṇāsavāna”ntiādinā tattha kāraṇamāha.",
  "tika-s0102t:975_0": "Osīdamatteti bhagavato santikaṃ upagatamatte.",
  "tika-s0102t:975_1": "Ariyamaṇḍaleti ariyasamūhe.",
  "tika-s0102t:975_2": "Pācīnayugandharaparikkhepatoti yugandharapabbatassa pācīnaparikkhepato,",
  "tika-s0102t:975_3": "na bāhirakehi uccamānaudayapabbatato.",
  "tika-s0102t:975_4": "Rāmaṇeyyakadassanatthanti buddhuppādapaṭimaṇḍitattā visesato ramaṇīyassa lokassa ramaṇīyabhāvadassanatthaṃ.",
  "tika-s0102t:975_5": "Ullaṅghitvāti uṭṭhahitvā.",
  "tika-s0102t:975_6": "Evarūpe khaṇe laye muhutteti yathāvutte candamaṇḍalassa uṭṭhitakkhaṇe uṭṭhitavelāyaṃ uṭṭhitamuhutteti",
  "tika-s0102t:975_7": "uparūpari kālassa vaḍḍhitabhāvadassanatthaṃ vuttaṃ.",
  "tika-s0102t:976_0": "Tathā tesaṃ bhikkhūnaṃ jātiādivasena bhagavato anurūpaparivāritaṃ dassento “tatthā”ti ādimāha.",
  "tika-s0102t:977_0": "Samāpannadevatāti āsannaṭṭhāne jhānasamāpatti samāpannadevatā.",
  "tika-s0102t:977_1": "Caliṃsūti uṭṭhahiṃsu.",
  "tika-s0102t:977_2": "Kosamattaṃ ṭhānaṃ saddantaraṃ.",
  "tika-s0102t:977_3": "Jambudīpe kira ādito tesaṭṭhimattāni nagarasahassāni uppannāni,",
  "tika-s0102t:977_4": "tathā dutiyaṃ,",
  "tika-s0102t:977_5": "tathā tatiyaṃ,",
  "tika-s0102t:977_6": "taṃ sandhāyāha “tikkhattuṃ tesaṭṭhiyā nagarasahassesū”ti.",
  "tika-s0102t:977_7": "Te pana sampiṇḍetvā satasahassato paraṃ asītisahassāni,",
  "tika-s0102t:977_8": "navasahassāni ca honti.",
  "tika-s0102t:977_9": "Navanavutiyā doṇamukhasatasahassesūti navasatasahassādhikesu navutisatasahassesu doṇamukhesu.",
  "tika-s0102t:977_10": "Doṇamukhanti ca mahānagarassa āyuppattiṭṭhānabhūtaṃ pādanagaraṃ vuccati.",
  "tika-s0102t:977_11": "Channavutiyā paṭṭanakoṭisatasahassesūti chakoṭiadhikanavutikoṭisatasahassapaṭṭanesu.",
  "tika-s0102t:977_12": "Tambapaṇṇidīpādīsu chapaṇṇāsāya ratanākaresu.",
  "tika-s0102t:977_13": "Evaṃ pana nagaradoṇimukhapaṭṭanaratanākarādivibhāgena kathanaṃ taṃtaṃadhivatthāya vasantīnaṃ devatānaṃ bahubhāvadassanatthaṃ.",
  "tika-s0102t:977_14": "Yadi dasasahassacakkavāḷesu devatā sannipatitā,",
  "tika-s0102t:977_15": "atha kasmā pāḷiyaṃ “dasahi ca lokadhātūhī”ti vuttanti āha “dasasahassa…pe…",
  "tika-s0102t:977_16": "adhippetā”ti,",
  "tika-s0102t:977_17": "tena sahassilokadhātu idha “ekā lokadhātū”ti vuttāti veditabbaṃ.",
  "tika-s0102t:978_0": "Lohapāsādeti ādito kate lohapāsāde.",
  "tika-s0102t:978_1": "Brahmaloketi heṭṭhime brahmaloke.",
  "tika-s0102t:978_2": "Yadi tā devatā evaṃ nirantarā,",
  "tika-s0102t:978_3": "pacchā āgatānaṃ okāso eva na bhaveyyāti codanaṃ sandhāyāha “yathā kho panā”tiādi.",
  "tika-s0102t:978_4": "Suddhāvāsakāyaṃ upapannā suddhāvāsakāyikā,",
  "tika-s0102t:978_5": "tāsaṃ pana yasmā suddhāvāsabhūmi nivāsaṭṭhānaṃ,",
  "tika-s0102t:978_6": "tasmā vuttaṃ “suddhāvāsavāsīna”nti.",
  "tika-s0102t:978_7": "Āvāsāti āvāsanaṭṭhānabhūtā,",
  "tika-s0102t:978_8": "devatā pana orambhāgiyānaṃ,",
  "tika-s0102t:978_9": "itaresañca saṃyojanānaṃ samucchindanena suddho āvāso etesanti suddhāvāsā.",
  "tika-s0102t:979_0": "332.",
  "tika-s0102t:979_1": "Puratthimacakkavāḷamukhavaṭṭiyaṃ otari aññattha okāsaṃ alabhamāno.",
  "tika-s0102t:979_2": "Evaṃ sesāpi.",
  "tika-s0102t:979_3": "Buddhānaṃ abhimukhamaggo buddhavīthi.",
  "tika-s0102t:979_4": "Yāva cakkavāḷā ottharituṃ ovarituṃ na sakkā.",
  "tika-s0102t:979_5": "Pahaṭabuddhavīthiyāvāti buddhānaṃ santikaṃ upasaṅkamantehi tehi devabrahmehi vaḷañjitavīthiyāva.",
  "tika-s0102t:979_6": "Samiti saṅgati sannipāto samayo,",
  "tika-s0102t:979_7": "mahanto samayo mahāsamayoti āha “mahāsamūho”ti.",
  "tika-s0102t:979_8": "Pavaddhaṃ vanaṃ pavananti āha “vanasaṇḍo”ti.",
  "tika-s0102t:979_9": "Devaghaṭāti devasamūhā.",
  "tika-s0102t:980_0": "Samādahaṃsūti samādahitaṃ lokuttarasamādhinā suṭṭhu appitaṃ akaṃsu,",
  "tika-s0102t:980_1": "yathāsamāhitaṃ pana samādhinā yojitaṃ nāma hotīti vuttaṃ “samādhinā yojesu”nti.",
  "tika-s0102t:980_2": "Sabbesaṃ gomuttavaṅkādīnaṃ dūrasamūhanitattā sabbe…pe… akariṃsu.",
  "tika-s0102t:980_3": "Nayati asse etehīti nettāni, yottāni.",
  "tika-s0102t:980_4": "Avīthipaṭipannānaṃ assānaṃ vīthipaṭipādanaṃ rasmiggahaṇena pahotīti “sabbayottāni gahetvā acodento”ti",
  "tika-s0102t:980_5": "vatvā taṃ pana acodanaṃ avāraṇaṃ evāti āha “acodento avārento”ti.",
  "tika-s0102t:981_0": "Yathā khīlaṃ bhittiyaṃ vā bhūmiyaṃ vā ākoṭitaṃ dunnīharaṇaṃ,",
  "tika-s0102t:981_1": "yathā ca palighaṃ nagarappavesanivāraṇaṃ,",
  "tika-s0102t:981_2": "yathā ca indakhīlaṃ gambhīranemi sunikhātaṃ dunnīharaṇaṃ,",
  "tika-s0102t:981_3": "evaṃ rāgādayo sattasantānato dunnīharaṇā,",
  "tika-s0102t:981_4": "nibbānanagarappavesanivāraṇā cāti te “khīlaṃ, palighaṃ,",
  "tika-s0102t:981_5": "indakhīla”nti ca vuttā.",
  "tika-s0102t:981_6": "Taṇhāejāya abhāvena anejā paramasantuṭṭhabhāvena cātuddisattā appaṭihatacārikaṃ caranti.",
  "tika-s0102t:982_0": "Gatāseti gatā eva,",
  "tika-s0102t:982_1": "na pana gamissanti pariniṭṭhitasaraṇagamanattāti.",
  "tika-s0102t:982_2": "Lokuttarasaraṇagamanaṃ adhippetanti āha “nibbematikasaraṇagamanena gatā”ti.",
  "tika-s0102t:982_3": "Te hi niyamena apāyabhūmiṃ na gamissanti,",
  "tika-s0102t:982_4": "devakāyañca paripūressanti.",
  "tika-s0102t:982_5": "Ye pana lokiyena saraṇagamanena buddhaṃ saraṇaṃ gatāse,",
  "tika-s0102t:982_6": "na te gamissanti apāyabhūmiṃ,",
  "tika-s0102t:982_7": "sati ca paccayantarasamavāye pahāya mānusaṃ dehaṃ,",
  "tika-s0102t:982_8": "devakāyaṃ paripūressantīti ayamettha attho.",
  "tika-s0102t:983_0": "Devatāsannipātavaṇṇanā",
  "tika-s0102t:984_0": "333.",
  "tika-s0102t:984_1": "Etesanti devatāsannipātānaṃ.",
  "tika-s0102t:984_2": "Idānīti imasmiṃ kāle.",
  "tika-s0102t:984_3": "Buddhānanti aññesaṃ buddhānaṃ abhāvā.",
  "tika-s0102t:984_4": "Cittakallatā cittamaddavaṃ.",
  "tika-s0102t:985_0": "Kiṃ pana bhagavatāva mahante devatāsamāgame tesaṃ nāmagottaṃ kathetuṃ sakkāti?",
  "tika-s0102t:985_1": "Āma sakkāti dassetuṃ “buddhā nāma mahantā”tiādi vuttaṃ.",
  "tika-s0102t:985_2": "Tattha diṭṭhanti rūpāyatanamāha,",
  "tika-s0102t:985_3": "sutanti saddāyatanaṃ,",
  "tika-s0102t:985_4": "mutanti sampattaggāhiindriyavisayaṃ gandharasaphoṭṭhabbāyatanaṃ,",
  "tika-s0102t:985_5": "viññātanti vuttāvasesaṃ sabbaṃ ñeyyaṃ,",
  "tika-s0102t:985_6": "pattanti pariyesitvā,",
  "tika-s0102t:985_7": "apariyesitvā vā sampattaṃ,",
  "tika-s0102t:985_8": "pariyesitanti pattaṃ,",
  "tika-s0102t:985_9": "appattaṃ vā pariyiṭṭhaṃ.",
  "tika-s0102t:985_10": "Anuvicaritaṃ manasāti kevalaṃ manasā ālocitaṃ.",
  "tika-s0102t:985_11": "Katthaci nīlādivasena vibhattarūpārammaṇeti abhidhamme “nīlaṃ pītaka”ntiādinā vibhatte yattha katthaci",
  "tika-s0102t:985_12": "rūpārammaṇe kiñci rūpārammaṇaṃ vā na atthīti yojanā.",
  "tika-s0102t:985_13": "Bherisaddādivasenāti etthāpi eseva nayo.",
  "tika-s0102t:985_14": "Yanti yaṃ ārammaṇaṃ.",
  "tika-s0102t:985_15": "Etesanti buddhānaṃ.",
  "tika-s0102t:986_0": "Idāni yathāvuttamatthaṃ pāḷiyā samatthetuṃ “yathāhā”tiādi vuttaṃ.",
  "tika-s0102t:986_1": "Tadā jānanakiriyāya apariyositabhāvadassanatthaṃ “jānāmī”ti vatvā yasmā yaṃ kiñci neyyaṃ nāma,",
  "tika-s0102t:986_2": "sabbaṃ taṃ bhagavatā aññātaṃ nāma natthi,",
  "tika-s0102t:986_3": "tasmā vuttaṃ “tamahaṃ abbhaññāsi”nti.",
  "tika-s0102t:987_0": "Na olokenti payojanābhāvato.",
  "tika-s0102t:987_1": "Viparītā “na kammāvaraṇena samannāgatā”tiādinā nayena vuttā.",
  "tika-s0102t:987_2": "“Yassa maṅgalā samūhatā”ti ārabhitvā “rāgaṃ vinayetha mānusesu dibbesu kāmesu cā”tiādinā ca rāganiggahakathābāhullato",
  "tika-s0102t:987_3": "sammāparibbājanīyasuttaṃ rāgacaritānaṃ sappāyaṃ,",
  "tika-s0102t:987_4": "“piyamappiyabhūtā kalaha vivādā paridevasokā sahamaccharā cā”tiādinā kalahādayo yato dosato samuṭṭhahanti,",
  "tika-s0102t:987_5": "so ca doso yato piyabhāvato,",
  "tika-s0102t:987_6": "so ca piyabhāvo yato chandato samuṭṭhahanti,",
  "tika-s0102t:987_7": "iti phalato,",
  "tika-s0102t:987_8": "kāraṇaparamparato ca dose ādīnavavibhāvanabāhullato kalahavivādasuttaṃ dosacaritānaṃ sappāyaṃ –",
  "tika-s0102t:988_0": "“Appañhi etaṃ na alaṃ samāya,",
  "tika-s0102t:989_0": "Duve vivādassa phalāni brūmi;",
  "tika-s0102t:990_0": "Etampi disvā na vivādayetha,",
  "tika-s0102t:991_0": "Khemābhipassaṃ avivādabhūmi”nti. –",
  "tika-s0102t:992_0": "Ādinā nayena sammohavidhamanato, paññāparibrūhanato ca mahābyūhasuttaṃ mohacaritānaṃ sappāyaṃ –",
  "tika-s0102t:993_0": "“Parassa ce dhammaṃ anānujānaṃ,",
  "tika-s0102t:994_0": "Bālo, mago hoti nihīnapañño;",
  "tika-s0102t:995_0": "Sabbeva bālā sunihīnapaññā,",
  "tika-s0102t:996_0": "Sabbevime diṭṭhiparibbasānā”ti. –",
  "tika-s0102t:997_0": "Ādinā nayena sandiṭṭhiparāmāsitāpanayanamukhena savisayesu diṭṭhiggahaṇesu visaṭavitakkavicchindanavasena",
  "tika-s0102t:997_1": "pavattattā cūḷabyūhasuttaṃ vitakkacaritānaṃ sappāyaṃ –",
  "tika-s0102t:998_0": "“Mūlaṃ papañcasaṅkhāya (iti bhagavā),",
  "tika-s0102t:999_0": "Mantā asmīti sabbaṃ uparundhe;",
  "tika-s0102t:1000_0": "Yā kāci taṇhā ajjhattaṃ,",
  "tika-s0102t:1001_0": "Tāsaṃ vinayā sadā sato sikkhe”ti. –",
  "tika-s0102t:1002_0": "Papañcasaṅkhāya mūlaṃ avijjādikilesajātaṃ asmīti pavattamānañcāti sabbaṃ mantā paññāya uparundheyya.",
  "tika-s0102t:1002_1": "Yā kāci ajjhattaṃ rūpataṇhādibhedā taṇhā uppajjeyya,",
  "tika-s0102t:1002_2": "tāsaṃ vinayā vūpasamāya sadā sato upaṭṭhitassati hutvā sikkheyyāti evamādi upadesassa saddhova bhājanaṃ.",
  "tika-s0102t:1002_3": "Tassa hi so atthāvahoti tuvaṭṭakasuttaṃ saddhācaritānaṃ sappāyaṃ –",
  "tika-s0102t:1003_0": "“Vītataṇho purā bhedā (iti bhagavā),",
  "tika-s0102t:1004_0": "Pubbamantamanissito;",
  "tika-s0102t:1005_0": "Vemajjhe nupasaṅkheyyo,",
  "tika-s0102t:1006_0": "Tassa natthi purakkhata”nti. –",
  "tika-s0102t:1007_0": "Yo sarīrabhedato pubbeva pahīnataṇho,",
  "tika-s0102t:1007_1": "tato eva atītaddhasaññitaṃ purimakoṭṭhāsaṃ taṇhānissayena anissito,",
  "tika-s0102t:1007_2": "vemajjhe paccuppannepi addhani “ratto”tiādinā upasaṅkhātabbo,",
  "tika-s0102t:1007_3": "tassa arahato taṇhādiṭṭhipurakkhārānaṃ abhāvā anāgate addhani kiñci purakkhataṃ natthīti ādinā evaṃ gambhīrakathābāhullato",
  "tika-s0102t:1007_4": "pūrābhedasuttaṃ buddhicaritānaṃ sappāyanti katvā vuttaṃ “atha nesaṃ sappāyaṃ …pe…",
  "tika-s0102t:1007_5": "vavatthapetvā”ti.",
  "tika-s0102t:1007_6": "Manasākāsīti evaṃ cariyāya vasena manasi katvā puna taṃ sadisaṃ attano desanānikkhepayogyatāvasena manasi akāsi.",
  "tika-s0102t:1007_7": "Attajjhāsayena nu kho jāneyyāti parajjhāsayādiṃ anapekkhitvā mayhaṃyeva ajjhāsayena āraddha desanaṃ jāneyya nu kho.",
  "tika-s0102t:1007_8": "Parajjhāsayenāti sannipatitāya parisāya kassaci ajjhāsayena.",
  "tika-s0102t:1007_9": "Aṭṭhuppattikenāti idha samuṭṭhitaaṭṭhuppattiyā.",
  "tika-s0102t:1007_10": "Pucchāvasenāti kassaci pucchantassa pucchāvasena.",
  "tika-s0102t:1007_11": "Āraddhadesanaṃ jāneyyāti.",
  "tika-s0102t:1007_12": "“Sace paccekabuddho bhaveyyā”ti idaṃ imesaṃ suttānaṃ desanāya pucchā paccekabuddhānaṃ bhāriyā,",
  "tika-s0102t:1007_13": "avisayā cāti dassanatthaṃ vuttaṃ.",
  "tika-s0102t:1007_14": "Tenāha “sopi na sakkuṇeyyā”ti.",
  "tika-s0102t:1008_0": "Ettha ca yasmā na anumatipucchā,",
  "tika-s0102t:1008_1": "kathetukamyatāpucchā vā yuttā,",
  "tika-s0102t:1008_2": "atha kho diṭṭhasaṃsandanapucchāsadisī vā vimaticchedanapucchāsadisī vā pucchā yuttā,",
  "tika-s0102t:1008_3": "tāva puggalajjhāsayavasena pavattitā nāma honti,",
  "tika-s0102t:1008_4": "na yathādhammavasena,",
  "tika-s0102t:1008_5": "tattha yadi bhagavā tathā sayameva pucchitvā sayameva vissajjeyya,",
  "tika-s0102t:1008_6": "suṇantīnaṃ devatānaṃ sammoho bhaveyya “kiṃ nāmetaṃ bhagavā paṭhamaṃ evamāha,",
  "tika-s0102t:1008_7": "punapi evamāhā”ti,",
  "tika-s0102t:1008_8": "andhakāraṃ paviṭṭhā viya honti,",
  "tika-s0102t:1008_9": "tasmā vuttaṃ “evaṃ petā devatā na sakkhissanti paṭivijjhitu”nti.",
  "tika-s0102t:1008_10": "Yathādhammadesanāyaṃ pana kathetukamyatāvasena pucchanena sammoho hotīti.",
  "tika-s0102t:1008_11": "Sūriyo uggatoti āha devasaṅgho āsannatarabhāvena obhāsassa vipulauḷārabhāvato.",
  "tika-s0102t:1008_12": "Ekissā lokadhātuyāti sutte āgatanayena sabbattheva pana apubbaṃ acarimaṃ dve buddhā na honteva.",
  "tika-s0102t:1008_13": "Tenevāha –",
  "tika-s0102t:1008_14": "“anantāsu…pe…",
  "tika-s0102t:1008_15": "addasā”ti.",
  "tika-s0102t:1009_0": "Gāthāyaṃ pucchāmīti nimmitabuddho bhagavantaṃ pucchituṃ okāsaṃ kārāpesi.",
  "tika-s0102t:1009_1": "Muninti buddhamuniṃ.",
  "tika-s0102t:1009_2": "Pahūtapaññanti mahāpaññaṃ.",
  "tika-s0102t:1009_3": "Tiṇṇanti caturoghatiṇṇaṃ.",
  "tika-s0102t:1009_4": "Pāraṅgatanti nibbānappattaṃ,",
  "tika-s0102t:1009_5": "sabbassa vā ñeyyassa pāraṃ pariyantaṃ gataṃ.",
  "tika-s0102t:1009_6": "Parinibbutaṃ saupādisesanibbānavasena.",
  "tika-s0102t:1009_7": "Ṭhitattanti avaṭṭhitacittaṃ lokadhammehi akampaneyyatāya.",
  "tika-s0102t:1009_8": "Nikkhamma gharā panujja kāmeti vatthukāme panūditvā gharāvāsā nikkhamma.",
  "tika-s0102t:1009_9": "Kathaṃ bhikkhu sammā so loke paribbajeyyāti so bhikkhu kathaṃ sammā paribbajeyya gaccheyya vihareyya,",
  "tika-s0102t:1009_10": "anupalitto hutvā lokaṃ atikkameyyāti attho.",
  "tika-s0102t:1010_0": "334.",
  "tika-s0102t:1010_1": "Silokaṃ anukassāmīti ettha siloko nāma pādasamudayo,",
  "tika-s0102t:1010_2": "isīhi vuccamānā gāthātipi vuccati.",
  "tika-s0102t:1010_3": "Pādova niyatavaṇṇānupubbikānaṃ padānaṃ samūho,",
  "tika-s0102t:1010_4": "taṃ silokaṃ anukassāmi pavattayissāmīti atthoti āha “akkhara…pe…",
  "tika-s0102t:1010_5": "pavattayissāmī”ti.",
  "tika-s0102t:1010_6": "Yatthāti adhikaraṇe bhummaṃ.",
  "tika-s0102t:1010_7": "Āmeḍitalopenāyaṃ niddesoti āha “yesu yesu ṭhānesū”ti.",
  "tika-s0102t:1010_8": "Bhummāti bhūmipaṭibaddhanivāsā.",
  "tika-s0102t:1010_9": "Taṃ taṃ nissitā taṃ taṃ ṭhānaṃ nissitavanto nissāya vasamānā,",
  "tika-s0102t:1010_10": "tehi saddhiṃ silokaṃ anukassāmīti adhippāyo.",
  "tika-s0102t:1010_11": "“Ye sitā girigabbhara”nti iminā tesaṃ vivekavāsaṃ dasseti,",
  "tika-s0102t:1010_12": "“pahitattā samāhitā”ti iminā bhāvanābhiyogaṃ.",
  "tika-s0102t:1011_0": "Bahujanā pañcasatasaṅkhyattā.",
  "tika-s0102t:1011_1": "Paṭipakkhābhibhavanato,",
  "tika-s0102t:1011_2": "tejussadatāya ca sīhā viya pavivittatāya nilīnā.",
  "tika-s0102t:1011_3": "Ekattanti ekībhāvaṃ.",
  "tika-s0102t:1011_4": "Odātacittā hutvā suddhāti arahattamaggādhigamena pariyodātacittā hutvā suddhā,",
  "tika-s0102t:1011_5": "na kevalaṃ sarīrasuddhiyāva.",
  "tika-s0102t:1011_6": "Vippasannāti ariyamaggappasādena visesato pasannā.",
  "tika-s0102t:1011_7": "Cittassa āvilabhāvakarānaṃ kilesānaṃ abhāvena anāvilā.",
  "tika-s0102t:1012_0": "Bhikkhū jānitvāti bhinnakilese bhikkhū “ime dibbacakkhunā ete devakāye passantīti jānitvā.",
  "tika-s0102t:1012_1": "Savanante jātattāti dhammassavanapariyosāne ariyajātiyā jātattā.",
  "tika-s0102t:1012_2": "Idaṃ sabbanti idaṃ “bhiyyo pañcasate”tiādikaṃ sabbaṃ.",
  "tika-s0102t:1013_0": "Tadatthāya vīriyaṃ kariṃsūti dibbacakkhuñāṇābhinīhāravasena vīriyaṃ ussāhaṃ akaṃsu.",
  "tika-s0102t:1013_1": "Tenāha “na taṃ tehī”tiādi.",
  "tika-s0102t:1013_2": "Sattarinti ta-",
  "tika-s0102t:1013_3": "kārassa ra-",
  "tika-s0102t:1013_4": "kārādesaṃ katvā vuttaṃ,",
  "tika-s0102t:1013_5": "sattatinti attho.",
  "tika-s0102t:1013_6": "“Sahassa”nti pana anuvattati,",
  "tika-s0102t:1013_7": "sattatiyogena bahuvacanaṃ.",
  "tika-s0102t:1013_8": "Tenāha “eke sahassaṃ.",
  "tika-s0102t:1013_9": "Eke sattatisahassānī”ti.",
  "tika-s0102t:1014_0": "Anantanti antarahitaṃ, taṃ pana ativiya mahantaṃ nāma hotīti āha “vipula”nti.",
  "tika-s0102t:1015_0": "Avekkhitvāti ñāṇacakkhunā visuṃ visuṃ avekkhitvā “vavatthitvānā”tipi paṭhanti,",
  "tika-s0102t:1015_1": "so evattho.",
  "tika-s0102t:1015_2": "Taṃ avekkhanaṃ nicchayakaraṇaṃ hotīti āha “vavatthapetvā”ti.",
  "tika-s0102t:1015_3": "Pubbe vuttagāthāsu tatiyagāthāya pacchimaddhaṃ,",
  "tika-s0102t:1015_4": "catutthagāthāya purimaddhañca sandhāyāha “pubbe vuttagāthamevā”ti.",
  "tika-s0102t:1016_0": "Vijānanampi dassanaṃ evāti āha “passatha olokethā”ti.",
  "tika-s0102t:1016_1": "Vācāyatapavattitabhāvato “anupaṭipāṭiyāva kittayissāmī”ti vadati.",
  "tika-s0102t:1017_0": "335.",
  "tika-s0102t:1017_1": "Satta sahassāni saṅkhāyāti satta sahassā.",
  "tika-s0102t:1017_2": "Yakkhāyevāti yakkhajātikā eva.",
  "tika-s0102t:1017_3": "Ānubhāvasampannāti mahesakkhā.",
  "tika-s0102t:1017_4": "Iddhimantoti vā mahānubhāvā.",
  "tika-s0102t:1017_5": "Jutimantoti mahappabhā.",
  "tika-s0102t:1017_6": "Vaṇṇavantoti atikkantavaṇṇā.",
  "tika-s0102t:1017_7": "Yasassinoti mahāparivārā ceva patthaṭakittisaddā ca. Samiti-",
  "tika-s0102t:1017_8": "saddo samīpatthoti adhippāyenāha “bhikkhūnaṃ santika”nti.",
  "tika-s0102t:1018_0": "Hemavatapabbateti himavato samīpe ṭhitapabbate.",
  "tika-s0102t:1019_0": "Ete sabbepīti ete sattasahassā kāpilavatthavā,",
  "tika-s0102t:1019_1": "chasahassā hemavatā,",
  "tika-s0102t:1019_2": "tisahassā sātāgirāti yathāvuttā sabbepi soḷasasahassā.",
  "tika-s0102t:1020_0": "Rājagahanagareti rājagahanagarassa samīpe. Tanti kumbhīraṃ.",
  "tika-s0102t:1021_0": "336.",
  "tika-s0102t:1021_1": "Kāmaṃ pācīnadisaṃ pasāsati,",
  "tika-s0102t:1021_2": "tathāpi catūsupi disāsu saparivāradīpesu catūsupi mahādīpesu gandhabbānaṃ jeṭṭhako, kathaṃ?",
  "tika-s0102t:1021_3": "Sabbe te tassa vase vattanti.",
  "tika-s0102t:1021_4": "Kumbhaṇḍānaṃ adhipatītiādīsupi eseva nayo.",
  "tika-s0102t:1022_0": "Tassāpi viruḷhassa.",
  "tika-s0102t:1022_1": "Tādisāyevāti dhataraṭṭhassa puttasadisā eva puthutthato, nāmato, balato,",
  "tika-s0102t:1022_2": "iddhiādivisesato ca.",
  "tika-s0102t:1023_0": "Sabbasaṅgāhikavasenāti dasasahassilokadhātuyā paccekaṃ cattāro cattāro mahārājānoti tesaṃ sabbesaṃ saṅgaṇhanavasena.",
  "tika-s0102t:1023_1": "Tenāha “ayañcetthā”tiādi.",
  "tika-s0102t:1024_0": "Caturo disāti catūsu disāsu.",
  "tika-s0102t:1024_1": "Caturo disā jalamānā samujjalantā obhāsentā.",
  "tika-s0102t:1024_2": "Yadi evaṃ mahatiyā parisāya āgatānaṃ kathaṃ kāpilavatthave vane ṭhitāti āha “te panā”tiādi.",
  "tika-s0102t:1025_0": "337.",
  "tika-s0102t:1025_1": "Tesaṃ mahārājānaṃ dāsāti yojanā.",
  "tika-s0102t:1025_2": "Māyāya yuttā,",
  "tika-s0102t:1025_3": "tasmā māyāvino.",
  "tika-s0102t:1025_4": "Vañcanaṃ etesu atthi,",
  "tika-s0102t:1025_5": "vañcane vā niyuttāti vañcanikā.",
  "tika-s0102t:1025_6": "Kerāṭiyasāṭheyyenāti nihīnasaṭhena kammena.",
  "tika-s0102t:1025_7": "Māyā etesaṃ atthīti māyā,",
  "tika-s0102t:1025_8": "te ca paresaṃ vañcanatthaṃ yena māyākaraṇena “māyā”ti vuttā,",
  "tika-s0102t:1025_9": "taṃ dassento “māyākārakā”ti āha.",
  "tika-s0102t:1026_0": "Ettakā dāsāti ettakā kuṭeṇḍuādikā nighaṇḍupariyosānā aṭṭhamahārājānaṃ dāsā.",
  "tika-s0102t:1027_0": "Devarājānoti devā hutvā taṃtaṃdevakāyassa rājāno.",
  "tika-s0102t:1027_1": "Citto ca seno ca cittaseno cāti tayo ete devaputtā pāḷiyaṃ ekasesanayena vuttāti āha “citto cā”tiādi.",
  "tika-s0102t:1028_0": "Bhikkhusaṅgho samito sannipatito etthāti bhikkhusaṅghasamiti, imaṃ vanaṃ.",
  "tika-s0102t:1029_0": "338.",
  "tika-s0102t:1029_1": "Nāgasadahavāsikāti nāgasadahanivāsino.",
  "tika-s0102t:1029_2": "Tattheko kira nāgarājā,",
  "tika-s0102t:1029_3": "cirakālaṃ vasato tassa parisā mahatī paramparāgatā atthi,",
  "tika-s0102t:1029_4": "taṃ sandhāyāha “tacchakanāgaparisāyā”ti.",
  "tika-s0102t:1030_0": "Yamunavāsinoti yamunāyaṃ vasanakanāgā. Nāgavohārenāti hatthināgavohārena.",
  "tika-s0102t:1031_0": "Vuttappakāreti kambalassatare ṭhapetvā itare vuttappakāranāgā.",
  "tika-s0102t:1031_1": "Lobhābhibhūtāti āhāralobhena abhibhūtā.",
  "tika-s0102t:1031_2": "Dibbānubhāvatāti dibbānubhāvato,",
  "tika-s0102t:1031_3": "dibbānubhāvahetu vā dibbā.",
  "tika-s0102t:1031_4": "“Citrasupaṇṇā”ti nāmaṃ vicitrasundarapattavantatāya.",
  "tika-s0102t:1032_0": "Upavhayantāti upecca kathentā.",
  "tika-s0102t:1032_1": "Kākolūkaahinakulādayo viya aññamaññaṃ jātisamudāgataverāpi samānā mittā viya…pe…",
  "tika-s0102t:1032_2": "haṭṭhatuṭṭhacittā aññamaññasminti adhippāyo.",
  "tika-s0102t:1032_3": "Buddhaṃyeva te saraṇaṃ gatā “buddhānubhāveneva mayaṃ aññamaññasmiṃ mettiṃ paṭilabhimhā”ti.",
  "tika-s0102t:1033_0": "339. Bhātaroti methunabhātaro. Tenāha “sujāya asurakaññāya kāraṇā”ti.",
  "tika-s0102t:1034_0": "Tesūti asuresu.",
  "tika-s0102t:1034_1": "Kālakañcāti evaṃ nāmā.",
  "tika-s0102t:1034_2": "Mahābhismāti bhiṃsanakamahāsarīrā.",
  "tika-s0102t:1034_3": "Abhabbāti sammattaniyāmaṃ okkamituṃ na bhabbā acchandikattā tādisassa chandasseva abhāvato.",
  "tika-s0102t:1035_0": "Balino mahāasurassa abbhatītattā tassa putte eva kittento bhagavā “satañca baliputtāna”nti ādimāha.",
  "tika-s0102t:1035_1": "So kira sukhumaṃ attabhāvaṃ māpetvā upagacchi.",
  "tika-s0102t:1036_0": "340.",
  "tika-s0102t:1036_1": "Kammaṃ katvāti parikammaṃ katvā.",
  "tika-s0102t:1036_2": "Nibbattāti upacārajjhānena nibbattā.",
  "tika-s0102t:1036_3": "Appanājhānena pana nibbattā brahmāno honti,",
  "tika-s0102t:1036_4": "te parato vakkhati “subrahmā”tiādinā,",
  "tika-s0102t:1036_5": "ayañca kāmāvacaradevatā vuccati.",
  "tika-s0102t:1036_6": "Tenevāha –",
  "tika-s0102t:1036_7": "“mettākaruṇākāyikāti mettājhāne ca karuṇājhāne ca parikammaṃ katvā nibbattadevā”ti.",
  "tika-s0102t:1036_8": "Mettājhāne karuṇājhāneti mettājhānanimittaṃ karuṇājhānanimittaṃ,",
  "tika-s0102t:1036_9": "tadatthanti attho.",
  "tika-s0102t:1037_0": "Te āpodevādayo yathāsakaṃ vaggavasena ṭhitattā dasadhā ṭhitā.",
  "tika-s0102t:1037_1": "Yāva karuṇākāyikā dasa devakāyā.",
  "tika-s0102t:1037_2": "Nānattavaṇṇāti nānāsabhāvavaṇṇavanto.",
  "tika-s0102t:1038_0": "Veṇḍudevatāti veṇḍu nāma devatā,",
  "tika-s0102t:1038_1": "evaṃ sahali devatā.",
  "tika-s0102t:1038_2": "Asamadevatā,",
  "tika-s0102t:1038_3": "yamakadevatāti “dve ayaniyo”ti vadanti,",
  "tika-s0102t:1038_4": "tappamukhā dve devanikāyāti.",
  "tika-s0102t:1038_5": "Candassūpanisā devā candassa upanissayato vattamānā tassa purato ca pacchato ca passato ca dhāvanakadevā.",
  "tika-s0102t:1038_6": "Tenāha “candanissitakā devā”ti.",
  "tika-s0102t:1038_7": "Sūriyassūpanisā,",
  "tika-s0102t:1038_8": "nakkhattanissitāti etthāpi eseva nayo.",
  "tika-s0102t:1038_9": "Kevalaṃ vātavāyanahetavo devatā vātavalāhakā.",
  "tika-s0102t:1038_10": "Tathā kevalaṃ abbhapaṭalasañcaraṇahetavo abbhavalāhakā.",
  "tika-s0102t:1038_11": "Uṇhappavattihetavo uṇhavalāhakā.",
  "tika-s0102t:1038_12": "Vassavalāhakā pana pajjunnasadisāti.",
  "tika-s0102t:1038_13": "Te idha na vuttā.",
  "tika-s0102t:1038_14": "Vasudevatā nāma eko devanikāyo,",
  "tika-s0102t:1038_15": "tesaṃ pubbaṅgamattā vāsavo, sakko.",
  "tika-s0102t:1039_0": "Daseteti ete veṇḍudevatādayo vāsavapariyosānā dasa devakāyā.",
  "tika-s0102t:1040_0": "Imānīti “jalamaggī”ti ca “sikhārivā”ti ca imāni tesaṃ nāmāni.",
  "tika-s0102t:1040_1": "Keci pana ma-",
  "tika-s0102t:1040_2": "kāro padasandhikaro “jalā”ti ca “aggī”ti ca “sikhārivā”ti ca imāni tesaṃ nāmānīti vadanti.",
  "tika-s0102t:1040_3": "Eteti tesu eva “ariṭṭhakā,",
  "tika-s0102t:1040_4": "rojā”ti ca vuttadevesu ekacce,umāpupphanibhāsino vaṇṇato umāpupphasadisāti evamattho gahetabbo,",
  "tika-s0102t:1040_5": "aññathā ekādasa devakāyā siyuṃ.",
  "tika-s0102t:1041_0": "Daseteti ete dasa sahabhūdevādayo vāsavanesipariyosānā dasa devakāyā.",
  "tika-s0102t:1041_1": "Teneva nikāyabhedavasena dasadhāva āgatā.",
  "tika-s0102t:1042_0": "“Samānā”tiādi tesaṃ devānaṃ nikāyasamudāyagataṃ nāmaṃ. Evaṃ sesānampi.",
  "tika-s0102t:1043_0": "Daseteti ete samānādikā mahāpāragapariyosānā dasa devakāyā. Teneva nikāyabhedena dasadhā āgatā.",
  "tika-s0102t:1044_0": "Sukkādayo tayo devakāyā. Pāmokkhadevāti pamukhā padhānabhūtā devā.",
  "tika-s0102t:1045_0": "Disāti disāsu.",
  "tika-s0102t:1045_1": "Devoti megho.",
  "tika-s0102t:1045_2": "Daseteti ete sukkādayo pajjunnapariyosānā dasa devakāyā,",
  "tika-s0102t:1045_3": "te devanikāyabhedena dasadhā āgatā.",
  "tika-s0102t:1046_0": "Daseteti ete khemiyādayo paranimmitapariyosānā dasa devakāyā,",
  "tika-s0102t:1046_1": "te devanikāyabhedena dasadhāva āgatā.",
  "tika-s0102t:1046_2": "Tattha “khemiyā,",
  "tika-s0102t:1046_3": "kaṭṭhakādayo ca pañcāpi sadevakāyā tāvatiṃsakāyikā”ti vadanti.",
  "tika-s0102t:1046_4": "Nāmanvayenāti nāmānugamena “āpodevatā”tiādināmasabhāgena.",
  "tika-s0102t:1046_5": "Tenevāha “nāmabhāgena nāmakoṭṭhāsenā”ti.",
  "tika-s0102t:1046_6": "Sabbā devatāti dasasahassilokadhātūsu sabbāpi devatā.",
  "tika-s0102t:1046_7": "Niddisati taṃtaṃnāmasabhāgena ekajjhaṃ katvā.",
  "tika-s0102t:1047_0": "Pavutthāti pavāsaṃ gatā viya apetāti āha “vigatā”ti.",
  "tika-s0102t:1047_1": "Pavutthā vā pakārato vutthā vusitā,",
  "tika-s0102t:1047_2": "tena jāti vusitabbā assāti pavuṭṭhajāti.",
  "tika-s0102t:1047_3": "Kāḷakabhāvā saṃkilesadhammā,",
  "tika-s0102t:1047_4": "sabbaso tadabhāvato kāḷakabhāvātītaṃ dasabalaṃ.",
  "tika-s0102t:1047_5": "Lañcanābhāvena vā asitātigo kāḷakabhāvātītāya siriyā cando,",
  "tika-s0102t:1047_6": "tādisaṃ candaṃ viya siriyā virocamānaṃ.",
  "tika-s0102t:1048_0": "341.",
  "tika-s0102t:1048_1": "Eko brahmāti sagāthakavagge āgato subrahmadevaputto.",
  "tika-s0102t:1048_2": "Brahmaloke nibbattitvā heṭṭhimesu patiṭṭhitā ariyabrahmāno,",
  "tika-s0102t:1048_3": "na suddhāvāsabrahmāno.",
  "tika-s0102t:1048_4": "Tissamahābrahmā puthujjano,",
  "tika-s0102t:1048_5": "yo aparabhāge manussesu nibbattitvā moggaliputtatissatthero jāto.",
  "tika-s0102t:1049_0": "Sahassaṃ brahmalokānanti brahmaloko etesanti brahmalokā, brahmāno,",
  "tika-s0102t:1049_1": "tesaṃ brahmalokānaṃ sahassaṃ sattalokapariyāyo cāyaṃ lokasaddoti āha “mahābrahmānaṃ sahassaṃ āgata”nti.",
  "tika-s0102t:1049_2": "Anantaragāthāyaṃ “āgatā”ti vuttapadameva atthavasena vadati.",
  "tika-s0102t:1049_3": "Yatthāti yasmiṃ brahmasahasse.",
  "tika-s0102t:1049_4": "Aññe brahmeti tadaññe brahmāno.",
  "tika-s0102t:1049_5": "Abhibhavitvā tiṭṭhati vaṇṇena,",
  "tika-s0102t:1049_6": "yasasā āyunā ca.",
  "tika-s0102t:1050_0": "Issarāti teneva vasapavattanena sesabrahmānaṃ adhipatino.",
  "tika-s0102t:1051_0": "342.",
  "tika-s0102t:1051_1": "Kāḷakadhammasamannāgato kāḷakassa pāpimassa mārassa bālabhāvaṃ passatha,",
  "tika-s0102t:1051_2": "yo attano avisaye niratthakaṃ parakkamituṃ vāyamati.",
  "tika-s0102t:1052_0": "Vītarāgabhāvāvahassa dhammassavanassa antarāyakaraṇena avītarāgā rāgena baddhā eva nāma hontīti vuttaṃ “rāgena baddhaṃ hotū”ti.",
  "tika-s0102t:1053_0": "Bhayānakaṃ sarañca katvāti bheravaṃ mahantaṃ saddaṃ samuṭṭhapetvā.",
  "tika-s0102t:1054_0": "Idāni taṃ saddaṃ upamāya dassento “yathā”ti ādimāha.",
  "tika-s0102t:1054_1": "Kañcīti tasmiṃ samāgame kañci devataṃ,",
  "tika-s0102t:1054_2": "mānusakaṃ vā attano vase vattetuṃ asakkonto asayaṃvase sayañca na attano vase ṭhito.",
  "tika-s0102t:1054_3": "Tenāha “asayaṃvasī”tiādi.",
  "tika-s0102t:1055_0": "343.",
  "tika-s0102t:1055_1": "“Vītarāgehī”ti desanāsīsametaṃ.",
  "tika-s0102t:1055_2": "Sabbāyapi hi tattha samāgataparisāya mārasenā apakkantāva.",
  "tika-s0102t:1055_3": "Nesaṃ lomampi iñjayuṃ tesaṃ lomamattampi na cālesuṃ,",
  "tika-s0102t:1055_4": "kuto antarāyakaraṇaṃ.",
  "tika-s0102t:1055_5": "Iti yattakā tattha visesaṃ adhigacchiṃsu,",
  "tika-s0102t:1055_6": "tesaṃ sabbesampi antarāyākaraṇavasena attho vibhāvetabbo,",
  "tika-s0102t:1055_7": "vītarāgaggahaṇena vā sarāgavītarāgavibhāvino ca tattha saṅgahitāti veditabbaṃ.",
  "tika-s0102t:1055_8": "Māro imaṃ gāthaṃ abhāsi acchariyabbhutacittajāto.",
  "tika-s0102t:1055_9": "Kathañhi nāma tāva ghorataraṃ mahatiṃ vibhiṃsakaṃ mayi karontepi sabbe pime nibbikārā samāhitā eva. Kasmā?",
  "tika-s0102t:1055_10": "Vijitāvino ime uttamapurisāti.",
  "tika-s0102t:1055_11": "Tenāha “sabbe”tiādi.",
  "tika-s0102t:1055_12": "Yādiso ariyānaṃ dhammanissito pamodo,",
  "tika-s0102t:1055_13": "na kadāci tādiso anariyānaṃ hotīti “sāsane bhūtehi ariyehi” iccetaṃ vuttaṃ. Vi-",
  "tika-s0102t:1055_14": "saddena vinā kevalopi suta-",
  "tika-s0102t:1055_15": "saddo vikhyātatthavacano hoti “sutadhammassā”tiādīsu viyāti āha “jane vissutā”ti.",
  "tika-s0102t:1056_0": "Dūreti dūre padese.",
  "tika-s0102t:1056_1": "Daharassa antarāyaṃ pariharantī “na sakkā bhante sakalaṃ kāyaṃ dassetu”nti avocāti.",
  "tika-s0102t:1057_0": "Mahāsamayasuttavaṇṇanāya līnatthappakāsanā.",
  "tika-s0102t:1060_0": "8. Sakkapañhasuttavaṇṇanā",
  "tika-s0102t:1061_0": "Nidānavaṇṇanā",
  "tika-s0102t:1062_0": "344.",
  "tika-s0102t:1062_1": "Ambasaṇḍānaṃ adūrabhavattā ekopi so brāhmaṇagāmo “ambasaṇḍā”tveva bahuvacanavasena vuccati,",
  "tika-s0102t:1062_2": "yathā “varaṇā nagara”nti.",
  "tika-s0102t:1062_3": "Vedi eva vediko,",
  "tika-s0102t:1062_4": "vediko eva vediyo ka-",
  "tika-s0102t:1062_5": "kārassa ya-",
  "tika-s0102t:1062_6": "kāraṃ katvā,",
  "tika-s0102t:1062_7": "tasmiṃ vediyake.",
  "tika-s0102t:1062_8": "Tenāha “maṇivedikāsadisenā”tiādi,",
  "tika-s0102t:1062_9": "indanīlādimaṇimayavedikāsadisenāti attho.",
  "tika-s0102t:1062_10": "Pubbepīti leṇakaraṇato pubbe,",
  "tika-s0102t:1062_11": "guhārūpena ṭhitā,",
  "tika-s0102t:1062_12": "dvāre indasālarukkhavatī ca,",
  "tika-s0102t:1062_13": "tasmā “indasālaguhā”ti vuttā purimavohārena.",
  "tika-s0102t:1063_0": "Ussukkaṃ vuccati abhiruci,",
  "tika-s0102t:1063_1": "taṃ pana buddhadassanakāmatāvasena,",
  "tika-s0102t:1063_2": "tathā ussāhanavasena ca pavattiyā “dhammiko ussāho”ti vuttaṃ.",
  "tika-s0102t:1063_3": "Sakkena sadiso…pe… natthīti.",
  "tika-s0102t:1063_4": "Yathāha “appamādena maghavā,",
  "tika-s0102t:1063_5": "devānaṃ seṭṭhataṃ gato”ti.",
  "tika-s0102t:1063_6": "Parittakenāti aparāparaṃ bahuṃ puññakammaṃ akatvā appamattakeneva puññakammena.",
  "tika-s0102t:1064_0": "Sakkopi kāmaṃ mahāpuññakatabhīruttāno hoti,",
  "tika-s0102t:1064_1": "sātisayāya pana dibbasampattiyā viyogahetukena sokena diguṇitena maraṇabhayena saṃtajjito jāto.",
  "tika-s0102t:1064_2": "Tenāha “sakko pana maraṇabhayābhibhūto ahosī”ti.",
  "tika-s0102t:1065_0": "Dibbacakkhunā devatānaṃ dassanaṃ nāma paṭivijjhanasadisanti āha “paṭivijjhī”ti.",
  "tika-s0102t:1065_1": "Pāṭiyekko vohāroti āveṇiko piyasamudāhāro.",
  "tika-s0102t:1065_2": "Marisaniyasampattikāti mārisā.",
  "tika-s0102t:1065_3": "Tesañhi sampattiyo mahānubhāvatāya sahanti upaṭṭhahanti,",
  "tika-s0102t:1065_4": "aññe ayonisomanasikāratāya ceva appahukāya ca na sahantiyeva,",
  "tika-s0102t:1065_5": "sā pana nesaṃ marisaniyasampattikatā dukkhavirahitāyāti vuttaṃ “niddukkhātipi vuttaṃ hotī”ti.",
  "tika-s0102t:1065_6": "Ekako vāti devaparisāya vinā āgatattā vuttaṃ,",
  "tika-s0102t:1065_7": "mātaliādayo pana tādisā sahāyā tadāpi ahesuṃyeva.",
  "tika-s0102t:1065_8": "Tathā hi vakkhati “api cāyaṃ āyasmato cakkanemisaddena tamhā samādhimhā vuṭṭhito”ti.",
  "tika-s0102t:1065_9": "Okāsaṃ nākāsi sakkassa ñāṇaparipākaṃ āgamento,",
  "tika-s0102t:1065_10": "aññesañca bahūnaṃ devānaṃ dhammābhisamayaṃ upaparikkhamāno.",
  "tika-s0102t:1065_11": "Soti sakko.",
  "tika-s0102t:1066_0": "Evanti vacanasampaṭicchane nipātoti āha “evaṃ hotū”tiādi.",
  "tika-s0102t:1066_1": "Bhaddaṃtavāti pana sakkaṃ uddissa nesaṃ āsi vādo.",
  "tika-s0102t:1067_0": "345.",
  "tika-s0102t:1067_1": "Vallabho…pe…",
  "tika-s0102t:1067_2": "dhammaṃ suṇātīti ayamattho govindasuttādīhi dīpetabbo.",
  "tika-s0102t:1067_3": "Iminā katokāseti iminā pañcasikhena katokāse bhagavati.",
  "tika-s0102t:1068_0": "Anucariyanti anucaraṇabhāvaṃ,",
  "tika-s0102t:1068_1": "taṃ panassa anucaraṇaṃ nāma saddhiṃ gamanamevāti āha “sahacaraṇaṃ ekato gamana”nti.",
  "tika-s0102t:1069_0": "Sovaṇṇamayanti suvaṇṇamayaṃ.",
  "tika-s0102t:1069_1": "Pokkharanti vīṇāya doṇimāha.",
  "tika-s0102t:1069_2": "Daṇḍoti vīṇadaṇḍo.",
  "tika-s0102t:1069_3": "Veṭhakāti tantīnaṃ bandhanāya ceva uppīḷanāya ca dhametabbā veṭhakā.",
  "tika-s0102t:1069_4": "Pattakanti pokkharaṃ.",
  "tika-s0102t:1069_5": "Samapaññāsamucchanā mucchetvāti yathā samapaññāsamucchanā kamato tattha saṃmucchanaṃ kātuṃ sakkā,",
  "tika-s0102t:1069_6": "evaṃ taṃ sajjetvāti attho.",
  "tika-s0102t:1069_7": "“Samapaññāsamucchanā saṃmucchetvā”ti ca idaṃ devaloke niyataṃ vīṇāvādanavidhiṃ sandhāya vuttaṃ.",
  "tika-s0102t:1069_8": "Manussaloke pana ekavīsati mucchanā.",
  "tika-s0102t:1069_9": "Tenevāha vīṇopamasuttavaṇṇanāyaṃ –",
  "tika-s0102t:1070_0": "“Satta sarā tayo gāmā, mucchanā ekavīsati;",
  "tika-s0102t:1071_0": "Tānā cekūnapaññāsa, iccete saramaṇḍalā”ti. ;",
  "tika-s0102t:1072_0": "Tattha chajjo, usabho, gandhāro, majjhimo, pañcamo, dhevato,",
  "tika-s0102t:1072_1": "nisādoti ete satta sarā.",
  "tika-s0102t:1072_2": "Chajjagāmo,",
  "tika-s0102t:1072_3": "majjhimagāmo,",
  "tika-s0102t:1072_4": "sādhāraṇagāmoti tayo gāmā,",
  "tika-s0102t:1072_5": "sarasamūhāti attho.",
  "tika-s0102t:1072_6": "Manussaloke vādanavidhinā ekekasseva ca sarassa vasena tayo tayo mucchanā katvā ekavīsati mucchanā.",
  "tika-s0102t:1072_7": "Ekekasseva ca sarassa satta satta tānabhedā,",
  "tika-s0102t:1072_8": "yato sarassa mandataravavatthānaṃ hoti,",
  "tika-s0102t:1072_9": "te ekūnapaññāsa tānavisesāti,",
  "tika-s0102t:1072_10": "tisso duve catasso,",
  "tika-s0102t:1072_11": "catasso tisso duve catassoti dvāvīsati sutibhedā icchitā,",
  "tika-s0102t:1072_12": "ayaṃ pana ekekassa sarassa vasena satta satta mucchanā,",
  "tika-s0102t:1072_13": "antarasarassa ca ekāti samapaññāsāya mucchanānaṃ yogyabhāvena vīṇaṃ vajjesi.",
  "tika-s0102t:1072_14": "Tena vuttaṃ “samapaññāsa mucchanā saṃmucchetvā”ti.",
  "tika-s0102t:1072_15": "Sesadeve jānāpento sakkassa gamanakālanti yojanā.",
  "tika-s0102t:1073_0": "346.",
  "tika-s0102t:1073_1": "Atirivāti ra-",
  "tika-s0102t:1073_2": "kāro padasandhikaro,",
  "tika-s0102t:1073_3": "atīva ativiyāti vuttaṃ hoti.",
  "tika-s0102t:1073_4": "Pakati …pe…",
  "tika-s0102t:1073_5": "agamāsi maraṇabhayasaṃtajjitattā taramānarūpo.",
  "tika-s0102t:1073_6": "Tenevāha “nanu cā”tiādi.",
  "tika-s0102t:1074_0": "347.",
  "tika-s0102t:1074_1": "Buddhā nāma mahākāruṇikā,",
  "tika-s0102t:1074_2": "sadevakassa lokassa hitasukhatthāya eva uppannā,",
  "tika-s0102t:1074_3": "te kathaṃ atthikehi durupasaṅkamāti āha “ahaṃ sarāgo”tiādi.",
  "tika-s0102t:1074_4": "Tadantaraṃ paṭisallīnāti yena antarena yena khaṇena upasaṅkameyya,",
  "tika-s0102t:1074_5": "tadantaraṃ paṭisallīnā jhānaṃ samāpannā.",
  "tika-s0102t:1074_6": "Tadantara-",
  "tika-s0102t:1074_7": "saddo vā “etarahī”ti iminā samānatthoti āha “sampati paṭisallīnā vā”ti.",
  "tika-s0102t:1075_0": "Pañcasikhagītagāthāvaṇṇanā",
  "tika-s0102t:1076_0": "348.",
  "tika-s0102t:1076_1": "Sāvesīti yathādhippetamucchanaṃ paṭṭhapetvā vīṇaṃ vādento taṃtaṃṭhānuppattiyā pākaṭībhūtamandatāvavatthaṃ",
  "tika-s0102t:1076_2": "dassento sumadhurakomalamadhupānamattamadhukāravirutāpahāsinilakkhaṇo pasannabhānī samaravaṃ tantissaraṃ sāvesi.",
  "tika-s0102t:1077_0": "“Sakyaputtova jhānena, ekodi nipako sato;",
  "tika-s0102t:1078_0": "Amataṃ muni jigīsāno….",
  "tika-s0102t:1079_0": "Yathāpi muni nandeyya, patvā sambodhiṃ uttama”nti. ;",
  "tika-s0102t:1080_0": "Ca evaṃ buddhūpasañhitā.",
  "tika-s0102t:1080_1": "Buddhūpasañhitā pana buddhānaṃ dhammasarīraṃ ārabbha nissayaṃ katvā pavattitāti āha “dhammo arahatāṃ ivā”ti.",
  "tika-s0102t:1080_2": "Dhammūpasañhitā,",
  "tika-s0102t:1080_3": "arahattūpasañhitā ca veditabbā.",
  "tika-s0102t:1081_0": "Sūriyasamānasarīrāti sūriyasamānappabhāsarīrā.",
  "tika-s0102t:1081_1": "Tenāha “tassā kirā”tiādi.",
  "tika-s0102t:1081_2": "Yasmā timbaruno gandhabbadevarājassa sūriyavaccha sā aṅke jātā,",
  "tika-s0102t:1081_3": "tasmā āha “yaṃ timbaruṃ devarājānaṃ nissāya tvaṃ jātā”ti.",
  "tika-s0102t:1081_4": "Kalyāṇaṅgatāya “kalyāṇī”ti vuttāti āha “sabbaṅgasobhanā”ti.",
  "tika-s0102t:1082_0": "Rāgāvesavasena pubbe vuttā gāthā idānipi tameva ārabbha purato ṭhitaṃ viya ālapanto vadati.",
  "tika-s0102t:1083_0": "Thanudaranti payodharañca udarañca adhippetanti āha “thanavemajjhaṃ udarañcā”ti.",
  "tika-s0102t:1084_0": "Kiñci kāraṇanti kiñci pīḷaṃ.",
  "tika-s0102t:1085_0": "Pakatiṃ jahitvā ṭhitaṃ abhirattabhāvena.",
  "tika-s0102t:1086_0": "Vāmūrūti ruciraūrū.",
  "tika-s0102t:1086_1": "Tenāha “vāmākārenā”tiādi.",
  "tika-s0102t:1086_2": "Vāmavikasitarucirasundarābhirūpacārusaddā hi ekatthā daṭṭhabbā.",
  "tika-s0102t:1086_3": "Na tikhiṇanti na tikkhaṃ na lūkhaṃ na kakkhaḷaṃ.",
  "tika-s0102t:1086_4": "Mandanti mudu siniddhaṃ.",
  "tika-s0102t:1087_0": "Anekabhāvoti anekasabhāvo,",
  "tika-s0102t:1087_1": "so pana bahuvidho nāma hotīti āha “anekavidho jāto”ti.",
  "tika-s0102t:1087_2": "Anekabhāgoti anekakoṭṭhāso.",
  "tika-s0102t:1088_0": "Tayā saddhiṃ vipaccatanti tayā sahitaṃyeva me taṃ kammaṃ vipaccatu,",
  "tika-s0102t:1088_1": "tayā saheva tassa kammassa phalaṃ anubhaveyyanti adhippāyo.",
  "tika-s0102t:1088_2": "Tayā saddhimevāti yathā cakkavattisaṃvattaniyakammaṃ tassa nissandaphalabhūtena itthiratanena saddhiṃyeva vipākaṃ deti,",
  "tika-s0102t:1088_3": "evaṃ taṃ me kammaṃ tayā saddhiṃyeva mayhaṃ vipākaṃ detu.",
  "tika-s0102t:1089_0": "Ekodīti ekodibhāvaṃ gato,",
  "tika-s0102t:1089_1": "samāhitoti attho.",
  "tika-s0102t:1089_2": "Jigīsānoti jigīsamāno hoti.",
  "tika-s0102t:1089_3": "Tathābhūtova jigīsati nāmāti tathā paṭhamavikappo vutto.",
  "tika-s0102t:1089_4": "Dutiyavikappe pana “vicaratī”ti kiriyāpadaṃ āharitvā attho vutto.",
  "tika-s0102t:1090_0": "Nandeyyanti samāgamaṃ patthento vadati atisassirikarūpasobhāya.",
  "tika-s0102t:1091_0": "349.",
  "tika-s0102t:1091_1": "Saṃsandatīti sameti,",
  "tika-s0102t:1091_2": "yāya mucchanāya,",
  "tika-s0102t:1091_3": "yena ca ākārena tantissaro pavatto,",
  "tika-s0102t:1091_4": "taṃ mucchanaṃ anativattento,",
  "tika-s0102t:1091_5": "teneva ca ākārena gītassaropi pavattoti attho.",
  "tika-s0102t:1091_6": "Yena ajjhāsayena bhagavā pañcasikhassa gandhabbe vaṇṇaṃ kathesi,",
  "tika-s0102t:1091_7": "yadatthañca kathesi,",
  "tika-s0102t:1091_8": "taṃ sabbaṃ vibhāvetuṃ “kasmā”tiādimāha.",
  "tika-s0102t:1091_9": "Natthi bodhimūle eva samucchinnattā.",
  "tika-s0102t:1091_10": "Upekkhako bhagavā anupalittabhāvato.",
  "tika-s0102t:1091_11": "Suvimuttacitto bhagavā chandarāgato,",
  "tika-s0102t:1091_12": "sabbasmā ca kilesā.",
  "tika-s0102t:1091_13": "Yadi evaṃ kasmā pañcasikhassa gandhabbe vaṇṇaṃ kathesīti āha “sace panā”tiādi.",
  "tika-s0102t:1092_0": "Ganthitāti sandahitā,",
  "tika-s0102t:1092_1": "tā pana nirantaraṃ kathiyamānā rāsikatā viya hontīti āha “piṇḍitā”ti.",
  "tika-s0102t:1092_2": "Vohāravacananti bhagavato,",
  "tika-s0102t:1092_3": "bhikkhūnañca purato vattabbaṃ upacāravacanaṃ.",
  "tika-s0102t:1093_0": "Upanaccantiyāti upagantvā naccantiyā.",
  "tika-s0102t:1094_0": "Sakkūpasaṅkamanavaṇṇanā",
  "tika-s0102t:1095_0": "350.",
  "tika-s0102t:1095_1": "“Kadā saṃyūḷhā”tiādīni vadanto paṭisammodati.",
  "tika-s0102t:1095_2": "Vippakārampi dasseyyāti aḍḍhakatābhinayavasena naccampi dasseyya.",
  "tika-s0102t:1096_0": "351.",
  "tika-s0102t:1096_1": "“Abhivadito sakko devānamindo”tiādīnaṃ “tena kho pana samayenā”tiādīnaṃ viya saṅgītikāravacanabhāve saṃsayo natthi,",
  "tika-s0102t:1096_2": "“evañca pana tathāgatā”ti idha pana siyā saṃsayoti “dhammasaṅgāhakattherehi ṭhapitavacana”nti vatvā itarassāpi",
  "tika-s0102t:1096_3": "tathābhāvaṃ dassetuṃ “sabbameta”ntiādi vuttaṃ.",
  "tika-s0102t:1096_4": "Vuḍḍhivacanena vuttoti “sukhī hotu pañcasikha sakko devānaṃ indo”ti āsīsavādaṃ vutto.",
  "tika-s0102t:1096_5": "“Bhagavato pāde sirasā vandatī”ti vadanto abhivādeti nāma “sukhī hotū”ti āsīsavādassa vadāpanato.",
  "tika-s0102t:1096_6": "Tathā pana āsīsavādaṃ vadanto abhivadati nāma sabbakālaṃ tatheva tiṭṭhanato.",
  "tika-s0102t:1097_0": "Uruṃ vepullaṃ dassati dakkhatīti urundā vibhattialopena.",
  "tika-s0102t:1097_1": "Vivaṭā aṅgaṇaṭṭhānaṃ.",
  "tika-s0102t:1097_2": "Yo pakatiyā guhāyaṃ andhakāro,",
  "tika-s0102t:1097_3": "so antarahitoti yo tassaṃ guhāyaṃ satthu samantato asītihatthato ayaṃ pākatiko andhakāro,",
  "tika-s0102t:1097_4": "so devānaṃ vatthābharaṇasarīrobhāsehi antarahito,",
  "tika-s0102t:1097_5": "āloko sampajji.",
  "tika-s0102t:1097_6": "Asītihatthe pana buddhālokeneva andhakāro antarahito,",
  "tika-s0102t:1097_7": "na ca samattho devānaṃ obhāso buddhānaṃ abhibhavituṃ.",
  "tika-s0102t:1098_0": "352.",
  "tika-s0102t:1098_1": "Cirappaṭikāhanti cirappabhutiko ahaṃ.",
  "tika-s0102t:1098_2": "Aḍḍakaraṇaṃ nāma natthi avivādādhikaraṇaṭṭhāne nibbattattā.",
  "tika-s0102t:1098_3": "Kīḷādīnipīti ādi-",
  "tika-s0102t:1098_4": "saddena dhammassavanādiṃ saṅgaṇhāti.",
  "tika-s0102t:1099_0": "Salaḷamayagandhakuṭiyanti salaḷarukkhehi raññā pasenadinā kāritagandhakuṭiyaṃ.",
  "tika-s0102t:1099_1": "Tenassāti tena phaladvayādhigamena pahīnaoḷārikakāmarāgatāya assā bhūjatiyā devaloke abhiratiyeva natthi.",
  "tika-s0102t:1099_2": "Cakkanemisaddena tamhā samādhimhā vuṭṭhitoti ettha adhippāyaṃ ajānantā “ārammaṇassa adhimattatāya samāpattito",
  "tika-s0102t:1099_3": "vuṭṭhānaṃ jāta”nti maññeyyunti taṃ paṭikkhipanto “samāpanno saddaṃ suṇātīti no vata re vattabbe”ti āha.",
  "tika-s0102t:1099_4": "Sati ca ārammaṇasaṅghaṭṭanāyaṃ gahaṇenapi bhavitabbanti adhippāyena “suṇātī”ti vuttaṃ,",
  "tika-s0102t:1099_5": "itaro “paṭhamaṃ jhānaṃ samāpannassa saddo kaṇṭako”ti vacanamattaṃ nissāya sabbassāpi jhānassa saddo kaṇṭakoti",
  "tika-s0102t:1099_6": "adhippāyena paṭikkhepaṃ asahanto “nanu bhagavā…pe…",
  "tika-s0102t:1099_7": "bhaṇatī”ti imameva suttapadaṃ uddhari.",
  "tika-s0102t:1099_8": "Tattha yathā dosadassanapaṭipakkhabhāvanāvasena paṭighasaññānaṃ suppahīnattā mahatāpi saddena arūpasamāpattito na vuṭṭhānaṃ,",
  "tika-s0102t:1099_9": "evaṃ “uppādo bhayaṃ,",
  "tika-s0102t:1099_10": "anuppādo khema”ntiādinā sammadeva dosadassanapaṭipakkhabhāvanāvasena sabbāsampi lokiyasaññānaṃ aggamaggena",
  "tika-s0102t:1099_11": "samatikkantattā ārammaṇādhigamatāya na kadāci phalasamāpattito vuṭṭhānaṃ hotīti.",
  "tika-s0102t:1099_12": "Tathā pana na suppahīnattā paṭighasaññānaṃ sabbarūpasamāpattito vuṭṭhānaṃ hoti,",
  "tika-s0102t:1099_13": "paṭhamajjhānaṃ pana appakampi saddaṃ na sahatīti taṃsamāpannassa “saddo kaṇṭako”ti vuttaṃ.",
  "tika-s0102t:1099_14": "Yadi pana paṭighasaññānaṃ vikkhambhitattā mahatāpi saddena arūpasamāpattito na vuṭṭhānaṃ hoti,",
  "tika-s0102t:1099_15": "pageva maggaphalasamāpattito.",
  "tika-s0102t:1099_16": "Tenāha “cakkanemisaddenā”tiādi.",
  "tika-s0102t:1099_17": "Cakkanemisaddenāti ca nayidaṃ karaṇavacanaṃ hetumhi,",
  "tika-s0102t:1099_18": "karaṇe vā atha kho sahayoge.",
  "tika-s0102t:1099_19": "Imameva hi atthaṃ dassetuṃ “bhagavā panā”tiādi vuttaṃ.",
  "tika-s0102t:1100_0": "Gopakavatthuvaṇṇanā",
  "tika-s0102t:1101_0": "353.",
  "tika-s0102t:1101_1": "Paripūrakārinīti paripuṇṇāni,",
  "tika-s0102t:1101_2": "parisuddhāni ca katvā rakkhitavatī.",
  "tika-s0102t:1101_3": "“Itthitta”ntiādi tattha virajjanākāradassanaṃ.",
  "tika-s0102t:1101_4": "Dhitthibhāvaṃitthibhāvassa dhikkāro hetūti attho.",
  "tika-s0102t:1101_5": "Alanti paṭikkhepavacanaṃ,",
  "tika-s0102t:1101_6": "payojanaṃ natthīti attho.",
  "tika-s0102t:1101_7": "Virājetīti jigucchati.",
  "tika-s0102t:1101_8": "Etā sampattiyoti cakkavattisiriādikā etā yathāvuttasampattiyo.",
  "tika-s0102t:1101_9": "Tasmā pubbaparicayena upaṭṭhitanikantivasena.",
  "tika-s0102t:1101_10": "Upaṭṭhānasālanti sudhammadevasabhaṃ.",
  "tika-s0102t:1102_0": "Soti gopakadevaputto.",
  "tika-s0102t:1102_1": "Vaṭṭetvā vaṭṭetvāti tomarādiṃ vattentena viya codanavacanaṃ parivaṭṭetvā parivaṭṭetvā.",
  "tika-s0102t:1102_2": "Gāḷhaṃ vijjhitabbāti gāḷhataraṃ ghaṭṭetabbā.",
  "tika-s0102t:1103_0": "Kuto mukhāti kuto pavattañāṇamukhā. Tenāha “aññavihitakā”ti. Katapuññeti sammā katapuññe dhamme.",
  "tika-s0102t:1104_0": "Dāyoti lābho.",
  "tika-s0102t:1104_1": "So hi dīyati tehi dātabbattā dāyo,",
  "tika-s0102t:1104_2": "yesaṃ dīyati,",
  "tika-s0102t:1104_3": "tehi laddhattā lābhoti ca vuccati.",
  "tika-s0102t:1104_4": "Saṅkhāre…pe…",
  "tika-s0102t:1104_5": "patiṭṭhahiṃsu katādhikārattā.",
  "tika-s0102t:1104_6": "Tattha tāvatiṃsabhavane ṭhitānaṃyeva nibbatto yathā sakkassa indasālaguhāyaṃ ṭhitasseva sakkattabhāvo.",
  "tika-s0102t:1105_0": "Nikantiṃ tasmiṃ gandhabbakāye ālayaṃ samucchindituṃ na sakkonto.",
  "tika-s0102t:1106_0": "354.",
  "tika-s0102t:1106_1": "Attanāva veditabboti attanāva adhigantvā veditabbo,",
  "tika-s0102t:1106_2": "na parappaccayikena.",
  "tika-s0102t:1106_3": "Tumhehi vuccamānānīti kevalaṃ tumhehi vuccamānāni.",
  "tika-s0102t:1107_0": "Viyāyāmāti vissaṭṭhaṃ vīriyaṃ santāne pavattema.",
  "tika-s0102t:1107_1": "Pakatiyāti rūpāvacarabhāvena,",
  "tika-s0102t:1107_2": "“anussara”nti vā pāṭho.",
  "tika-s0102t:1108_0": "Kāmarāgo eva “chando rāgo chandarāgo”tiādi pavattibhedena saṃyojanaṭṭhena “kāmarāgasaṃyojanānī”ti,",
  "tika-s0102t:1108_1": "yogaganthādipavattiākārabhedena “kāmabandhanānī”ti ca vutto.",
  "tika-s0102t:1108_2": "Pāpimayogānīti ettha pana sesayogaganthānampi vasena attho veditabbo.",
  "tika-s0102t:1109_0": "Duvidhānanti vatthukāmakilesakāmavasena duvidhānaṃ.",
  "tika-s0102t:1110_0": "“Ettha kiṃ,",
  "tika-s0102t:1110_1": "tattha ki”nti ca padadvaye kinti nipātamattaṃ.",
  "tika-s0102t:1110_2": "Cātuddisabhāveti tesaṃ buddhādīnaṃ tiṇṇaṃ ratanānaṃ catuddisayogyabhāve appaṭihaṭabhāve.",
  "tika-s0102t:1110_3": "Buddharatanañhi mahākāruṇikatāya,",
  "tika-s0102t:1110_4": "anāvaraṇañāṇatāya,",
  "tika-s0102t:1110_5": "paramasantuṭṭhatāya ca cātuddisaṃ,",
  "tika-s0102t:1110_6": "dhammaratanaṃ svākkhātatāya,",
  "tika-s0102t:1110_7": "saṅgharatanaṃ suppaṭipannatāya.",
  "tika-s0102t:1110_8": "Tenāha “sabbadisāsu asajjamāno”ti.",
  "tika-s0102t:1111_0": "Majjhimassa paṭhamajjhānassa adhigatattā tāvadeva kāyaṃ brahmapurohitaṃ adhigantvā tāvadeva purimaṃ jhānasatiṃ",
  "tika-s0102t:1111_1": "paṭilabhitvā taṃ jhānaṃ pādakaṃ katvā vipassanaṃ vaḍḍhetvā orambhāgiyasaṃyojanasamucchindanena maggaphalavisesaṃ",
  "tika-s0102t:1111_2": "anāgāmiphalasaṅkhātaṃ visesaṃ ajjhagaṃsu adhigacchiṃsu.",
  "tika-s0102t:1111_3": "Keci pana “kāmāvacarattabhāvena maggaphalāni adhigacchiṃsūti adhippāyena pañcamassa jhānassa anadhigatattā suddhāvāsesu na uppajjiṃsu,",
  "tika-s0102t:1111_4": "paṭhamajjhānalābhitāya pana brahmapurohitesu nibbattiṃsū”ti vadanti.",
  "tika-s0102t:1112_0": "Maghamāṇavavatthuvaṇṇanā",
  "tika-s0102t:1113_0": "355.",
  "tika-s0102t:1113_1": "Visuddhoti visuddhaajjhāsayo,",
  "tika-s0102t:1113_2": "upanissayasampannoti adhippāyo.",
  "tika-s0102t:1113_3": "Gāmakammakaraṇaṭṭhānanti gāmikānaṃ upaṭṭhānaṭṭhānaṃ vadati.",
  "tika-s0102t:1113_4": "Tāvatakenevāti attanā sodhitaṭṭhāneva aññassa āgantvā avaṭṭhāneneva.",
  "tika-s0102t:1113_5": "Satiṃ paṭilabhitvāti “aho mayā katakammaṃ saphalaṃ jāta”nti yoniso cittaṃ uppādetvā.",
  "tika-s0102t:1114_0": "Pāsāṇeti maggamajjhe uccatarabhāvena ṭhitapāsāṇe.",
  "tika-s0102t:1114_1": "Uccāletvāti uddharitvā.",
  "tika-s0102t:1114_2": "Etassa saggassa gamanamagganti etassa candādīnaṃ uppattiṭṭhānabhūtassa saggassa gamanamaggaṃ puññakammaṃ.",
  "tika-s0102t:1115_0": "Sugativasena laddhabbaṃ,",
  "tika-s0102t:1115_1": "kahāpaṇañcāti kahāpaṇaṃ,",
  "tika-s0102t:1115_2": "daṇḍavasena laddhabbaṃ bali daṇḍabali.",
  "tika-s0102t:1115_3": "Gahapatikā kiṃ karissantīti gahapatikā nāma aṭavikā viya visamanissitā,",
  "tika-s0102t:1115_4": "te na kañci anatthaṃ karissanti,",
  "tika-s0102t:1115_5": "evaṃ tayā jānamānena kasmā mayhaṃ na kathitanti yadipi pubbe na kathitaṃ,",
  "tika-s0102t:1115_6": "etarahi pana bhayena kathitaṃ,",
  "tika-s0102t:1115_7": "mā mayhaṃ dosaṃ kareyyātha,",
  "tika-s0102t:1115_8": "ārocitakālato paṭṭhāya na mayhaṃ dosoti vadati.",
  "tika-s0102t:1116_0": "Nibaddhanti ekantikaṃ.",
  "tika-s0102t:1117_0": "Pisuṇesīti pisuṇakammamakāsi,",
  "tika-s0102t:1117_1": "tumhākaṃ antare mayhaṃ pesuññaṃ upasaṃharatīti attho.",
  "tika-s0102t:1117_2": "Puna aharaṇīyaṃ brahmadeyyaṃ katvā.",
  "tika-s0102t:1117_3": "Mayhampīti mayhampi atthāya maṃ uddissa puññakammaṃ karotha.",
  "tika-s0102t:1117_4": "Nīluppalaṃ nāma vikasamānaṃ udakato uggantvāva vikasati,",
  "tika-s0102t:1117_5": "evaṃ ahutvā antoudake pupphitaṃ nīluppalaṃ viya.",
  "tika-s0102t:1117_6": "Amhākaṃ panidaṃ puññakammaṃ bhavantarūpapattiyā vinā imasmiṃyeva attabhāve vipākaṃ detīti yojanā.",
  "tika-s0102t:1117_7": "Cintāmattakampīti domanassavasena cintāmattakampi.",
  "tika-s0102t:1118_0": "Pagevāti kālasseva,",
  "tika-s0102t:1118_1": "ativiya pātoti attho.",
  "tika-s0102t:1118_2": "Kaṇṇikūpaganti kaṇṇikayogyaṃ.",
  "tika-s0102t:1118_3": "Tacchetvā maṭṭhaṃ katvā kaṇṇikāya kattabbaṃ sabbaṃ niṭṭhapetvā.",
  "tika-s0102t:1118_4": "Tathā hi sā vatthena veṭhetvā ṭhapitā.",
  "tika-s0102t:1119_0": "Cayabandhanaṃ sālāya adhiṭṭhānasajjanaṃ.",
  "tika-s0102t:1119_1": "Kaṇṇikamañcabandhanaṃ kaṇṇikārohanakāle āruhitvā avaṭṭhānaaṭṭakaraṇaṃ.",
  "tika-s0102t:1120_0": "Yassa atthate phalake yassa phalake atthateti yojanā.",
  "tika-s0102t:1121_0": "Avidūreti sālāya,",
  "tika-s0102t:1121_1": "koviḷārarukkhassa ca avidūre.",
  "tika-s0102t:1121_2": "Sabbajeṭṭhikāti sabbāsaṃ tassa bhariyānaṃ jeṭṭhikā sujātā.",
  "tika-s0102t:1122_0": "Tassevāti sakkasseva.",
  "tika-s0102t:1122_1": "Santiketi samīpe santikāvacarā hutvā nibbattā.",
  "tika-s0102t:1122_2": "Dhajena saddhiṃ sahassayojaniko pāsādo.",
  "tika-s0102t:1123_0": "Kakkaṭakavijjhanasūlasadisanti kakkaṭake gaṇhituṃ tassa bilapariyantassa vijjhanasūcisadisaṃ.",
  "tika-s0102t:1124_0": "Maccharūpenāti matamaccharūpena.",
  "tika-s0102t:1124_1": "Osaratīti pilavanto gacchati.",
  "tika-s0102t:1124_2": "Tassāpi bakasakuṇikāya pañca vassasatāni āyu ahosi devanerayikānaṃ viya manussapetatiracchānānaṃ āyuno aparicchinnattā.",
  "tika-s0102t:1125_0": "Ukkuṭṭhimakāsīti uccāsaddamakāsi.",
  "tika-s0102t:1126_0": "Pubbasannivāsenāti purimajātīsu cirasannivāsena.",
  "tika-s0102t:1126_1": "Evañhi ekaccānaṃ diṭṭhamattenapi sineho uppajjati.",
  "tika-s0102t:1126_2": "Tenāha bhagavā –",
  "tika-s0102t:1127_0": "“Pubbeva sannivāsena, paccuppannahitena vā;",
  "tika-s0102t:1128_0": "Evaṃ taṃ jāyate pemaṃ, uppalaṃva yathodake”ti. ;",
  "tika-s0102t:1129_0": "Avasesesūti asure, sakkaṃ ṭhapetvā dvīsu devalokesu deveva sandhāya vadati.",
  "tika-s0102t:1130_0": "Atthanissitanti attano,",
  "tika-s0102t:1130_1": "paresañca atthameva hitameva nissitaṃ,",
  "tika-s0102t:1130_2": "taṃ pana hitaṃ sukhassa nidānanti āha “kāraṇanissita”nti.",
  "tika-s0102t:1131_0": "Pañhaveyyākaraṇavaṇṇanā",
  "tika-s0102t:1132_0": "357.",
  "tika-s0102t:1132_1": "Kiṃsaṃyojanāti kīdisasaṃyojanā.",
  "tika-s0102t:1132_2": "Satte anatthe saṃyojenti bandhantīti saṃyojanānīti āha “kiṃbandhanā,",
  "tika-s0102t:1132_3": "kena bandhanena baddhā”ti.",
  "tika-s0102t:1132_4": "Puthukāyāti bahū sattakāyāti āha “bahū janā”ti.",
  "tika-s0102t:1132_5": "Veraṃ vuccati dosoti āha “averāti appaṭighā”ti.",
  "tika-s0102t:1132_6": "Āvudhena sarīre daṇḍo āvudhadaṇḍo,",
  "tika-s0102t:1132_7": "dhanassa dāpanatthena daṇḍo dhanadaṇḍo,",
  "tika-s0102t:1132_8": "tadubhayākaraṇena tato vinimutto adaṇḍo,",
  "tika-s0102t:1132_9": "sampattiharaṇato,",
  "tika-s0102t:1132_10": "saha anatthuppattito ca sapatto,",
  "tika-s0102t:1132_11": "paṭisattūti āha “asapattāti apaccatthikā”ti.",
  "tika-s0102t:1132_12": "Byāpajjhaṃ vuccati cittadukkhaṃ,",
  "tika-s0102t:1132_13": "tabbirahitā abyāpajjhāti āha “vigatadomanassā”ti.",
  "tika-s0102t:1132_14": "Pubbe “averā”ti padena sambaddhāghātakābhāvo vutto.",
  "tika-s0102t:1132_15": "Tenāha “appaṭighā”ti.",
  "tika-s0102t:1132_16": "“Averino”ti pana imināpi kopamattassapi anuppādanaṃ.",
  "tika-s0102t:1132_17": "Tenāha “katthaci kopaṃ na uppādetvā”ti.",
  "tika-s0102t:1132_18": "“Viharemū”ti ca padaṃ purimapadehipi yojetabbaṃ “averā viharemū”tiādinā.",
  "tika-s0102t:1132_19": "Ayañca averādibhāvo saṃvibhāgena pākaṭo hotīti dassetuṃ “accharāyā”ti ādiṃ vatvā “iti ce nesaṃ hotī”ti vuttaṃ.",
  "tika-s0102t:1132_20": "Cittuppatti daḷhatarāpi hutvā pavattatīti dassetuṃ “dānaṃ datvā,",
  "tika-s0102t:1132_21": "pūjaṃ katvā ca patthayantī”ti vuttaṃ.",
  "tika-s0102t:1132_22": "Iti ceti ce-",
  "tika-s0102t:1132_23": "saddo anvayasaṃsaggena parikappetīti āha “evañca nesa”nti.",
  "tika-s0102t:1133_0": "Yāya kāyaci paresaṃ sampattiyā khīyanaṃ usūyanaṃ asahanaṃ lakkhaṇaṃ etissāti parasampattikhīyanalakkhaṇā,",
  "tika-s0102t:1133_1": "yadaggena attasampattiyā parehi sādhāraṇabhāvaṃ asahanalakkhaṇaṃ,",
  "tika-s0102t:1133_2": "tadaggenassa “nigūhanalakkhaṇa”ntipi vattabbaṃ.",
  "tika-s0102t:1133_3": "Tathā hissa porāṇā “mā idaṃ acchariyaṃ aññesaṃ hotu,",
  "tika-s0102t:1133_4": "mayhameva hotūti macchariya”nti nibbacanaṃ vadanti.",
  "tika-s0102t:1133_5": "Abhidhamme “yā paralābhasakkāragarukāramānanavandanapūjanāsu issā issāyanā”tiādinā nikkhepakaṇḍe,",
  "tika-s0102t:1133_6": "“yā etesu paresaṃ lābhādīsu kiṃ iminā imesa”ntiādinā taṃsaṃvaṇṇanāyañca vuttāneva,",
  "tika-s0102t:1133_7": "tasmā tattha vuttanayeneva veditabbānīti adhippāyo.",
  "tika-s0102t:1134_0": "Yasmā pana issāmacchariyāni bahvādīnavāni,",
  "tika-s0102t:1134_1": "tesaṃ vibhāvanā lokassa bahukārā,",
  "tika-s0102t:1134_2": "tasmā abhidhammaṭṭhakathāyaṃ vibhāvitānampi tesaṃ diṭṭhadhammikepi samparāyike piādīnave dassento “āvāsamacchariyena panā”tiādimāha.",
  "tika-s0102t:1134_3": "Etthāti etesu issāmacchariyesu,",
  "tika-s0102t:1134_4": "etesu vā āvāsamacchariyādīsu pañcasu macchariyesu.",
  "tika-s0102t:1134_5": "Saṅkāraṃ sīsena ukkhipitvāva vicarati tattha laggacittatāya,",
  "tika-s0102t:1134_6": "nihīnajjhāsayatāya ca.",
  "tika-s0102t:1134_7": "Mamāti mayā,",
  "tika-s0102t:1134_8": "ayameva vā pāṭho.",
  "tika-s0102t:1134_9": "Lohitampi mukhato uggacchati cittavighātena saṃtattahadayatāya.",
  "tika-s0102t:1134_10": "Kucchivirecanampi hoti atijalaggino.",
  "tika-s0102t:1134_11": "Añño vibhavapaṭivedhadhammo ariyānaṃyeva hoti,",
  "tika-s0102t:1134_12": "te ca taṃ na maccharāyanti macchariyassa sabbaso pahīnattā.",
  "tika-s0102t:1134_13": "Paṭivedhadhamme macchariyassa asambhavo evāti āha “pariyattidhammamacchariyena cā”ti.",
  "tika-s0102t:1134_14": "Vaṇṇamacchariyena dubbaṇṇo,",
  "tika-s0102t:1134_15": "dhammamacchariyena eḷamūgo duppañño hoti.",
  "tika-s0102t:1135_0": "“Apicā”tiādi pañcannaṃ macchariyānaṃ vasena kammasarikkhakavipākadassanaṃ.",
  "tika-s0102t:1135_1": "Āvāsamacchariyena lohagehe paccati paresaṃ āvāsapaccayahitasukhanisedhanato.",
  "tika-s0102t:1135_2": "Kulamacchariyena appalābho hoti parehi kulesu laddhabbalābhanisedhanato,",
  "tika-s0102t:1135_3": "appalābhoti ca alābhoti attho.",
  "tika-s0102t:1135_4": "Lābhamacchariyena gūthaniraye nibbattati lābhahetu parehi laddhabbassa assādanisedhanato.",
  "tika-s0102t:1135_5": "Sabbathāpi nirassādo hi gūthanirayo.",
  "tika-s0102t:1135_6": "Vaṇṇo nāma na hotīti sarīravaṇṇo,",
  "tika-s0102t:1135_7": "guṇavaṇṇoti duvidhopi vaṇṇo nāmamattenapi na hoti,",
  "tika-s0102t:1135_8": "tattha tattha nibbattamāno virūpo eva hoti.",
  "tika-s0102t:1135_9": "Sampattinigūhanasabhāvena macchariyena virūpite santāne yebhuyyena guṇā patiṭṭhameva na labhanti,",
  "tika-s0102t:1135_10": "ye ca patiṭṭhaheyyuṃ,",
  "tika-s0102t:1135_11": "tesampi vasenassa vaṇṇo na bhaveyya.",
  "tika-s0102t:1135_12": "Te hi tassa loke rattiṃ khittā sarā viya na paññāyanti.",
  "tika-s0102t:1135_13": "Dhammamacchariyena kukkuḷaniraye.",
  "tika-s0102t:1135_14": "Sotāpattimaggena pahīyati apāyagamanīyabhāvato.",
  "tika-s0102t:1135_15": "Verādīhi na parimuccantiyeva tapparimuccanāya icchāya appattabbattā jātiādidhammānaṃ sattānaṃ jātiādīhi viya.",
  "tika-s0102t:1136_0": "Tiṇṇā mettha kaṅkhāti ma-",
  "tika-s0102t:1136_1": "kāro padasandhikaro.",
  "tika-s0102t:1136_2": "Etasmiṃ pañheti etasmiṃ “kiṃsaṃyojanā nu kho”ti evaṃ ñātuṃ icchite atthe.",
  "tika-s0102t:1136_3": "Tumhākaṃ vacanaṃ sutvāti “issāmacchariyasaṃyojanā”ti evaṃ pavattaṃ tumhākaṃ vissajjanavacanaṃ sutvā.",
  "tika-s0102t:1136_4": "Kaṅkhā tiṇṇāti yathāpucchite atthe saṃsayo tarito vigato desanānussaraṇamattena,",
  "tika-s0102t:1136_5": "na samucchedavasenāti āha “na maggavasenā”tiādi.",
  "tika-s0102t:1136_6": "Ayampi kathaṃkathā vigatāti kaṅkhāya vigatattā eva tassā pavattiākāravisesabhūtā “idaṃ katha idaṃ katha”nti ayampi kathaṃkathā vigatā apagatā.",
  "tika-s0102t:1137_0": "358.",
  "tika-s0102t:1137_1": "Nidānādīni mahānidānasuttavaṇṇanāyaṃ vuttatthāneva.",
  "tika-s0102t:1137_2": "Piyānaṃ attano pariggahabhūtānaṃ sattasaṅkhārānaṃ parehi sādhāraṇabhāvāsahanavasena,",
  "tika-s0102t:1137_3": "nigūhanavasena ca pavattanato piyasattasaṅkhāranidānaṃ macchariyaṃ,",
  "tika-s0102t:1137_4": "appiyānaṃ pariggahabhūtānaṃ sattānaṃ,",
  "tika-s0102t:1137_5": "saṅkhārānañca asahanavasena pavattiyā appiyasattasaṅkhāranidānā issā.",
  "tika-s0102t:1137_6": "Yañhi kiñci appiyasambandhaṃ bhaddakampi taṃ kodhanassa appiyamevāti.",
  "tika-s0102t:1137_7": "Ubhayanti macchariyaṃ,",
  "tika-s0102t:1137_8": "issā cāti ubhayaṃ.",
  "tika-s0102t:1137_9": "Ubhayanidānanti piyanidānañceva appiyanidānañca.",
  "tika-s0102t:1137_10": "Piyāti iṭṭhā.",
  "tika-s0102t:1137_11": "Keḷāyitāti dhanāyitā.",
  "tika-s0102t:1137_12": "Mamāyitāti mamattaṃ katvā pariggahitā.",
  "tika-s0102t:1137_13": "Issaṃ karotīti “kiṃ imassa iminā”ti tassa piyasattalābhāsahanavasena ussūyati,",
  "tika-s0102t:1137_14": "tameva piyasattaṃ yācito.",
  "tika-s0102t:1137_15": "Aho vatassāti sādhu vata assa.",
  "tika-s0102t:1137_16": "“Imassa puggalassa evarūpaṃ piyavatthu na bhaveyyā”ti issaṃ karoti usūyaṃ uppādeti.",
  "tika-s0102t:1137_17": "Mamāyantāti keḷāyantā.",
  "tika-s0102t:1137_18": "Appiyeti appiye satte tesaṃ satāpato.",
  "tika-s0102t:1137_19": "Assāti puggalassa,",
  "tika-s0102t:1137_20": "yena te laddhā.",
  "tika-s0102t:1137_21": "Teti sattasaṅkhārā,",
  "tika-s0102t:1137_22": "sacepi amanāpā honti appiyehi samudāgatattā.",
  "tika-s0102t:1137_23": "Viparītavuttitāyāti ayāthāvagāhitāya.",
  "tika-s0102t:1137_24": "Ko añño evarūpassa lābhīti tena attānaṃ sambhāvento issaṃ vā karoti.",
  "tika-s0102t:1137_25": "Aññassa tādisaṃ uppajjamānampi “aho vatassa evarūpaṃ na bhaveyyā”ti issaṃ vā karoti,",
  "tika-s0102t:1137_26": "ayañca nayo heṭṭhā vuttanayattā na gahito.",
  "tika-s0102t:1138_0": "Vatthukāmānaṃ pariyesanavasena pavatto chando pariyesanachando.",
  "tika-s0102t:1138_1": "Paṭilābhapaccayo chando paṭilābhachando.",
  "tika-s0102t:1138_2": "Paribhuñjanavasena pavatto chando paribhogachando.",
  "tika-s0102t:1138_3": "Paṭiladdhānaṃ sannidhāpanavasena,",
  "tika-s0102t:1138_4": "saṅgopanavasena ca pavatto chando sannidhichando.",
  "tika-s0102t:1138_5": "Diṭṭhadhammikameva payojanaṃ cintetvā vissajjanavasena pavatto chando vissajjanachando.",
  "tika-s0102t:1138_6": "Tenāha “katamo”tiādi.",
  "tika-s0102t:1139_0": "Ayaṃ pañcavidhopi atthato taṇhāyanamevāti āha “taṇhāmattamevā”ti.",
  "tika-s0102t:1140_0": "Evaṃ vutto “lābhaṃ paṭicca vinicchayo”ti evaṃ mahānidānasutte vutto vinicchayavitakko vitakko nāma,",
  "tika-s0102t:1140_1": "na yo koci vitakko.",
  "tika-s0102t:1140_2": "Idāni yathāvuttaṃ vinicchayavitakkaṃ atthuddhāranayena nīharitvā dassetuṃ “vinicchayo”tiādi vuttaṃ.",
  "tika-s0102t:1140_3": "Aṭṭhasatanti aṭṭhādhikaṃ sataṃ,",
  "tika-s0102t:1140_4": "tañca kho taṇhāvicaritānaṃ sataṃ,",
  "tika-s0102t:1140_5": "na yassa kassacīti dassetuṃ “taṇhāvicarita”nti vuttaṃ.",
  "tika-s0102t:1140_6": "Taṇhāvinicchayo nāma taṇhāya vasena vakkhamānanayena ārammaṇassa vinicchinanato.",
  "tika-s0102t:1140_7": "Diṭṭhidassanavasena “idameva saccaṃ,",
  "tika-s0102t:1140_8": "moghaṃ añña”nti vinicchinanato diṭṭhivinicchayo nāma.",
  "tika-s0102t:1140_9": "Iṭṭhaṃ paṇītaṃ,",
  "tika-s0102t:1140_10": "aniṭṭhaṃ appaṇītaṃ,",
  "tika-s0102t:1140_11": "piyāyitabbaṃ piyaṃ,",
  "tika-s0102t:1140_12": "appiyāyitabbaṃ appiyaṃ,",
  "tika-s0102t:1140_13": "tesaṃ vavatthānaṃ taṇhāvasena na hoti.",
  "tika-s0102t:1140_14": "Taṇhāvasena hi ekacco kiñci vatthuṃ paṇītaṃ maññati,",
  "tika-s0102t:1140_15": "ekacco hīnaṃ,",
  "tika-s0102t:1140_16": "ekacco piyāyati,",
  "tika-s0102t:1140_17": "ekacco nappiyāyati.",
  "tika-s0102t:1140_18": "Tenāha “tadeva hī”tiādi.",
  "tika-s0102t:1140_19": "“Dassāmī”ti idaṃ vissajjanachande vuttanayena ceva vaṭṭūpanissayadānavasena ca veditabbaṃ.",
  "tika-s0102t:1140_20": "Tampi hi taṇhāchandahetukanti.",
  "tika-s0102t:1141_0": "Yattha sayaṃ uppajjanti,",
  "tika-s0102t:1141_1": "taṃ santānaṃ saṃsāre papañcenti vitthārayantīti papañcā.",
  "tika-s0102t:1141_2": "Yassa ca uppannā,",
  "tika-s0102t:1141_3": "taṃ “ratto”ti vā “satto”ti vā “micchābhiniviṭṭho”ti vā papañcenti byañjentīti papañcā.",
  "tika-s0102t:1141_4": "Yasmā taṇhādiṭṭhiyo adhimattā hutvā pavattamānā taṃsamaṅgīpuggalaṃ pamattākāraṃ pāpenti,",
  "tika-s0102t:1141_5": "māno pana jātimadādi vasena mattākārampi,",
  "tika-s0102t:1141_6": "tasmā “mattapamattākārapāpanaṭṭhenā”ti vuttaṃ.",
  "tika-s0102t:1141_7": "Saṅkhā vuccati koṭṭhāso bhāgaso saṅkhāyati upaṭṭhātīti.",
  "tika-s0102t:1141_8": "Yasmā papañcasaññā taṃtaṃdvāravasena,",
  "tika-s0102t:1141_9": "ārammaṇavasena ca bhāgaso vitakkassa paccayā honti,",
  "tika-s0102t:1141_10": "na kevalā,",
  "tika-s0102t:1141_11": "tasmā papañcasaññāsaṅkhānidāno vitakko vutto,",
  "tika-s0102t:1141_12": "papañcasaññānaṃ vā anekabhedabhinnattā taṃsamudāyo “papañcasaññāsaṅkhā”ti vutto.",
  "tika-s0102t:1141_13": "Papañcasaññāsaṅkhāggahaṇena ca anavaseso dukkhasamudayo vutto taṃtaṃ nimittattā vaṭṭadukkhassāti.",
  "tika-s0102t:1142_0": "Yo nirodho vūpasamoti nirodhasaccamāha.",
  "tika-s0102t:1142_1": "Tassa sāruppanti tassa papañcasaññāsaṅkhāya nirodhassa vūpasamassa adhigamupāyatāya sāruppaṃ anucchavikaṃ,",
  "tika-s0102t:1142_2": "etena vipassanaṃ vadati.",
  "tika-s0102t:1142_3": "Tattha yathāvuttanirodhe ārammaṇakaraṇavasena gacchati pavattatīti tatthagāminī,",
  "tika-s0102t:1142_4": "etena maggaṃ.",
  "tika-s0102t:1142_5": "Tenāha “saha vipassanāya maggaṃ pucchatī”ti.",
  "tika-s0102t:1143_0": "Vedanākammaṭṭhānavaṇṇanā",
  "tika-s0102t:1144_0": "359.",
  "tika-s0102t:1144_1": "Pucchitameva kathitaṃ.",
  "tika-s0102t:1144_2": "Yasmā sakkena devānaṃ indena papañcasaññāsaṅkhānirodhagāminipaṭipadā pucchitāva,",
  "tika-s0102t:1144_3": "bhagavā ca tadadhigamupāyaṃ arūpakammaṭṭhānaṃ tassa ajjhāsayavasena vedanāmukhena kathento tisso vedanā ārabhi,",
  "tika-s0102t:1144_4": "iti pucchitameva kathentena pucchānusandhivasena sānusandhimeva ca kathitaṃ.",
  "tika-s0102t:1144_5": "Na hi buddhānaṃ ananusandhikā kathā nāma atthi.",
  "tika-s0102t:1144_6": "Idānissa vedanāmukhena arūpakammaṭṭhānasseva kathane kāraṇaṃ dassetuṃ “devatānañhī”tiādi vuttaṃ.",
  "tika-s0102t:1144_7": "Karajakāyassa sukhumatāvacaneneva accantamudusukhumālabhāvāpi vuttā evāti daṭṭhabbaṃ.",
  "tika-s0102t:1144_8": "Kammajanti kammajatejaṃ.",
  "tika-s0102t:1144_9": "Tassa balavabhāvo uḷārapuññakammanibbattattā,",
  "tika-s0102t:1144_10": "ativiya garumadhurasiniddhasuddhāhārajīraṇato ca.",
  "tika-s0102t:1144_11": "Ekāhārampīti ekāhāravārampi.",
  "tika-s0102t:1144_12": "“Vilīyantī”ti etena karajakāyassa mandatāya kammajatejassa balavabhāvena āhāravelātikkamena nesaṃ balavatī",
  "tika-s0102t:1144_13": "dukkhavedanā uppajjamānā supākaṭā hotīti dasseti.",
  "tika-s0102t:1144_14": "Nidassanamattañcetaṃ,",
  "tika-s0102t:1144_15": "sukhavedanāpi pana nesaṃ uḷārapaṇītesu ārammaṇesu uparūpari aniggahaṇavasena pavattamānā supākaṭā hutvā upaṭṭhātiyeva.",
  "tika-s0102t:1144_16": "Upekkhāpi tesaṃ kadāci uppajjamānā santapaṇītarūpā eva iṭṭhamajjhatte eva ārammaṇe pavattanato.",
  "tika-s0102t:1144_17": "Tenevāha “tasmā”tiādi.",
  "tika-s0102t:1145_0": "Rūpakammaṭṭhānanti rūpapariggahaṃ,",
  "tika-s0102t:1145_1": "rūpamukhena vipassanābhinivesanti attho.",
  "tika-s0102t:1145_2": "Arūpakammaṭṭhānanti etthāpi eseva nayo.",
  "tika-s0102t:1145_3": "Tattha rūpakammaṭṭhānena samathābhinivesopi saṅgayhati,",
  "tika-s0102t:1145_4": "vipassanābhiniveso pana idhādhippetoti dassento “rūpapariggaho arūpapariggahotipi etadeva vuccatī”ti āha.",
  "tika-s0102t:1145_5": "Catudhātuvavatthānanti ettha yebhuyyena catudhātuvavatthānaṃ vitthārento rūpakammaṭṭhānaṃ kathetīti adhippāyo.",
  "tika-s0102t:1145_6": "Rūpakammaṭṭhānaṃ dassetvāva katheti “evaṃ rūpakammaṭṭhānaṃ vuccamānaṃ suṭṭhu vibhūtaṃ pākaṭaṃ hutvā upaṭṭhātī”ti.",
  "tika-s0102t:1145_7": "“Etena idhāpi rūpakammaṭṭhānaṃ ekadesena vibhāvitamevā”ti vadanti.",
  "tika-s0102t:1146_0": "Kāmañcettha vedanāvasena arūpakammaṭṭhānaṃ āgataṃ,",
  "tika-s0102t:1146_1": "tadaññadhammavasenapi arūpakammaṭṭhānaṃ labbhatīti taṃ vibhāgena dassetuṃ “tividho hī”tiādi vuttaṃ.",
  "tika-s0102t:1146_2": "Tattha abhinivesoti anuppaveso,",
  "tika-s0102t:1146_3": "ārambhoti attho.",
  "tika-s0102t:1146_4": "Ārambhe eva hi ayaṃ vibhāgo,",
  "tika-s0102t:1146_5": "sammasanaṃ pana anavasesatova dhamme pariggahetvā pavattatīti.",
  "tika-s0102t:1146_6": "“Pariggahite rūpakammaṭṭhāne”ti idaṃ rūpamukhena vipassanābhinivesaṃ sandhāya vuttaṃ,",
  "tika-s0102t:1146_7": "arūpamukhena pana vipassanābhiniveso yebhuyyena samathayānikassa icchitabbo,",
  "tika-s0102t:1146_8": "so ca paṭhamaṃ jhānaṅgāni pariggahetvā tato paraṃ sesadhamme pariggaṇhāti.",
  "tika-s0102t:1146_9": "Paṭhamābhinipātoti sabbe cetasikā cittāyattā cittakiriyābhāvena vuccantīti phasso cittassa paṭhamābhinipāto vutto.",
  "tika-s0102t:1146_10": "Taṃ ārammaṇanti yathāpariggahitaṃ rūpakammaṭṭhānasaññitaṃ ārammaṇaṃ.",
  "tika-s0102t:1146_11": "Uppannaphasso puggalo,",
  "tika-s0102t:1146_12": "cittacetasikarāsi vā ārammaṇena phuṭṭho phassasahajātāya vedanāya taṃsamakālameva vedeti,",
  "tika-s0102t:1146_13": "phasso pana obhāsassa viya padīpo vedanādīnaṃ paccayaviseso hotīti purimakālo viya vuccati,",
  "tika-s0102t:1146_14": "yā tassa ārammaṇābhiniropanalakkhaṇatā vuccati.",
  "tika-s0102t:1146_15": "Phusantoti ārammaṇassa phusanākārena.",
  "tika-s0102t:1146_16": "Ayañhi arūpadhammattā ekadesena anallīyamānopi rūpaṃ viya cakkhuṃ,",
  "tika-s0102t:1146_17": "saddo viya ca sotaṃ, cittaṃ,",
  "tika-s0102t:1146_18": "ārammaṇañca phusanto viya,",
  "tika-s0102t:1146_19": "saṅghaṭṭento viya ca pavattatīti.",
  "tika-s0102t:1146_20": "Tathā hesa “saṅghaṭṭanaraso”ti vuccati.",
  "tika-s0102t:1147_0": "Ārammaṇaṃ anubhavantīti issaravatāya visavitāya sāmibhāvena ārammaṇarasaṃ saṃvedentī.",
  "tika-s0102t:1147_1": "Phassādīnañhi sampayuttadhammānaṃ ārammaṇe ekadeseneva pavatti phusanādimattabhāvato,",
  "tika-s0102t:1147_2": "vedanāya pana iṭṭhākārasambhogādivasena pavattanato ārammaṇe nippadesato pavatti.",
  "tika-s0102t:1147_3": "Phusanādibhāvena hi ārammaṇaggahaṇaṃ ekadesānubhavanaṃ,",
  "tika-s0102t:1147_4": "vedayitabhāvena gahaṇaṃ yathākāmaṃ sabbānubhavanaṃ,",
  "tika-s0102t:1147_5": "evaṃsabhāvāneva tāni gahaṇānīti na vedanāya viya phassādīnampi yathā sakakiccakaraṇena sāmibhāvānubhavanaṃ codetabbaṃ.",
  "tika-s0102t:1147_6": "Vijānantanti paricchindanavasena visesato jānantaṃ.",
  "tika-s0102t:1147_7": "Viññāṇañhi minitabbavatthuṃ nāḷiyā minanto puriso viya ārammaṇaṃ paricchijja vibhāventaṃ pavattati,",
  "tika-s0102t:1147_8": "na saññā viya sañjānanamattaṃ hutvā.",
  "tika-s0102t:1147_9": "Tathā hi anena kadāci lakkhaṇattayavibhāvanāpi hoti,",
  "tika-s0102t:1147_10": "imesaṃ pana phassādīnaṃ tassa tassa pākaṭabhāvo paccayavisesasiddhassa pubbabhāgassa vasena veditabbo.",
  "tika-s0102t:1148_0": "Evaṃ tassa tasseva pākaṭabhāvepi “sabbaṃ,",
  "tika-s0102t:1148_1": "bhikkhave,",
  "tika-s0102t:1148_2": "abhiññeyya”nti,",
  "tika-s0102t:1148_3": "“sabbañca kho,",
  "tika-s0102t:1148_4": "bhikkhave,",
  "tika-s0102t:1148_5": "abhijāna”nti ca evamādi vacanato sabbe sammasanupagā dhammā pariggahetabbāti dassento “tattha yassā”tiādimāha.",
  "tika-s0102t:1148_6": "Tattha phassapañcamakeyevāti avadhāraṇaṃ tadantogadhattā taggahaṇeneva gahitattā catunnaṃ arūpakkhandhānaṃ.",
  "tika-s0102t:1148_7": "Phassapañcamakaggahaṇañhi tassa sabbassa sabbacittuppādasādhāraṇabhāvato.",
  "tika-s0102t:1148_8": "Tattha ca phassacetanāggahaṇena sabbasaṅkhārakkhandhadhammasaṅgaho cetanappadhānattā tesaṃ.",
  "tika-s0102t:1148_9": "Tathā hi suttantabhājanīye saṅkhārakkhandhavibhaṅge “cakkhusamphassajā cetanā”tiādinā cetanāva vibhattā,",
  "tika-s0102t:1148_10": "itare pana khandhā sarūpeneva gahitā.",
  "tika-s0102t:1149_0": "Vatthunissitāti ettha vatthu-",
  "tika-s0102t:1149_1": "saddo karajakāyavisayo,",
  "tika-s0102t:1149_2": "na chabbatthuvisayoti.",
  "tika-s0102t:1149_3": "Kathamidaṃ viññāyatīti āha “yaṃ sandhāya vutta”nti.",
  "tika-s0102t:1149_4": "Kattha pana vuttaṃ?",
  "tika-s0102t:1149_5": "Sāmaññaphalasutte.",
  "tika-s0102t:1149_6": "Soti karajakāyo.",
  "tika-s0102t:1149_7": "“Pañcakkhandhavinimuttaṃ nāmarūpaṃ natthī”ti idaṃ adhikāravasena vuttaṃ.",
  "tika-s0102t:1149_8": "Aññathā hi khandhavinimuttampi nāmaṃ atthevāti.",
  "tika-s0102t:1149_9": "Avijjādihetukāti avijjātaṇhupādānādihetukā.",
  "tika-s0102t:1149_10": "“Vipassanāpaṭipāṭiyā aniccaṃ dukkhaṃ anattāti sammasanto vicaratī”ti iminā balavavipassanaṃ vatvā puna tassa ussukkāpanaṃ,",
  "tika-s0102t:1149_11": "visesādhigamañca dassento “so”tiādimāha.",
  "tika-s0102t:1150_0": "Idhāti imasmiṃ sakkapañhasutte.",
  "tika-s0102t:1150_1": "Vedanāvasena cettha arūpakammaṭṭhānakathane kāraṇaṃ heṭṭhā vuttanayameva.",
  "tika-s0102t:1150_2": "Yathāvuttesu ca tīsu kammaṭṭhānābhinivesesu vedanāvasena kammaṭṭhānābhiniveso sukaro vedanānaṃ vibhūtabhāvatoti",
  "tika-s0102t:1150_3": "dassetuṃ “phassavasena hī”tiādi vuttaṃ.",
  "tika-s0102t:1150_4": "“Na pākaṭaṃ hotī”ti idaṃ sakkapamukhānaṃ tesaṃ devānaṃ yathā vedanā vibhūtā hutvā upaṭṭhāti,",
  "tika-s0102t:1150_5": "na evaṃ itaradvayanti katvā vuttaṃ.",
  "tika-s0102t:1150_6": "Vedanāya eva ca nesaṃ vibhūtabhāvo vedanāmukhenevettha bhagavatā desanāya āraddhattā.",
  "tika-s0102t:1150_7": "“Vedanānaṃ uppattiyā pākaṭatāyā”ti idaṃ sukhadukkhavedanānaṃ vasena vuttaṃ.",
  "tika-s0102t:1150_8": "Tāsañhi pavatti oḷārikā,",
  "tika-s0102t:1150_9": "na itarāya.",
  "tika-s0102t:1150_10": "Tadubhayaggahaṇamukhena vā gahetabbattā itarāyapi pavatti viññūnaṃ pākaṭā evāti sukhadukkhavedanānañhī”ti visesaggahaṇaṃ daṭṭhabbaṃ.",
  "tika-s0102t:1150_11": "“Yadā sukhaṃ uppajjatī”tiādi sukhavedanāya pākaṭabhāvavibhāvanaṃ,",
  "tika-s0102t:1150_12": "tayidaṃ asamāhitabhūmivasena veditabbaṃ.",
  "tika-s0102t:1150_13": "Tattha “sakalaṃ sarīraṃ kho bhante”ntiādinā kāmaṃ pavattioḷārikatāya avūpasantasabhāvametaṃ sukhaṃ,",
  "tika-s0102t:1150_14": "sātalakkhaṇatāya pana sampayuttadhamme,",
  "tika-s0102t:1150_15": "nissayañca anuggaṇhantameva pavattatīti dasseti.",
  "tika-s0102t:1150_16": "“Yadā dukkhaṃ uppajjatī”tiādīsu vuttavipariyāyena attho veditabbo.",
  "tika-s0102t:1151_0": "Duddīpanāti ñāṇena dīpetuṃ asakkuṇeyyā,",
  "tika-s0102t:1151_1": "dubbiññeyyāti attho.",
  "tika-s0102t:1151_2": "Tenāha “andhakārā abhibhūtā”ti.",
  "tika-s0102t:1151_3": "Andhakārāti andhakāragatasadisī,",
  "tika-s0102t:1151_4": "jānitukāme ca andhakārinī.",
  "tika-s0102t:1151_5": "Pubbāparaṃ samaṃ sukare supalakkhitamaggavasena pāsāṇatale migagatamaggo viya iṭṭhāniṭṭhārammaṇesu sukhadukkhānubhavanehi",
  "tika-s0102t:1151_6": "majjhattārammaṇesu anuminitabbatāya vuttaṃ “sā sukhadukkhānaṃ…pe…",
  "tika-s0102t:1151_7": "pākaṭā hotī”ti.",
  "tika-s0102t:1151_8": "Tenāha “yathā”tiādi.",
  "tika-s0102t:1151_9": "Nayato gaṇhantassāti etthāyaṃ nayo –",
  "tika-s0102t:1151_10": "yasmā iṭṭhāniṭṭhavisayāya ārammaṇūpaladdhiyā anubhavanato niṭṭhāmajjhattavisayā ca upaladdhi,",
  "tika-s0102t:1151_11": "tasmā na tāya niranubhavanāya bhavitabbaṃ,",
  "tika-s0102t:1151_12": "yaṃ tatthānubhavanaṃ,",
  "tika-s0102t:1151_13": "sā adukkhamasukhā.",
  "tika-s0102t:1151_14": "Tathā anupalabbhamānaṃ rūpādianubhuyyamānaṃ diṭṭhaṃ upalabbhati,",
  "tika-s0102t:1151_15": "yo pana majjhattārammaṇaṃ tabbisayassa viññāṇappavattiyaṃ,",
  "tika-s0102t:1151_16": "tasmā ananubhuyyamānena tena na bhavitabbaṃ.",
  "tika-s0102t:1151_17": "Sakkā hi vattuṃ anubhavamānā majjhattavisayupaladdhi upaladdhibhāvato.",
  "tika-s0102t:1151_18": "Iṭṭhāniṭṭhavisayupaladdhivisayaṃ pana niranubhavanaṃ taṃ anupaladdhisabhāvameva diṭṭhaṃ,",
  "tika-s0102t:1151_19": "taṃ yathārūpanti.",
  "tika-s0102t:1151_20": "Nivattetvāti nīharitvā,",
  "tika-s0102t:1151_21": "“somanassaṃpāha”ntiādinā samānajātiyampi bhindanto aññehi arūpadhammehi vivecetvā asaṃsaṭṭhaṃ katvāti attho.",
  "tika-s0102t:1152_0": "Ayañca rūpakammaṭṭhānaṃ kathetvā arūpakammaṭṭhānaṃ vedanāvasena nivattetvā desanā tathāvinetabbapuggalāpekkhāya",
  "tika-s0102t:1152_1": "suttantaresupi āgatā evāti dassento “na kevala”ntiādimāha.",
  "tika-s0102t:1152_2": "Tattha mahāsatipaṭṭhāne tathā desanāya āgatabhāvo anantarameva āvi bhavissati,",
  "tika-s0102t:1152_3": "majjhimanikāye satipaṭṭhānadesanāpi tādisī eva.",
  "tika-s0102t:1152_4": "Cūḷataṇhāsaṅkhaye “evaṃ cetaṃ,",
  "tika-s0102t:1152_5": "devānaṃ inda,",
  "tika-s0102t:1152_6": "bhikkhuno sutaṃ hoti ‘sabbe dhammā nālaṃ abhinivesāyā’ti,",
  "tika-s0102t:1152_7": "so sabbaṃ dhammaṃ abhijānāti,",
  "tika-s0102t:1152_8": "sabbaṃ dhammaṃ abhiññāya sabbaṃ dhammaṃ parijānāti,",
  "tika-s0102t:1152_9": "sabbaṃ dhammaṃ pariññāya yaṃ kiñci vedanaṃ vedeti sukhaṃ vā dukkhaṃ vā adukkhamasukhaṃ vā,",
  "tika-s0102t:1152_10": "so tāsu vedanāsu aniccānupassī viharati,",
  "tika-s0102t:1152_11": "virāgānupassī”tiādinā āgataṃ.",
  "tika-s0102t:1152_12": "Tena vuttaṃ “arūpakammaṭṭhānaṃ vedanāvasena nivattetvā dassesī”ti.",
  "tika-s0102t:1152_13": "Mahātaṇhāsaṅkhaye pana “so evaṃ anurodhavirodhavippahīno yaṃ kiñci vedanaṃ vedeti sukhaṃ vā dukkhaṃ vā adukkhamasukhaṃ vā,",
  "tika-s0102t:1152_14": "so taṃ vedanaṃ nābhinandati nābhivadati nājjhosāya tiṭṭhati.",
  "tika-s0102t:1152_15": "Tassa taṃ vedanaṃ anabhinandato anabhivadato anajjhosāya tiṭṭhato yā vedanāsu nandī sā nirujjhatī”tiādinā āgataṃ.",
  "tika-s0102t:1152_16": "Cūḷavedalle “kati panāyyevedanā”tiādinā āgataṃ.",
  "tika-s0102t:1152_17": "Mahāvedalle “vedanāti, āvuso, vuccati,",
  "tika-s0102t:1152_18": "kittāvatā nu kho, āvuso,",
  "tika-s0102t:1152_19": "‘vedanā’ti vuccatī”tiādinā āgataṃ.",
  "tika-s0102t:1152_20": "Evaṃ raṭṭhapālasuttādīsupi vedanākammaṭṭhānassa āgataṭṭhānaṃ uddharitvā vattabbaṃ.",
  "tika-s0102t:1153_0": "“Paṭhamaṃ rūpakammaṭṭhānaṃ kathetvā”ti vuttaṃ,",
  "tika-s0102t:1153_1": "kathaṃ tamettha kathitanti āha “rūpakammaṭṭhāna”ntiādi.",
  "tika-s0102t:1153_2": "Saṅkhittaṃ,",
  "tika-s0102t:1153_3": "kathaṃ saṅkhittaṃ?",
  "tika-s0102t:1153_4": "Vedanāya ārammaṇamattakaṃyeva,",
  "tika-s0102t:1153_5": "yebhuyyena vedanā rūpadhammārammaṇā pañcadvāravasena pavattanato.",
  "tika-s0102t:1153_6": "Tena cassā purimasiddhā eva ārammaṇanti vedanaṃ vadantena tassārammaṇadhammā atthato paṭhamataraṃ gahitā",
  "tika-s0102t:1153_7": "eva nāma hontīti imāya atthāpattiyā rūpakammaṭṭhānassevettha paṭhamaṃ gahitatā jotitā,",
  "tika-s0102t:1153_8": "na sarūpeneva gahitattā.",
  "tika-s0102t:1153_9": "Tenāha “tasmā pāḷiyaṃ nāruḷhaṃ bhavissatī”ti.",
  "tika-s0102t:1154_0": "360.",
  "tika-s0102t:1154_1": "Dvīhi koṭṭhāsehīti sevitabbāsevitabbabhāgehi.",
  "tika-s0102t:1154_2": "Evarūpanti yaṃ akusalānaṃ abhibuddhiyā,",
  "tika-s0102t:1154_3": "kusalānañca parihānāya saṃvattati, evarūpaṃ,",
  "tika-s0102t:1154_4": "taṃ pana kāmūpasañhitatāya “gehanissita”nti vuccatīti āha “gehasitasomanassa”nti.",
  "tika-s0102t:1154_5": "Iṭṭhānanti piyānaṃ.",
  "tika-s0102t:1154_6": "Kantānanti kamanīyānaṃ.",
  "tika-s0102t:1154_7": "Manāpānanti manavaḍḍhanakānaṃ.",
  "tika-s0102t:1154_8": "Tato eva mano ramentīti manoramānaṃ.",
  "tika-s0102t:1154_9": "Lokāmisapaṭisaṃyuttānanti taṇhāsannissitānaṃ kāmūpasañhitānaṃ.",
  "tika-s0102t:1154_10": "Paṭilābhato samanupassatoti “aho mayā imāni laddhānī”ti yathāladdhāni rūpārammaṇādīni assādayato.",
  "tika-s0102t:1154_11": "Atītanti atikkantaṃ.",
  "tika-s0102t:1154_12": "Niruddhanti nirodhappattaṃ.",
  "tika-s0102t:1154_13": "Vipariṇatanti sabhāvavigamena vigataṃ.",
  "tika-s0102t:1154_14": "Samanussaratoti assādanavasena anucintayato.",
  "tika-s0102t:1154_15": "Gehasitanti kāmaguṇanissitaṃ.",
  "tika-s0102t:1154_16": "Kāmaguṇā hi kāmarāgassa gehasadisattā idha “geha”nti adhippetā.",
  "tika-s0102t:1155_0": "Evarūpanti yaṃ akusalānaṃ parihānāya,",
  "tika-s0102t:1155_1": "kusalānañca abhibuddhiyā saṃvattati, evarūpaṃ,",
  "tika-s0102t:1155_2": "taṃ pana pabbajjādivasena pavattiyā nekkhammūpasañhitanti āha “nekkhammasitaṃ somanassa”nti.",
  "tika-s0102t:1155_3": "Idāni taṃ pāḷivaseneva dassetuṃ “tattha katamānī”tiādi vuttaṃ.",
  "tika-s0102t:1155_4": "Tattha vipassanālakkhaṇe nekkhamme dassite itarāni tassa kāraṇato, phalato,",
  "tika-s0102t:1155_5": "atthato ca dassitāneva hontīti vipassanālakkhaṇameva taṃ dassento “rūpānantvevā”tiādimāha.",
  "tika-s0102t:1155_6": "Vipariṇāmavirāganirodhanti jarāya vipariṇāmetabbatañceva jarāmaraṇehi palujjanaṃ nirujjhanañca viditvāti yojanā.",
  "tika-s0102t:1155_7": "Uppajjati somanassanti vipassanāya vīthipaṭipattiyā kamena uppannānaṃ pāmojjapītipassaddhīnaṃ upari anappakaṃ somanassaṃ uppajjati.",
  "tika-s0102t:1155_8": "Yaṃ sandhāya vuttaṃ –",
  "tika-s0102t:1156_0": "“Suññāgāraṃ paviṭṭhassa, santacittassa bhikkhuno;",
  "tika-s0102t:1157_0": "Amānusī rati hoti, sammā dhammaṃ vipassato.",
  "tika-s0102t:1158_0": "Yato yato sammasati, khandhānaṃ udayabbayaṃ;",
  "tika-s0102t:1159_0": "Labhatī pītipāmojjaṃ, amataṃ taṃ vijānata”nti. ca –",
  "tika-s0102t:1160_0": "Nekkhammavasenāti pabbajjādivasena.",
  "tika-s0102t:1160_1": "“Vaṭṭadukkhato nittharissāmī”ti pabbajituṃ bhikkhūnaṃ santikaṃ gacchantassa,",
  "tika-s0102t:1160_2": "pabbajantassa,",
  "tika-s0102t:1160_3": "catupārisuddhisīlaṃ anutiṭṭhantassa,",
  "tika-s0102t:1160_4": "taṃ sodhentassa,",
  "tika-s0102t:1160_5": "dhutaguṇe samādāya vattantassa,",
  "tika-s0102t:1160_6": "kasiṇaparikammādīni karontassa ca yā paṭipatti,",
  "tika-s0102t:1160_7": "sabbā sā idha “nekkhamma”nti adhippetā.",
  "tika-s0102t:1160_8": "Yebhuyyena anussatiyā upacārajjhānaṃ niṭṭhātīti katvā “anussativasenā”ti vatvā “paṭhamajjhānādivasenā”ti vuttaṃ.",
  "tika-s0102t:1160_9": "Ettha ca yathā pabbajjā gharabandhanato nikkhamanaṭṭhena nekkhammaṃ,",
  "tika-s0102t:1160_10": "evaṃ vipassanādayopi taṃpaṭipakkhato. Tenāha –",
  "tika-s0102t:1161_0": "“Pabbajjā paṭhamaṃ jhānaṃ, nibbānañca vipassanā;",
  "tika-s0102t:1162_0": "Sabbepi kusalā dhammā, nekkhammanti pavuccare”ti. ;",
  "tika-s0102t:1163_0": "Yaṃ ceti ettha ceti nipātamattaṃ somanassassa adhippetattā.",
  "tika-s0102t:1163_1": "Catukkanayavaseneva ca suttantesu jhānakathāti vuttaṃ “dutiyatatiyajjhānavasenā”ti.",
  "tika-s0102t:1163_2": "Dvīsūti “savitakkaṃ savicāraṃ avitakkaṃ avicāra”nti vuttesu dvīsu somanassesu.",
  "tika-s0102t:1164_0": "Savitakkasavicāre somanasseti parittabhūmike,",
  "tika-s0102t:1164_1": "paṭhamajjhāne vā somanasse.",
  "tika-s0102t:1164_2": "Abhiniviṭṭhasomanassesūti vipassanaṃ paṭṭhapitasomanassesu. Pi-",
  "tika-s0102t:1164_3": "saddena sammaṭṭhasomanassesu pīti imamatthaṃ dasseti.",
  "tika-s0102t:1164_4": "Somanassavipassanātopīti savitakkasavicārasomanassapavattivipassanātopi.",
  "tika-s0102t:1164_5": "Avitakkaavicāra vipassanā paṇītatarā sammasitadhammavasenapi vipassanāya visesasiddhito,",
  "tika-s0102t:1164_6": "yato maggepi tathārūpā visesā ijjhanti.",
  "tika-s0102t:1164_7": "Ayaṃ panattho “ariyamagga bojjhaṅgādivisesaṃ vipassanāya ārammaṇabhūtā khandhā niyamentī”ti evaṃ pavattena",
  "tika-s0102t:1164_8": "moravāpīvāsimahādattattheravādena dīpetabbo.",
  "tika-s0102t:1165_0": "361.",
  "tika-s0102t:1165_1": "Gehasitadomanassaṃ nāma kāmaguṇānaṃ appaṭilābhanimittaṃ,",
  "tika-s0102t:1165_2": "vigatanimittañca uppajjanakadomanassaṃ.",
  "tika-s0102t:1165_3": "Appaṭilābhato samanupassatoti appaṭilābhena “ahameva na labhāmī”ti paritassanato.",
  "tika-s0102t:1165_4": "Samanussaratoti “ahu vata me taṃ vata natthī”tiādinā anussaraṇavasena cintayato.",
  "tika-s0102t:1165_5": "Tenāha “evaṃ chasu dvāresū”tiādi.",
  "tika-s0102t:1166_0": "Anuttaresu vimokkhesūti suññataphalādiariyaphalavimokkhesu.",
  "tika-s0102t:1166_1": "Pihanti apekkhaṃ,",
  "tika-s0102t:1166_2": "āsanti attho.",
  "tika-s0102t:1166_3": "Kathaṃ pana lokuttaradhamme ārabbha āsā uppajjatīti?",
  "tika-s0102t:1166_4": "Na kho panetaṃ evaṃ daṭṭhabbaṃ “yaṃ ārammaṇakaraṇavasena tattha pihā pavattatī”ti avisayattā,",
  "tika-s0102t:1166_5": "puggalassa ca anadhigatabhāvato.",
  "tika-s0102t:1166_6": "Anussavūpaladdhe pana anuttaravimokkhe uddissa pihaṃ upaṭṭhapento “tattha pihaṃ upaṭṭhapetī”ti vutto.",
  "tika-s0102t:1166_7": "Tenāha “kudāssu nāmāha”ntiādi.",
  "tika-s0102t:1166_8": "Chasu dvāresu iṭṭhārammaṇe āpāthagate aniccādivasena vipassanaṃ paṭṭhapetvāti yojanā.",
  "tika-s0102t:1166_9": "“Iṭṭhārammaṇe”ti ca iminā nayidaṃ domanassaṃ sabhāvato aniṭṭhadhammeyeva ārabbha uppajjanakaṃ,",
  "tika-s0102t:1166_10": "atha kho icchitālābhahetukaṃ icchābhighātavasena yattha katthaci ārammaṇe uppajjanakanti dasseti.",
  "tika-s0102t:1166_11": "Evaṃ “kudāssu nāmāha”nti vuttākārena pihaṃ upaṭṭhapetvā evaṃ imampi pakkhaṃ…pe…",
  "tika-s0102t:1166_12": "nāsakkhinti anusocatoti yojanā.",
  "tika-s0102t:1166_13": "“Imasmiṃ pakkhe,",
  "tika-s0102t:1166_14": "imasmiṃ māse,",
  "tika-s0102t:1166_15": "imasmiṃ saṃvacchare pabbajituṃ nāladdhaṃ,",
  "tika-s0102t:1166_16": "kasiṇaparikammaṃ kātuṃ nāladdha”ntiādivasena pavattiṃ sandhāya “nekkhammavasenā”ti vuttaṃ.",
  "tika-s0102t:1166_17": "“Vipassanāvasenā”tiādīsupi iminā nayena yojanā veditabbā.",
  "tika-s0102t:1167_0": "Yato eva- kāro,",
  "tika-s0102t:1167_1": "tato aññattha niyamoti katvā “tasmimpi…pe…",
  "tika-s0102t:1167_2": "gehasitadomanassamevā”ti vuttaṃ.",
  "tika-s0102t:1167_3": "Na hettha gehasitadomanassatā savitakkasavicāre niyatā,",
  "tika-s0102t:1167_4": "atha kho gehasitadomanasse savitakkasavicāratā niyatā paṭiyoginivattanatthattā eva- kārassa.",
  "tika-s0102t:1167_5": "“Gehasitadomanassaṃ savitakkasavicārameva,",
  "tika-s0102t:1167_6": "na avitakkaavicāra”nti.",
  "tika-s0102t:1167_7": "Nekkhammasitadomanassaṃ pana siyā savitakkasavicāraṃ,",
  "tika-s0102t:1167_8": "siyā avitakkaavicāraṃ.",
  "tika-s0102t:1167_9": "Savitakkasavicārasseva kāraṇabhūtaṃ domanassaṃ savitakkasavicāradomanassaṃ. Kiṃ taṃ?",
  "tika-s0102t:1167_10": "Gehasitadomanassaṃ,",
  "tika-s0102t:1167_11": "yaṃ pana nekkhammādivasena uppannaṃ,",
  "tika-s0102t:1167_12": "taṃ avitakkaavicārassa kāraṇabhūtaṃ avitakkaavicāradomanassanti.",
  "tika-s0102t:1167_13": "Ayañca nayo pariyāyavasena vuttoti āha “nippariyāyena panā”tiādi.",
  "tika-s0102t:1167_14": "Yadi evaṃ kasmā “yaṃ ce avitakkaṃ avicāra”nti pāḷiyaṃ vuttanti āha “etassa panā”tiādi.",
  "tika-s0102t:1167_15": "Maññanavasenāti parikappanavasena.",
  "tika-s0102t:1167_16": "Vuttaṃ pāḷiyaṃ.",
  "tika-s0102t:1168_0": "Tatrāti tasmiṃ maññane.",
  "tika-s0102t:1168_1": "Ayaṃ idāni vuccamāno nayo.",
  "tika-s0102t:1168_2": "Domanassapaccayabhūteti domanassassa paccayabhūte.",
  "tika-s0102t:1168_3": "Upacārajjhānañhi paṭhamajjhānādīni vā pādakāni katvā maggaphalāni nibbattetukāmassa tesaṃ alābhe domanassassa",
  "tika-s0102t:1168_4": "uppajjane tāni tassa paccayā nāma honti iti te dhammā phalūpacārena “domanassa”nti vuttā.",
  "tika-s0102t:1168_5": "Yo pana tathā uppannadomanasso dhuranikkhepaṃ akatvā anukkamena vipassanaṃ ussukkāpetvā maggaphaladhamme nibbatteti,",
  "tika-s0102t:1168_6": "te kāraṇūpacārena “domanassa”nti vuttāti imamatthaṃ dassento “idha bhikkhū”tiādimāha.",
  "tika-s0102t:1168_7": "Nanu etassa tadā domanassameva uppannaṃ,",
  "tika-s0102t:1168_8": "na domanassahetukā vipassanāmaggaphaladhammā uppannā,",
  "tika-s0102t:1168_9": "tattha kathaṃ domanassasamaññaṃ āropetvā voharatīti āha “aññesaṃ paṭipattidassanavasena domanassanti gahetvā”tiādi.",
  "tika-s0102t:1168_10": "Savitakkasavicāradomanasseti savitakkasavicāranimitte domanasse.",
  "tika-s0102t:1168_11": "Tīhi māsehi nibbattetabbā temāsikā,",
  "tika-s0102t:1168_12": "taṃ temāsikaṃ.",
  "tika-s0102t:1168_13": "Imā ca temāsikādayo paṭipadā tathāpavattaukkaṭṭhamajjhimamudindriyavasena veditabbā,",
  "tika-s0102t:1168_14": "adhikamajjhimamudussāhavasena vā.",
  "tika-s0102t:1168_15": "Jaggatīti jāgarikaṃ anuyuñjati.",
  "tika-s0102t:1169_0": "Mahāsivattheravatthuvaṇṇanā",
  "tika-s0102t:1170_0": "Sahassadvisahassasaṅkhyattā mahāgaṇe.",
  "tika-s0102t:1171_0": "Aṭṭhakathātherāti aṭṭhakathāya atthapaṭipucchanakatherā.",
  "tika-s0102t:1171_1": "Antarāmaggeti bhikkhaṃ gahetvā gāmato vihāraṃ paṭigamanamagge. Tayo…pe…",
  "tika-s0102t:1171_2": "gāhāpetvāti tīṇi cattāri uṇhāpanāni.",
  "tika-s0102t:1172_0": "Kenaci papañcenāti kenaci sarīrakiccabhūtena papañcena.",
  "tika-s0102t:1172_1": "Saññaṃ akāsi rattiyaṃ pacchato gacchantaṃ asallakkhento.",
  "tika-s0102t:1173_0": "Kasmā pana thero antevāsikānaṃ anārocetvāva gatoti āha “thero kirā”tiādi.",
  "tika-s0102t:1173_1": "Arahattaṃ nāma kinti tadadhigamassa adukkarabhāvaṃ sandhāya vadati.",
  "tika-s0102t:1173_2": "Catūhi iriyāpathehīti catūhipi iriyāpathehi pavattamānassa,",
  "tika-s0102t:1173_3": "tasmā yāva arahattādhigamā sayanaṃ paṭikkhipāmīti adhippāyo.",
  "tika-s0102t:1174_0": "“Anucchavikaṃ nu kho te eta”nti saṃvegajāto vīriyaṃ samuttejento arahattaṃ aggahesi ettakaṃ kālaṃ vipassanāya",
  "tika-s0102t:1174_1": "suciṇṇabhāvato ñāṇassa paripākaṃ gatattā.",
  "tika-s0102t:1175_0": "Parimajjīti parimasi.",
  "tika-s0102t:1175_1": "Keci pana “parimajjīti parivattetvā therena dhoviyamānaṃ pariggahetvā dhovī”ti atthaṃ vadanti.",
  "tika-s0102t:1176_0": "Vipassanāya ārammaṇaṃ nāma upacārajjhānapaṭhamajjhānādi.",
  "tika-s0102t:1177_0": "“Savitakkasavicāradomanasse”tiādīsu vattabbaṃ somanassesu vuttanayānusārena veditabbaṃ.",
  "tika-s0102t:1178_0": "362.",
  "tika-s0102t:1178_1": "Evarūpāti yā akusalānaṃ abhibuddhiyā,",
  "tika-s0102t:1178_2": "kusalānaṃ parihānāya ca saṃvattati, evarūpā,",
  "tika-s0102t:1178_3": "sā pana kāmūpasañhitatāya “gehasitā”ti vuccatīti āha “gehasitaupekkhā”ti.",
  "tika-s0102t:1178_4": "“Bālassā”tiādīsu bālakaradhammayogato bālassa attahitaparahitabyāmūḷhatāya mūḷhassa puthūnaṃ kilesādīnaṃ",
  "tika-s0102t:1178_5": "jananādīhi kāraṇehi puthujjanassa kilesodhīnaṃ maggodhīhi ajitattā anodhijinassa,",
  "tika-s0102t:1178_6": "odhijino vāyapekkhā,",
  "tika-s0102t:1178_7": "odhiso ca kilesānaṃ jitattā,",
  "tika-s0102t:1178_8": "tenassa sekkhabhāvaṃ paṭikkhipati.",
  "tika-s0102t:1178_9": "Sattamabhavādito uddhaṃ pavattanavipākassa ajitattā avipākajinassa,",
  "tika-s0102t:1178_10": "vipākajinā vā arahanto appaṭisandhikattā,",
  "tika-s0102t:1178_11": "tenassa asekkhattaṃ paṭikkhipati.",
  "tika-s0102t:1178_12": "Anekādīnave sabbesampi pāpadhammānaṃ mūlabhūte sammohe ādīnavānaṃ adassanasīlatāya anādīnavadassāvino.",
  "tika-s0102t:1178_13": "Āgamādhigamābhāvā assutavato.",
  "tika-s0102t:1178_14": "Ediso ekaṃsena andhaputhujjano nāma hotīti tassa andhaputhujjanabhāvaṃ dassetuṃ punapi “puthujjanassā”ti vuttaṃ.",
  "tika-s0102t:1178_15": "Evarūpāti vuttappakārā sammohapubbikā.",
  "tika-s0102t:1178_16": "Rūpaṃ sā nātivattatīti rūpānaṃ samatikkamanāya kāraṇaṃ na hoti,",
  "tika-s0102t:1178_17": "rūpārammaṇe kilese nātikkamatīti adhippāyo.",
  "tika-s0102t:1178_18": "Aññāṇāvibhūtatāya ārammaṇe ajjhupekkhanavasena pavattamānā lobhasampayuttaupekkhā idhādhippetāti tassa",
  "tika-s0102t:1178_19": "lobhassa anucchavikameva ārammaṇaṃ dassento “iṭṭhārammaṇe”ti āha.",
  "tika-s0102t:1178_20": "Anativattamānā anādīnavadassitāya.",
  "tika-s0102t:1178_21": "Tato eva assādānupassanato tattheva laggā.",
  "tika-s0102t:1178_22": "Abhisaṅgassa lobhassa vasena,",
  "tika-s0102t:1178_23": "dummocanīyatāya ca tena laggitā viya hutvā uppannā.",
  "tika-s0102t:1179_0": "Evarūpāti yā akusalānaṃ pahānāya,",
  "tika-s0102t:1179_1": "kusalānañca abhibuddhiyā saṃvattati, evarūpā,",
  "tika-s0102t:1179_2": "sā pana pabbajjādivasena pavattiyā nekkhammūpasañhitāti āha “nekkhammasitā”ti.",
  "tika-s0102t:1179_3": "Idāni taṃ pāḷivasena dassetuṃ “tattha katamā”tiādi vuttaṃ,",
  "tika-s0102t:1179_4": "tassattho heṭṭhā vuttanayānusārena veditabbo.",
  "tika-s0102t:1179_5": "Rūpaṃ sā ativattatīti rūpasmiṃ sammadeva ādīnavadassanato.",
  "tika-s0102t:1179_6": "Rūpaniyātāti kilesehi anabhibhavanīyato.",
  "tika-s0102t:1179_7": "Iṭṭheti sabhāvato,",
  "tika-s0102t:1179_8": "saṅkappato ca iṭṭhe ārammaṇe.",
  "tika-s0102t:1179_9": "Arajjantassāti na rajjantassa rāgaṃ anuppādentassa.",
  "tika-s0102t:1179_10": "Aniṭṭhe adussantassāti ettha vuttanayena attho veditabbo.",
  "tika-s0102t:1179_11": "Samaṃ sammā yoniso na pekkhanaṃ asamapekkhanaṃ,",
  "tika-s0102t:1179_12": "taṃ pana iṭṭhāniṭṭhamajjhatte viya iṭṭhāniṭṭhesupi bālassa hotīti “iṭṭhāniṭṭhamajjhatte”ti avatvā “asamapekkhanena asammuyhantassā”ti vuttaṃ,",
  "tika-s0102t:1179_13": "tividhepi ārammaṇe asamapekkhanavasena muyhantassāti attho.",
  "tika-s0102t:1179_14": "Vipassanāñāṇasampayuttā upekkhā.",
  "tika-s0102t:1179_15": "Nekkhammasitā upekkhā vedanāsabhāgāti udāsinākārena pavattiyā,",
  "tika-s0102t:1179_16": "upekkhā vedanāya ca sabhāgā.",
  "tika-s0102t:1179_17": "Ettha upekkhā vāti ettha etasmiṃ upekkhāniddese “upekkhā”ti gahitā eva.",
  "tika-s0102t:1179_18": "Tasmāti tatramajjhattupekkhāyapi idha upekkhāggahaṇena gahitattā.",
  "tika-s0102t:1179_19": "Tañhi sandhāya “paṭhamadutiyatatiyacatutthajjhānavasena uppajjanakaupekkhā”ti vuttaṃ.",
  "tika-s0102t:1180_0": "Tāyapi nekkhammasitaupekkhāyāti niddhāraṇe bhummaṃ.",
  "tika-s0102t:1180_1": "“Yaṃ nekkhammavasenā”tiādi heṭṭhā vuttanayattā uttā natthameva.",
  "tika-s0102t:1181_0": "363.",
  "tika-s0102t:1181_1": "Yadi sakkassa tadā sotāpattiphalapattiyāva upanissayo,",
  "tika-s0102t:1181_2": "atha kasmā bhagavā yāva arahattaṃ desanaṃ vaḍḍhesīti āha “buddhānañhī”tiādi.",
  "tika-s0102t:1181_3": "Taruṇasakkoti abhinavo adhunā pātubhūto sakko.",
  "tika-s0102t:1181_4": "Sampati pātubhāvañhi sandhāya “taruṇasakko”ti vuttaṃ,",
  "tika-s0102t:1181_5": "na tassa kumāratā,",
  "tika-s0102t:1181_6": "vuddhatā vā atthi.",
  "tika-s0102t:1181_7": "Gatāgataṭṭhānanti gamanāgamanakāraṇaṃ.",
  "tika-s0102t:1181_8": "Na paññāyati na upalabbhati.",
  "tika-s0102t:1181_9": "Gabbhaseyyakānañhi cavantānaṃ kammajarūpaṃ vigacchati anudeva cittajaṃ,",
  "tika-s0102t:1181_10": "āhārajañca paccayābhāvato,",
  "tika-s0102t:1181_11": "utujaṃ pana sucirampi kālaṃ paveṇiṃ ghaṭṭentaṃ bhassantaṃ vā sosantaṃ vā kilesantaṃ vā viṭṭhataṃ vā hoti,",
  "tika-s0102t:1181_12": "na evaṃ devānaṃ.",
  "tika-s0102t:1181_13": "Tesañhi opapātikattā kammajarūpe antaradhāyante sesatisantatirūpampi tena saddhiṃ antaradhāyati.",
  "tika-s0102t:1181_14": "Tenāha “dīpasikhāgamanaṃ viya hotī”ti.",
  "tika-s0102t:1181_15": "Sesadevatā na jāniṃsu punapi sakkattabhāvena tasmiṃyeva ṭhāne nibbattattā.",
  "tika-s0102t:1181_16": "Tīsu ṭhānesūti somanassadomanassaupekkhāvissajjanāvasānaṭṭhānesu.",
  "tika-s0102t:1181_17": "Nibbattitaphalamevāti sappimhā sappimaṇḍo viya āgamanīyapaṭipadāya nibbattitaphalabhūtaṃ lokuttaramaggaphalameva kathitaṃ.",
  "tika-s0102t:1181_18": "Sakuṇikāya viya kiñci gayhūpagaṃ uppatitvā uḍḍetvā ullaṅghitvā.",
  "tika-s0102t:1181_19": "Assāti maggaphalasaññitassa ariyassa dhammassa.",
  "tika-s0102t:1182_0": "Pātimokkhasaṃvaravaṇṇanā",
  "tika-s0102t:1183_0": "364.",
  "tika-s0102t:1183_1": "Pātimokkhasaṃvarāyāti pātimokkhabhūtasīlasaṃvarāyāti ayamettha atthoti āha “uttamajeṭṭhakasīlasaṃvarāyā”ti.",
  "tika-s0102t:1183_2": "“Pātimokkhasīlañhi sabbasīlato jeṭṭhakasīla”nti dīghavāpīvihāravāsi sumatthero vadati,",
  "tika-s0102t:1183_3": "antevāsiko panassa tepiṭakacūḷanāgatthero “pātimokkhasaṃvaro eva sīlaṃ,",
  "tika-s0102t:1183_4": "itarāni pana ‘sīlanti vuttaṭṭhānaṃ nāma atthī’ti ananujānanto indriyasaṃvaro nāma chadvārarakkhāmattakaṃ,",
  "tika-s0102t:1183_5": "ājīvapārisuddhi dhammena samena paccayuppādanamattakaṃ,",
  "tika-s0102t:1183_6": "paccayasannissitaṃ paṭiladdhapaccaye ‘ida mattha’nti paccavekkhitvā paribhuñjanamattakaṃ,",
  "tika-s0102t:1183_7": "nippariyāyena pātimokkhasaṃvarova sīlaṃ.",
  "tika-s0102t:1183_8": "Tathā hi yassa so bhinno,",
  "tika-s0102t:1183_9": "so itarāni rakkhituṃ abhabbattā asīlo hoti.",
  "tika-s0102t:1183_10": "Yassa pana sabbaso arogo sesānaṃ rakkhituṃ bhabbattā sampannasīlo”ti vadati,",
  "tika-s0102t:1183_11": "tasmā itaresaṃ tassa parivārabhāvato,",
  "tika-s0102t:1183_12": "sabbaso ekadesena ca tadantogadhabhāvato tadeva padhānasīlaṃ nāmāti āha “uttamajeṭṭhakasīlasaṃvarāyā”ti.",
  "tika-s0102t:1183_13": "Tattha yathā heṭṭhā papañcasaññāsaṅkhānirodhasāruppagāminiṃ paṭipadaṃ pucchitena bhagavatā papañcasaññānaṃ,",
  "tika-s0102t:1183_14": "paṭipadāya ca mūlabhūtaṃ vedanaṃ vibhajitvā paṭipadā desitā sakkassa ajjhāsayavasena saṃkilesadhammappahānamukhena vodānadhammapāripūrīti,",
  "tika-s0102t:1183_15": "evaṃ tassā eva paṭipadāya mūlabhūtampi sīlasaṃvaraṃ pucchitena bhagavatā yato so visujjhati,",
  "tika-s0102t:1183_16": "yathā ca visujjhati,",
  "tika-s0102t:1183_17": "tadubhayaṃ sakkassa ajjhāsayavasena vibhajitvā dassetuṃ “kāyasamācārampī”tiādi vuttaṃ saṃkilesadhammappahānamukhena vodānadhammapāripūrīti katvā.",
  "tika-s0102t:1183_18": "Sīlakathāyaṃ asevitabbakāyasamācārādikathane kāraṇaṃ vuttameva,",
  "tika-s0102t:1183_19": "tasmā kammapathavasenāti kusalākusalakammapathavasena.",
  "tika-s0102t:1184_0": "Kammapathavasenāti ca kammapathavicāravasena.",
  "tika-s0102t:1184_1": "Kammapathabhāvaṃ apattānampi hi kāyaduccaritādīnaṃ asevitabbakādīnaṃ asevitabbakāyasamācārādibhāvo idha vuccatīti.",
  "tika-s0102t:1184_2": "Paṇṇattivasenāti sikkhāpadapaṇṇattivasena.",
  "tika-s0102t:1184_3": "Yato yato hi yā yā veramaṇī,",
  "tika-s0102t:1184_4": "tadubhayepi vibhāvento paṇṇattivasena katheti nāma.",
  "tika-s0102t:1184_5": "Tenāha “kāyadvāre”tiādi.",
  "tika-s0102t:1184_6": "Sikkhāpadaṃ vītikkamati etenāti sikkhāpadavītikkamo,",
  "tika-s0102t:1184_7": "sikkhāpadassa vītikkamanākārena pavatto akusaladhammo yaṃ,",
  "tika-s0102t:1184_8": "tassa asevitabbakāyasamācārāditā.",
  "tika-s0102t:1184_9": "Vītikkamapaṭipakkho avītikkamo,",
  "tika-s0102t:1184_10": "na vītikkamati etenāti avītikkamo, sīlaṃ.",
  "tika-s0102t:1185_0": "Micchā sammā ca pariyesati etāyāti pariyesanā, ājīvo,",
  "tika-s0102t:1185_1": "atthato paccayagavesanabyāpāro kāyavacīdvāriko.",
  "tika-s0102t:1185_2": "Yadi evaṃ kasmā visuṃ gahaṇanti āha “yasmā”tiādi.",
  "tika-s0102t:1185_3": "Ariyā niddosā pariyesanā gavesanāti ariyapariyesanā,",
  "tika-s0102t:1185_4": "ariyehi sādhūhi pariyesitabbātipi ariyapariyesanāti.",
  "tika-s0102t:1185_5": "Vuttavipariyāyato anariyapariyesanā veditabbā.",
  "tika-s0102t:1186_0": "Jātidhammoti jāyanasabhāvo jāyanapakatiko.",
  "tika-s0102t:1186_1": "Jarādhammoti jīraṇasabhāvo.",
  "tika-s0102t:1186_2": "Byādhidhammoti byādhisabhāvo.",
  "tika-s0102t:1186_3": "Maraṇadhammoti mīyanasabhāvo.",
  "tika-s0102t:1186_4": "Sokadhammoti socanakasabhāvo.",
  "tika-s0102t:1186_5": "Saṃkilesadhammoti saṃkilissanasabhāvo.",
  "tika-s0102t:1187_0": "Puttabhariyanti puttā ca bhariyā ca.",
  "tika-s0102t:1187_1": "Esa nayo sabbattha.",
  "tika-s0102t:1187_2": "Dvandekattavasena tesaṃ niddeso.",
  "tika-s0102t:1187_3": "Jātarūparajatanti ettha pana yato vikāraṃ anāpajjitvā sabbaṃ jātarūpameva hotīti jātarūpaṃ nāma suvaṇṇaṃ.",
  "tika-s0102t:1187_4": "Dhavalasabhāvatāya rajatīti rajataṃ, rūpiyaṃ.",
  "tika-s0102t:1187_5": "Idha pana suvaṇṇaṃ ṭhapetvā yaṃ kiñci upabhogaparibhogārahaṃ “rajata”ntveva gahitaṃ vohārūpagamāsakādi.",
  "tika-s0102t:1187_6": "Jātidhammā hete,",
  "tika-s0102t:1187_7": "bhikkhave,",
  "tika-s0102t:1187_8": "upadhayoti ete kāmaguṇūpadhayo nāma honti,",
  "tika-s0102t:1187_9": "te sabbepi jātidhammāti dasseti.",
  "tika-s0102t:1188_0": "Byādhidhammavārādīsu jātarūparajataṃ na gahitaṃ.",
  "tika-s0102t:1188_1": "Na hetassa sīsarogādayo byādhayo nāma santi,",
  "tika-s0102t:1188_2": "na sattānaṃ viya cutisaṅkhātaṃ maraṇaṃ,",
  "tika-s0102t:1188_3": "na soke uppajjati,",
  "tika-s0102t:1188_4": "cutisaṅkhātaṃ maraṇanti ca ekabhavapariyāpannakhandhanirodho,",
  "tika-s0102t:1188_5": "so tassa natthi,",
  "tika-s0102t:1188_6": "khaṇikanirodho pana khaṇe khaṇe labbhateva.",
  "tika-s0102t:1188_7": "Rāgādīhi pana saṃkilesehi saṃkilissatīti saṃkilesadhammavāre gahitaṃ jātarūpaṃ,",
  "tika-s0102t:1188_8": "tathā utusamuṭṭhānattā jātidhammavāre,",
  "tika-s0102t:1188_9": "malaṃ gahetvā jīraṇato jarādhammavāre ca.",
  "tika-s0102t:1188_10": "Ariyehi na araṇīyā,",
  "tika-s0102t:1188_11": "pariyesanātipi anariyapariyesanā.",
  "tika-s0102t:1189_0": "Idāni anesanāvasenāpi taṃ dassetuṃ “apicā”tiādi vuttaṃ. Iminā nayena sukkapakkhepi attho veditabbo.",
  "tika-s0102t:1190_0": "Sambhārapariyesanaṃ paharaṇavisādigavesanaṃ,",
  "tika-s0102t:1190_1": "payogavasena payogakaraṇaṃ tajjāvāyāmajananaṃ tādisaṃ upakkamanibbattanaṃ,",
  "tika-s0102t:1190_2": "pāṇātipātādiatthaṃ gamanaṃ,",
  "tika-s0102t:1190_3": "paccekaṃ kāla-",
  "tika-s0102t:1190_4": "saddo yojetabbo “sambhārapariyesanakālato paṭṭhāya,",
  "tika-s0102t:1190_5": "payogakaraṇakālato paṭṭhāya,",
  "tika-s0102t:1190_6": "gamanakālato paṭṭhāyā”ti.",
  "tika-s0102t:1190_7": "Itaroti “sevitabbo”ti vuttakāyasamācārādiko.",
  "tika-s0102t:1190_8": "Cittampi uppādetabbaṃ.",
  "tika-s0102t:1190_9": "Tathā uppāditacitto hi sati paccayasamavāye tādisaṃ payogaṃ parakkamaṃ karonto paṭipattiyā matthakaṃ gaṇhāti.",
  "tika-s0102t:1190_10": "Tenāha “cittuppādampi kho ahaṃ,",
  "tika-s0102t:1190_11": "bhikkhave,",
  "tika-s0102t:1190_12": "kusalesu dhammesu bahupakāraṃ vadāmī”ti.",
  "tika-s0102t:1191_0": "Idāni taṃ matthakappattaṃ asevitabbaṃ,",
  "tika-s0102t:1191_1": "sevitabbañca dassetuṃ “apicā”tiādi vuttaṃ.",
  "tika-s0102t:1191_2": "Saṅghabhedādīnanti ādi-",
  "tika-s0102t:1191_3": "saddena lohituppādanādiṃ saṅgaṇhāti.",
  "tika-s0102t:1191_4": "Buddharatanasaṅgharatanupaṭṭhāneheva dhammaratanupaṭṭhānasiddhīti āha “divasassa dvattikkhattuṃ tiṇṇaṃ ratanānaṃ upaṭṭhānagamanādivasenā”ti.",
  "tika-s0102t:1191_5": "Dhanuggahapesanaṃ dhanuggahapurisānaṃ uyyojanaṃ. Ādi-",
  "tika-s0102t:1191_6": "saddena pañcavarayācanādiṃ saṅgaṇhāti.",
  "tika-s0102t:1191_7": "“Ajātasattuṃ pasādetvā lābhuppādavasena parihīnalābhasakkārassa kulesu viññāpana”nti evamādiṃ anariyapariyesanaṃ pariyesantānaṃ.",
  "tika-s0102t:1192_0": "Pāripūriyāti pāripūriatthaṃ.",
  "tika-s0102t:1192_1": "Aggamaggaphalavaseneva hi sevitabbānaṃ pāripūrīti tadatthaṃ sabbā pubbabhāgapaṭipadā,",
  "tika-s0102t:1192_2": "pātimokkhasaṃvaropi aggamaggeneva paripuṇṇo hotīti tadatthaṃ pubbabhāgapaṭipadaṃ vatvā nigamento “pātimokkho…pe…",
  "tika-s0102t:1192_3": "hotī”ti āha.",
  "tika-s0102t:1193_0": "Indriyasaṃvaravaṇṇanā",
  "tika-s0102t:1194_0": "365.",
  "tika-s0102t:1194_1": "Indriyānaṃ pidhānāyāti indriyānaṃ pidahanatthāya.",
  "tika-s0102t:1194_2": "Indriyāni ca cakkhādīni dvārāni,",
  "tika-s0102t:1194_3": "tesaṃ pidhānaṃ saṃvaraṇaṃ akusaluppattito gopanāti āha “guttadvāratāyā”ti.",
  "tika-s0102t:1194_4": "Asevitabbarūpādivasena indriyesu aguttadvāratā asaṃvaro,",
  "tika-s0102t:1194_5": "saṃkilesadhammavippahānavasena vodānadhammapārisuddhīti.",
  "tika-s0102t:1194_6": "Kāmaṃ pāḷiyaṃ asevitabbampi rūpādi dassitaṃ,",
  "tika-s0102t:1194_7": "sakkena pana indriyasaṃvarāya paṭipatti pucchitāti tameva nivattetvā dassetuṃ aṭṭhakathāyaṃvuttaṃ “cakkhuviññeyyaṃ",
  "tika-s0102t:1194_8": "rūpampītiādi sevitabbarūpādivasena indriyasaṃvaradassanatthaṃ vutta”nti.",
  "tika-s0102t:1194_9": "“Tuṇhī ahosī”ti vatvā tuṇhībhāvassa kāraṇaṃ byatirekamukhena vibhāvetuṃ “kathetukāmopī”tiādi vuttaṃ.",
  "tika-s0102t:1194_10": "Ayanti sakko devānaṃ indo.",
  "tika-s0102t:1195_0": "Rūpanti rūpāyatanaṃ,",
  "tika-s0102t:1195_1": "tassa asevanaṃ nāma adassanaṃ evāti āha “na sevitabbaṃ na daṭṭhabba”nti.",
  "tika-s0102t:1195_2": "Yaṃ pana sattasantānagataṃ rūpaṃ passato paṭikūlamanasikāravasena,",
  "tika-s0102t:1195_3": "asubhasaññā vā saṇṭhāti dassanānuttariyavasena.",
  "tika-s0102t:1195_4": "Atha vā kammaphalasaddahanavasena pasādo vā uppajjati.",
  "tika-s0102t:1195_5": "Hutvā abhāvākārasallakkhaṇena aniccasaññāpaṭilābho vā hoti.",
  "tika-s0102t:1196_0": "Pariyāyakkharaṇato akkharaṃ, vaṇṇo,",
  "tika-s0102t:1196_1": "so eva nirantaruppattiyā samuddito padavākyasaññito,",
  "tika-s0102t:1196_2": "adhippetamatthaṃ byañjetīti byañjanaṃ,",
  "tika-s0102t:1196_3": "tayidaṃ kābyanāṭakādigatavevacanavasena,",
  "tika-s0102t:1196_4": "uccāraṇavasena ca vicittasannivesatāya tathāpavattavikappanavasena cittavicittabhāvena upatiṭṭhanakaṃ",
  "tika-s0102t:1196_5": "sandhāyāha “yaṃ cittakkharaṃ cittabyañjanampi saddaṃ suṇato rāgādayo uppajjantī”ti.",
  "tika-s0102t:1196_6": "Atthanissitanti samparāyikatthanissitaṃ.",
  "tika-s0102t:1196_7": "Dhammanissitanti vivaṭṭadhammanissitaṃ,",
  "tika-s0102t:1196_8": "lokuttararatanattayadhammanissitaṃ vā.",
  "tika-s0102t:1196_9": "Pasādoti ratanattayasaddhā,",
  "tika-s0102t:1196_10": "kammaphalasaddhāpi.",
  "tika-s0102t:1196_11": "Nibbidā vāti aniccasaññādivasena vaṭṭato ukkaṇṭhā vā.",
  "tika-s0102t:1197_0": "Gandharasāviparodhādivasena seviyamānaṃ ayoniso paṭipannattā asevitabbaṃ nāma.",
  "tika-s0102t:1197_1": "Yoniso paccavekkhitvā seviyamānaṃ sampajaññavasena gahaṇato sevitabbaṃ nāma.",
  "tika-s0102t:1197_2": "Tena vuttaṃ “yaṃ gandhaṃ ghāyato”tiādi.",
  "tika-s0102t:1198_0": "Yaṃ pana phusatoti yaṃ pana sevitabbaṃ phoṭṭhabbaṃ anipphannasseva phusato.",
  "tika-s0102t:1198_1": "Āsavakkhayo ceva hoti jāgariyānuyogassa matthakappattito.",
  "tika-s0102t:1198_2": "Vīriyañca supaggahitaṃ hoti catutthassa ariyavaṃsassa ukkaṃsanato.",
  "tika-s0102t:1198_3": "Pacchimā ca…pe…",
  "tika-s0102t:1198_4": "anuggahitā hoti sammāpaṭipattiyaṃ niyojanato.",
  "tika-s0102t:1199_0": "Ye manoviññeyye dhamme iṭṭhādibhede samannāharantassa āvajjantassa āpāthaṃ āgacchanti.",
  "tika-s0102t:1199_1": "“Manoviññeyyā dhammā”ti vibhatti vipariṇāmetabbā,",
  "tika-s0102t:1199_2": "mettādivasena samannāharantassa ye manoviññeyyā dhammā āpāthaṃ āgacchanti,",
  "tika-s0102t:1199_3": "evarūpā sevitabbāti yojanā. Ādi-",
  "tika-s0102t:1199_4": "saddena karuṇādīnañceva aniccādīnañca saṅgaho daṭṭhabbo.",
  "tika-s0102t:1199_5": "Tiṇṇaṃ therānaṃ dhammāti idāni vuccamānapaṭipattīnaṃ tiṇṇaṃ therānaṃ manoviññeyyā dhammā.",
  "tika-s0102t:1199_6": "Bahi dhāvituṃ na adāsinti antopariveṇaṃ āgatameva rūpādiṃ ārabbha imasmiṃ temāse kammaṭṭhānavinimuttaṃ cittaṃ kadāci uppannapubbaṃ,",
  "tika-s0102t:1199_7": "antopariveṇe ca visabhāgarūpādīnaṃ asambhavo eva,",
  "tika-s0102t:1199_8": "tasmā visaṭavitakkavasena cittaṃ bahi dhāvituṃ na adāsinti dasseti.",
  "tika-s0102t:1199_9": "Nivāsagehato nivāsanagabbhato.",
  "tika-s0102t:1199_10": "Niyakajjhattakhandhapañcakato vipassanāgocarato.",
  "tika-s0102t:1199_11": "Thero kira sabbampi attanā kātabbakiriyaṃ kammaṭṭhānasīseneva paṭipajjati.",
  "tika-s0102t:1200_0": "366.",
  "tika-s0102t:1200_1": "Asammohasampajaññavasena advejjhābhāvato eko anto etassāti ekanto,",
  "tika-s0102t:1200_2": "ekanto vādo etesanti ekantavādā.",
  "tika-s0102t:1200_3": "Tenāha “ekaṃyeva vadantī”ti,",
  "tika-s0102t:1200_4": "abhinnavādāti attho.",
  "tika-s0102t:1200_5": "Ekācārāti samānācārā.",
  "tika-s0102t:1200_6": "Ekaladdhikāti samānaladdhikā.",
  "tika-s0102t:1200_7": "Ekapariyosānāti samānaniṭṭhānā.",
  "tika-s0102t:1201_0": "Iti sakko pubbe attanā sutaṃ puthusamaṇabrāhmaṇānaṃ nānāvādā cāraladdhiniṭṭhānaṃ idāni saccapaṭivedhena asārato ñatvā ṭhito,",
  "tika-s0102t:1201_1": "tassa kāraṇaṃ ñātukāmo tameva tāva byatirekamukhena pucchati “sabbeva dhammā nu kho”tiādinā.",
  "tika-s0102t:1202_0": "Dhātūti ajjhāsayadhātu uttarapadalopena vuttā,",
  "tika-s0102t:1202_1": "ajjhāsayadhātūti ca atthato ajjhāsayo evāti āha “anekajjhāsayo nānajjhāsayo”ti.",
  "tika-s0102t:1202_2": "“Ekasmiṃ gantukāme eko ṭhātukāmo hotī”ti idaṃ nidassanavasena vuttaṃ iriyāpathepi nāma sattā ekajjhāsayā dullabhā,",
  "tika-s0102t:1202_3": "pageva laddhīsūti dassanatthaṃ.",
  "tika-s0102t:1202_4": "Yaṃ yadeva ajjhāsayanti yaṃ yameva sassatādiajjhāsayaṃ.",
  "tika-s0102t:1202_5": "Abhinivisantīti taṃ taṃ laddhiṃ diṭṭhābhinivesavasena abhimukhā hutvā duppaṭinissaggibhāvena nivisanti,",
  "tika-s0102t:1202_6": "ādānaggāhaṃ gaṇhanti.",
  "tika-s0102t:1202_7": "Thāmena ca parāmāsena cāti diṭṭhithāmena ca diṭṭhiparāmāsena ca.",
  "tika-s0102t:1202_8": "Suṭṭhu gaṇhitvāti ativiya daḷhaggāhaṃ gaṇhitvā.",
  "tika-s0102t:1202_9": "Voharantīti yathābhiniviṭṭhaṃ diṭṭhivādaṃ paññāpenti pare hi gāhenti patiṭṭhapenti.",
  "tika-s0102t:1202_10": "Tenāha “kathenti dīpenti kittentī”ti,",
  "tika-s0102t:1202_11": "ugghosentīti attho.",
  "tika-s0102t:1203_0": "Antaṃ atītā accantā,",
  "tika-s0102t:1203_1": "accantā niṭṭhā etesanti accantaniṭṭhā.",
  "tika-s0102t:1203_2": "Sabbesanti sabbesaṃ samaṇabrāhmaṇānaṃ.",
  "tika-s0102t:1203_3": "Yogakkhemotipi nibbānaṃ catūhipi yogehi anuppaduṭṭhattā.",
  "tika-s0102t:1203_4": "“Accantayogakkhemā”ti vattabbe i-",
  "tika-s0102t:1203_5": "kārena niddesena “accantayogakkhemī”ti vuttaṃ,",
  "tika-s0102t:1203_6": "accantayogakkhemo vā etesaṃ atthīti accantayogakkhemīti.",
  "tika-s0102t:1203_7": "Caranti upagacchanti,",
  "tika-s0102t:1203_8": "adhigacchantīti attho.",
  "tika-s0102t:1203_9": "Pariyassati parikkhissati vaṭṭadukkhantaṃ āgammāti pariyosānantipi nibbānassa nāmaṃ.",
  "tika-s0102t:1204_0": "Saṅkhiṇātīti samucchindanena khepeti.",
  "tika-s0102t:1204_1": "Vināsetīti tato eva sabbaso adassanaṃ pāpeti.",
  "tika-s0102t:1204_2": "Vimuttāti vaṭṭadukkhato accantaniggamena visesena muttā.",
  "tika-s0102t:1205_0": "“Issāmacchariyaṃ eko pañho”ti kasmā vuttaṃ,",
  "tika-s0102t:1205_1": "nanu issāmacchariyaṃ vissajjananti?",
  "tika-s0102t:1205_2": "Saccametaṃ,",
  "tika-s0102t:1205_3": "yo pana ñātuṃ icchito attho, so pañho.",
  "tika-s0102t:1205_4": "So eva ca vissajjīyatīti nāyaṃ doso,",
  "tika-s0102t:1205_5": "aññathā ambaṃ puṭṭhassa labujaṃ byākaraṇaṃ viya siyā,",
  "tika-s0102t:1205_6": "evaṃ pañhasīsena pañhabyākaraṇaṃ vadati.",
  "tika-s0102t:1205_7": "Tathā hi “piyāppiya”ntiādinā vissajjanapadāneva gahitāni,",
  "tika-s0102t:1205_8": "“piyāppiyaṃ eko”tiādīsupi eseva nayo.",
  "tika-s0102t:1205_9": "Papañcasaññāti saññāsīsena papañcā eva vuttāti āha “papañco eko”ti.",
  "tika-s0102t:1205_10": "Ettha ca yathā pātimokkhasaṃvarapucchā kāyasamācārādivibhāgena vissajjitattā tayo pañhā jātā,",
  "tika-s0102t:1205_11": "evaṃ indriyasaṃvarapucchā rūpādivibhāgena vissajjitattā cha pañhā siyuṃ.",
  "tika-s0102t:1205_12": "Tathā sati ekūnavīsati pucchā siyuṃ,",
  "tika-s0102t:1205_13": "atha indriyasaṃvaratāsāmaññena ekova pañho kato,",
  "tika-s0102t:1205_14": "evaṃ sati pātimokkhasaṃvarapucchābhāvasāmaññena tepi tayo ekova pañhoti sabbeva dvādaseva pañhā bhaveyyunti?",
  "tika-s0102t:1205_15": "Nayidamevaṃ.",
  "tika-s0102t:1205_16": "Yasmā kāyasamācārādīsu vibhajja vuccamānesu mahāvisayatāya aparimāṇo vibhāgo sambhavati vissajjetuṃ.",
  "tika-s0102t:1205_17": "Sakalampi vinayapiṭakaṃ tassa niddeso.",
  "tika-s0102t:1205_18": "Rūpādīsu pana vibhajja vuccamānesu appavisayatāya na tādiso vibhāgo sambhavati vissajjetuṃ.",
  "tika-s0102t:1205_19": "Iti mahāvisayatāya pātimokkhasaṃvarapucchā tayo pañhā katā,",
  "tika-s0102t:1205_20": "indriyasaṃvarapucchā pana appavisayatāya ekova pañho kato.",
  "tika-s0102t:1205_21": "Tena vuttaṃ “cuddasa mahāpañhā”ti.",
  "tika-s0102t:1206_0": "367.",
  "tika-s0102t:1206_1": "Calanaṭṭhenāti kampanaṭṭhena.",
  "tika-s0102t:1206_2": "Taṇhā hi kāmarāgarūparāgaarūparāgādivasena pavattiyā anavaṭṭhitatāya sayampi calati,",
  "tika-s0102t:1206_3": "yattha uppannā,",
  "tika-s0102t:1206_4": "tampi santānaṃ bhavādīsu parikaḍḍhanena cāleti,",
  "tika-s0102t:1206_5": "tasmā calanaṭṭhena taṇhā ejā nāma.",
  "tika-s0102t:1206_6": "Pīḷanaṭṭhenāti vibādhanaṭṭhena tassa tassa dukkhassa hetubhāvena.",
  "tika-s0102t:1206_7": "Padussanaṭṭhenāti adhammarāgādibhāvena,",
  "tika-s0102t:1206_8": "sammukhaparaṃmukhena,",
  "tika-s0102t:1206_9": "kilesāsucipaggharaṇena ca pakārato dussanaṭṭhena gaṇḍo.",
  "tika-s0102t:1206_10": "Anuppaviṭṭhaṭṭhenāti āsayassa dunnīharaṇīyabhāvena anuppavisanaṭṭhena.",
  "tika-s0102t:1206_11": "Kaḍḍhati attano ca ruciyā upaneti.",
  "tika-s0102t:1206_12": "Uccāvacanti paṇītabhāvaṃ,",
  "tika-s0102t:1206_13": "nihīnabhāvañca.",
  "tika-s0102t:1206_14": "Yesu samaṇabrāhmaṇesu.",
  "tika-s0102t:1206_15": "“Yesāha”ntipi pāḷi,",
  "tika-s0102t:1206_16": "tassā keci “yesaṃ aha”nti atthaṃ vadanti.",
  "tika-s0102t:1206_17": "Evanti sutānurūpaṃ,",
  "tika-s0102t:1206_18": "uggahānurūpañca.",
  "tika-s0102t:1206_19": "“Ahaṃ kho pana bhante aññesaṃ samaṇabrāhmaṇānaṃ dhammācariyo hontopi bhagavato sāvako…pe…",
  "tika-s0102t:1206_20": "sambodhiparāyaṇo”ti evaṃ attano sotāpannabhāvaṃ jānāpeti.",
  "tika-s0102t:1207_0": "Somanassapaṭilābhakathāvaṇṇanā",
  "tika-s0102t:1208_0": "368.",
  "tika-s0102t:1208_1": "Samāpannoti samogāḷho pavattasampahāro viyātibyūḷho.",
  "tika-s0102t:1208_2": "Jiniṃsūti yathā asurā puna sīsaṃ ukkhipituṃ nāsakkhiṃsu,",
  "tika-s0102t:1208_3": "evaṃ devā vijiniṃsuyevāti dassento āha “devā puna apaccāgamanāya asure jiniṃsū”ti.",
  "tika-s0102t:1208_4": "Tādiso hissa jayo sātisayaṃ vedapaṭilābhāya ahosi.",
  "tika-s0102t:1208_5": "Duvidhampi ojanti dibbaṃ,",
  "tika-s0102t:1208_6": "asuraṃ cāti dvippakārampi ojaṃ.",
  "tika-s0102t:1208_7": "Devāyeva paribhuñjissanti asurānaṃ pavesābhāvato.",
  "tika-s0102t:1208_8": "Daṇḍassa avacaraṇaṃ āvaraṇaṃ daṇḍāvacaro,",
  "tika-s0102t:1208_9": "saha daṇḍāvacarenāti sadaṇḍāvacaro,",
  "tika-s0102t:1208_10": "daṇḍena paharitvā vā āvaritvā vā sādhetabbanti attho.",
  "tika-s0102t:1209_0": "369.",
  "tika-s0102t:1209_1": "Imasmiṃyeva okāseti imissameva indasālaguhāyaṃ.",
  "tika-s0102t:1209_2": "Devabhūtassa meti pubbepi devabhūtassa sakkasseva me bhūtassa.",
  "tika-s0102t:1209_3": "Satoti idānipi sakkasseva sato punarāyu ca me laddho.",
  "tika-s0102t:1210_0": "Diviyā kāyāti dibbā,",
  "tika-s0102t:1210_1": "khandhapañcakasaṅkhātā kāyāti āha “dibbā attabhāvā”ti.",
  "tika-s0102t:1210_2": "“Amūḷho gabbhaṃ essāmī”ti iminā ariyasāvakānaṃ andhaputhujjanānaṃ viya sammohamaraṇaṃ,",
  "tika-s0102t:1210_3": "asampajānagabbhokkamanañca natthi,",
  "tika-s0102t:1210_4": "atha kho asammohamaraṇañceva sampajānagabbhokkamanañca hotīti dasseti.",
  "tika-s0102t:1210_5": "Ariyasāvakā niyatagatikattā sugatīsu eva uppajjanti,",
  "tika-s0102t:1210_6": "tatthāpi manussesu uppajjantā uḷāresu eva kulesu paṭisandhiṃ gaṇhissanti,",
  "tika-s0102t:1210_7": "sakkassāpi tādiso ajjhāsayo.",
  "tika-s0102t:1210_8": "Tena vuttaṃ pāḷiyaṃ “yattha me ramatī mano”ti,",
  "tika-s0102t:1210_9": "taṃ sandhāyāha “yattha me”tiādi.",
  "tika-s0102t:1210_10": "Sakko pana attano dibbānubhāvenāpi tādisaṃ jānituṃ sakkotiyeva.",
  "tika-s0102t:1211_0": "Kāraṇenāti yuttena ariyasāvakabhāvassa anucchavikena. Tenāha “samenā”ti.",
  "tika-s0102t:1212_0": "Sakadāgāmimaggaṃ sandhāya vadati chaṭṭhe atthavase anāgāmimaggassa vakkhamānattā.",
  "tika-s0102t:1212_1": "Ājānitukāmoti appattaṃ visesaṃ paṭivijjhitukāmo.",
  "tika-s0102t:1212_2": "Manussaloke anto bhavissati puna mānussūpapattiyā abhāvato.",
  "tika-s0102t:1213_0": "Punadevāti manussesu uppanno tato cavitvā punadeva.",
  "tika-s0102t:1213_1": "Imasmiṃ tāvatiṃsadevalokasmiṃ. Uttamo,",
  "tika-s0102t:1213_2": "kīdisoti āha “sakko”tiādi.",
  "tika-s0102t:1214_0": "Antime bhaveti mama sabbabhavesu antime sabbapariyosāne bhave.",
  "tika-s0102t:1214_1": "“Āyunā”ti iminā ca taṃsahabhāvino sabbepi vaṇṇādike saṅgaṇhāti.",
  "tika-s0102t:1214_2": "“Paññāyā”ti ca iminā sabbepi saddhāsativīriyādike.",
  "tika-s0102t:1214_3": "Tasmiṃ attabhāveti tasmiṃ sabbantime sakkattabhāve.",
  "tika-s0102t:1214_4": "Akaniṭṭhagāmī hutvāti antarāyaparinibbāyiādibhāvaṃ anupagantvā ekaṃsato uddhaṃsoto akaniṭṭhagāmī eva hutvā.",
  "tika-s0102t:1214_5": "Tato eva anukkamena avihādīsu nibbattanto.",
  "tika-s0102t:1214_6": "Evamāhāti “so nivāso bhavissatī”ti evamāha.",
  "tika-s0102t:1214_7": "“Avihādīsu…pe…",
  "tika-s0102t:1214_8": "nibbattissatī”ti saṅkhepato vuttamatthaṃ vivarituṃ “esa kirā”tiādi vuttaṃ.",
  "tika-s0102t:1214_9": "Ayañca nayo na kevalaṃ sakkasseva,",
  "tika-s0102t:1214_10": "atha kho mahāseṭṭhimahāupāsikānampi hotiyevāti dassento “sakko devarājā”tiādimāha.",
  "tika-s0102t:1215_0": "370.",
  "tika-s0102t:1215_1": "Bhavasampattinibbānasampattīnaṃ vasena aparipuṇṇajjhāsayatāya aniṭṭhitamanoratho taṃ taṃ pattukāmoyeva hutvā ṭhito.",
  "tika-s0102t:1215_2": "Ye ca samaṇeti ye ca pabbajite.",
  "tika-s0102t:1215_3": "Pavivittavihārinoti “anekavivekattayaṃ paribrūhetvā viharantī”ti maññāmi.",
  "tika-s0102t:1216_0": "Sampādanāti maggassa upasampādanaṃ tassa sampāpanaṃ sammadeva pāpanaṃ.",
  "tika-s0102t:1216_1": "Virādhanāti anārādhanā anupāyapaṭipatti.",
  "tika-s0102t:1216_2": "Na sambhontīti anabhisambhuṇanti.",
  "tika-s0102t:1216_3": "Yathāpucchite atthe anabhisambhuṇanaṃ nāma sammā kathetuṃ asamatthatā evāti āha “sampādetvā kathetuṃ na sakkontī”ti.",
  "tika-s0102t:1217_0": "Tasmāti yasmā ādiccena samānagottatāya.",
  "tika-s0102t:1217_1": "Tenevāha “ādicca nāma gottenā”ti, tasmā.",
  "tika-s0102t:1217_2": "Ādicco bandhu etassāti ādiccabandhu,",
  "tika-s0102t:1217_3": "atha vā ādiccassa bandhūti ādiccabandhu, bhagavā,",
  "tika-s0102t:1217_4": "taṃ ādiccabandhunaṃ.",
  "tika-s0102t:1217_5": "Ādicco hi sotāpannatāya bhagavato orasaputto.",
  "tika-s0102t:1217_6": "Tenevāha –",
  "tika-s0102t:1218_0": "“Yo andhakāre tamasi pabhaṅkaro,",
  "tika-s0102t:1219_0": "Verocano maṇḍalī uggatejo;",
  "tika-s0102t:1220_0": "Mā rāhu gilī caraṃ antalikkhe,",
  "tika-s0102t:1221_0": "Pajaṃ mamaṃ rāhu pamuñca sūriya”nti. ;",
  "tika-s0102t:1222_0": "Sāmanti sāmaṃpayogaṃ,",
  "tika-s0102t:1222_1": "satthu pana sāvakassa sāmaṃpayogo nāma sanipāto evāti āha “namakkāraṃ karomā”ti.",
  "tika-s0102t:1223_0": "371.",
  "tika-s0102t:1223_1": "Parāmasitvāti “imāya nāma pathaviyaṃ nisinnena mayā ayaṃ acchariyadhammo adhigato”ti somanassajāto,",
  "tika-s0102t:1223_2": "“imāya nāma pathaviyaṃ evaṃ acchariyabbhutaṃ buddharatanaṃ uppanna”nti acchariyabbhutacittajāto ca pathaviṃ parāmasitvā.",
  "tika-s0102t:1223_3": "Patthitapañhāti dīgharattānusayitasaṃsayasamugghātatthaṃ “kadā nu kho bhagavantaṃ pucchituṃ labhāmī”ti evaṃ abhipatthitapañhā.",
  "tika-s0102t:1223_4": "Yaṃ panettha atthato na vibhattaṃ,",
  "tika-s0102t:1223_5": "taṃ suviññeyyamevāti.",
  "tika-s0102t:1224_0": "Sakkapañhasuttavaṇṇanāya līnatthappakāsanā.",
  "tika-s0102t:1227_0": "9. Mahāsatipaṭṭhānasuttavaṇṇanā",
  "tika-s0102t:1228_0": "Uddesavārakathāvaṇṇanā",
  "tika-s0102t:1229_0": "373.",
  "tika-s0102t:1229_1": "“Kasmā bhagavā idaṃ suttamabhāsī”ti asādhāraṇaṃ samuṭṭhānaṃ pucchati,",
  "tika-s0102t:1229_2": "sādhāraṇaṃ pana “pākaṭa”nti anāmasitvā “kururaṭṭhavāsīna”ntiādi vuttaṃ.",
  "tika-s0102t:1229_3": "Samuṭṭhānanti hi desanānidānaṃ,",
  "tika-s0102t:1229_4": "taṃ sādhāraṇāsādhāraṇabhedato duvidhaṃ,",
  "tika-s0102t:1229_5": "sādhāraṇampi ajjhattikabāhirabhedato duvidhaṃ.",
  "tika-s0102t:1229_6": "Tattha sādhāraṇaṃ ajjhattikaṃ samuṭṭhānaṃ nāma bhagavato mahākaruṇā.",
  "tika-s0102t:1229_7": "Tāya hi samussāhitassa bhagavato veneyyānaṃ dhammadesanāya cittaṃ udapādi.",
  "tika-s0102t:1229_8": "Yathāha “sattesu ca kāruññataṃ paṭicca buddhacakkhunā lokaṃ volokesī”tiādi.",
  "tika-s0102t:1229_9": "bāhiraṃ pana sādhāraṇaṃ samuṭṭhānaṃ nāma dasasahassamahābrahmaparivārassa sahampatimahābrahmuno ajjhesanaṃ.",
  "tika-s0102t:1229_10": "Tathā cāha “brahmuno ca ajjhesanaṃ viditvā”ti.",
  "tika-s0102t:1229_11": "tadajjhesanuttarakālañhi dhammapaccavekkhaṇājanitaṃ appossukkataṃ paṭipassambhetvā bhagavā dhammaṃ desetuṃ ussāhajāto ahosi.",
  "tika-s0102t:1229_12": "Yathā ca mahākaruṇā,",
  "tika-s0102t:1229_13": "evaṃ dasabalañāṇādayo ca desanāya ajjhattasamuṭṭhānabhāve vattabbā.",
  "tika-s0102t:1229_14": "Sabbañhi ñeyyadhammaṃ,",
  "tika-s0102t:1229_15": "tesaṃ desetabbappakāraṃ,",
  "tika-s0102t:1229_16": "sattānañca āsayānusayādiṃ yāthāvato jānitvā bhagavā ṭhānāṭṭhānādīsu kosallena veneyyajjhāsayānurūpaṃ vicittanayadesanaṃ pavattesīti.",
  "tika-s0102t:1229_17": "Asādhāraṇampi ajjhattikabāhirabhedato duvidhameva.",
  "tika-s0102t:1229_18": "Tattha ajjhattikaṃ yāya mahākaruṇāya,",
  "tika-s0102t:1229_19": "yena ca desanāñāṇena idaṃ suttaṃ pavattitaṃ,",
  "tika-s0102t:1229_20": "tadubhayaṃ veditabbaṃ,",
  "tika-s0102t:1229_21": "bāhiraṃ pana dassetuṃ “kururaṭṭhavāsīna”ntiādimāha.",
  "tika-s0102t:1229_22": "Tena vuttaṃ “asādhāraṇaṃ samuṭṭhānaṃ pucchatī”ti,",
  "tika-s0102t:1229_23": "tena “attajjhāsayādīsu catūsu suttanikkhepesu kataroya”nti suttanikkhepo pucchito hotīti itaro “kururaṭṭhavāsīna”ntiādinā",
  "tika-s0102t:1229_24": "“parajjhāsayoyaṃ suttanikkhepo”ti dasseti.",
  "tika-s0102t:1230_0": "Kururaṭṭhaṃ kira tadā taṃnivāsisattānaṃ yonisomanasikāravantatādinā yebhuyyena suppaṭipannatāya,",
  "tika-s0102t:1230_1": "pubbe ca katapuññatābalena tadā utuādisampattiyuttameva ahosi.",
  "tika-s0102t:1230_2": "Tena vuttaṃ “utupaccayādisampannattā”ti. Ādi-",
  "tika-s0102t:1230_3": "saddena bhojanādisampattiṃ saṅgaṇhāti.",
  "tika-s0102t:1230_4": "Keci pana “pubbe pavattakuruvattadhammānuṭṭhānavāsanāya uttarakuru viya yebhuyyena utuādisampannameva",
  "tika-s0102t:1230_5": "hontaṃ bhagavato kāle sātisayaṃ utusappāyādiyuttaṃ taṃ raṭṭhaṃ ahosī”ti vadanti.",
  "tika-s0102t:1230_6": "Cittasarīrakallatāyāti cittassa,",
  "tika-s0102t:1230_7": "sarīrassa ca arogatāya.",
  "tika-s0102t:1230_8": "Anuggahitapaññābalāti laddhūpakārañāṇānubhāvā,",
  "tika-s0102t:1230_9": "anu anu vā āciṇṇapaññātejā.",
  "tika-s0102t:1230_10": "Ekavīsatiyā ṭhānesuti kāyānupassanāvasena cuddasasu ṭhānesu,",
  "tika-s0102t:1230_11": "vedanānupassanāvasena ekasmiṃ ṭhāne,",
  "tika-s0102t:1230_12": "tathā cittānupassanāvasena,",
  "tika-s0102t:1230_13": "dhammānupassanāvasena pañcasu ṭhānesūti evaṃ ekavīsatiyā ṭhānesu.",
  "tika-s0102t:1230_14": "Kammaṭṭhānaṃ arahatte pakkhipitvāti catusaccakammaṭṭhānaṃ yathā arahattaṃ pāpeti,",
  "tika-s0102t:1230_15": "evaṃ desanāvasena arahatte pakkhipitvā.",
  "tika-s0102t:1230_16": "Suvaṇṇacaṅkoṭakasuvaṇṇamañjūsāsu pakkhittāni sumanacampakādinānāpupphāni,",
  "tika-s0102t:1230_17": "maṇimuttādisattaratanāni ca yathā bhājanasampattiyā savisesaṃ sobhanti,",
  "tika-s0102t:1230_18": "kiccakarāni ca honti manuññabhāvato,",
  "tika-s0102t:1230_19": "evaṃ sīladassanādisampattiyā bhājanavisesabhūtāya kururaṭṭhavāsiparisāya desitā bhagavato ayaṃ desanā bhiyyoso mattāya sobhati,",
  "tika-s0102t:1230_20": "kiccakārī ca hotīti imamatthaṃ dasseti “yathā hi puriso”tiādinā.",
  "tika-s0102t:1230_21": "Etthāti kururaṭṭhe.",
  "tika-s0102t:1231_0": "Pakatiyāti sarasatopi,",
  "tika-s0102t:1231_1": "imissā satipaṭṭhānasuttadesanāya pubbepīti adhippāyo.",
  "tika-s0102t:1231_2": "Anuyuttā viharanti satthu desanānusārato bhāvanānuyogaṃ.",
  "tika-s0102t:1232_0": "Vissaṭṭhaattabhāvenāti aniccādivasena kismiñci yonisomanasikāre cittaṃ aniyojetvā rūpādiārammaṇe abhirativasena vissaṭṭhacittena bhavituṃ na vaṭṭati,",
  "tika-s0102t:1232_1": "pamādavihāraṃ pahāya appamattena bhavitabbanti adhippāyo.",
  "tika-s0102t:1233_0": "Ekāyanoti ettha ayana-",
  "tika-s0102t:1233_1": "saddo maggapariyāyo.",
  "tika-s0102t:1233_2": "Na kevalaṃ ayanameva,",
  "tika-s0102t:1233_3": "atha kho aññepi bahū maggapariyāyāti paduddhāraṃ karonto “maggassa hī”ti ādiṃ vatvā yadi maggapariyāyo ayana- saddo,",
  "tika-s0102t:1233_4": "kasmā puna “maggo”ti vuttanti codanaṃ sandhāyāha “tasmā”tiādi.",
  "tika-s0102t:1233_5": "Tattha ekamaggoti eko eva maggo.",
  "tika-s0102t:1233_6": "Na hi nibbānagāmimaggo añño atthīti.",
  "tika-s0102t:1233_7": "Nanu satipaṭṭhānaṃ idha maggoti adhippetaṃ,",
  "tika-s0102t:1233_8": "tadaññe ca bahū maggadhammā atthīti?",
  "tika-s0102t:1233_9": "Saccaṃ atthi,",
  "tika-s0102t:1233_10": "te pana satipaṭṭhānaggahaṇeneva gahitā tadavinābhāvato.",
  "tika-s0102t:1233_11": "Tathā hi ñāṇavīriyādayo niddese gahitā,",
  "tika-s0102t:1233_12": "uddese pana satiyā eva gahaṇaṃ veneyyajjhāsayavasenāti daṭṭhabbaṃ.",
  "tika-s0102t:1233_13": "“Na dvidhāpathabhūto”ti iminā imassa maggassa anekamaggabhāvābhāvaṃ viya anibbānagāmibhāvābhāvañca dasseti.",
  "tika-s0102t:1233_14": "Ekenāti asahāyena.",
  "tika-s0102t:1233_15": "Asahāyatā ca duvidhā attadutiyatābhāvena vā,",
  "tika-s0102t:1233_16": "yā “vūpakaṭṭhakāyatā”ti vuccati,",
  "tika-s0102t:1233_17": "taṇhādutiyatābhāvena vā,",
  "tika-s0102t:1233_18": "yā “pavivittacittatā”ti vuccati.",
  "tika-s0102t:1233_19": "Tenāha “vūpakaṭṭhena pavivittacittenā”ti.",
  "tika-s0102t:1233_20": "Seṭṭhopi loke “eko”ti vuccati “yāva pare ekāhaṃ vo karomī”tiādīsūti āha “ekassāti seṭṭhassā”ti.",
  "tika-s0102t:1233_21": "Yadi saṃsārato nissaraṇaṭṭho ayanaṭṭho,",
  "tika-s0102t:1233_22": "aññesampi upanissayasampannānaṃ sādhāraṇato,",
  "tika-s0102t:1233_23": "kathaṃ bhagavatoti āha “kiñcāpī”tiādi.",
  "tika-s0102t:1233_24": "Imasmiṃ khoti ettha kho-",
  "tika-s0102t:1233_25": "saddo avadhāraṇe,",
  "tika-s0102t:1233_26": "tasmā imasmiṃ yevāti attho.",
  "tika-s0102t:1233_27": "Desanābhedoyeva heso,",
  "tika-s0102t:1233_28": "yadidaṃ “maggo”ti vā “ayano”ti vā. Ayana-",
  "tika-s0102t:1233_29": "saddo vā kammakaraṇādivibhāgo.",
  "tika-s0102t:1233_30": "Tenāha “atthato pana eko vā”ti.",
  "tika-s0102t:1234_0": "Nānāmukhabhāvanānayappavattoti kāyānupassanādimukhena tatthāpi ānāpānādimukhena bhāvanānayena pavatto.",
  "tika-s0102t:1234_1": "Ekāyananti ekagāminaṃ,",
  "tika-s0102t:1234_2": "nibbānagāminanti attho.",
  "tika-s0102t:1234_3": "Nibbānañhi adutiyabhāvato,",
  "tika-s0102t:1234_4": "seṭṭhabhāvato ca “eka”nti vuccati.",
  "tika-s0102t:1234_5": "Yathāha “ekañhi saccaṃ na dutīyamatthī”ti.",
  "tika-s0102t:1234_6": "“Yāvatā bhikkhave dhammā saṅkhatā vā asaṅkhatā vā virāgo tesaṃ aggaṃ akkhāyatī”ti.",
  "tika-s0102t:1234_7": "khayo eva antoti khayanto,",
  "tika-s0102t:1234_8": "jātiyā khayantaṃ diṭṭhavāti jātikhayantadassī.",
  "tika-s0102t:1234_9": "Avibhāgena sabbepi satte hitena anukampatīti hitānukampī.",
  "tika-s0102t:1234_10": "Atariṃsūti tariṃsu.",
  "tika-s0102t:1234_11": "Pubbeti purimakā buddhā,",
  "tika-s0102t:1234_12": "pubbe vā atītakāle.",
  "tika-s0102t:1235_0": "Tanti tesaṃ vacanaṃ,",
  "tika-s0102t:1235_1": "taṃ vā kiriyāvuttivācakattaṃ na yujjati.",
  "tika-s0102t:1235_2": "Na hi saṅkheyyappadhānatāya sattavācino ekasaddassa kiriyāvuttivācakatā atthi.",
  "tika-s0102t:1235_3": "“Sakimpi uddhaṃ gaccheyyā”tiādīsu viya sakiṃ ayanoti iminā byañjanena bhavitabbaṃ.",
  "tika-s0102t:1235_4": "Evamatthaṃ yojetvāti “ekaṃ ayanaṃ assā”ti evaṃ samāsapadatthaṃ yojetvā.",
  "tika-s0102t:1235_5": "Ubhayathāpīti purimanayena,",
  "tika-s0102t:1235_6": "pacchimanayena ca.",
  "tika-s0102t:1235_7": "Na yujjati idhādhippetamaggassa anekavāraṃ pavattisabbhāvato.",
  "tika-s0102t:1235_8": "Tenāha “kasmā”tiādi.",
  "tika-s0102t:1235_9": "“Anekavārampi ayatī”ti purimanayassa ayuttatādassanaṃ,",
  "tika-s0102t:1235_10": "“anekañcassa ayanaṃ hotī”ti pacchimanayassa.",
  "tika-s0102t:1236_0": "Imasmiṃ padeti “ekāyano ayaṃ bhikkhave maggo”ti imasmiṃ vākye,",
  "tika-s0102t:1236_1": "imasmiṃ vā “pubbabhāgamaggo,",
  "tika-s0102t:1236_2": "lokuttaramaggo”ti vidhānapade.",
  "tika-s0102t:1236_3": "Missakamaggoti lokiyena missako lokuttaramaggo.",
  "tika-s0102t:1236_4": "Visuddhiādīnaṃ nippariyāyahetukaṃ saṅgaṇhanto ācariyatthero “missakamaggo”ti āha.",
  "tika-s0102t:1236_5": "Itaro pariyāyahetu idhādhippetoti “pubbabhāgamaggo”ti avoca.",
  "tika-s0102t:1237_0": "Saddaṃ sutvāti “kālo bhante dhammasavanāyā”ti kālārocanasaddaṃ paccakkhato,",
  "tika-s0102t:1237_1": "paramparāya ca sutvā.",
  "tika-s0102t:1237_2": "Evaṃ ukkhipitvāti evaṃ “sundaraṃ manoharaṃ imaṃ kathaṃ chaḍḍemā”ti achaḍḍentā ucchubhāraṃ viya paggahetvā na vicaranti.",
  "tika-s0102t:1237_3": "Āluḷetīti viluḷito ākulo hotīti attho.",
  "tika-s0102t:1237_4": "Ekāyanamaggo vuccati pubbabhāgasatipaṭṭhānamaggoti ettāvatā idhādhippetatthe siddhe tasseva alaṅkāratthaṃ so pana yassa pubbabhāgamaggo,",
  "tika-s0102t:1237_5": "taṃ dassetuṃ “maggānaṭṭhaṅgiko”tiādikā gāthāpi paṭisambhidāmaggatova ānetvā ṭhapitā.",
  "tika-s0102t:1238_0": "Nibbānagamanaṭṭhenāti nibbānaṃ gacchati adhigacchati etenāti nibbānagamanaṃ,soyeva aviparītasabhāvatāya attho,",
  "tika-s0102t:1238_1": "tena nibbānagamanaṭṭhena,",
  "tika-s0102t:1238_2": "nibbānādhigamūpāyatāyāti attho.",
  "tika-s0102t:1238_3": "Magganīyaṭṭhenāti gavesitabbatāya.",
  "tika-s0102t:1238_4": "“Gamanīyaṭṭhenā”ti vā pāṭho,",
  "tika-s0102t:1238_5": "upagantabbatāyāti attho.",
  "tika-s0102t:1238_6": "“Rāgādīhī”ti iminā rāgadosamohānaṃyeva gahaṇaṃ “rāgo malaṃ,",
  "tika-s0102t:1238_7": "doso malaṃ,",
  "tika-s0102t:1238_8": "moho mala”nti vacanato.",
  "tika-s0102t:1238_9": "“Abhijjhāvisamalobhādīhī”ti pana iminā sabbesampi upakkilesānaṃ saṅgaṇhanatthaṃ te visuṃ uddhaṭā.",
  "tika-s0102t:1238_10": "“Sattānaṃ visuddhiyā”ti vuttassa atthassa ekantikataṃ dassento “tathā hī”tiādimāha.",
  "tika-s0102t:1238_11": "Kāmaṃ “visuddhiyā”ti sāmaññajotanā,",
  "tika-s0102t:1238_12": "cittasseva pana visuddhi idhādhippetāti dassetuṃ “rūpamalavasena panā”tiādi vuttaṃ.",
  "tika-s0102t:1238_13": "Na kevalaṃ aṭṭhakathāvacanameva,",
  "tika-s0102t:1238_14": "atha kho idaṃ ettha āhacca bhāsitanti dassento “tathā hī”tiādimāha.",
  "tika-s0102t:1239_0": "Sā panāyaṃ cittavisuddhi sijjhamānā yasmā sokādīnaṃ anuppādāya saṃvattati,",
  "tika-s0102t:1239_1": "tasmā vuttaṃ “sokaparidevānaṃ samatikkamāyā”tiādi.",
  "tika-s0102t:1239_2": "Tattha socanaṃ ñātibyasanādinimittaṃ cetaso santāpo antonijjhānaṃ soko.",
  "tika-s0102t:1239_3": "Ñātibyasanādinimittameva sokāvatiṇṇato “kahaṃ ekaputtaka kahaṃ ekaputtakā”tiādinā paridevanavasena vācāvippalāpo paridavanaṃ paridevo.",
  "tika-s0102t:1239_4": "Āyatiṃ anuppajjanaṃ idha samatikkamoti āha “pahānāyā”ti.",
  "tika-s0102t:1239_5": "Taṃ panassa samatikkamāvahataṃ nidassanavasena dassento “ayañhī”tiādimāha.",
  "tika-s0102t:1240_0": "Tattha yaṃ pubbe,",
  "tika-s0102t:1240_1": "taṃ visodhehīti atītesu khandhesu taṇhāsaṃkilesavisodhanaṃ vuttaṃ.",
  "tika-s0102t:1240_2": "Pacchāti parato.",
  "tika-s0102t:1240_3": "Teti tuyhaṃ.",
  "tika-s0102t:1240_4": "Māhūti mā ahu.",
  "tika-s0102t:1240_5": "Kiñcananti rāgādikiñcanaṃ,",
  "tika-s0102t:1240_6": "etena anāgatesu khandhesu saṃkilesavisodhanaṃ vuttaṃ.",
  "tika-s0102t:1240_7": "Majjheti tadubhayavemajjhe.",
  "tika-s0102t:1240_8": "No ce gahessasīti na upādiyissasi ce,",
  "tika-s0102t:1240_9": "etena paccuppanne khandhappabandhe upādānappavatti vuttā.",
  "tika-s0102t:1240_10": "Upasanto carissasīti evaṃ addhattayagatasaṃkilesavisodhane sati nibbutasabbapariḷāhatāya upasanto hutvā",
  "tika-s0102t:1240_11": "viharissasīti arahattanikūṭena gāthaṃ niṭṭhapesi.",
  "tika-s0102t:1240_12": "Tenāha “imaṃ gātha”ntiādi.",
  "tika-s0102t:1241_0": "Puttāti orasā,",
  "tika-s0102t:1241_1": "aññepi vā dinnakakittimādayo ye keci.",
  "tika-s0102t:1241_2": "Pitāti janako,",
  "tika-s0102t:1241_3": "aññepi vā pituṭṭhāniyā.",
  "tika-s0102t:1241_4": "Bandhavāti ñātakā.",
  "tika-s0102t:1241_5": "Ayañhettha attho –",
  "tika-s0102t:1241_6": "puttā vā pitā vā bandhavā vā antakena maccunā adhipannassa abhibhūtassa maraṇato tāṇāya na honti. Kasmā?",
  "tika-s0102t:1241_7": "Natthi ñātīsu tāṇatāti.",
  "tika-s0102t:1241_8": "Na hi ñātīnaṃ vasena maraṇato ārakkhā atthi,",
  "tika-s0102t:1241_9": "tasmā paṭācāre “ubho puttā kālaṅkatā”tiādinā mā niratthakaṃ paridevi,",
  "tika-s0102t:1241_10": "dhammaṃyeva pana yāthāvato passāti adhippāyo.",
  "tika-s0102t:1241_11": "Sotāpattiphale patiṭṭhitāti yathānulomaṃ pavattitāya sāmukkaṃsikāya dhammadesanāya pariyosāne sahassanayapaṭimaṇḍite sotāpattiphale patiṭṭhahi.",
  "tika-s0102t:1241_12": "Kathaṃ panāyaṃ satipaṭṭhānamaggavasena sotāpattiphale patiṭṭhāsīti āha “yasmā panā”tiādi.",
  "tika-s0102t:1241_13": "Na hi catusaccakammaṭṭhānakathāya vinā sāvakānaṃ ariyamaggādhigamo atthi.",
  "tika-s0102t:1241_14": "“Imaṃ gāthaṃ sutvā”ti panidaṃ sokavinodanavasena pavattitāya gāthāya paṭhamaṃ sutattā vuttaṃ,",
  "tika-s0102t:1241_15": "sāpi hi saccadesanāya parivārabandhā eva aniccatākathāti katvā.",
  "tika-s0102t:1241_16": "Itaragāthāyaṃ pana vattabbameva natthi.",
  "tika-s0102t:1241_17": "Bhāvanāti paññābhāvanā.",
  "tika-s0102t:1241_18": "Sā hi idha adhippetā.",
  "tika-s0102t:1241_19": "Tasmāti yasmā rūpādīnaṃ aniccādito anupassanāpi satipaṭṭhānabhāvanāva, tasmā.",
  "tika-s0102t:1241_20": "Tepīti santatimahāmattapaṭācārāpi.",
  "tika-s0102t:1242_0": "Pañcasate coreti satasatacoraparivāre pañcacore paṭipāṭiyā pesesi,",
  "tika-s0102t:1242_1": "te araññaṃ pavisitvā theraṃ pariyesantā anukkamena therassa samīpe samāgacchiṃsu.",
  "tika-s0102t:1242_2": "Tenāha “te gantvā theraṃ parivāretvā nisīdiṃsū”ti.",
  "tika-s0102t:1242_3": "Vedanaṃ vikkhambhetvāti ūruṭṭhibhedapaccayaṃ dukkhavedanaṃ amanasikārena vinodetvā.",
  "tika-s0102t:1242_4": "Pītipāmojjaṃ uppajji vippaṭisāralesassapi asambhavato.",
  "tika-s0102t:1242_5": "Tenāha “parisuddhaṃ sīlaṃ nissāyā”ti.",
  "tika-s0102t:1242_6": "Therassa hi sīlaṃ paccavekkhato parisuddhaṃ sīlaṃ nissāya uḷāraṃ pītipāmojjaṃ uppajjamānaṃ ūruṭṭhibhedajanitaṃ dukkhavedanaṃ vikkhambhesi.",
  "tika-s0102t:1242_7": "Tiyāmarattinti accantasaṃyoge upayogavacanaṃ,",
  "tika-s0102t:1242_8": "tenassa vipassanāyaṃ appamādaṃ,",
  "tika-s0102t:1242_9": "paṭipattiussukkāpanañca dasseti.",
  "tika-s0102t:1242_10": "Pādānīti pāde.",
  "tika-s0102t:1242_11": "Saṃyamessāmīti saññapessāmi,",
  "tika-s0102t:1242_12": "saññattiṃ karissāmīti attho.",
  "tika-s0102t:1242_13": "Aṭṭiyāmīti jigucchāmi.",
  "tika-s0102t:1242_14": "Harāyāmīti lajjāmi.",
  "tika-s0102t:1242_15": "Vipassisanti sampassiṃ.",
  "tika-s0102t:1243_0": "Pacalāyantānanti pacalāyikānaṃ niddaṃ upagatānaṃ.",
  "tika-s0102t:1243_1": "Agatinti agocaraṃ.",
  "tika-s0102t:1243_2": "Vatasampannoti dhutaguṇasampanno.",
  "tika-s0102t:1243_3": "Pamādanti pacalāyanaṃ sandhāyāha.",
  "tika-s0102t:1243_4": "Oruddhamānasoti uparuddhaadhicitto.",
  "tika-s0102t:1243_5": "Pañjarasminti sarīre.",
  "tika-s0102t:1243_6": "Sarīrañhi nhārusambandhaaṭṭhisaṅghāṭatāya idha “pañjara”nti vuttaṃ.",
  "tika-s0102t:1244_0": "Pītavaṇṇāya pana paṭākāya kāyaṃ pariharaṇato,",
  "tika-s0102t:1244_1": "mallayuddhacittakatāya ca “pītamallo”ti paññāto pabbajitvā pītamallatthero nāma jāto.",
  "tika-s0102t:1244_2": "Tīsu rajjesūti paṇḍucoḷagoḷarajjesu.",
  "tika-s0102t:1244_3": "“Sabbamallā sīhaḷadīpe sakkārasammānaṃ labhantī”ti tambapaṇṇidīpaṃ āgamma.",
  "tika-s0102t:1244_4": "Taṃyeva aṅkusaṃ katvāti “rūpādayo ‘mamā’ti na gahetabbā”ti natumhākavaggena pakāsitamatthaṃ attano cittamattahatthino aṅkusaṃ katvā.",
  "tika-s0102t:1244_5": "Pādesu avahantesūti ativelaṃ caṅkamanena akkamituṃ asamatthesu.",
  "tika-s0102t:1244_6": "Jaṇṇukehi caṅkamati “nisinne niddāya avasaro hotī”ti.",
  "tika-s0102t:1244_7": "Byākaritvāti attano vīriyārambhassa saphalatāpavedanamukhena sabrahmacārīnaṃ tattha ussāhaṃ janento aññaṃ byākaritvā.",
  "tika-s0102t:1244_8": "Bhāsitanti vacanaṃ,",
  "tika-s0102t:1244_9": "kassa pana tanti āha “buddhaseṭṭhassa sabbalokaggavādino”ti.",
  "tika-s0102t:1244_10": "“Na tumhāka”ntiādi tassa pavattiākāradassanaṃ.",
  "tika-s0102t:1244_11": "Tayidaṃ me saṅkhārānaṃ accantavūpasamakāraṇanti dassento “aniccā vatā”ti gāthamāhari,",
  "tika-s0102t:1244_12": "tena idānāhaṃ saṅkhārānaṃ khaṇe khaṇe bhaṅgasaṅkhātassa rogassa abhāvena arogo parinibbutoti dasseti.",
  "tika-s0102t:1245_0": "Assāti sakkassa. Upapattīti devūpapatti. Puna pākatikāva ahosi sakkabhāveneva upapannattā.",
  "tika-s0102t:1246_0": "Subrahmāti evaṃnāmo.",
  "tika-s0102t:1246_1": "Accharānaṃ nirayūpapattiṃ disvā tato pabhuti satataṃ pavattamānaṃ attano cittutrāsaṃ sandhāyāha “niccaṃ utrastamidaṃ citta”ntiādi.",
  "tika-s0102t:1246_2": "Tattha utrastanti santastaṃ bhītaṃ.",
  "tika-s0102t:1246_3": "Ubbigganti saṃviggaṃ.",
  "tika-s0102t:1246_4": "Utrastanti vā saṃviggaṃ.",
  "tika-s0102t:1246_5": "Ubbigganti bhayavasena saha nissayena sañcalitaṃ.",
  "tika-s0102t:1246_6": "Anuppannesūti anāgatesu.",
  "tika-s0102t:1246_7": "Kiccesūti tesu tesu itikattabbesu.",
  "tika-s0102t:1246_8": "“Kicchesū”ti vā pāṭho,",
  "tika-s0102t:1246_9": "dukkhesūti attho,",
  "tika-s0102t:1246_10": "nimittatthe cetaṃ bhummaṃ,",
  "tika-s0102t:1246_11": "bhāvidukkhanimittanti attho.",
  "tika-s0102t:1246_12": "Uppatitesūti uppannesu kiccesūti yojanā.",
  "tika-s0102t:1246_13": "Tadā attano parivārassa uppannaṃ dukkhaṃ sandhāya vadati.",
  "tika-s0102t:1247_0": "Bojjhāti bodhito,",
  "tika-s0102t:1247_1": "ariyamaggatoti attho.",
  "tika-s0102t:1247_2": "“Aññatrā”ti ca padaṃ apekkhitvā nissakkavacanaṃ,",
  "tika-s0102t:1247_3": "bodhiṃ ṭhapetvāti attho.",
  "tika-s0102t:1247_4": "Sesesupi eseva nayo.",
  "tika-s0102t:1247_5": "Tapasāti tapokammato,",
  "tika-s0102t:1247_6": "tena maggādhigamassa upāyabhūtaṃ sallekhapaṭipadaṃ dasseti.",
  "tika-s0102t:1247_7": "Indriyasaṃvarāti manacchaṭṭhānaṃ indriyānaṃ saṃvaraṇato,",
  "tika-s0102t:1247_8": "etena satisaṃvarasīsena sabbampi saṃvarasīlaṃ,",
  "tika-s0102t:1247_9": "lakkhaṇahāranayena vā sabbampi catupārisuddhisīlaṃ dasseti.",
  "tika-s0102t:1247_10": "Sabbanissaggāti sabbassapi nissajjanato sabbakilesappahānato.",
  "tika-s0102t:1247_11": "Kilesesu hi nissaṭṭhesu kammavaṭṭaṃ,",
  "tika-s0102t:1247_12": "vipākavaṭṭañca nissaṭṭhameva hotīti.",
  "tika-s0102t:1247_13": "Sotthinti khemaṃ anupaddavataṃ.",
  "tika-s0102t:1248_0": "Ñāyati nicchayena kamati nibbānaṃ,",
  "tika-s0102t:1248_1": "taṃ vā ñāyati paṭivijjhīyati etenāti ñāyo,",
  "tika-s0102t:1248_2": "ariyamaggoti āha “ñāyo vuccati ariyo aṭṭhaṅgiko maggo”ti.",
  "tika-s0102t:1248_3": "Taṇhāvānavirahitattāti taṇhāsaṅkhātavānavivittattā.",
  "tika-s0102t:1248_4": "Taṇhā hi khandhehi khandhaṃ,",
  "tika-s0102t:1248_5": "kammunā phalaṃ,",
  "tika-s0102t:1248_6": "sattehi ca dukkhaṃ vinati saṃsibbatīti “vāna”nti vuccati,",
  "tika-s0102t:1248_7": "tayidaṃ natthi ettha vānaṃ,",
  "tika-s0102t:1248_8": "na vā etasmiṃ adhigate puggalassa vānanti nibbānaṃ,",
  "tika-s0102t:1248_9": "asaṅkhatā dhātu.",
  "tika-s0102t:1248_10": "Parappaccayena vinā paccakkhakaraṇaṃ sacchikiriyāti āha “attapaccakkhatāyā”ti.",
  "tika-s0102t:1249_0": "Nanu “visuddhiyā”ti cittavisuddhiyā adhippetattā visuddhiggahaṇenevettha sokasamatikkamādayopi gahitā eva honti,",
  "tika-s0102t:1249_1": "te puna kasmā gahitāti anuyogaṃ sandhāya “tattha kiñcāpī”tiādi vuttaṃ.",
  "tika-s0102t:1249_2": "Sāsanayuttikovideti saccapaṭiccasamuppādādilakkhaṇāyaṃ dhammanītiyaṃ cheke.",
  "tika-s0102t:1249_3": "Taṃ tamatthaṃ ñāpetīti ye ye bodhaneyyapuggalā saṅkhepavitthārādivasena yathā yathā bodhetabbā,",
  "tika-s0102t:1249_4": "attano desanāvilāsena bhagavā te te tathā tathā bodhento taṃ tamatthaṃ ñāpeti.",
  "tika-s0102t:1249_5": "Taṃ taṃ pākaṭaṃ katvā dassentoti atthāpattiṃ agaṇento taṃ tamatthaṃ pākaṭaṃ katvā dassento.",
  "tika-s0102t:1249_6": "Na hi sammāsambuddho atthāpattiñāpakādisādhanīyavacanāti.",
  "tika-s0102t:1249_7": "Saṃvattatīti jāyati,",
  "tika-s0102t:1249_8": "hotīti attho.",
  "tika-s0102t:1249_9": "Yasmā anatikkantasokaparidevassa na kadāci cittavisuddhi atthi sokaparidevasamatikkamanamukheneva cittavisuddhiyā ijjhanato,",
  "tika-s0102t:1249_10": "tasmā āha “sokaparidevānaṃ samatikkamena hotī”ti.",
  "tika-s0102t:1249_11": "Yasmā pana domanassapaccayehi dukkhadhammehi phuṭṭhaṃ puthujjanaṃ sokādayo abhibhavanti,",
  "tika-s0102t:1249_12": "pariññātesu ca tesu te na honti,",
  "tika-s0102t:1249_13": "tasmā vuttaṃ “sokaparidevānaṃ samatikkamo dukkhadomanassānaṃ atthaṅgamenā”ti.",
  "tika-s0102t:1249_14": "Ñāyassāti aggamaggassa,",
  "tika-s0102t:1249_15": "tatiyamaggassa ca.",
  "tika-s0102t:1249_16": "Tadadhigamena hi yathākkamaṃ dukkhadomanassānaṃ atthaṅgamo.",
  "tika-s0102t:1249_17": "Sacchikiriyābhisamayasahabhāvīpi itarābhisamayo tadavinābhāvato sacchikiriyābhisamayahetuko viya vutto.",
  "tika-s0102t:1249_18": "Ñāyassādhigamo nibbānassa sacchikiriyāyāti phalañāṇena vā paccakkhakaraṇaṃ sandhāya vuttaṃ,",
  "tika-s0102t:1249_19": "“nibbānassa sacchikiriyāyā”ti sampadānavacanañcetaṃ daṭṭhabbaṃ.",
  "tika-s0102t:1250_0": "Vaṇṇabhaṇananti pasaṃsāvacanaṃ.",
  "tika-s0102t:1250_1": "Tayidaṃ na idheva,",
  "tika-s0102t:1250_2": "atha kho aññatthāpi satthu āciṇṇaṃ evāti dassento “yatheva hī”tiādimāha.",
  "tika-s0102t:1250_3": "Tattha ādimhi kalyāṇamādi vā kalyāṇaṃ etassāti ādikalyāṇaṃ.",
  "tika-s0102t:1250_4": "Sesapadadvayepi eseva nayo.",
  "tika-s0102t:1250_5": "Atthasampattiyā sātthaṃ.",
  "tika-s0102t:1250_6": "Byañjanasampattiyā sabyañjanaṃ.",
  "tika-s0102t:1250_7": "Sīlādipañcadhammakkhandhapāripūrito,",
  "tika-s0102t:1250_8": "upanetabbassa abhāvato ca kevalaparipuṇṇaṃ.",
  "tika-s0102t:1250_9": "Nirupakkilesato apanetabbassa ca abhāvato parisuddhaṃ.",
  "tika-s0102t:1250_10": "Seṭṭhacariyabhāvato sāsanabrahmacariyaṃ,",
  "tika-s0102t:1250_11": "maggabrahmacariyañca vo pakāsessāmīti.",
  "tika-s0102t:1250_12": "Ayamettha saṅkhepo,",
  "tika-s0102t:1250_13": "vitthāro pana visuddhimagge vuttanayeneva veditabbo.",
  "tika-s0102t:1250_14": "Ariyavaṃsāti ariyānaṃ buddhādīnaṃ vaṃsā paveṇiyo.",
  "tika-s0102t:1250_15": "Aggaññāti aggāti jānitabbā sabbavaṃsehi seṭṭhabhāvato.",
  "tika-s0102t:1250_16": "Rattaññāti cirarattāti jānitabbā.",
  "tika-s0102t:1250_17": "Vaṃsaññāti buddhādīnaṃ vaṃsāti jānitabbā.",
  "tika-s0102t:1250_18": "Porāṇāti purātanā anadhunātanattā.",
  "tika-s0102t:1250_19": "Asaṅkiṇṇāti avikiṇṇā anapanītā.",
  "tika-s0102t:1250_20": "Asaṅkiṇṇapubbāti “kiṃ imehī”ti ariyehi na apanītapubbā.",
  "tika-s0102t:1250_21": "Na saṅkīyantīti idānipi tehi na apanīyanti.",
  "tika-s0102t:1250_22": "Na saṅkīyissantīti anāgatepi tehi na apanīyissanti.",
  "tika-s0102t:1250_23": "Appaṭikuṭṭhā…pe…",
  "tika-s0102t:1250_24": "viññūhīti ye loke viññū samaṇabrāhmaṇā,",
  "tika-s0102t:1250_25": "tehi appaccakkhatā aninditā,",
  "tika-s0102t:1250_26": "agarahitāti attho.",
  "tika-s0102t:1250_27": "“Visuddhiyā”tiādīhīti visuddhiādidīpanehi.",
  "tika-s0102t:1250_28": "Padehīti vākyehi,",
  "tika-s0102t:1250_29": "visuddhiatthatādibhedabhinnehi vā dhammakoṭṭhāsehi.",
  "tika-s0102t:1250_30": "Upaddaveti anatthe.",
  "tika-s0102t:1250_31": "Visuddhinti visujjhanaṃ saṃkilesappahānaṃ.",
  "tika-s0102t:1250_32": "Vācuggatakaraṇaṃ uggaho.",
  "tika-s0102t:1250_33": "Pariyāpuṇanaṃ paricayo.",
  "tika-s0102t:1250_34": "Atthassa hadaye ṭhapanaṃ dhāraṇaṃ.",
  "tika-s0102t:1250_35": "Parivattanaṃ vācanaṃ.",
  "tika-s0102t:1251_0": "Gandhārakoti gandhāradese uppanno.",
  "tika-s0102t:1251_1": "Pahontīti sakkonti.",
  "tika-s0102t:1251_2": "Aniyyānikamaggāti micchāmaggā,",
  "tika-s0102t:1251_3": "micchattaniyatāniyatamaggāpi vā.",
  "tika-s0102t:1251_4": "Suvaṇṇanti kūṭasuvaṇṇampi vuccati.",
  "tika-s0102t:1251_5": "Maṇīti kācamaṇipi,",
  "tika-s0102t:1251_6": "muttāti veḷujāpi,",
  "tika-s0102t:1251_7": "pavāḷanti pallavopi vuccatīti rattajambunadādipadehi te visesitā.",
  "tika-s0102t:1252_0": "Na tato heṭṭhāti idhādhippetakāyādīnaṃ vedanādisabhāvattābhāvā,",
  "tika-s0102t:1252_1": "kāyavedanācittavimuttassa tebhūmakadhammassa visuṃ vipallāsavatthantarabhāvena gahitattā ca heṭṭhā gahaṇesu",
  "tika-s0102t:1252_2": "vipallāsavatthūnaṃ aniṭṭhānaṃ sandhāya vuttaṃ,",
  "tika-s0102t:1252_3": "pañcamassa pana vipallāsavatthuno abhāvā “na uddha”nti āha.",
  "tika-s0102t:1252_4": "Ārammaṇavibhāgena hettha satipaṭṭhānavibhāgoti.",
  "tika-s0102t:1252_5": "Tayo satipaṭṭhānāti satipaṭṭhāna-",
  "tika-s0102t:1252_6": "saddassa atthuddhāradassanaṃ,",
  "tika-s0102t:1252_7": "na idha pāḷiyaṃ vuttassa satipaṭṭhāna-",
  "tika-s0102t:1252_8": "saddassa atthadassananti.",
  "tika-s0102t:1252_9": "Ādīsu hi satigocaroti ettha ādi-",
  "tika-s0102t:1252_10": "saddena “phassasamudayā vedanānaṃ samudayo,",
  "tika-s0102t:1252_11": "nāmarūpasamudayā cittassa samudayo,",
  "tika-s0102t:1252_12": "manasikārasamudayā dhammānaṃ samudayo”ti “satipaṭṭhānā”ti vuttānaṃ sabhigocarānaṃ pakāsake suttappadese saṅgaṇhāti.",
  "tika-s0102t:1252_13": "Evaṃ “paṭisambhidāpāḷiya”mpi avasesapāḷippadesadassanattho ādi-",
  "tika-s0102t:1252_14": "saddo daṭṭhabbo.",
  "tika-s0102t:1252_15": "Satiyā paṭṭhānanti satiyā patiṭṭhātabbaṭṭhānaṃ.",
  "tika-s0102t:1252_16": "Dānādīni karontassa rūpādīni satiyā ṭhānaṃ hontīti taṃnivāraṇatthamāha “padhānaṃ ṭhāna”nti. Pa-",
  "tika-s0102t:1252_17": "saddo hi idha “paṇītā dhammā”tiādīsu viya padhānatthadīpakoti adhippāyo.",
  "tika-s0102t:1253_0": "Ariyoti ariyaṃ sabbasattaseṭṭhaṃ sammāsambuddhamāha.",
  "tika-s0102t:1253_1": "Etthāti etasmiṃ saḷāyatanavibhaṅgasutte.",
  "tika-s0102t:1253_2": "suttekadesena hi suttaṃ dasseti.",
  "tika-s0102t:1253_3": "Tattha hi –",
  "tika-s0102t:1254_0": "“Tayo satipaṭṭhānā yadariyo…pe…",
  "tika-s0102t:1254_1": "arahatīti iti kho panetaṃ vuttaṃ,",
  "tika-s0102t:1254_2": "kiñcetaṃ paṭicca vuttaṃ. Idha,",
  "tika-s0102t:1254_3": "bhikkhave,",
  "tika-s0102t:1254_4": "satthā sāvakānaṃ dhammaṃ deseti anukampako hitesī anukampaṃ upādāya ‘idaṃ vo hitāya idaṃ vo sukhāyā’ti.",
  "tika-s0102t:1254_5": "Tassa sāvakā na sussūsanti.",
  "tika-s0102t:1254_6": "Na sotaṃ odahanti,",
  "tika-s0102t:1254_7": "na aññā cittaṃ upaṭṭhapenti,",
  "tika-s0102t:1254_8": "vokkamma ca satthu sāsanā vattanti. Tatra,",
  "tika-s0102t:1254_9": "bhikkhave,",
  "tika-s0102t:1254_10": "tathāgato na ceva anattamano hoti,",
  "tika-s0102t:1254_11": "na ca anattamanataṃ paṭisaṃvedeti,",
  "tika-s0102t:1254_12": "anavassuto ca viharati sato sampajāno. Idaṃ,",
  "tika-s0102t:1254_13": "bhikkhave,",
  "tika-s0102t:1254_14": "paṭhamaṃ satipaṭṭhānaṃ.",
  "tika-s0102t:1254_15": "Yadariyo sevati…pe… arahati.",
  "tika-s0102t:1255_0": "Puna caparaṃ,",
  "tika-s0102t:1255_1": "bhikkhave,",
  "tika-s0102t:1255_2": "satthā…pe...idaṃ vo sukhāyāti.",
  "tika-s0102t:1255_3": "Tassa ekacce sāvakā na sussūsanti…pe…",
  "tika-s0102t:1255_4": "na ca vokkamma satthu sāsanā vattanti. Tatra,",
  "tika-s0102t:1255_5": "bhikkhave,",
  "tika-s0102t:1255_6": "tathāgato na ceva anattamano hoti,",
  "tika-s0102t:1255_7": "na ca anattamanataṃ paṭisaṃvedeti,",
  "tika-s0102t:1255_8": "na ca attamano hoti,",
  "tika-s0102t:1255_9": "na ca attamanataṃ paṭisaṃvedeti,",
  "tika-s0102t:1255_10": "anattamanatā ca attamanatā ca tadubhayaṃ abhinivajjetvā upekkhako viharati sato sampajāno.",
  "tika-s0102t:1255_11": "Idaṃ vuccati,",
  "tika-s0102t:1255_12": "bhikkhave, dutiyaṃ.",
  "tika-s0102t:1256_0": "Puna caparaṃ,",
  "tika-s0102t:1256_1": "bhikkhave…pe…",
  "tika-s0102t:1256_2": "sukhāyāti,",
  "tika-s0102t:1256_3": "tassa sāvakā sussūsanti…pe… vattanti. Tatra,",
  "tika-s0102t:1256_4": "bhikkhave,",
  "tika-s0102t:1256_5": "tathāgato attamano ceva hoti,",
  "tika-s0102t:1256_6": "attamanatañca paṭisaṃvedeti,",
  "tika-s0102t:1256_7": "anavassuto ca viharati sato sampajāno.",
  "tika-s0102t:1256_8": "Idaṃ vuccati,",
  "tika-s0102t:1256_9": "bhikkhave,",
  "tika-s0102t:1256_10": "tatiya”nti.",
  "tika-s0102t:1257_0": "Evaṃ paṭighānunayehi anavassutatā,",
  "tika-s0102t:1257_1": "niccaṃ upaṭṭhitassatitāya tadubhayavītivattatā “satipaṭṭhāna”nti vuttā.",
  "tika-s0102t:1257_2": "Buddhānaṃyeva hi niccaṃ upaṭṭhitassatitā hoti āveṇikadhammabhāvato,",
  "tika-s0102t:1257_3": "na paccekabuddhādīnaṃ. Pa-",
  "tika-s0102t:1257_4": "saddo ārambhaṃ joteti,",
  "tika-s0102t:1257_5": "ārambho ca pavattīti katvā āha “pavattayitabbatoti attho”ti.",
  "tika-s0102t:1257_6": "Satiyā karaṇabhūtāya paṭṭhānaṃ paṭṭhapetabbaṃ satipaṭṭhānaṃ. Ana-",
  "tika-s0102t:1257_7": "saddo hi bahulaṃvacanena kammatthopi hotīti.",
  "tika-s0102t:1257_8": "Tathāssa kattuatthopi labbhatīti “paṭṭhātīti paṭṭhāna”nti vuttaṃ.",
  "tika-s0102t:1257_9": "Paṭṭhātīti ettha pa-",
  "tika-s0102t:1257_10": "saddo bhusatthavisiṭṭhaṃ pakkhandanaṃ dīpetīti “okkanditvā pakkhanditvā pattharitvā pavattatīti attho”ti āha.",
  "tika-s0102t:1257_11": "Puna bhāvatthaṃ sati, saddaṃ,",
  "tika-s0102t:1257_12": "paṭṭhānasaddañca vaṇṇento “atha vā”tiādimāha,",
  "tika-s0102t:1257_13": "tena purimavikappe sati, saddo, paṭṭhāna-",
  "tika-s0102t:1257_14": "saddo ca kattuatthoti viññāyati.",
  "tika-s0102t:1257_15": "Saraṇaṭṭhenāti cirakatassa,",
  "tika-s0102t:1257_16": "cirabhāsitassa ca anussaraṇaṭṭhena.",
  "tika-s0102t:1257_17": "Idanti yaṃ “satiyeva satipaṭṭhāna”nti vuttaṃ, idaṃ.",
  "tika-s0102t:1257_18": "Idha imasmiṃ suttapadese adhippetaṃ.",
  "tika-s0102t:1258_0": "Yadi evanti.",
  "tika-s0102t:1258_1": "Yadi sati eva satipaṭṭhānaṃ,",
  "tika-s0102t:1258_2": "sati nāma eko dhammo,",
  "tika-s0102t:1258_3": "evaṃ sante kasmā “satipaṭṭhānā”ti bahuvacananti āha “satibahuttā”tiādi.",
  "tika-s0102t:1258_4": "Yadi bahukā tā satiyo,",
  "tika-s0102t:1258_5": "atha kasmā “maggo”ti ekavacananti yojanā.",
  "tika-s0102t:1258_6": "Maggaṭṭhenāti niyyānaṭṭhena.",
  "tika-s0102t:1258_7": "Niyyāniko hi maggadhammo,",
  "tika-s0102t:1258_8": "teneva niyyānikabhāvena ekattūpagato ekantato nibbānaṃ gacchati,",
  "tika-s0102t:1258_9": "atthikehi ca tadatthaṃ maggīyatīti āha “vuttañheta”nti,",
  "tika-s0102t:1258_10": "attanāva pubbe vuttaṃ paccāharati.",
  "tika-s0102t:1258_11": "Tattha catassopi cetāti kāyānupassanādivasena catubbidhāpi ca etā satiyo.",
  "tika-s0102t:1258_12": "Aparabhāgeti ariyamaggakkhaṇe.",
  "tika-s0102t:1258_13": "Kiccaṃ sādhayamānāti pubbabhāge kāyādīsu subhasaññādividhamanavasena visuṃ visuṃ pavattitvā maggakkhaṇe",
  "tika-s0102t:1258_14": "satiyeva tattha catubbidhassapi vipallāsassa samucchedavasena pahānakiccaṃ sādhayamānā ārammaṇakaraṇavasena",
  "tika-s0102t:1258_15": "nibbānaṃ gacchati.",
  "tika-s0102t:1258_16": "Catukiccasādhaneneva hettha bahuvacananiddeso.",
  "tika-s0102t:1258_17": "Evañca satīti evaṃ maggaṭṭhena ekattaṃ upādāya “maggo”ti ekavacanena,",
  "tika-s0102t:1258_18": "ārammaṇabhedena catubbidhataṃ upādāya “cattāro”ti ca vattabbatāya sati vijjamānattā.",
  "tika-s0102t:1258_19": "Vacanānusandhinā “ekāyano aya”ntiādikā desanā sānusandhikāva,",
  "tika-s0102t:1258_20": "na ananusandhikāti adhippāyo.",
  "tika-s0102t:1258_21": "Vuttamevatthaṃ nidassanena paṭipādetuṃ “mārasenappamaddana”nti suttapadaṃ ānetvā “yathā”tiādinā nidassanaṃ saṃsandati.",
  "tika-s0102t:1258_22": "“Tasmā”tiādi nigamanaṃ.",
  "tika-s0102t:1259_0": "Visesato kāyo,",
  "tika-s0102t:1259_1": "vedanā ca assādassa kāraṇanti tappahānatthaṃ tesu taṇhāvatthūsu oḷārikasukhumesu asubhadukkhabhāvadassanāni",
  "tika-s0102t:1259_2": "mandatikkhapaññehi taṇhācaritehi sukarānīti tāni tesaṃ “visuddhimaggo”ti vuttāni.",
  "tika-s0102t:1259_3": "Tathā “niccaṃ attā”ti abhinivesavatthutāya diṭṭhiyā visesakāraṇesu cittadhammesu aniccānattatādassanāni sarāgādivasena,",
  "tika-s0102t:1259_4": "saññāphassādivasena,",
  "tika-s0102t:1259_5": "nīvaraṇādivasena ca nātippabhedātippabhedagatesu tesu tappahānatthaṃ mandatikkhapaññānaṃ diṭṭhicaritānaṃ",
  "tika-s0102t:1259_6": "sukarānīti tesaṃ tāni “visuddhimaggo”ti vuttāni.",
  "tika-s0102t:1259_7": "Ettha ca yathā cittadhammānampi taṇhāya vatthubhāvo sambhavati,",
  "tika-s0102t:1259_8": "tathā kāyavedanānampi diṭṭhiyāti satipi nesaṃ catunnampi taṇhādiṭṭhivatthubhāve yo yassā sātisayapaccayo,",
  "tika-s0102t:1259_9": "taṃ dassanatthaṃ visesaggahaṇaṃ katanti daṭṭhabbaṃ.",
  "tika-s0102t:1259_10": "Tikkhapaññasamathayāniko oḷārikārammaṇaṃ pariggaṇhanto tattha aṭṭhatvā jhānaṃ samāpajjitvā uṭṭhāya vedanaṃ",
  "tika-s0102t:1259_11": "pariggaṇhātīti vuttaṃ “oḷārikārammaṇe asaṇṭhahanato”ti.",
  "tika-s0102t:1259_12": "Vipassanāyānikassa pana sukhume citte,",
  "tika-s0102t:1259_13": "dhammesu ca cittaṃ pakkhandatīti cittadhammānupassanānaṃ mandatikkhapaññavipassanāyānikānaṃ visuddhimaggatā vuttā.",
  "tika-s0102t:1260_0": "Tesaṃ tatthāti ettha tattha-",
  "tika-s0102t:1260_1": "saddassa “pahānattha”nti etena yojanā.",
  "tika-s0102t:1260_2": "Parato tesaṃ tatthāti etthāpi eseva nayo.",
  "tika-s0102t:1260_3": "Pañca kāmaguṇā savisesā kāye labbhantīti visesena kāyo kāmoghassa vatthu,",
  "tika-s0102t:1260_4": "bhavesu sukhaggahaṇavasena bhavassādo hotīti bhavoghassa vedanā vatthu,",
  "tika-s0102t:1260_5": "santatighanaggahaṇavasena visesato citte attābhiniveso hotīti diṭṭhoghassa cittaṃ vatthu,",
  "tika-s0102t:1260_6": "dhammesu vinibbhogassa dukkarattā,",
  "tika-s0102t:1260_7": "dhammānaṃ dhammamattatāya duppaṭivijjhattā ca sammoho hotīti avijjoghassa dhammā vatthu,",
  "tika-s0102t:1260_8": "tasmā tesu tesaṃ pahānatthaṃ cattārova vuttā.",
  "tika-s0102t:1261_0": "Evaṃ kāyādīnaṃ kāmoghādivatthubhāvakathaneneva kāmayogakāmāsavādīnampi vatthubhāvo dīpito hoti oghehi tesaṃ atthato anaññattā.",
  "tika-s0102t:1261_1": "Yadaggena ca kāyo kāmoghādīnaṃ vatthu,",
  "tika-s0102t:1261_2": "tadaggena abhijjhākāyaganthassa vatthu.",
  "tika-s0102t:1261_3": "“Dukkhāya vedanāya paṭighānusayo anusetī”ti dukkhadukkhavipariṇāmadukkhasaṅkhāradukkhabhūtā vedanā visesena byāpādakāyaganthassa vatthu.",
  "tika-s0102t:1261_4": "Citte niccaggahaṇavasena sassatassa attano sīlena suddhīti ādi parāmasanaṃ hotīti sīlabbataparāmāsassa cittaṃ vatthu.",
  "tika-s0102t:1261_5": "Nāmarūpaparicchedena bhūtaṃ bhūtato apassantassa bhavavibhavadiṭṭhisaṅkhāto idaṃsaccābhiniveso hotīti tassa dhammā vatthu.",
  "tika-s0102t:1261_6": "Kāyassa kāmupādānavatthutā vuttanayāva.",
  "tika-s0102t:1261_7": "Yadaggena hi kāyo kāmoghassa vatthu,",
  "tika-s0102t:1261_8": "tadaggena kāmupādānassapi vatthu atthato abhinnattā.",
  "tika-s0102t:1261_9": "Sukhavedanassādavasena paralokanirapekkho “natthi dinna”ntiādikaṃ parāmāsaṃ uppādetīti diṭṭhupādānassa vedanā vatthu.",
  "tika-s0102t:1261_10": "Cittadhammānaṃ itarupādānavatthutā tatiyacatutthaganthayojanāyaṃ vuttanayā eva.",
  "tika-s0102t:1261_11": "Kāyavedanānaṃ chandadosāgativatthutā kāmoghabyāpādakāyaganthayojanāyaṃ vuttanayā eva.",
  "tika-s0102t:1261_12": "Santatighanaggahaṇavasena sarāgādicitte sammoho hotīti mohāgatiyā cittaṃ vatthu.",
  "tika-s0102t:1261_13": "Dhammasabhāvānavabodhe bhayaṃ hotīti bhayāgatiyā dhammā vatthu.",
  "tika-s0102t:1262_0": "Āhārasamudayā kāyassa samudayā,",
  "tika-s0102t:1262_1": "phassasamudayā vedanānaṃ samudayo,",
  "tika-s0102t:1262_2": "saṅkhārapaccayā viññāṇaṃ,",
  "tika-s0102t:1262_3": "viññāṇapaccayā nāmarūpanti vacanato kāyādīnaṃ samudayabhūtā kabaḷīkāraphassamanosañcetanāviññāṇāhārā",
  "tika-s0102t:1262_4": "kāyādiparijānanena pariññātā hontīti āha “catubbidhāhārapariññattha”nti.",
  "tika-s0102t:1262_5": "Pakaraṇanayoti nettipakaraṇavasena suttantasaṃvaṇṇanānayo.",
  "tika-s0102t:1263_0": "Saraṇavasenāti kāyādīnaṃ,",
  "tika-s0102t:1263_1": "kusalādidhammānañca upadhāraṇavasena.",
  "tika-s0102t:1263_2": "Saranti gacchanti nibbānaṃ etāyāti satīti imasmiṃ atthe ekatte ekasabhāve nibbāne samosaraṇaṃ samāgamo ekattasamosaraṇaṃ.",
  "tika-s0102t:1263_3": "Etadeva hi dassetuṃ “yathā hī”tiādi vuttaṃ.",
  "tika-s0102t:1264_0": "Ekanibbānapavesahetubhūto vā samānatāya eko satipaṭṭhānasabhāvo ekattaṃ,",
  "tika-s0102t:1264_1": "tattha samosaraṇaṃ ekattasamosaraṇaṃ,",
  "tika-s0102t:1264_2": "taṃsabhāgatāva,",
  "tika-s0102t:1264_3": "ekanibbānapavesahetubhāvaṃ pana dassetuṃ “yathā”tiādimāha.",
  "tika-s0102t:1264_4": "Etasmiṃ atthe saraṇekattasamosaraṇāni saheva satipaṭṭhānekabhāvassa kāraṇattena vuttānīti daṭṭhabbāni,",
  "tika-s0102t:1264_5": "purimasmiṃ visuṃ.",
  "tika-s0102t:1264_6": "Saraṇavasenāti vā gamanavasenāti atthe sati tadeva gamanaṃ samosaraṇanti,",
  "tika-s0102t:1264_7": "samosaraṇe vā sati-",
  "tika-s0102t:1264_8": "saddatthavasena avuccamāne dhāraṇatāva satīti sati-",
  "tika-s0102t:1264_9": "saddatthantarābhāvā purimaṃ satibhāvassa kāraṇaṃ,",
  "tika-s0102t:1264_10": "pacchimaṃ ekabhāvassāti nibbānasamosaraṇepi sahitāneva tāni satipaṭṭhānekabhāvassa kāraṇāni vuttāni honti.",
  "tika-s0102t:1265_0": "“Cuddasavidhena,",
  "tika-s0102t:1265_1": "navavidhena,",
  "tika-s0102t:1265_2": "soḷasavidhena,",
  "tika-s0102t:1265_3": "pañcavidhenā”ti idaṃ upari pāḷiyaṃ āgatānaṃ ānāpānapabbādīnaṃ vasena vuttaṃ,",
  "tika-s0102t:1265_4": "tesaṃ pana anantarabhedavasena,",
  "tika-s0102t:1265_5": "tadanugatabhedavasena ca bhāvanāya anekavidhatā labbhatiyeva,",
  "tika-s0102t:1265_6": "catūsu disāsu uṭṭhānakabhaṇḍasadisatā kāyānupassanāditaṃtaṃsatipaṭṭhānabhāvanānubhāvassa daṭṭhabbā.",
  "tika-s0102t:1266_0": "Kathetukamyatāpucchā itarāsaṃ pucchānaṃ idha asambhavato,",
  "tika-s0102t:1266_1": "niddesādivasena desetukamyatāya ca tathā vuttattā.",
  "tika-s0102t:1266_2": "“Idhā”ti vuccamānapaṭipattisampādakassa bhikkhuno sannissayadassanaṃ,",
  "tika-s0102t:1266_3": "so cassa sannissayo sāsanato añño natthīti vuttaṃ “idhāti imasmiṃ sāsane”ti.",
  "tika-s0102t:1266_4": "Dhamma…pe…",
  "tika-s0102t:1266_5": "lapanametaṃ tesaṃ attano sammukhābhimukhabhāvakaraṇatthaṃ,",
  "tika-s0102t:1266_6": "tañca dhammassa sakkaccasavanatthaṃ.",
  "tika-s0102t:1266_7": "“Gocare bhikkhave caratha sake pettike visaye”tiādi vacanato bhikkhugocarā ete dhammā,",
  "tika-s0102t:1266_8": "yadidaṃ kāyānupassanādayo.",
  "tika-s0102t:1266_9": "Tattha yasmā kāyānupassanādipaṭipattiyā bhikkhu hoti,",
  "tika-s0102t:1266_10": "tasmā “kāyānupassī viharatī”tiādinā bhikkhuṃ dasseti bhikkhumhi taṃniyamatoti āha “paṭipattiyā bhikkhubhāvadassanato”ti.",
  "tika-s0102t:1266_11": "Satthucariyānuvidhāyakattā,",
  "tika-s0102t:1266_12": "sakalasāsanasampaṭiggāhakattā ca sabbappakārāya anusāsaniyā bhājanabhāvo.",
  "tika-s0102t:1266_13": "Tasmiṃ gahiteti bhikkhumhi gahite.",
  "tika-s0102t:1266_14": "Bhikkhuparisāya jeṭṭhabhāvato rājagamanañāyena itarā parisāpi atthato gahitāva hontīti āha “sesā”tiādi.",
  "tika-s0102t:1266_15": "Evaṃ paṭhamaṃ kāraṇaṃ vibhajitvā itarampi vibhajituṃ “yo ca ima”ntiādi vuttaṃ.",
  "tika-s0102t:1267_0": "Samaṃ careyyāti kāyādi visamacariyaṃ pahāya kāyādīhi samaṃ careyya.",
  "tika-s0102t:1267_1": "Rāgādivūpasamena santo,",
  "tika-s0102t:1267_2": "indriyadamena danto,",
  "tika-s0102t:1267_3": "catumagganiyāmena niyato,",
  "tika-s0102t:1267_4": "seṭṭhacaritāya brahmacārī,",
  "tika-s0102t:1267_5": "sabbattha kāyadaṇḍādioropanena nidhāya daṇḍaṃ.",
  "tika-s0102t:1267_6": "Ariyabhāve ṭhito so evarūpo bāhitapāpasamitapāpabhinnakilesatāhi “brāhmaṇo, samaṇo,",
  "tika-s0102t:1267_7": "bhikkhū”ti ca veditabbo.",
  "tika-s0102t:1268_0": "“Ayañceva kāyo,",
  "tika-s0102t:1268_1": "bahiddhā ca nāmarūpa”ntiādīsu khandhapañcakaṃ,",
  "tika-s0102t:1268_2": "tathā “sukhañca kāyena paṭisaṃvedetī”tiādīsu,",
  "tika-s0102t:1268_3": "“yā tasmiṃ samaye kāyassa passaddhi paṭippassaddhī”tiādīsu ca vedanādayo cetasikā khandhā kāyoti vuccantīti",
  "tika-s0102t:1268_4": "tato visesanatthaṃ “kāyeti rūpakāye”ti āha.",
  "tika-s0102t:1268_5": "Kesādīnañca dhammānanti kesādisaññitānaṃ bhūtupādādhammānaṃ.",
  "tika-s0102t:1268_6": "Evaṃ “cayaṭṭho sarīraṭṭho kāyaṭṭho”ti saddanayena kāya-",
  "tika-s0102t:1268_7": "saddaṃ dassetvā idāni niruttinayenapi taṃ dassetuṃ “yathā cā”tiādi vuttaṃ.",
  "tika-s0102t:1268_8": "Āyantīti uppajjanti.",
  "tika-s0102t:1269_0": "Asammissatoti vedanādayopi ettha sitā,",
  "tika-s0102t:1269_1": "ettha paṭibaddhāti kāye vedanādianupassanāpasaṅgepi āpanne tato asammissatoti attho.",
  "tika-s0102t:1269_2": "Samūhavisayatāya cassa kāya- saddassa,",
  "tika-s0102t:1269_3": "samudāyupādānatāya ca asubhākārassa “kāye”ti ekavacanaṃ,",
  "tika-s0102t:1269_4": "tathā ārammaṇādivibhāgena anekabhedabhinnampi cittaṃ cittabhāvasāmaññena ekajjhaṃ gahetvā “citte”ti ekavacanaṃ,",
  "tika-s0102t:1269_5": "vedanā pana sukhādibhedabhinnā visuṃ visuṃ anupassitabbāti dassentena “vedanāsū”ti bahuvacanena vuttā,",
  "tika-s0102t:1269_6": "tatheva ca niddeso pavattito,",
  "tika-s0102t:1269_7": "dhammā ca paropaṇṇāsabhedā,",
  "tika-s0102t:1269_8": "anupassitabbākārena ca anekabhedā evāti tepi bahuvacanavaseneva vuttā.",
  "tika-s0102t:1270_0": "Avayavīgāhasamaññātidhāvanasārādānābhinivesanisedhanatthaṃ kāyaṃ aṅgapaccaṅgehi,",
  "tika-s0102t:1270_1": "tāni ca kesādīhi,",
  "tika-s0102t:1270_2": "kesādike ca bhūtupādāyarūpehi vinibbhuñjanto “tathā na kāye”tiādimāha.",
  "tika-s0102t:1270_3": "Pāsādādinagarāvayavasamūhe avayavīvādinopi avayavīgāhaṃ na karonti,",
  "tika-s0102t:1270_4": "“nagaraṃ nāma koci attho atthī”ti pana kesañci samaññātidhāvanaṃ siyāti itthipurisādisamaññātidhāvane nagaranidassanaṃ vuttaṃ.",
  "tika-s0102t:1270_5": "Aṅgapaccaṅgasamūho,",
  "tika-s0102t:1270_6": "kesalomādisamūho,",
  "tika-s0102t:1270_7": "bhūtupādāyasamūho ca yathāvuttasamūho,",
  "tika-s0102t:1270_8": "tabbinimutto kāyopi nāma koci natthi,",
  "tika-s0102t:1270_9": "pageva itthiādayoti āha “kāyo vā itthī vā puriso vā añño vā koci dhammo dissatī”ti.",
  "tika-s0102t:1270_10": "“Koci dhammo”ti iminā sattajīvādiṃ paṭikkhipati,",
  "tika-s0102t:1270_11": "avayavī pana kāyapaṭikkhepeneva paṭikkhittoti.",
  "tika-s0102t:1270_12": "Yadi evaṃ kathaṃ kāyādisamaññātidhāvanānīti āha “yathāvuttadhamma…pe…",
  "tika-s0102t:1270_13": "karontī”ti.",
  "tika-s0102t:1270_14": "Tathā tathāti kāyādiākārena.",
  "tika-s0102t:1271_0": "Yaṃ passatīti yaṃ itthiṃ,",
  "tika-s0102t:1271_1": "purisaṃ vā passati.",
  "tika-s0102t:1271_2": "Nanu cakkhunā itthipurisadassanaṃ natthīti?",
  "tika-s0102t:1271_3": "Saccametaṃ,",
  "tika-s0102t:1271_4": "“itthiṃ passāmi,",
  "tika-s0102t:1271_5": "purisaṃ passāmī”ti pana pavattasaññāya vasena “yaṃ passatī”ti vuttaṃ micchādassanena vā diṭṭhiyā yaṃ passati,",
  "tika-s0102t:1271_6": "na taṃ diṭṭhaṃ taṃ rūpāyatanaṃ na hotīti attho viparītaggāhavasena micchāparikappitarūpattā.",
  "tika-s0102t:1271_7": "Atha vā taṃ kesādibhūtupādāyasamūhasaṅkhātaṃ diṭṭhaṃ na hoti,",
  "tika-s0102t:1271_8": "acakkhuviññāṇaviññeyyattā diṭṭhaṃ vā taṃ na hoti.",
  "tika-s0102t:1271_9": "Yaṃ diṭṭhaṃ,",
  "tika-s0102t:1271_10": "taṃ na passatīti yaṃ rūpāyatanaṃ kesādibhūtupādāyasamūhasaṅkhātaṃ diṭṭhaṃ,",
  "tika-s0102t:1271_11": "taṃ paññācakkhunā bhūtato na passatīti attho.",
  "tika-s0102t:1271_12": "Apassaṃ bajjhateti imaṃ attabhāvaṃ yathābhūtaṃ paññācakkhunā apassanto “etaṃ mama,",
  "tika-s0102t:1271_13": "eso hamasmi,",
  "tika-s0102t:1271_14": "eso me attā”ti kilesabandhanena bajjhati.",
  "tika-s0102t:1272_0": "Na aññadhammānupassīti na aññasabhāvānupassī,",
  "tika-s0102t:1272_1": "asubhādito aññākārānupassī na hotīti attho.",
  "tika-s0102t:1272_2": "“Kiṃ vuttaṃ hotī”tiādinā taṃ evatthaṃ pākaṭaṃ karoti.",
  "tika-s0102t:1272_3": "Pathavīkāyanti kesādikoṭṭhāsaṃ pathaviṃ dhammasamūhattā “kāyo”ti vadati,",
  "tika-s0102t:1272_4": "lakkhaṇapathavimeva vā anekappabhedaṃ sakalasarīragataṃ,",
  "tika-s0102t:1272_5": "pubbāpariyabhāvena ca pavattamānaṃ samūhavasena gahetvā “kāyo”ti vadati.",
  "tika-s0102t:1272_6": "“Āpokāya”ntiādīsupi eseva nayo.",
  "tika-s0102t:1273_0": "Evaṃ gahetabbassāti “ahaṃ mama”nti evaṃ attattaniyabhāvena andhabālehi gahetabbassa.",
  "tika-s0102t:1274_0": "Idāni sattannaṃ anupassanākārānampi vasena kāyānupassanaṃ dassetuṃ “apicā”tiādi āraddhaṃ.",
  "tika-s0102t:1274_1": "Tattha aniccato anupassatīti catusamuṭṭhānikaṃ kāyaṃ “anicca”nti anupassati,",
  "tika-s0102t:1274_2": "evaṃ passanto evañcassa aniccākārampi “anupassatī”ti vuccati.",
  "tika-s0102t:1274_3": "Tathābhūtassa cassa niccaggāhassa lesopi na hotīti vuttaṃ “no niccato”ti.",
  "tika-s0102t:1274_4": "Tathā hesa “niccasaññaṃ pajahatī”ti vutto.",
  "tika-s0102t:1274_5": "Ettha ca “aniccato eva anupassatī”ti eva-",
  "tika-s0102t:1274_6": "kāro luttaniddiṭṭhoti tena nivattitamatthaṃ dassetuṃ “no niccato”ti vuttaṃ.",
  "tika-s0102t:1274_7": "Na cettha dukkhato anupassanādinivattanaṃ āsaṅkitabbaṃ paṭiyogīnivattanaparattā eva- kārassa,",
  "tika-s0102t:1274_8": "upari desanāruḷhattā ca tāsaṃ.",
  "tika-s0102t:1274_9": "“Dukkhato anupassatī”tiādīsupi eseva nayo.",
  "tika-s0102t:1274_10": "Ayaṃ pana viseso –",
  "tika-s0102t:1274_11": "aniccassa dukkhattā tameva ca kāyaṃ dukkhato anupassati,",
  "tika-s0102t:1274_12": "dukkhassa anattattā anattato anupassati.",
  "tika-s0102t:1274_13": "Yasmā pana yaṃ aniccaṃ dukkhaṃ anattā,",
  "tika-s0102t:1274_14": "na taṃ abhinanditabbaṃ,",
  "tika-s0102t:1274_15": "yañca na abhinanditabbaṃ,",
  "tika-s0102t:1274_16": "na tattha rañjitabbaṃ,",
  "tika-s0102t:1274_17": "tasmā vuttaṃ “nibbindati,",
  "tika-s0102t:1274_18": "no nandati.",
  "tika-s0102t:1274_19": "Virajjati,",
  "tika-s0102t:1274_20": "no rajjatī”ti.",
  "tika-s0102t:1274_21": "So evaṃ arajjanto rāgaṃ nirodheti,",
  "tika-s0102t:1274_22": "no samudeti samudayaṃ na karotīti attho.",
  "tika-s0102t:1274_23": "Evaṃ paṭipanno ca paṭinissajjati,",
  "tika-s0102t:1274_24": "no ādiyati.",
  "tika-s0102t:1274_25": "Ayañhi aniccādianupassanā tadaṅgavasena saddhiṃ kāyaṃ tannissayakhandhābhisaṅkhārehi kilesānaṃ pariccajanato,",
  "tika-s0102t:1274_26": "saṅkhatadosadassanena tabbiparīte nibbāne tanninnatāya pakkhandanato “pariccāgapaṭinissaggo ceva pakkhandanapaṭinissaggo cā”ti vuccati,",
  "tika-s0102t:1274_27": "tasmā tāya samannāgato bhikkhu vuttanayena kilese pariccajati,",
  "tika-s0102t:1274_28": "nibbāne ca pakkhandati,",
  "tika-s0102t:1274_29": "tathābhūto ca nibbattanavasena kilese na ādiyati,",
  "tika-s0102t:1274_30": "nāpi adosadassitāvasena saṅkhatārammaṇaṃ,",
  "tika-s0102t:1274_31": "tena vuttaṃ “paṭinissajjati,",
  "tika-s0102t:1274_32": "no ādiyatī”ti.",
  "tika-s0102t:1274_33": "Idānissa tāhi anupassanāhi yesaṃ dhammānaṃ pahānaṃ hoti,",
  "tika-s0102t:1274_34": "taṃ dassetuṃ “aniccato anupassanto niccasaññaṃ pajahatī”tiādi vuttaṃ.",
  "tika-s0102t:1274_35": "Tattha niccasaññanti “saṅkhārā niccā”ti evaṃ pavattaṃ viparītasaññaṃ.",
  "tika-s0102t:1274_36": "Diṭṭhicittavipallāsappahānamukheneva saññāvipallāsappahānanti saññāggahaṇaṃ,",
  "tika-s0102t:1274_37": "saññāsīsena vā tesampi gahaṇaṃ daṭṭhabbaṃ.",
  "tika-s0102t:1274_38": "Nandinti sappītikataṇhaṃ.",
  "tika-s0102t:1274_39": "Sesaṃ vuttanayameva.",
  "tika-s0102t:1275_0": "“Viharatī”ti iminā kāyānupassanāsamaṅgino iriyāpathavihāro vuttoti āha “iriyatī”ti,",
  "tika-s0102t:1275_1": "iriyāpathaṃ pavattetīti attho.",
  "tika-s0102t:1275_2": "Ārammaṇakaraṇavasena abhibyāpanato “tīsu bhavesū”ti vuttaṃ,",
  "tika-s0102t:1275_3": "uppajjanavasena pana kilesā parittabhūmakā evāti.",
  "tika-s0102t:1275_4": "Yadipi kilesānaṃ pahānaṃ ātāpananti taṃ sammādiṭṭhiādīnampi attheva, ātappa-",
  "tika-s0102t:1275_5": "saddo viya pana ātāpasaddo vīriyeyeva niruḷhoti vuttaṃ “vīriyassetaṃ nāma”nti.",
  "tika-s0102t:1275_6": "Atha vā paṭipakkhappahāne sampayuttadhammānaṃ abbhussahanavasena pavattamānassa vīriyassa sātisayaṃ tadātāpananti vīriyameva tathā vuccati,",
  "tika-s0102t:1275_7": "na aññe dhammā.",
  "tika-s0102t:1275_8": "Ātāpīti cāyamīkāro pasaṃsāya,",
  "tika-s0102t:1275_9": "atisayassa vā dīpakoti ātāpīgahaṇena sammappadhānasamaṅgitaṃ dasseti. Sammā,",
  "tika-s0102t:1275_10": "samantato,",
  "tika-s0102t:1275_11": "sāmañca pajānanto sampajāno,",
  "tika-s0102t:1275_12": "asammissato vavatthāne aññadhammānupassitābhāvena sammā aviparītaṃ,",
  "tika-s0102t:1275_13": "sabbākārapajānanena samantato,",
  "tika-s0102t:1275_14": "uparūpari visesāvahabhāvena pavattiyā sāmaṃ pajānantoti attho.",
  "tika-s0102t:1275_15": "Yadi paññāya anupassati,",
  "tika-s0102t:1275_16": "kathaṃ satipaṭṭhānatāti āha “na hī”tiādi.",
  "tika-s0102t:1275_17": "Sabbatthikanti sabbattha bhavaṃ sabbattha līne,",
  "tika-s0102t:1275_18": "uddhate ca citte icchitabbattā.",
  "tika-s0102t:1275_19": "Sabbe vā līne,",
  "tika-s0102t:1275_20": "uddhate ca bhāvetabbā bojjhaṅgā atthikā etāyāti sabbatthikā.",
  "tika-s0102t:1275_21": "Satiyā laddhupakārāya eva paññāya ettha yathāvutte kāye kammaṭṭhāniko bhikkhu kāyānupassī viharati.",
  "tika-s0102t:1275_22": "Anto saṅkhepo antoolīyano,",
  "tika-s0102t:1275_23": "kosajjanti attho.",
  "tika-s0102t:1275_24": "Upāyapariggaheti ettha sīlavisodhanādi, gaṇanādi,",
  "tika-s0102t:1275_25": "uggahakosallādi ca upāyo,",
  "tika-s0102t:1275_26": "tabbipariyāyato anupāyo veditabbo.",
  "tika-s0102t:1275_27": "Yasmā ca upaṭṭhitassati yathāvuttaṃ upāyaṃ na pariccajati,",
  "tika-s0102t:1275_28": "anupāyañca na upādiyati,",
  "tika-s0102t:1275_29": "tasmā vuttaṃ “muṭṭhassatī …pe…",
  "tika-s0102t:1275_30": "asamattho hotī”ti.",
  "tika-s0102t:1275_31": "Tenāti upāyānupāyānaṃ pariggahaparivajjanesu,",
  "tika-s0102t:1275_32": "pariccāgāpariggahesu ca asamatthabhāvena.",
  "tika-s0102t:1275_33": "Assa yogino.",
  "tika-s0102t:1276_0": "Yasmā satiyevettha satipaṭṭhānaṃ vuttaṃ,",
  "tika-s0102t:1276_1": "tasmāssa sampayuttadhammā vīriyādayo aṅganti āha “sampayogaṅgañcassa dassetvā”ti. Aṅga-",
  "tika-s0102t:1276_2": "saddo cettha kāraṇapariyāyo daṭṭhabbo.",
  "tika-s0102t:1276_3": "Satiggahaṇeneva cettha samādhissāpi gahaṇaṃ daṭṭhabbaṃ tassā samādhikkhandhe saṅgahitattā.",
  "tika-s0102t:1276_4": "Yasmā vā satisīsenāyaṃ desanā.",
  "tika-s0102t:1276_5": "Na hi kevalāya satiyā kilesappahānaṃ sambhavati,",
  "tika-s0102t:1276_6": "nibbānādhigamo vā,",
  "tika-s0102t:1276_7": "nāpi kevalā sati pavattati,",
  "tika-s0102t:1276_8": "tasmāssa jhānadesanāyaṃ savitakkādivacanassa viya sampayogaṅgadassanatāti aṅga-",
  "tika-s0102t:1276_9": "saddassa avayavapariyāyatā daṭṭhabbā.",
  "tika-s0102t:1276_10": "Pahānaṅganti “vivicceva kāmehī”tiādīsu viya pahātabbaṅgaṃ dassetuṃ.",
  "tika-s0102t:1276_11": "Yasmā ettha lokiyamaggo adhippeto,",
  "tika-s0102t:1276_12": "na lokuttaramaggo,",
  "tika-s0102t:1276_13": "tasmā pubbabhāgiyameva vinayaṃ dassento “tadaṅgavinayena vā vikkhambhanavinayena vā”ti āha.",
  "tika-s0102t:1276_14": "Tesaṃ dhammānanti vedanādidhammānaṃ.",
  "tika-s0102t:1276_15": "Tesañhi tattha anadhippetattā “atthuddhāranayenetaṃ vutta”nti vuttaṃ.",
  "tika-s0102t:1276_16": "Tatthāti vibhaṅge.",
  "tika-s0102t:1276_17": "Etthāti “loke”ti etasmiṃ pade.",
  "tika-s0102t:1277_0": "Avisesena dvīhipi nīvaraṇappahānaṃ vuttanti katvā puna ekekena vuttaṃ pahānavisesaṃ dassetuṃ “visesenā”ti āha.",
  "tika-s0102t:1277_1": "Atha vā “vineyya nīvaraṇānī”ti avatvā abhijjhādomanassavinayavacanassa payojanaṃ dassento “visesenā”tiādimāha.",
  "tika-s0102t:1277_2": "Kāyānupassanābhāvanāya hi ujuvipaccanīkānaṃ anurodhavirodhādīnaṃ pahānadassanaṃ etassa payojananti.",
  "tika-s0102t:1277_3": "Kāyasampattimūlakassāti rūpabalayobbanārogyādisarīrasampadānimittassa.",
  "tika-s0102t:1277_4": "Vuttavipariyāyato kāyavipattimūlako virodho veditabbo.",
  "tika-s0102t:1277_5": "Kāyabhāvanāyāti kāyānupassanābhāvanāya.",
  "tika-s0102t:1277_6": "Sā hi idha kāyabhāvanāti adhippetā.",
  "tika-s0102t:1277_7": "Subhasukhabhāvādīnanti ādi-",
  "tika-s0102t:1277_8": "saddena manuññaniccatādisaṅgaho daṭṭhabbo.",
  "tika-s0102t:1277_9": "Asubhāsukhabhāvādīnanti ettha pana ādi-",
  "tika-s0102t:1277_10": "saddena amanuññaaniccatādīnaṃ.",
  "tika-s0102t:1277_11": "Tenāti anurodhādippahānavacanena.",
  "tika-s0102t:1277_12": "“Yogānubhāvo hī”tiādi vuttassevatthassa pākaṭakaraṇaṃ.",
  "tika-s0102t:1277_13": "Yogānubhāvo hi bhāvanānubhāvo.",
  "tika-s0102t:1277_14": "Yogasamatthoti yogamanuyuñjituṃ samattho.",
  "tika-s0102t:1277_15": "Purimena hi “anurodhavirodhavippamutto”tiādivacanena bhāvanaṃ anuyuttassa ānisaṃso vutto,",
  "tika-s0102t:1277_16": "dutiyena bhāvanaṃ anuyuñjantassa paṭipatti.",
  "tika-s0102t:1277_17": "Na hi anurodhavirodhādīhi upaddutassa bhāvanā ijjhati.",
  "tika-s0102t:1278_0": "Anupassīti etthāti “anupassī”ti etasmiṃ pade labbhamānāya anupassanāya anupassanājotanāya kammaṭṭhānaṃ vuttanti evamattho daṭṭhabbo,",
  "tika-s0102t:1278_1": "aññathā “anupassanāyā”ti karaṇavacanaṃ na yujjeyya.",
  "tika-s0102t:1278_2": "Anupassanā eva hi kammaṭṭhānaṃ,",
  "tika-s0102t:1278_3": "na ettha ārammaṇaṃ adhippetaṃ,",
  "tika-s0102t:1278_4": "yujjati vā.",
  "tika-s0102t:1278_5": "Kāyapariharaṇaṃ vuttanti sambandho.",
  "tika-s0102t:1278_6": "Kammaṭṭhānapariharaṇassa cettha atthasiddhattā “kāyapariharaṇa”ntveva vuttaṃ.",
  "tika-s0102t:1278_7": "Kammaṭṭhānikassa hi kāyapariharaṇaṃ yāvadeva kammaṭṭhānaṃ pariharaṇatthanti.",
  "tika-s0102t:1278_8": "Kammaṭṭhānapariharaṇassa vā “ātāpī”tiādinā vuccamānattā “kāyapariharaṇa”ntveva vuttaṃ.",
  "tika-s0102t:1278_9": "Kāyaggahaṇena vā nāmakāyassāpi gahaṇaṃ,",
  "tika-s0102t:1278_10": "na rūpakāyasseva,",
  "tika-s0102t:1278_11": "teneva kammaṭṭhānapariharaṇampi saṅgahitaṃ hoti,",
  "tika-s0102t:1278_12": "evañca katvā “viharatīti ettha vuttavihārenā”ti etthaggahaṇañca samatthitaṃ hoti “kāyānupassī viharatī”ti vihārassa visesetvā vuttattā.",
  "tika-s0102t:1278_13": "“Ātāpī”tiādi pana saṅkhepato vuttassa kammaṭṭhānapariharaṇassa saha sādhanena vitthāretvā dassanaṃ.",
  "tika-s0102t:1278_14": "Ātāpenāti ātāpaggahaṇena.",
  "tika-s0102t:1278_15": "“Satisampajaññenā”tiādīsupi eseva nayo.",
  "tika-s0102t:1278_16": "Sabbatthakakammaṭṭhānanti buddhānussati, mettā,",
  "tika-s0102t:1278_17": "maraṇassati,",
  "tika-s0102t:1278_18": "asubhabhāvanā ca.",
  "tika-s0102t:1278_19": "Idañhi catukkaṃ yoginā parihariyamānaṃ “sabbatthakakammaṭṭhāna”nti vuccati,",
  "tika-s0102t:1278_20": "sabbattha kammaṭṭhānānuyogassārakkhabhūtattā satisampajaññabalena avicchinnassa pariharitabbattā satisampajaññaggahaṇena tassa vuttatā vuttā.",
  "tika-s0102t:1278_21": "Satiyā vā samatho vutto tassā samādhikkhandhena saṅgahitattā.",
  "tika-s0102t:1279_0": "Vibhaṅge pana attho vuttoti yojanā.",
  "tika-s0102t:1279_1": "Tenāti saddatthaṃ anādiyitvā bhāvatthasseva vibhajanavasena pavattena vibhaṅgapāṭhena saha.",
  "tika-s0102t:1279_2": "Aṭṭhakathānayoti saddatthassāpi vivaraṇavasena yathārahaṃ vutto atthasaṃvaṇṇanānayo.",
  "tika-s0102t:1279_3": "Yathā saṃsandatīti yathā atthato,",
  "tika-s0102t:1279_4": "adhippāyato ca avilomento aññadatthu saṃsandati sameti,",
  "tika-s0102t:1279_5": "evaṃ veditabbo.",
  "tika-s0102t:1280_0": "Vedanādīnaṃ puna vacaneti ettha nissayapaccayabhāvavasena cittadhammānaṃ vedanāsannissitattā,",
  "tika-s0102t:1280_1": "pañcavokārabhave arūpadhammānaṃ rūpapaṭibaddhavuttito ca vedanāya kāyādianupassanāppasaṅgepi āpanne tato asammissato vavatthānaṃ dassanatthaṃ,",
  "tika-s0102t:1280_2": "ghanavinibbhogādidassanatthañca dutiyaṃ vedanāggahaṇaṃ,",
  "tika-s0102t:1280_3": "tena na vedanāyaṃ kāyānupassī,",
  "tika-s0102t:1280_4": "cittadhammānupassī vā,",
  "tika-s0102t:1280_5": "atha kho vedanānupassī evāti vedanāsaṅkhāte vatthusmiṃ vedanānupassanākārasseva dassanena asammissato vavatthānaṃ dassitaṃ hoti.",
  "tika-s0102t:1280_6": "Tathā “yasmiṃ samaye sukhā vedanā,",
  "tika-s0102t:1280_7": "na tasmiṃ samaye dukkhā,",
  "tika-s0102t:1280_8": "adukkhamasukhā vā vedanā,",
  "tika-s0102t:1280_9": "yasmiṃ vā pana samaye dukkhā,",
  "tika-s0102t:1280_10": "adukkhamasukhā vā vedanā,",
  "tika-s0102t:1280_11": "na tasmiṃ samaye itarā vedanā”ti vedanābhāvasāmaññe avatvā taṃ taṃ vedanaṃ vinibbhujjitvā dassanena ghanavinibbhogo dhuvabhāvaviveko dassito hoti,",
  "tika-s0102t:1280_12": "tena tāsaṃ khaṇamattāvaṭṭhānadassanena aniccatāya,",
  "tika-s0102t:1280_13": "tato eva dukkhatāya,",
  "tika-s0102t:1280_14": "anattatāya ca dassanaṃ vibhāvitaṃ hoti.",
  "tika-s0102t:1280_15": "Ghanavinibbhogādīti ādi-",
  "tika-s0102t:1280_16": "saddena ayampi attho veditabbo.",
  "tika-s0102t:1280_17": "Ayañhi vedanāyaṃ vedanānupassī eva,",
  "tika-s0102t:1280_18": "na aññadhammānupassī.",
  "tika-s0102t:1280_19": "Kiṃ vuttaṃ hoti –",
  "tika-s0102t:1280_20": "yathā nāma bālo amaṇisabhāvepi udakapubbuḷake maṇiākārānupassī hoti,",
  "tika-s0102t:1280_21": "na evaṃ ayaṃ ṭhitiramaṇīyepi vedayite,",
  "tika-s0102t:1280_22": "pageva itarasmiṃ manuññākārānupassī,",
  "tika-s0102t:1280_23": "atha kho khaṇapabhaṅguratāya,",
  "tika-s0102t:1280_24": "avasavattitāya kilesāsucipaggharaṇatāya ca aniccaanattaasubhākārānupassī,",
  "tika-s0102t:1280_25": "vipariṇāmadukkhatāya,",
  "tika-s0102t:1280_26": "saṅkhāradukkhatāya ca visesato dukkhānupassī yevāti.",
  "tika-s0102t:1280_27": "Evaṃ citta dhammesupi yathārahaṃ punavacane payojanaṃ vattabbaṃ.",
  "tika-s0102t:1280_28": "Lokiyā eva sammasanacārassa adhippetattā.",
  "tika-s0102t:1280_29": "“Kevalaṃ panidhā”tiādinā “idha ettakaṃ veditabba”nti veditabbaparicchedaṃ dasseti.",
  "tika-s0102t:1280_30": "“Esa nayo”ti iminā yathā cittaṃ,",
  "tika-s0102t:1280_31": "dhammā ca anupassitabbā,",
  "tika-s0102t:1280_32": "tathā tāni anupassanto citte cittānupassī,",
  "tika-s0102t:1280_33": "dhammesu dhammānupassīti veditabboti imamatthaṃ atidisati.",
  "tika-s0102t:1280_34": "Dukkhatoti dukkhasabhāvato,",
  "tika-s0102t:1280_35": "dukkhanti anupassitabbāti attho.",
  "tika-s0102t:1280_36": "Sesapadadvayepi eseva nayo.",
  "tika-s0102t:1281_0": "Yo sukhaṃ dukkhato addāti yo bhikkhu sukhaṃ vedanaṃ vipariṇāmadukkhatāya “dukkhā”ti paññācakkhunā addakkhi.",
  "tika-s0102t:1281_1": "Dukkhaṃ addakkhi sallatoti dukkhaṃ vedanaṃ pīḷājananato,",
  "tika-s0102t:1281_2": "antotudanato,",
  "tika-s0102t:1281_3": "dunnīharaṇato ca sallato addakkhi passi.",
  "tika-s0102t:1281_4": "Adukkhamasukhanti upekkhāvedanaṃ.",
  "tika-s0102t:1281_5": "Santanti sukhadukkhāni viya anoḷārikatāya,",
  "tika-s0102t:1281_6": "paccayavasena vūpasantasabhāvatāya ca santaṃ.",
  "tika-s0102t:1281_7": "Aniccatoti hutvāabhāvato,",
  "tika-s0102t:1281_8": "udayavayavantato,",
  "tika-s0102t:1281_9": "tāvakālikato,",
  "tika-s0102t:1281_10": "niccapaṭipakkhato ca “anicca”nti yo addakkhi.",
  "tika-s0102t:1281_11": "Sa ve sammaddaso bhikkhu ekaṃsena,",
  "tika-s0102t:1281_12": "paribyattaṃ vā vedanāya sammāpassanakoti attho.",
  "tika-s0102t:1282_0": "Dukkhātipīti saṅkhāradukkhatāya dukkhā itipi.",
  "tika-s0102t:1282_1": "Taṃ dukkhasminti sabbaṃ taṃ vedayitaṃ dukkhasmiṃ antogadhaṃ pariyāpannaṃ vadāmi saṅkhāradukkhatānativattanato.",
  "tika-s0102t:1282_2": "Sukhadukkhatopi cāti sukhādīnaṃ ṭhitivipariṇāmañāṇasukhatāya,",
  "tika-s0102t:1282_3": "vipariṇāmaṭhitiaññāṇadukkhatāya ca vuttattā tissopi ca sukhato,",
  "tika-s0102t:1282_4": "tissopi ca dukkhato anupassitabbāti attho.",
  "tika-s0102t:1282_5": "Satta anupassanā heṭṭhā pakāsitā eva.",
  "tika-s0102t:1282_6": "Sesanti yathāvuttaṃ sukhādivibhāgato sesaṃ sāmisanirāmisādibhedaṃ vedanānupassanāyaṃ vattabbaṃ.",
  "tika-s0102t:1283_0": "Ārammaṇa…pe…",
  "tika-s0102t:1283_1": "bhedānanti rūpādiārammaṇanānattassa nīlāditabbhedassa,",
  "tika-s0102t:1283_2": "chandādiadhipatinānattassa hīnāditabbhedassa,",
  "tika-s0102t:1283_3": "ñāṇajhānādisahajātanānattassa sasaṅkhārikāsaṅkhārikasavitakkāditabbhedassa,",
  "tika-s0102t:1283_4": "kāmāvacarādibhūminānattassa ukkaṭṭhamajjhimāditabbhedassa,",
  "tika-s0102t:1283_5": "kusalādikammanānattassa devagatisaṃvattaniyatāditabbhedassa,",
  "tika-s0102t:1283_6": "kaṇhasukkavipākanānattassa diṭṭhadhammavedanīyatāditabbhedassa,",
  "tika-s0102t:1283_7": "parittabhūmakādikiriyānānattassa tihetukāditabbhedassa vasena anupassitabbanti yojanā. Ādi-",
  "tika-s0102t:1283_8": "saddena savatthukāvatthukādinānattassa puggalattayasādhāraṇāditabbhedassa ca saṅgaho daṭṭhabbo.",
  "tika-s0102t:1283_9": "Salakkhaṇasāmaññalakkhaṇānanti phusanāditaṃtaṃlakkhaṇānañceva aniccatādisāmaññalakkhaṇānañca vasenāti yojanā.",
  "tika-s0102t:1283_10": "Suññatadhammassāti anattatāsaṅkhātasuññatāsabhāvassa.",
  "tika-s0102t:1283_11": "Yaṃ vibhāvetuṃ abhidhamme“tasmiṃ kho pana samaye dhammā honti,",
  "tika-s0102t:1283_12": "khandhā hontī”tiādinā suññatāvāradesanā pavattā,",
  "tika-s0102t:1283_13": "taṃ pahīnameva pubbe pahīnattā,",
  "tika-s0102t:1283_14": "tasmā tassa tassa puna pahānaṃ na vattabbaṃ.",
  "tika-s0102t:1283_15": "Na hi kilesā pahīyamānā ārammaṇavibhāgena pahīyanti anāgatānaṃyeva uppajjanārahānaṃ pahātabbattā,",
  "tika-s0102t:1283_16": "tasmā abhijjhādīnaṃ ekattha pahānaṃ vatvā itarattha na vattabbaṃ evāti imamatthaṃ dasseti “kāmañcetthā”tiādinā.",
  "tika-s0102t:1283_17": "Atha vā maggacittakkhaṇe ekattha pahīnaṃ sabbattha pahīnameva hotīti visuṃ visuṃ pahānaṃ na vattabbaṃ.",
  "tika-s0102t:1283_18": "Maggena hi pahīnāti vattabbataṃ arahanti.",
  "tika-s0102t:1283_19": "Tattha purimāya codanāya nānāpuggalaparihāro,",
  "tika-s0102t:1283_20": "na hi ekassa pahīnaṃ tato aññassa pahīnaṃ nāma hoti.",
  "tika-s0102t:1283_21": "Pacchimāya nānācittakkhaṇikaparihāro.",
  "tika-s0102t:1283_22": "Nānācittakkhaṇeti hi lokiyamaggacittakkhaṇeti adhippāyo.",
  "tika-s0102t:1283_23": "Pubbabhāgamaggo hi idhādhippeto.",
  "tika-s0102t:1283_24": "Lokiyabhāvanāya ca kāye pahīnaṃ na vedanādīsu vikkhambhitaṃ hoti.",
  "tika-s0102t:1283_25": "Yadipi nappavatteyya,",
  "tika-s0102t:1283_26": "paṭipakkhabhāvanāya suppahīnattā tattha sā “abhijjhādomanassassa appavattī”ti na vattabbā,",
  "tika-s0102t:1283_27": "tasmā punapi tappahānaṃ vattabbameva.",
  "tika-s0102t:1283_28": "Ekattha pahīnaṃ sesesupi pahīnaṃ hotīti lokuttarasatipaṭṭhānabhāvanaṃ,",
  "tika-s0102t:1283_29": "lokiyabhāvanāya vā sabbattha appavattimattaṃ sandhāya vuttaṃ.",
  "tika-s0102t:1283_30": "“Pañcapi khandhā upādānakkhandhā loko”ti hi vibhaṅgecatūsupi ṭhānesu vuttanti.",
  "tika-s0102t:1284_0": "Uddesavāravaṇṇanāya līnatthappakāsanā.",
  "tika-s0102t:1285_0": "Kāyānupassanā",
  "tika-s0102t:1286_0": "Ānāpānapabbavaṇṇanā",
  "tika-s0102t:1287_0": "374.",
  "tika-s0102t:1287_1": "Ārammaṇavasenāti anupassitabbakāyādiārammaṇavasena.",
  "tika-s0102t:1287_2": "Catudhā bhinditvāti uddesavasena catudhā bhinditvā.",
  "tika-s0102t:1287_3": "Tato catubbidhasatipaṭṭhānato ekekaṃ satipaṭṭhānaṃ gahetvā kāyaṃ vibhajantoti pāṭhaseso.",
  "tika-s0102t:1288_0": "Kathañcāti ettha kathanti pakārapucchā,",
  "tika-s0102t:1288_1": "tena niddisiyamāne kāyānupassanāpakāre pucchati. Ca-",
  "tika-s0102t:1288_2": "saddo byatireko,",
  "tika-s0102t:1288_3": "tena uddesavārena apākaṭaṃ niddesavārena vibhāviyamānaṃ visesaṃ joteti.",
  "tika-s0102t:1288_4": "Bāhirakesupi ito ekadesassa sambhavato sabbappakāraggahaṇaṃ kataṃ “sabbappakārakāyānupassanānibbattakassā”ti,",
  "tika-s0102t:1288_5": "tena ye ime ānāpānapabbādivasena āgatā cuddasappakārā,",
  "tika-s0102t:1288_6": "tadantogadhā ca ajjhattādianupassanāppakārā,",
  "tika-s0102t:1288_7": "tathā kāyagatāsatisutte vuttā kesādivaṇṇasaṇṭhānakasiṇārammaṇacatukkajjhānappakārā,",
  "tika-s0102t:1288_8": "lokiyādippakārā ca,",
  "tika-s0102t:1288_9": "te sabbepi anavasesato saṅgaṇhāti.",
  "tika-s0102t:1288_10": "Ime ca pakārā imasmiṃyeva sāsane,",
  "tika-s0102t:1288_11": "na ito bahiddhāti vuttaṃ “sabbappakāra…pe…",
  "tika-s0102t:1288_12": "paṭisedhano cā”ti.",
  "tika-s0102t:1288_13": "Tattha tathābhāvapaṭisedhanoti sabbappakārakāyānupassanānibbattakassa puggalassa aññasāsanassa nissayabhāvapaṭisedhano,",
  "tika-s0102t:1288_14": "etena idha bhikkhaveti ettha idha-",
  "tika-s0102t:1288_15": "saddo antogadhaevasaddatthoti dasseti.",
  "tika-s0102t:1288_16": "Santi hi ekapadānipi avadhāraṇāni yathā “vāyubhakkho”ti.",
  "tika-s0102t:1288_17": "Tenāha “idheva bhikkhave samaṇo”tiādi.",
  "tika-s0102t:1288_18": "Paripuṇṇasamaṇappakaraṇadhammo hi so puggalo,",
  "tika-s0102t:1288_19": "yo sabbappakārakāyānupassanānibbattako.",
  "tika-s0102t:1288_20": "Parappavādāti paresaṃ aññatitthiyānaṃ nānappakārā vādā titthāyatanāni.",
  "tika-s0102t:1289_0": "Araññādikasseva bhāvanānurūpasenāsanataṃ dassetuṃ “imassahī”tiādi vuttaṃ.",
  "tika-s0102t:1289_1": "Duddamo damathaṃ anupagato goṇo kūṭagoṇo.",
  "tika-s0102t:1289_2": "Dohanakāle yathā thanehi anavasesato khīraṃ na paggharati,",
  "tika-s0102t:1289_3": "evaṃ dohapaṭibandhinī kūṭadhenu. Rūpa-",
  "tika-s0102t:1289_4": "saddādike paṭicca uppajjanakaassādo rūpārammaṇādiraso.",
  "tika-s0102t:1289_5": "Pubbe āciṇṇārammaṇanti pabbajjato pubbe,",
  "tika-s0102t:1289_6": "anādimati vā saṃsāre paricitārammaṇaṃ.",
  "tika-s0102t:1289_7": "Nibandheyyāti bandheyya.",
  "tika-s0102t:1289_8": "Satiyāti sammadeva kammaṭṭhānassa sallakkhaṇavasena pavattāya satiyā.",
  "tika-s0102t:1289_9": "Ārammaṇeti kammaṭṭhānārammaṇe.",
  "tika-s0102t:1289_10": "Daḷhanti thiraṃ,",
  "tika-s0102t:1289_11": "yathā satokārissa upacārappanābhedo samādhi ijjhati,",
  "tika-s0102t:1289_12": "tathā thāmagataṃ katvāti attho.",
  "tika-s0102t:1290_0": "Visesādhigamadiṭṭhadhammasukhavihārapadaṭṭhānanti sabbesaṃ buddhānaṃ,",
  "tika-s0102t:1290_1": "ekaccānaṃ paccekabuddhānaṃ,",
  "tika-s0102t:1290_2": "buddhasāvakānañca visesādhigamassa aññena kammaṭṭhānena adhigatavisesānaṃ diṭṭhadhammasukhavihārassa padaṭṭhānabhūtaṃ.",
  "tika-s0102t:1291_0": "Vatthuvijjācariyo viya bhagavā yogīnaṃ anurūpanivāsaṭṭhānupadisanato.",
  "tika-s0102t:1291_1": "Bhikkhu dīpisadiso araññe ekako viharitvā paṭipakkhanimmathanavasena icchitatthasādhanato phalamuttamanti sāmaññaphalaṃ sandhāya vadati.",
  "tika-s0102t:1291_2": "Parakkamajavayoggabhūminti bhāvanussāhajavassa yoggakaraṇabhūmibhūtaṃ.",
  "tika-s0102t:1292_0": "Addhānavasena pavattānaṃ assāsapassāsānaṃ vasena dīghaṃ vā assasanto,",
  "tika-s0102t:1292_1": "ittaravasena pavattānaṃ assāsapassāsānaṃ vasena rassaṃ vā assasantoti yojanā.",
  "tika-s0102t:1292_2": "Evaṃ sikkhatoti assāsapassāsānaṃ dīgharassatāpajānanasabbakāyappaṭisaṃvedanaoḷārikoḷārikapaṭippassambhanavasena bhāvanaṃ sikkhato,",
  "tika-s0102t:1292_3": "tathābhūto vā hutvā tisso sikkhā pavattayato.",
  "tika-s0102t:1292_4": "Assāsapassāsanimitteti assāsapassāsasannissayena upaṭṭhitapaṭibhāganimitte.",
  "tika-s0102t:1292_5": "Assāsapassāse pariggaṇhāti rūpamukhena vipassanaṃ abhinivisanto,",
  "tika-s0102t:1292_6": "yo “assāsapassāsakammiko”ti vutto.",
  "tika-s0102t:1292_7": "Jhānaṅgāni pariggaṇhāti arūpamukhena vipassanaṃ abhinivisanto.",
  "tika-s0102t:1292_8": "Vatthu nāma karajakāyo cittacetasikānaṃ pavattiṭṭhānabhāvato.",
  "tika-s0102t:1292_9": "Añño satto vā puggalo vā natthīti visuddhidiṭṭhi “tayidaṃ dhammamattaṃ,",
  "tika-s0102t:1292_10": "na ahetukaṃ,",
  "tika-s0102t:1292_11": "nāpi issarādivisamahetukaṃ,",
  "tika-s0102t:1292_12": "atha kho avijjādihetuka”nti addhāttayepi kaṅkhāvitaraṇena vitiṇṇakaṅkho.",
  "tika-s0102t:1292_13": "“Yaṃ kiñci bhikkhu rūpa”ntiādinā nayena kalāpasammasanavasena tilakkhaṇaṃ āropetvā.",
  "tika-s0102t:1292_14": "Udayavayānupassanādivasena vipassanaṃ vaḍḍhento.",
  "tika-s0102t:1292_15": "Anukkamena maggapaṭipāṭiyā.",
  "tika-s0102t:1293_0": "“Parassa vā assāsapassāsakāye”ti idaṃ sammasanavāravasenāyaṃ pāḷi pavattāti katvā vuttaṃ,",
  "tika-s0102t:1293_1": "samathavasena pana parassa assāsapassāsakāye appanānimittuppatti eva natthi.",
  "tika-s0102t:1293_2": "Aṭṭhapetvāti antarantarā na ṭhapetvā.",
  "tika-s0102t:1293_3": "Aparāparaṃ sañcaraṇakāloti ajjhattabahiddhādhammesupi nirantaraṃ vā bhāvanāya pavattanakālo kathito.",
  "tika-s0102t:1293_4": "Ekasmiṃ kāle panidaṃ ubhayaṃ na labbhatīti “ajjhattaṃ,",
  "tika-s0102t:1293_5": "bahiddhā”ti ca vuttaṃ idaṃ dhammadvayaṃ ghaṭitaṃ ekasmiṃ kāle ekato ārammaṇabhāvena na labbhati,",
  "tika-s0102t:1293_6": "ekajjhaṃ ālambituṃ na sakkāti attho.",
  "tika-s0102t:1294_0": "Samudeti etasmāti samudayo,",
  "tika-s0102t:1294_1": "so eva kāraṇaṭṭhena dhammoti samudayadhammo.",
  "tika-s0102t:1294_2": "Assāsapassāsānaṃ uppattihetu karajakāyādi,",
  "tika-s0102t:1294_3": "tassa anupassanasīlo samudayadhammānupassī,",
  "tika-s0102t:1294_4": "taṃ pana samudayadhammaṃ upamāya dassento “yathā nāmā”tiādimāha.",
  "tika-s0102t:1294_5": "Tattha bhastanti ruttiṃ.",
  "tika-s0102t:1294_6": "Gaggaranāḷinti ukkāpanāḷiṃ.",
  "tika-s0102t:1294_7": "Teti karajakāyādike.",
  "tika-s0102t:1294_8": "Yathā assāsapassāsakāyo karajakāyādisambandhī taṃnimittatāya,",
  "tika-s0102t:1294_9": "evaṃ karajakāyādayopi assāsapassāsakāyasambandhino taṃnimittabhāvenāti “samudayadhammā kāyasmi”nti vattabbataṃ labhantīti vuttaṃ “samudaya…pe…",
  "tika-s0102t:1294_10": "vuccatī”ti.",
  "tika-s0102t:1294_11": "Pakativācī vā dhamma-",
  "tika-s0102t:1294_12": "saddo “jātidhammāna”ntiādīsu viyāti kāyassa paccayasamavāye uppajjanakapakatikāyānupassī vā “samudayadhammānupassī”ti vutto.",
  "tika-s0102t:1294_13": "Tenāha “karajakāyañcā”tiādi.",
  "tika-s0102t:1294_14": "Evañca katvā kāyasminti bhummavacanaṃ suṭṭhutaraṃ yujjati.",
  "tika-s0102t:1295_0": "Vayadhammānupassīti ettha ahetukattepi vināsassa yesaṃ hetudhammānaṃ abhāve yaṃ na hoti,",
  "tika-s0102t:1295_1": "tadabhāvo tassa abhāvassa hetu viya voharīyatīti upacārato karajakāyādiabhāvo assāsapassāsakāyassa vayakāraṇaṃ vutto.",
  "tika-s0102t:1295_2": "Tenāha “yathā bhastāyā”tiādi.",
  "tika-s0102t:1295_3": "Ayaṃ tāvettha paṭhamavikappavasena atthavibhāvanā.",
  "tika-s0102t:1295_4": "Dutiyavikappavasena upacārena vināyeva attho veditabbo.",
  "tika-s0102t:1296_0": "Ajjhattabahiddhānupassanā viya bhinnavatthuvisayatāya samudayavayadhammānupassanāpi ekakāle na labbhatīti",
  "tika-s0102t:1296_1": "āha “kālena samudayaṃ kālena vayaṃ anupassanto”ti.",
  "tika-s0102t:1296_2": "“Atthi kāyo”ti eva-",
  "tika-s0102t:1296_3": "saddo luttaniddiṭṭhoti “kāyova atthī”ti vatvā avadhāraṇena nivattitaṃ dassento “na satto”tiādimāha.",
  "tika-s0102t:1296_4": "Tassattho –",
  "tika-s0102t:1296_5": "yo rūpādīsu sattavisattatāya,",
  "tika-s0102t:1296_6": "paresañca sajjāpanaṭṭhena,",
  "tika-s0102t:1296_7": "satvaguṇayogato vā “satto”ti parehi parikappito,",
  "tika-s0102t:1296_8": "tassa sattanikāyassa pūraṇato ca cavanupapajjanadhammatāya galanato ca “puggalo”ti,",
  "tika-s0102t:1296_9": "thīyati saṃhaññati ettha gabbhoti “itthī”ti,",
  "tika-s0102t:1296_10": "puri pure bhāge seti pavattatīti “puriso”ti,",
  "tika-s0102t:1296_11": "āhito ahaṃ māno etthāti “attā”ti,",
  "tika-s0102t:1296_12": "attano santakabhāvena “attaniya”nti,",
  "tika-s0102t:1296_13": "paro na hotīti katvā “aha”nti,",
  "tika-s0102t:1296_14": "mama santakanti katvā “mamā”ti,",
  "tika-s0102t:1296_15": "vuttappakāravinimutto aññoti katvā “kocī”ti,",
  "tika-s0102t:1296_16": "tassa santakabhāvena “kassacī”ti,",
  "tika-s0102t:1296_17": "vikappetabbo koci natthi,",
  "tika-s0102t:1296_18": "kevalaṃ “kāyo eva atthī”ti.",
  "tika-s0102t:1296_19": "Dasahipi padehi attattaniyasuññatameva kāyassa vibhāveti.",
  "tika-s0102t:1296_20": "Evanti “kāyova atthī”tiādinā vuttappakārena.",
  "tika-s0102t:1297_0": "Ñāṇapamāṇatthāyāti kāyānupassanāñāṇaṃ paraṃ pamāṇaṃ pāpanatthāya.",
  "tika-s0102t:1297_1": "Satipamāṇatthāyāti kāyapariggāhikaṃ satiṃ pavattanasatiṃ paraṃ pamāṇaṃ pāpanatthāya.",
  "tika-s0102t:1297_2": "Imassa hi vuttanayena “atthi kāyo”ti aparāparuppattivasena paccupaṭṭhitā sati bhiyyoso mattāya tattha ñāṇassa,",
  "tika-s0102t:1297_3": "satiyā ca paribrūhanāya hoti.",
  "tika-s0102t:1297_4": "Tenāha “satisampajaññānaṃ vuḍḍhatthāyā”ti.",
  "tika-s0102t:1297_5": "Imissā bhāvanāya taṇhādiṭṭhiggāhānaṃ ujupaṭipakkhattā vuttaṃ “taṇhā…pe…",
  "tika-s0102t:1297_6": "viharatī”ti.",
  "tika-s0102t:1297_7": "Tathābhūto ca loke kiñcipi “aha”nti vā “mama”nti vā gahetabbaṃ na passati,",
  "tika-s0102t:1297_8": "kuto gaṇheyyāti āha “na ca kiñcī”tiādi.",
  "tika-s0102t:1297_9": "Evampīti ettha pi-",
  "tika-s0102t:1297_10": "saddo heṭṭhā niddiṭṭhassa tādisassa atthassa abhāvato avuttasamuccayatthoti dassento “upari atthaṃ upādāyā”ti āha yathā “antamaso tiracchānagatāyapi,",
  "tika-s0102t:1297_11": "ayampi pārājiko hotī”ti.",
  "tika-s0102t:1297_12": "evanti pana niddiṭṭhākārassa paccāmasanaṃ nigamanavasena katanti āha “iminā pana…pe…",
  "tika-s0102t:1297_13": "dassetī”ti.",
  "tika-s0102t:1298_0": "Pubbabhāgasatipaṭṭhānassa idha adhippetattā vuttaṃ “sati dukkhasacca”nti.",
  "tika-s0102t:1298_1": "Sā pana sati yasmiṃ attabhāve,",
  "tika-s0102t:1298_2": "tassa samuṭṭhāpikā taṇhā,",
  "tika-s0102t:1298_3": "tassāpi samuṭṭhāpikā eva nāma hoti tadabhāve abhāvatoti āha “tassā samuṭṭhāpikā purimataṇhā”ti,",
  "tika-s0102t:1298_4": "yathā “saṅkhārapaccayā”ti.",
  "tika-s0102t:1298_5": "Taṃviññāṇabījataṃsantatisambhūto sabbopi lokiyo viññāṇappabandho “saṅkhārapaccayā viññāṇaṃ” tveva vuccati suttantanayena.",
  "tika-s0102t:1298_6": "Appavattīti appavattinimittaṃ,",
  "tika-s0102t:1298_7": "ubhinnaṃ appavattiyā nimittabhūtoti attho.",
  "tika-s0102t:1298_8": "Na pavattati etthāti vā appavatti.",
  "tika-s0102t:1298_9": "“Dukkhaparijānano”tiādi ekantato catukiccasādhanavaseneva ariyamaggassa pavattīti dassetuṃ vuttaṃ.",
  "tika-s0102t:1298_10": "Avuttasiddho hi tassa bhāvanāpaṭivedho.",
  "tika-s0102t:1298_11": "Catusaccavasenāti catusaccakammaṭṭhānavasena.",
  "tika-s0102t:1298_12": "Ussakkitvāti visuddhiparamparāya āruhitvā,",
  "tika-s0102t:1298_13": "bhāvanaṃ upari netvāti attho.",
  "tika-s0102t:1298_14": "Niyyānamukhanti vaṭṭadukkhato nissaraṇūpāyo.",
  "tika-s0102t:1299_0": "Ānāpānapabbavaṇṇanā niṭṭhitā.",
  "tika-s0102t:1300_0": "Iriyāpathapabbavaṇṇanā",
  "tika-s0102t:1301_0": "375.",
  "tika-s0102t:1301_1": "Iriyāpathavasenāti iriyanaṃ iriyā, kiriyā,",
  "tika-s0102t:1301_2": "idha pana kāyikapayogo veditabbo.",
  "tika-s0102t:1301_3": "Iriyānaṃ patho pavattimaggoti iriyāpatho,",
  "tika-s0102t:1301_4": "gamanādivasena pavattā sarīrāvatthā.",
  "tika-s0102t:1301_5": "Gacchanto vā hi satto kāyena kātabbakiriyaṃ karoti ṭhito vā nisinno vā nipanno vāti,",
  "tika-s0102t:1301_6": "tesaṃ iriyāpathānaṃ vasena,",
  "tika-s0102t:1301_7": "iriyāpathavibhāgenāti attho.",
  "tika-s0102t:1301_8": "Puna caparanti puna ca aparaṃ,",
  "tika-s0102t:1301_9": "yathāvuttaānāpānakammaṭṭhānato bhiyyopi aññaṃ kāyānupassanākammaṭṭhānaṃ kathemi,",
  "tika-s0102t:1301_10": "suṇāthāti vā adhippāyo.",
  "tika-s0102t:1301_11": "“Gacchanto vā”tiādi gamanādimattajānanassa,",
  "tika-s0102t:1301_12": "gamanādigatavisesajānanassa ca sādhāraṇavacanaṃ,",
  "tika-s0102t:1301_13": "tattha gamanādimattajānanaṃ na idha nādhippetaṃ,",
  "tika-s0102t:1301_14": "gamanādigatavisesajānanaṃ pana adhippetanti taṃ vibhajitvā dassetuṃ “tattha kāma”ntiādi vuttaṃ.",
  "tika-s0102t:1301_15": "Sattūpaladdhinti “satto atthī”ti upaladdhiṃ sattaggāhaṃ.",
  "tika-s0102t:1301_16": "Na pajahati na pariccajati “ahaṃ gacchāmi,",
  "tika-s0102t:1301_17": "mama gamana”nti gāhasabbhāvato.",
  "tika-s0102t:1301_18": "Tato eva attasaññaṃ “atthi attā kārako vedako”ti evaṃ pavattaṃ viparītasaññaṃ na ugghāṭeti nāpaneti appaṭipakkhabhāvato,",
  "tika-s0102t:1301_19": "ananubrūhanato vā.",
  "tika-s0102t:1301_20": "Evaṃ bhūtassa cassa kuto kammaṭṭhānādibhāvoti āha “kammaṭṭhānaṃ vā satipaṭṭhānabhāvanā vā na hotī”ti.",
  "tika-s0102t:1301_21": "“Imassa panā”tiādi sukkapakkho,",
  "tika-s0102t:1301_22": "tassa vuttavipariyāyena attho veditabbo.",
  "tika-s0102t:1301_23": "Tameva hi atthaṃ vivarituṃ “idañhī”tiādi vuttaṃ.",
  "tika-s0102t:1302_0": "Tattha ko gacchatīti sādhanaṃ,",
  "tika-s0102t:1302_1": "kiriyañca avinibbhuttaṃ katvā gamanakiriyāya kattupucchā,",
  "tika-s0102t:1302_2": "sā kattubhāvavisiṭṭhaattapaṭikkhepatthā dhammamattasseva gamanasiddhidassanato.",
  "tika-s0102t:1302_3": "Kassa gamananti tamevatthaṃ pariyāyantarena vadati sādhanaṃ,",
  "tika-s0102t:1302_4": "kiriyañca vinibbhuttaṃ katvā gamanakiriyāya akattusambandhībhāvavibhāvanato.",
  "tika-s0102t:1302_5": "Paṭikkhepatthañhi antonītaṃ katvā ubhayatthaṃ kiṃ-",
  "tika-s0102t:1302_6": "saddo pavatto.",
  "tika-s0102t:1302_7": "Kiṃ kāraṇāti pana paṭikkhittakattukāya gamanakiriyāya aviparītakāraṇapucchā.",
  "tika-s0102t:1302_8": "Idañhi gamanaṃ nāma attā manasā saṃyujjati,",
  "tika-s0102t:1302_9": "mano indriyehi,",
  "tika-s0102t:1302_10": "indriyāni attehīti evamādi micchākāraṇavinimuttaanurūpapaccayahetuko dhammānaṃ pavattiākāraviseso.",
  "tika-s0102t:1302_11": "Tenāha “tatthā”tiādi.",
  "tika-s0102t:1303_0": "Na koci satto vā puggalo vā gacchati dhammamattasseva gamanasiddhito,",
  "tika-s0102t:1303_1": "tabbinimuttassa ca kassaci abhāvato.",
  "tika-s0102t:1303_2": "Idāni dhammamattasseva gamanasiddhiṃ dassetuṃ “cittakiriyāvāyodhātuvipphārenā”tiādi vuttaṃ.",
  "tika-s0102t:1303_3": "Tattha cittakiriyā ca sā,",
  "tika-s0102t:1303_4": "vāyodhātuyā vipphāro vipphandanañcāti cittakiriyāvāyodhātuvipphāro, tena.",
  "tika-s0102t:1303_5": "Ettha ca cittakiriyaggahaṇena anindriyabaddhavāyodhātuvipphāraṃ nivatteti,",
  "tika-s0102t:1303_6": "vāyodhātuvipphāraggahaṇena cetanāvacīviññattibhedaṃ cittakiriyaṃ nivatteti,",
  "tika-s0102t:1303_7": "ubhayena pana kāyaviññattiṃ vibhāveti.",
  "tika-s0102t:1303_8": "“Gacchatī”ti vatvā yathā pavattamāne kāye “gacchatī”ti vohāro hoti,",
  "tika-s0102t:1303_9": "taṃ dassetuṃ “tasmā”tiādi vuttaṃ.",
  "tika-s0102t:1303_10": "Tanti gantukāmatāvasena pavattacittaṃ.",
  "tika-s0102t:1303_11": "Vāyaṃ janetīti vāyodhātuadhikaṃ rūpakalāpaṃ uppādeti,",
  "tika-s0102t:1303_12": "adhikatā cettha sāmatthiyato,",
  "tika-s0102t:1303_13": "na pamāṇato.",
  "tika-s0102t:1303_14": "Gamanacittasamuṭṭhitaṃ sahajātarūpakāyassa thambhanasandhāraṇacalanānaṃ paccayabhūtena ākāravisesena",
  "tika-s0102t:1303_15": "pavattamānaṃ vāyodhātuṃ sandhāyāha “vāyo viññattiṃ janetī”ti.",
  "tika-s0102t:1303_16": "Adhippāyasahabhāvī hi vikāro viññatti.",
  "tika-s0102t:1303_17": "Yathāvuttaadhikabhāveneva ca vāyogahaṇaṃ,",
  "tika-s0102t:1303_18": "na vāyodhātuyā eva janakabhāvato,",
  "tika-s0102t:1303_19": "aññathā viññattiyā upādāyarūpabhāvo durupapādo siyā.",
  "tika-s0102t:1303_20": "Purato abhinīhāro puratobhāgena kāyassa pavattanaṃ,",
  "tika-s0102t:1303_21": "yo “abhikkamo”ti vuccati.",
  "tika-s0102t:1304_0": "“Eseva nayo”ti atidesena saṅkhepato vatvā tamatthaṃ vivarituṃ “tatrāpi hī”tiādi vuttaṃ.",
  "tika-s0102t:1304_1": "Koṭito paṭṭhāyāti heṭṭhimakoṭito paṭṭhāya pādatalato paṭṭhāya.",
  "tika-s0102t:1304_2": "Ussitabhāvoti ubbiddhabhāvo.",
  "tika-s0102t:1305_0": "Evaṃ pajānatoti evaṃ cittakiriyavāyodhātuvipphāreneva gamanādi hotīti pajānato.",
  "tika-s0102t:1305_1": "Tassa evaṃ pajānanāya nicchayagamanatthaṃ “evaṃ hotī”ti vicāraṇā vuccati loke yathābhūtaṃ ajānantehi micchābhinivesavasena,",
  "tika-s0102t:1305_2": "lokavohāravasena vā.",
  "tika-s0102t:1305_3": "Atthi panāti attano evaṃ vīmaṃsanavasena pucchāvacanaṃ.",
  "tika-s0102t:1305_4": "Natthīti nicchayavasena sattassa paṭikkhepavacanaṃ.",
  "tika-s0102t:1305_5": "“Yathā panā”tiādi tasseva atthassa upamāya vibhāvanaṃ,",
  "tika-s0102t:1305_6": "taṃ suviññeyyameva.",
  "tika-s0102t:1306_0": "Nāvā mālutavegenāti yathā acetanā nāvā vātavegena desantaraṃ yāti,",
  "tika-s0102t:1306_1": "yathā ca acetano tejanaṃ kaṇḍo jiyāvegena desantaraṃ yāti,",
  "tika-s0102t:1306_2": "tathā acetano kāyo vātāhato yathāvuttavāyunā nīto desantaraṃ yātīti evaṃ upamāsaṃsandanaṃ veditabbaṃ.",
  "tika-s0102t:1306_3": "Sace pana koci vadeyya “yathā nāvātejanānaṃ pellakassa purisassa vasena desantaragamanaṃ,",
  "tika-s0102t:1306_4": "evaṃ kāyassāpī”ti, hotu,",
  "tika-s0102t:1306_5": "evaṃ icchito vāyamattho yathā hi nāvātejanānaṃ saṃhatalakkhaṇasseva purisassa vasena gamanaṃ,",
  "tika-s0102t:1306_6": "na asaṃhatalakkhaṇassa,",
  "tika-s0102t:1306_7": "evaṃ kāyassāpīti.",
  "tika-s0102t:1306_8": "Kā no hāni,",
  "tika-s0102t:1306_9": "bhiyyopi dhammamattatāva patiṭṭhaṃ labhati,",
  "tika-s0102t:1306_10": "na purisavādo.",
  "tika-s0102t:1306_11": "Tenāha “yantasuttavasenā”tiādi.",
  "tika-s0102t:1307_0": "Tattha payuttanti heṭṭhā vuttanayena gamanādikiriyāvasena paccayehi payojitaṃ.",
  "tika-s0102t:1307_1": "Ṭhātīti tiṭṭhati.",
  "tika-s0102t:1307_2": "Etthāti imasmiṃ loke.",
  "tika-s0102t:1307_3": "Vinā hetupaccayeti gantukāmatācittataṃsamuṭṭhānavāyodhātuādihetupaccayehi vinā.",
  "tika-s0102t:1307_4": "Tiṭṭheti tiṭṭheyya.",
  "tika-s0102t:1307_5": "Vajeti vajeyya gaccheyya ko nāmāti sambandho.",
  "tika-s0102t:1307_6": "Paṭikkhepattho cettha kiṃ-",
  "tika-s0102t:1307_7": "saddoti hetupaccayavirahena ṭhānagamanapaṭikkhepamukhena sabbāyapi dhammappavattiyā paccayādhīnavuttitāvibhāvanena",
  "tika-s0102t:1307_8": "attasuññatā viya aniccadukkhatāpi vibhāvitāti daṭṭhabbā.",
  "tika-s0102t:1308_0": "Paṇihitoti yathā yathā paccayehi pakārehi nihito ṭhapito.",
  "tika-s0102t:1308_1": "Sabbasaṅgāhikavacananti sabbesampi catunnaṃ iriyāpathānaṃ ekajjhaṃ saṅgaṇhanavacanaṃ,",
  "tika-s0102t:1308_2": "pubbe visuṃ visuṃ iriyāpathānaṃ vuttattā idaṃ nesaṃ ekajjhaṃ gahetvā vacananti attho.",
  "tika-s0102t:1308_3": "Purimanayo vā iriyāpathappadhāno vuttoti tattha kāyo appadhāno anunipphādīti idha kāyaṃ padhānaṃ,",
  "tika-s0102t:1308_4": "apadhānañca iriyāpathaṃ anunipphādiṃ katvā dassetuṃ dutiyanayo vuttoti evampettha dvinnaṃ nayānaṃ viseso veditabbo.",
  "tika-s0102t:1308_5": "Ṭhitoti pavatto.",
  "tika-s0102t:1309_0": "Iriyāpathapariggaṇhanampi iriyāpathavato kāyasseva pariggaṇhanaṃ tassa avatthāvisesabhāvatoti vuttaṃ",
  "tika-s0102t:1309_1": "“iriyāpathapariggaṇhanena kāye kāyānupassī viharatī”ti.",
  "tika-s0102t:1309_2": "Tenevettha rūpakkhandhavaseneva samudayādayo uddhaṭā.",
  "tika-s0102t:1309_3": "Esa nayo sesavāresupi.",
  "tika-s0102t:1309_4": "Ādināti ettha ādi-",
  "tika-s0102t:1309_5": "saddena yathā “taṇhāsamudayā kammasamudayā āhārasamudayā”ti nibbattilakkhaṇaṃ passantopi rūpakkhandhassa",
  "tika-s0102t:1309_6": "udayaṃ passatīti ime cattāro ākārā saṅgayhanti,",
  "tika-s0102t:1309_7": "evaṃ “avijjānirodhā”ti ādayopi pañca ākārā saṅgahitāti daṭṭhabbā.",
  "tika-s0102t:1309_8": "Sesaṃ vuttanayameva.",
  "tika-s0102t:1310_0": "Iriyāpathapabbavaṇṇanā niṭṭhitā.",
  "tika-s0102t:1311_0": "Catusampajaññapabbavaṇṇanā",
  "tika-s0102t:1312_0": "376.",
  "tika-s0102t:1312_1": "Catusampajaññavasenāti samantato pakārehi,",
  "tika-s0102t:1312_2": "pakaṭṭhaṃ vā savisesaṃ jānātīti sampajāno,",
  "tika-s0102t:1312_3": "sampajānassa bhāvo sampajaññaṃ,",
  "tika-s0102t:1312_4": "tathāpavattaṃ ñāṇaṃ,",
  "tika-s0102t:1312_5": "hatthavikārādibhedabhinnattā cattāri sampajaññāni samāhaṭāni catusampajaññaṃ,",
  "tika-s0102t:1312_6": "tassa vasena.",
  "tika-s0102t:1312_7": "“Abhikkante”tiādīni sāmaññaphale vaṇṇitāni,",
  "tika-s0102t:1312_8": "na puna vaṇṇetabbāni,",
  "tika-s0102t:1312_9": "tasmā taṃtaṃsaṃvaṇṇanāya līnatthappakāsanāpi tattha vihitanayeneva gahetabbā.",
  "tika-s0102t:1312_10": "“Abhikkante paṭikkante sampajānakārī hotī”tiādi vacanato abhikkamādigatacatusampajaññapariggaṇhanena",
  "tika-s0102t:1312_11": "rūpakāyassevettha samudayadhammānupassitādi adhippetoti āha “rūpakkhandhasseva samudayo ca vayo ca nīharitabbo”ti.",
  "tika-s0102t:1312_12": "Rūpadhammānaṃyeva hi pavattiākāravisesā abhikkamādayoti.",
  "tika-s0102t:1312_13": "Sesaṃ vuttanayameva.",
  "tika-s0102t:1313_0": "Catusampajaññapabbavaṇṇanā niṭṭhitā.",
  "tika-s0102t:1314_0": "Paṭikkūlamanasikārapabbavaṇṇanā",
  "tika-s0102t:1315_0": "377.",
  "tika-s0102t:1315_1": "Paṭikkūlamanasikāravasenāti jigucchanīyatāya paṭikūlameva paṭikkūlaṃ,",
  "tika-s0102t:1315_2": "yo paṭikkūlasabhāvo paṭikkūlākāro,",
  "tika-s0102t:1315_3": "tassa manasi karaṇavasena.",
  "tika-s0102t:1315_4": "Antarenāpi hi bhāvavācinaṃ saddaṃ bhāvattho viññāyati yathā “paṭassa sukka”nti.",
  "tika-s0102t:1315_5": "Yasmā visuddhimagge vuttaṃ,",
  "tika-s0102t:1315_6": "tasmā tattha,",
  "tika-s0102t:1315_7": "taṃsaṃvaṇṇanāyañca vuttanayena “imameva kāya”nti ādīnamattho veditabbo.",
  "tika-s0102t:1316_0": "Vatthādīhi pasibbakākārena bandhitvā kataṃ āvāṭanaṃ putoḷi.",
  "tika-s0102t:1316_1": "Nānākārā ekasmiṃ ṭhāne sammissāti ettāvatā nānāvaṇṇānaṃ kesādīnañca upameyyatā.",
  "tika-s0102t:1316_2": "Vibhūtakāloti paṇṇattiṃ samatikkamitvā kesādīnaṃ asubhākārassa upaṭṭhitakālo. Iti-",
  "tika-s0102t:1316_3": "saddassa ākāratthataṃ dassento “eva”nti vatvā taṃ ākāraṃ sarūpato dassento “kesādipariggaṇhanenā”tiādimāha.",
  "tika-s0102t:1316_4": "Kesādisaññitānañhi asucibhāvānaṃ paramaduggandhajegucchapaṭikkūlākārassa samudayato anupassanā idha kāyānupassanāti.",
  "tika-s0102t:1316_5": "Sesaṃ vuttanayameva.",
  "tika-s0102t:1317_0": "Paṭikkūlamanasikārapabbavaṇṇanā niṭṭhitā.",
  "tika-s0102t:1318_0": "Dhātumanasikārapabbavaṇṇanā",
  "tika-s0102t:1319_0": "378.",
  "tika-s0102t:1319_1": "Dhātumanasikāravasenāti pathavīdhātuādikā catasso dhātuyo ārabbha pavattabhāvanāmanasikāravasena,",
  "tika-s0102t:1319_2": "catudhātuvavatthānavasenāti attho.",
  "tika-s0102t:1319_3": "Dhātumanasikāro,",
  "tika-s0102t:1319_4": "dhātukammaṭṭhānaṃ,",
  "tika-s0102t:1319_5": "catudhātuvavatthānanti hi atthato ekaṃ.",
  "tika-s0102t:1319_6": "Goghātakoti jīvikatthāya gunnaṃ ghātako.",
  "tika-s0102t:1319_7": "Antevāsikoti kammakaraṇavasena tassa samīpavāsī taṃ nissāya jīvanako.",
  "tika-s0102t:1319_8": "Vinivijjhitvāti ekasmiṃ ṭhāne aññamaññaṃ vinivijjhitvā.",
  "tika-s0102t:1319_9": "Mahāpathānaṃ vemajjhaṭṭhānasaṅkhāteti catunnaṃ mahāpathānaṃ tāya eva vinivijjhanaṭṭhānatāya vemajjhasaṅkhāte.",
  "tika-s0102t:1319_10": "Yasmā te cattāro mahāpathā catūhi disāhi āgantvā tattha samohitā viya honti,",
  "tika-s0102t:1319_11": "tasmā taṃ ṭhānaṃ catumahāpathaṃ,",
  "tika-s0102t:1319_12": "tasmiṃ catumahāpathe. Ṭhita-",
  "tika-s0102t:1319_13": "saddo “ṭhito vā”tiādīsu ṭhānasaṅkhātairiyāpathasamaṅgitāya, ṭhā-",
  "tika-s0102t:1319_14": "saddassa vā gatinivattiatthatāya aññattha ṭhapetvā gamanaṃ sesairiyāpathasamaṅgitāya bodhako,",
  "tika-s0102t:1319_15": "idha pana yathā tathā rūpakāyassa pavattiākārabodhako adhippetoti āha “catunnaṃ iriyāpathānaṃ yena kenaci ākārena ṭhitattā yathā ṭhita”nti.",
  "tika-s0102t:1319_16": "Tattha ākārenāti ṭhānādinā rūpakāyassa pavattiākārena.",
  "tika-s0102t:1319_17": "Ṭhānādayo hi iriyāpathasaṅkhātāya kiriyāya patho pavattimaggoti “iriyāpatho”ti vuccantīti vutto vāyamattho.",
  "tika-s0102t:1319_18": "Yathāṭhitanti yathāpavattaṃ,",
  "tika-s0102t:1319_19": "yathāvuttaṃ ṭhānamevettha paṇidhānanti adhippetanti āha “yathā ṭhitattā ca yathāpaṇihita”nti.",
  "tika-s0102t:1319_20": "“Ṭhita”nti vā kāyassa ṭhānasaṅkhātairiyāpathasamāyogaparidīpanaṃ,",
  "tika-s0102t:1319_21": "“paṇihita”nti tadaññairiyāpathasamāyogaparidīpanaṃ.",
  "tika-s0102t:1319_22": "“Ṭhita”nti vā kāyasaṅkhātānaṃ rūpadhammānaṃ tasmiṃ tasmiṃ khaṇe sakiccavasena avaṭṭhānaparidīpanaṃ,",
  "tika-s0102t:1319_23": "paṇihitanti paccayavasena tehi tehi paccayehi pakārato nihitaṃ paṇihitanti evampettha attho veditabbo.",
  "tika-s0102t:1319_24": "Paccavekkhatīti pati pati avekkhati,",
  "tika-s0102t:1319_25": "ñāṇacakkhunā vinibbhujjitvā visuṃ visuṃ passati.",
  "tika-s0102t:1320_0": "Idāni vuttamevatthaṃ bhāvatthavibhāvanavasena dassetuṃ “yathā goghātakassā”tiādi vuttaṃ.",
  "tika-s0102t:1320_1": "Tattha posentassāti maṃsūpacayaparibrūhanāya kuṇḍakabhattakappāsaṭṭhiādīhi saṃvaḍḍhentassa.",
  "tika-s0102t:1320_2": "Vadhitaṃ matanti hiṃsitaṃ hutvā mataṃ.",
  "tika-s0102t:1320_3": "Matanti ca matamattaṃ.",
  "tika-s0102t:1320_4": "Tenevāha “tāvadevā”ti.",
  "tika-s0102t:1320_5": "Gāvīti saññā na antaradhāyatīti yāni aṅgapaccaṅgāni yathāsanniviṭṭhāni upādāya gāvīsamaññā matamattāyapi gāviyā tesaṃ taṃsannivesassa avinaṭṭhattā.",
  "tika-s0102t:1320_6": "Vilīyanti bhijjanti vibhujjantīti bīlā, bhāgā va-",
  "tika-s0102t:1320_7": "kārassa ba- kāraṃ,",
  "tika-s0102t:1320_8": "ikārassa ca īkāraṃ katvā.",
  "tika-s0102t:1320_9": "Bīlasoti bīlaṃ bīlaṃ katvā.",
  "tika-s0102t:1320_10": "Vibhajitvāti aṭṭhisaṅghātato maṃsaṃ vivecetvā,",
  "tika-s0102t:1320_11": "tato vā vivecitaṃ maṃsaṃ bhāgaso katvā.",
  "tika-s0102t:1320_12": "Tenevāha “maṃsasaññā pavattatī”ti.",
  "tika-s0102t:1320_13": "Pabbajitassāpi apariggahitakammaṭṭhānassa.",
  "tika-s0102t:1320_14": "Ghanavinibbhoganti santatisamūhakiccaghanānaṃ vinibbhujjanaṃ vivecanaṃ.",
  "tika-s0102t:1320_15": "Dhātuso paccavekkhatoti ghanavinibbhogakaraṇena dhātuṃ dhātuṃ pathavīādidhātuṃ visuṃ visuṃ katvā paccavekkhantassa.",
  "tika-s0102t:1320_16": "Sattasaññāti attānudiṭṭhivasena pavattā sattasaññāti vadanti,",
  "tika-s0102t:1320_17": "vohāravasena pavattasattasaññāyapi tadā antaradhānaṃ yuttameva yāthāvato ghanavinibbhogassa sampādanato.",
  "tika-s0102t:1320_18": "Evañhi sati yathāvuttaopammatthena upameyyattho aññadatthu saṃsandati sameti.",
  "tika-s0102t:1320_19": "Tenevāha “dhātuvaseneva cittaṃ santiṭṭhatī”ti.",
  "tika-s0102t:1320_20": "Dakkhoti cheko taṃtaṃsamaññāya kusalo “yathājāte sūnasmiṃ naṅguṭṭhakhuravisāṇādivante aṭṭhimaṃsādiavayavasamudāye avibhatte gāvīsamaññā,",
  "tika-s0102t:1320_21": "na vibhatte.",
  "tika-s0102t:1320_22": "Vibhatte pana aṭṭhimaṃsādiavayavasamaññā”ti jānanato.",
  "tika-s0102t:1320_23": "Catumahāpatho viya catuiriyāpathoti gāviyā ṭhitacatumahāpatho viya kāyassa pavattimaggabhūto catubbidho iriyāpatho yasmā visuddhimagge vitthāritā,",
  "tika-s0102t:1320_24": "tasmā tattha,",
  "tika-s0102t:1320_25": "taṃsaṃvaṇṇanāyañca vuttanayena veditabbo.",
  "tika-s0102t:1320_26": "Sesaṃ vuttanayameva.",
  "tika-s0102t:1321_0": "Dhātumanasikārapabbavaṇṇanā niṭṭhitā.",
  "tika-s0102t:1322_0": "Navasivathikapabbavaṇṇanā",
  "tika-s0102t:1323_0": "379.",
  "tika-s0102t:1323_1": "Sivathikāya apaviddhauddhumātakādipaṭisaṃyuttānaṃ odhiso pavattānaṃ kathānaṃ,",
  "tika-s0102t:1323_2": "tadabhidheyyānañca uddhumātakādiasubhabhāgānaṃ sivathikapabbānīti saṅgītikārehi gahitasamaññā.",
  "tika-s0102t:1323_3": "Tenāha “sivathikapabbehi vibhajitu”nti.",
  "tika-s0102t:1323_4": "Maritvā ekāhātikkantaṃ ekāhamataṃ.",
  "tika-s0102t:1323_5": "Uddhaṃ jīvitapariyādānāti jīvitakkhayato upari maraṇato paraṃ.",
  "tika-s0102t:1323_6": "Samuggatenāti samuṭṭhitena.",
  "tika-s0102t:1323_7": "Uddhumātattāti uddhaṃ uddhaṃ dhumātattā sūnattā.",
  "tika-s0102t:1323_8": "Setarattehi viparibhinnaṃ vimissitaṃ nīlaṃ vinīlaṃ,",
  "tika-s0102t:1323_9": "purimavaṇṇavipariṇāmabhūtaṃ vā nīlaṃ vinīlaṃ.",
  "tika-s0102t:1323_10": "Vinīlameva vinīlakanti ka-",
  "tika-s0102t:1323_11": "kārena padavaḍḍhanaṃ anatthantarato yathā “pītakaṃ lohitaka”nti.",
  "tika-s0102t:1323_12": "Paṭikkūlattāti jigucchanīyattā.",
  "tika-s0102t:1323_13": "Kucchitaṃ vinīlanti vinīlakanti kucchanattho vā ayaṃ ka-",
  "tika-s0102t:1323_14": "kāroti dassetuṃ vuttaṃ yathā “pāpako kittisaddo abbhuggacchatī”ti.",
  "tika-s0102t:1323_15": "paribhinnaṭṭhānehi kākakaṅkādīhi.",
  "tika-s0102t:1323_16": "Vissandamānapubbanti vissavantapubbaṃ,",
  "tika-s0102t:1323_17": "tahaṃ tahaṃ paggharantapubbanti attho.",
  "tika-s0102t:1323_18": "Tathābhāvanti vissandamānapubbabhāvaṃ.",
  "tika-s0102t:1324_0": "So bhikkhūti yo “passeyya sarīraṃ sivathikāya chaḍḍita”nti vutto,",
  "tika-s0102t:1324_1": "so bhikkhu.",
  "tika-s0102t:1324_2": "Upasaṃharati sadisataṃ.",
  "tika-s0102t:1324_3": "“Ayampi kho”tiādi upasaṃharaṇākāradassanaṃ.",
  "tika-s0102t:1324_4": "Āyūti rūpajīvitindriyaṃ,",
  "tika-s0102t:1324_5": "arūpajīvitindriyaṃ panettha viññāṇagatikameva.",
  "tika-s0102t:1324_6": "Usmāti kammajatejo.",
  "tika-s0102t:1324_7": "Evaṃ pūtikasabhāvoyevāti evaṃ ativiya duggandhajegucchapaṭikkūlapūbhikasabhāvo eva,",
  "tika-s0102t:1324_8": "na āyuādīnaṃ avigame viya mattasoti adhippāyo.",
  "tika-s0102t:1324_9": "Ediso bhavissatīti evaṃbhāvīti āha “evaṃ uddhumātādibhedo bhavissatī”ti.",
  "tika-s0102t:1325_0": "Luñcitvā luñcitvāti uppāṭetvā uppāṭetvā.",
  "tika-s0102t:1325_1": "Sāvasesamaṃsalohitayuttanti sabbaso akhāditattā tahaṃ tahaṃ sesena appāvasesena maṃsalohitena yuttaṃ.",
  "tika-s0102t:1325_2": "“Aññena hatthaṭṭhika”nti avisesena hatthaṭṭhikānaṃ vippakiṇṇatā jotitāti anavasesato tesaṃ vippakiṇṇataṃ dassento “catusaṭṭhibhedampī”tiādimāha.",
  "tika-s0102t:1326_0": "Terovassikānīti tirovassaṃ gatāni,",
  "tika-s0102t:1326_1": "tāni pana saṃvaccharaṃ vītivattāni hontīti āha “atikkantasaṃvaccharānī”ti.",
  "tika-s0102t:1326_2": "Purāṇatāya ghanabhāvavigamena vicuṇṇatā idha pūtibhāvoti so yathā hoti,",
  "tika-s0102t:1326_3": "taṃ dassento “abbhokāse”tiādimāha.",
  "tika-s0102t:1326_4": "Terovassikānevāti saṃvaccharamattātikkantāni eva.",
  "tika-s0102t:1326_5": "Khajjamānatādivasena dutiyasivathikapabbādīnaṃ vavatthāpitattā vuttaṃ “khajjamānatādīnaṃ vasena yojanā kātabbā”ti.",
  "tika-s0102t:1327_0": "Navasivathikapabbavaṇṇanā niṭṭhitā.",
  "tika-s0102t:1328_0": "Imāneva dveti avadhāraṇena appanākammaṭṭhānaṃ tattha niyameti aññapabbesu tadabhāvato.",
  "tika-s0102t:1328_1": "Yato hi eva- kāro,",
  "tika-s0102t:1328_2": "tato aññattha niyameti,",
  "tika-s0102t:1328_3": "tena pabbadvayassa vipassanākammaṭṭhānatāpi appaṭisiddhā daṭṭhabbā aniccatādidassanato.",
  "tika-s0102t:1328_4": "Saṅkhāresu ādīnavavibhāvanāni sivathikapabbānīti āha “sivathikānaṃ ādīnavānupassanāvasena vuttattā”ti.",
  "tika-s0102t:1328_5": "Iriyāpathapabbādīnaṃ appanāvahatā pākaṭā evāti “sesāni dvādasapī”ti vuttaṃ.",
  "tika-s0102t:1328_6": "Yaṃ panettha atthato avibhattaṃ.",
  "tika-s0102t:1328_7": "Taṃ suviññeyyameva.",
  "tika-s0102t:1329_0": "Kāyānupassanāvaṇṇanā niṭṭhitā.",
  "tika-s0102t:1330_0": "Vedanānupassanāvaṇṇanā",
  "tika-s0102t:1331_0": "380.",
  "tika-s0102t:1331_1": "Sukhaṃ vedananti ettha sukhayatīti sukhā.",
  "tika-s0102t:1331_2": "Sampayuttadhamme,",
  "tika-s0102t:1331_3": "kāyañca laddhassāde karotīti attho.",
  "tika-s0102t:1331_4": "Suṭṭhu vā khādati,",
  "tika-s0102t:1331_5": "khanati vā kāyikaṃ,",
  "tika-s0102t:1331_6": "cetasikañcābādhanti sukhā.",
  "tika-s0102t:1331_7": "“Sukaraṃ okāsadānaṃ etissāti sukhā”ti apare.",
  "tika-s0102t:1331_8": "Vedayati ārammaṇarasaṃ anubhavatīti vedanā.",
  "tika-s0102t:1331_9": "Vedayamānoti anubhavamāno.",
  "tika-s0102t:1331_10": "“Kāma”ntiādīsu yaṃ vattabbaṃ,",
  "tika-s0102t:1331_11": "taṃ iriyāpathapabbe vuttanayameva.",
  "tika-s0102t:1331_12": "Sampajānassa vediyanaṃ sampajānavediyanaṃ.",
  "tika-s0102t:1332_0": "Vatthuārammaṇāti rūpādiārammaṇā.",
  "tika-s0102t:1332_1": "Rūpādiārammaṇañhettha vedanāya pavattiṭṭhānatāya “vatthū”ti adhippetaṃ.",
  "tika-s0102t:1332_2": "Assāti bhaveyya.",
  "tika-s0102t:1332_3": "Dhammavinimuttassa kattu abhāvato dhammasseva kattubhāvaṃ dassento “vedanāva vedayatī”ti āha.",
  "tika-s0102t:1332_4": "“Vohāramattaṃ hotī”ti etena “sukhaṃ vedanaṃ vedayamāno sukhaṃ vedanaṃ vedayāmī”ti idaṃ vohāramattanti dasseti.",
  "tika-s0102t:1333_0": "Nitthunantoti balavato vedanāvegassa nirodhane ādīnavaṃ disvā tassa avasaradānavasena nitthunanto.",
  "tika-s0102t:1333_1": "Vegasandhāraṇe hi atimahantaṃ dukkhaṃ uppajjatīti aññampi vikāraṃ uppādeyya,",
  "tika-s0102t:1333_2": "tena thero aparāparaṃ parivattati.",
  "tika-s0102t:1333_3": "Vīriyasamathaṃ yojetvāti adhivāsanavīriyassa adhimattattā tassa hāpanavasena samādhinā samarasatāpādanena vīriyasamathaṃ yojetvā.",
  "tika-s0102t:1333_4": "Saha paṭisambhidāhīti lokuttarapaṭisambhidāhi saha.",
  "tika-s0102t:1333_5": "Ariyamaggakkhaṇe hi paṭisambhidānaṃ asammohavasena adhigamo,",
  "tika-s0102t:1333_6": "atthapaṭisambhidāya pana ārammaṇakaraṇavasenapi.",
  "tika-s0102t:1333_7": "Lokiyānampi vā sati uppattikāle tattha samatthataṃ sandhāyāha “saha paṭisambhidāhī”ti.",
  "tika-s0102t:1333_8": "Samasīsīti vārasamasīsī hutvā,",
  "tika-s0102t:1333_9": "paccavekkhaṇavārassa anantaravāre parinibbāyīti attho.",
  "tika-s0102t:1334_0": "Yathā ca sukhaṃ,",
  "tika-s0102t:1334_1": "evaṃ dukkhanti yathā “sukhaṃ ko vedayatī”tiādinā sampajānavediyanaṃ sandhāya vuttaṃ,",
  "tika-s0102t:1334_2": "evaṃ dukkhampi.",
  "tika-s0102t:1334_3": "Tattha dukkhayatīti dukkhā,",
  "tika-s0102t:1334_4": "sampayuttadhamme,",
  "tika-s0102t:1334_5": "kāyañca pīḷeti vibādhatīti attho.",
  "tika-s0102t:1334_6": "Duṭṭhuṃ vā khādati,",
  "tika-s0102t:1334_7": "khanati kāyikaṃ,",
  "tika-s0102t:1334_8": "cetasikañca sātanti dukkhā.",
  "tika-s0102t:1334_9": "“Dukkaraṃ okāsadānaṃ etissāti dukkhā”ti apare.",
  "tika-s0102t:1334_10": "Arūpakammaṭṭhānanti arūpapariggahaṃ,",
  "tika-s0102t:1334_11": "arūpadhammamukhena vipassanābhinivesananti attho.",
  "tika-s0102t:1334_12": "Na pākaṭaṃ hoti phassassa,",
  "tika-s0102t:1334_13": "cittassa ca avibhūtākārattā.",
  "tika-s0102t:1334_14": "Tenāha “andhakāraṃ viya khāyatī”ti.",
  "tika-s0102t:1334_15": "“Na pākaṭaṃ hotī”ti ca idaṃ tādise puggale sandhāya vuttaṃ,",
  "tika-s0102t:1334_16": "tesaṃ ādito vedanāva vibhūtatarā hutvā upaṭṭhāti.",
  "tika-s0102t:1334_17": "Evañhi yaṃ vuttaṃ sakkapañhavaṇṇanā dīsu “phasso pākaṭo hoti,",
  "tika-s0102t:1334_18": "viññāṇaṃ pākaṭaṃ hotī”ti,",
  "tika-s0102t:1334_19": "taṃ avirodhitaṃ hoti.",
  "tika-s0102t:1334_20": "Vedanāvasena kathiyamānaṃ kammaṭṭhānaṃ pākaṭaṃ hotīti yojanā.",
  "tika-s0102t:1334_21": "“Vedanānaṃ uppattipākaṭatāyā”ti ca idaṃ sukhadukkhavedanānaṃ vasena vuttaṃ.",
  "tika-s0102t:1334_22": "Tāsañhi pavatti oḷārikā,",
  "tika-s0102t:1334_23": "na itarāya.",
  "tika-s0102t:1334_24": "Tadubhayaggahaṇamukhena vā gahetabbattā itarāyapi pavatti viññūnaṃ pākaṭā evāti “vedanāna”nti avisesaggahaṇaṃ daṭṭhabbaṃ.",
  "tika-s0102t:1334_25": "Sakkapañhe vuttanayeneva veditabbo,",
  "tika-s0102t:1334_26": "tasmā tattha vattabbo atthaviseso tattha līnatthappakāsaniyaṃ vuttanayeneva gahetabbo.",
  "tika-s0102t:1335_0": "Pubbe “vatthuṃ ārammaṇaṃ katvā vedanāva vedayatī”ti vedanāya ārammaṇādhīnavuttitāya ca anattatāya ca pajānanaṃ vuttaṃ,",
  "tika-s0102t:1335_1": "idāni tassā aniccatādipajānanaṃ dassento “ayaṃ aparopi pajānanapariyāyo”ti āha.",
  "tika-s0102t:1335_2": "Yathā ekasmiṃ khaṇe cittadvayassa asambhavo ekajjhaṃ anekantapaccayābhāvato,",
  "tika-s0102t:1335_3": "evaṃ vedanādvayassa visiṭṭhārammaṇavuttito cāti āha “sukhavedanākkhaṇe dukkhāya vedanāya abhāvato”ti.",
  "tika-s0102t:1335_4": "Nidassanamattañcetaṃ tadā upekkhāvedanāyapi abhāvato,",
  "tika-s0102t:1335_5": "tena sukhavedanākkhaṇe bhūtapubbānaṃ itaravedanānaṃ hutvāabhāvapajānanena sukhavedanāyapi hutvā abhāvo",
  "tika-s0102t:1335_6": "ñāto eva hotīti tassā pākaṭabhāvameva dassento “imissā ca sukhāya vedanāya ito paṭhamaṃ abhāvato”ti āha,",
  "tika-s0102t:1335_7": "eteneva ca tāsampi vedanānaṃ pākaṭabhāvo dassitoti daṭṭhabbaṃ.",
  "tika-s0102t:1335_8": "Tenāha “vedanā nāma aniccā adhuvā vipariṇāmadhammā”ti.",
  "tika-s0102t:1335_9": "Aniccaggahaṇena hi vedanānaṃ viddhaṃsanabhāvo dassito viddhaste aniccatāya suviññeyyattā.",
  "tika-s0102t:1335_10": "Adhuvaggahaṇena pākaṭabhāvo tassa asadābhāvitādibhāvanato.",
  "tika-s0102t:1335_11": "Vipariṇāmaggahaṇena dukkhabhāvo tassa aññathattadīpanato,",
  "tika-s0102t:1335_12": "tena sukhāpi vedanā dukkhā,",
  "tika-s0102t:1335_13": "pageva itarāti tissannampi vedanānaṃ dukkhatā dassitā hoti.",
  "tika-s0102t:1335_14": "Iti “yadaniccaṃ dukkhaṃ,",
  "tika-s0102t:1335_15": "taṃ ekantato anattā”ti tīsupi vedanāsu lakkhaṇattayapajānanā jotitāti daṭṭhabbaṃ.",
  "tika-s0102t:1335_16": "Tenāha “itiha tattha sampajāno hotī”ti.",
  "tika-s0102t:1336_0": "Idāni tamatthaṃ suttena sādhetuṃ “vuttampi ceta”ntiādimāha.",
  "tika-s0102t:1336_1": "Tattha neva tasmiṃ samaye dukkhaṃ vedanaṃ vedetīti tasmiṃ sukhavedanāsamaṅgisamaye neva dukkhaṃ vedanaṃ vedeti niruddhattā,",
  "tika-s0102t:1336_2": "anuppannattā ca yathākkamaṃ atītānāgatānaṃ.",
  "tika-s0102t:1336_3": "Paccuppannāya pana asambhavo vutto eva.",
  "tika-s0102t:1336_4": "Sakiccakkhaṇamattāvaṭṭhānato aniccā.",
  "tika-s0102t:1336_5": "Samecca sambhuyya paccayehi katattā saṅkhatā.",
  "tika-s0102t:1336_6": "Vatthārammaṇādipaccayaṃ paṭicca uppannattā paṭiccasamuppannā.",
  "tika-s0102t:1336_7": "Khayavayapalujjananirujjhanapakatitāya khayadhammā vayadhammā virāgadhammā nirodhadhammāti daṭṭhabbā.",
  "tika-s0102t:1337_0": "Kilesehi āmasitabbato āmisaṃ nāma,",
  "tika-s0102t:1337_1": "pañca kāmaguṇā,",
  "tika-s0102t:1337_2": "ārammaṇakaraṇavasena saha āmisehīti sāmisaṃ.",
  "tika-s0102t:1337_3": "Tenāha “pañcakāmaguṇāmisanissitā”ti.",
  "tika-s0102t:1338_0": "Ito paranti “atthi vedanā”ti evamādi pāḷiṃ sandhāyāha “kāyānupassanāyaṃ vuttanayamevā”ti.",
  "tika-s0102t:1339_0": "Vedanānupassanāvaṇṇanā niṭṭhitā.",
  "tika-s0102t:1340_0": "Cittānupassanāvaṇṇanā",
  "tika-s0102t:1341_0": "381.",
  "tika-s0102t:1341_1": "Sampayogavasena pavattamānena saha rāgenāti sarāgaṃ.",
  "tika-s0102t:1341_2": "Tenāha “lobhasahagata”nti.",
  "tika-s0102t:1341_3": "Vītarāganti ettha kāmaṃ sarāgapadapaṭiyoginā vītarāgapadena bhavitabbaṃ,",
  "tika-s0102t:1341_4": "sammasanacārassa pana adhippetattā tebhūmakasseva gahaṇanti “lokiyakusalābyākata”nti vatvā “idaṃ panā”tiādinā tameva adhippāyaṃ vivarati.",
  "tika-s0102t:1341_5": "Sesāni dve dosamūlāni,",
  "tika-s0102t:1341_6": "dve mohamūlānīti cattāri akusalacittāni.",
  "tika-s0102t:1341_7": "Tesañhi rāgena sampayogābhāvato nattheva sarāgatā,",
  "tika-s0102t:1341_8": "taṃnimittakatāya pana siyā taṃsahitakāle soti nattheva vītarāgatāpīti dukkhavinimuttatā evettha labbhatīti",
  "tika-s0102t:1341_9": "āha “neva purimapadaṃ na pacchimapadaṃ bhajantī”ti.",
  "tika-s0102t:1341_10": "Yadi evaṃ padesikaṃ pajānanaṃ āpajjatīti?",
  "tika-s0102t:1341_11": "Nāpajjati,",
  "tika-s0102t:1341_12": "dukantarapariyāpannattā tesaṃ.",
  "tika-s0102t:1341_13": "Ye pana “paṭipakkhabhāve agayhamāne sampayogābhāvo evettha pamāṇaṃ ekaccaabyākatānaṃ viyā”ti icchanti,",
  "tika-s0102t:1341_14": "tesaṃ matena sesākusalacittānampi dutiyapadasaṅgaho veditabbo.",
  "tika-s0102t:1341_15": "Dutiyadukepi vuttanayena attho veditabbo.",
  "tika-s0102t:1341_16": "Akusalamūlesu saha moheneva vattatīti samohanti āha “vicikicchāsahagatañceva uddhaccasahagatañcā”ti.",
  "tika-s0102t:1341_17": "Yasmā cettha “saheva mohenāti samoha”nti purimapadāvadhāraṇampi labbhatiyeva,",
  "tika-s0102t:1341_18": "tasmā vuttaṃ “yasmā panā”tiādi.",
  "tika-s0102t:1341_19": "Yathā pana atimūḷhatāya pāṭipuggalikanayena savisesamohavantatāya “momūhacitta”nti vattabbato vicikicchāuddhaccasahagatadvayaṃ",
  "tika-s0102t:1341_20": "visesato “samoha”nti vuccati,",
  "tika-s0102t:1341_21": "na tathā sesākusalacittānīti “vaṭṭantiyevā”ti sāsaṅkaṃ vadati.",
  "tika-s0102t:1341_22": "Sampayogavasena thinamiddhena anupatitaṃ anugatanti thinamiddhānupatitaṃ,",
  "tika-s0102t:1341_23": "pañcavidhaṃsasaṅkhārikākusalacittaṃ saṅkucitacittaṃ,",
  "tika-s0102t:1341_24": "saṅkucitacittaṃ nāma ārammaṇe saṅkocanavasena pavattanato.",
  "tika-s0102t:1341_25": "Paccayavisesavasena thāmajātena uddhaccena sahagataṃ saṃsaṭṭhanti uddhaccasahagataṃ,",
  "tika-s0102t:1341_26": "aññathā sabbampi akusalacittaṃ uddhaccasahagatamevāti.",
  "tika-s0102t:1341_27": "Pasaṭacittaṃ nāma ārammaṇe savisesaṃ vikkhepavasena visaṭabhāvena pavattanato.",
  "tika-s0102t:1342_0": "Kilesavikkhambhanasamatthatāya vipulaphalatāya ca dīghasantānatāya ca mahantabhāvaṃ gataṃ,",
  "tika-s0102t:1342_1": "mahantehi vā uḷāracchandādīhi gataṃ paṭipannanti mahaggataṃ,",
  "tika-s0102t:1342_2": "taṃ pana rūpārūpabhūmigataṃ tato mahantassa loke abhāvato.",
  "tika-s0102t:1342_3": "Tenāha “rūpārūpāvacara”nti.",
  "tika-s0102t:1342_4": "Tassa cettha paṭiyogī parittaṃ evāti āha “amahaggatanti kāmāvacara”nti.",
  "tika-s0102t:1342_5": "Attānaṃ uttarituṃ samatthehi saha uttarehīti sauttaraṃ.",
  "tika-s0102t:1342_6": "Tappaṭipakkhena anuttaraṃ.",
  "tika-s0102t:1342_7": "Tadubhayaṃ upādāyupādāya veditabbanti āha “sauttaranti kāmāvacarantiādi.",
  "tika-s0102t:1342_8": "Paṭipakkhavikkhambhanasamatthena samādhinā sammadeva āhitaṃ samāhitaṃ.",
  "tika-s0102t:1342_9": "Tenāha “yassā”tiādi.",
  "tika-s0102t:1342_10": "Yassāti yassa cittassa.",
  "tika-s0102t:1342_11": "Yathāvuttena samādhinā na samāhitanti asamāhitaṃ.",
  "tika-s0102t:1342_12": "Tenāha “ubhayasamādhirahita”nti.",
  "tika-s0102t:1342_13": "Tadaṅgavimuttiyā vimuttaṃ,",
  "tika-s0102t:1342_14": "kāmāvacarakusalacittaṃ,",
  "tika-s0102t:1342_15": "vikkhambhanavimuttiyā vimuttaṃ,",
  "tika-s0102t:1342_16": "mahaggatacittanti tadubhayaṃ sandhāyāha “tadaṅgavikkhambhanavimuttīhi vimutta”nti.",
  "tika-s0102t:1342_17": "Yattha tadubhayavimutti natthi,",
  "tika-s0102t:1342_18": "taṃ ubhayavimuttirahitanti gayhamāne lokuttaracittepi siyāsaṅkāti taṃ nivattanatthaṃ “samuccheda…pe…",
  "tika-s0102t:1342_19": "okāsova natthī”ti āha.",
  "tika-s0102t:1342_20": "Okāsabhāvo ca sammasanacārassa adhippetattā veditabbo.",
  "tika-s0102t:1342_21": "Yaṃ panettha atthato avibhattaṃ,",
  "tika-s0102t:1342_22": "taṃ heṭṭhā vuttanayattā uttānameva.",
  "tika-s0102t:1343_0": "Cittānupassanāvaṇṇanā niṭṭhitā.",
  "tika-s0102t:1344_0": "Dhammānupassanā",
  "tika-s0102t:1345_0": "Nīvaraṇapabbavaṇṇanā",
  "tika-s0102t:1346_0": "382.",
  "tika-s0102t:1346_1": "Pahātabbādidhammavibhāgadassanavasena pañcadhā dhammānupassanā niddiṭṭhāti ayamattho pāḷito eva viññāyatīti",
  "tika-s0102t:1346_2": "tamatthaṃ ulliṅgento “pañcavidhena dhammānupassanaṃ kathetu”nti āha.",
  "tika-s0102t:1346_3": "Yadi evaṃ kasmā nīvaraṇādivaseneva niddiṭṭhanti?",
  "tika-s0102t:1346_4": "Vineyyajjhāsayato.",
  "tika-s0102t:1346_5": "Yesañhi veneyyānaṃ pahātabbadhammesu paṭhamaṃ nīvaraṇāni vibhāgena vattabbāni,",
  "tika-s0102t:1346_6": "tesaṃ vasenettha bhagavatā paṭhamaṃ nīvaraṇesu dhammānupassanā kathitā.",
  "tika-s0102t:1346_7": "Tathā hi kāyānupassanāpi samathapubbaṅgamā desitā,",
  "tika-s0102t:1346_8": "tato pariññeyyesu khandhesu,",
  "tika-s0102t:1346_9": "āyatanesu ca bhāvetabbesu bojjhaṅgesu,",
  "tika-s0102t:1346_10": "pariññeyyādivibhāgesu saccesu ca uttarā desanā,",
  "tika-s0102t:1346_11": "tasmā cettha samathabhāvanāpi yāvadeva vipassanatthā icchitā.",
  "tika-s0102t:1346_12": "Vipassanāpadhānā,",
  "tika-s0102t:1346_13": "vipassanābahulā ca satipaṭṭhānadesanāti tassā vipassanābhinivesavibhāgena desitabhāvaṃ vibhāvento “apicā”tiādimāha.",
  "tika-s0102t:1346_14": "Tattha khandhāyatanadukkhasaccavasena missakapariggahakathanaṃ daṭṭhabbaṃ.",
  "tika-s0102t:1346_15": "Saññāsaṅkhārakkhandhapariggahampīti pi-",
  "tika-s0102t:1346_16": "saddena sakalapañcupādānakkhandhapariggahaṃ sampiṇḍeti itaresaṃ tadantogadhattā.",
  "tika-s0102t:1347_0": "“Kaṇhasukkadhammānaṃ yuganandhatā natthī”ti pajānanakāle abhāvā “abhiṇhasamudācāravasenā”ti vuttaṃ.",
  "tika-s0102t:1347_1": "Saṃvijjamānanti attano santāne upalabbhamānaṃ.",
  "tika-s0102t:1347_2": "Yathāti yenākārena,",
  "tika-s0102t:1347_3": "so pana “kāmacchandassa uppādo hotī”ti vuttattā kāmacchandassa kāraṇākārova,",
  "tika-s0102t:1347_4": "atthato kāraṇamevāti āha “yena kāraṇenā”ti. Ca-",
  "tika-s0102t:1347_5": "saddo vakkhamānatthasamuccayattho.",
  "tika-s0102t:1348_0": "Tatthāti “yathā cā”tiādinā vuttapade.",
  "tika-s0102t:1348_1": "Subhampīti kāmacchandopi.",
  "tika-s0102t:1348_2": "So hi attano gahaṇākārena “subha”nti vutto,",
  "tika-s0102t:1348_3": "tenākārena pavattanakassa aññassa kāmacchandassa nimittattā “nimitta”nti ca. Iṭṭhaṃ,",
  "tika-s0102t:1348_4": "iṭṭhākārena vā gayhamānaṃ rūpādi subhārammaṇaṃ.",
  "tika-s0102t:1348_5": "Ākaṅkhitassa hitasukhassa pattiyā anupāyabhūto manasikāro anupāyamanasikāro.",
  "tika-s0102t:1348_6": "Tanti ayonisomanasikāraṃ.",
  "tika-s0102t:1348_7": "Tatthāti tasmiṃ sabhāgahetubhūte,",
  "tika-s0102t:1348_8": "ārammaṇabhūte ca duvidhe subhanimitte.",
  "tika-s0102t:1348_9": "Āhāroti paccayo attano phalaṃ āharatīti katvā.",
  "tika-s0102t:1349_0": "Asubhanti asubhajjhānaṃ uttarapadalopena,",
  "tika-s0102t:1349_1": "taṃ pana dasasu aviññāṇakaasubhesu ca kesādīsu saviññāṇakaasubhesu ca pavattaṃ daṭṭhabbaṃ.",
  "tika-s0102t:1349_2": "Kesādīsu hi saññā “asubhasaññā”ti girimānandasutte vuttā.",
  "tika-s0102t:1349_3": "Ettha ca catubbidhassa ayonisomanasikārassa,",
  "tika-s0102t:1349_4": "yonisomanasikārassa ca gahaṇaṃ niravasesadassanatthaṃ katanti daṭṭhabbaṃ,",
  "tika-s0102t:1349_5": "tesu pana asubhesu “subha”nti,",
  "tika-s0102t:1349_6": "“asubha”nti ca manasikāro idhādhippeto,",
  "tika-s0102t:1349_7": "tadanukūlattā pana itare pīti.",
  "tika-s0102t:1350_0": "Ekādasasu asubhesu paṭikkūlākārassa uggaṇhanaṃ,",
  "tika-s0102t:1350_1": "yathā vā tattha uggahanimittaṃ uppajjati,",
  "tika-s0102t:1350_2": "tathā paṭipatti asubhanimittassa uggaho.",
  "tika-s0102t:1350_3": "Upacārappanāvahāya asubhabhāvanāya anuyuñjanā asubhabhāvanānuyogo.",
  "tika-s0102t:1350_4": "“Bhojane mattaññuno mitāhārassa thinamiddhābhibhavābhāvā otāraṃ alabhamāno kāmacchando pahīyatī”ti vadanti,",
  "tika-s0102t:1350_5": "ayameva ca attho niddesepi vuccati.",
  "tika-s0102t:1350_6": "Yo pana bhojanassa paṭikkūlataṃ,",
  "tika-s0102t:1350_7": "tabbipariṇāmassa tadādhārassa tassa ca upanissayabhūtassa ativiya jegucchataṃ,",
  "tika-s0102t:1350_8": "kāyassa ca āhāraṭṭhitikattaṃ sammadeva jānāti,",
  "tika-s0102t:1350_9": "so sabbaso bhojane pamāṇassa jānanena bhojanemattaññū nāma.",
  "tika-s0102t:1350_10": "Tādisassa hi kāmacchando pahīyateva.",
  "tika-s0102t:1351_0": "Asubhakammikatissatthero dantaṭṭhidassāvī.",
  "tika-s0102t:1351_1": "Pahīnassāti vikkhambhanavasena pahīnassa.",
  "tika-s0102t:1351_2": "Ito paresupi evarūpesu ṭhānesu eseva nayo.",
  "tika-s0102t:1351_3": "Abhidhammapariyāyena sabbopi lobho kāmacchandanīvaraṇanti āha “arahattamaggenā”ti.",
  "tika-s0102t:1352_0": "Paṭighampi purimuppannaṃ paṭighanimittaṃ parato uppajjanakassa paṭighassa kāraṇanti katvā.",
  "tika-s0102t:1353_0": "Mejjati siniyhatīti mitto,",
  "tika-s0102t:1353_1": "hitesī puggalo,",
  "tika-s0102t:1353_2": "tasmiṃ mitte bhavā,",
  "tika-s0102t:1353_3": "mittassa vā esāti mettā, hitesitā,",
  "tika-s0102t:1353_4": "tassā mettāya.",
  "tika-s0102t:1353_5": "Appanāpi upacāropi vaṭṭati sādhāraṇavacanabhāvato.",
  "tika-s0102t:1353_6": "“Cetovimuttī”ti vutte appanāva vaṭṭati appanaṃ appattāya paṭipakkhato suṭṭhu muccanassa abhāvato.",
  "tika-s0102t:1353_7": "Tanti yonisomanasikāraṃ.",
  "tika-s0102t:1353_8": "Tatthāti mettāya.",
  "tika-s0102t:1353_9": "Bahulaṃ pavattayatoti bahulīkāravato.",
  "tika-s0102t:1354_0": "Sattesu mettāyanassa hitūpasaṃhārassa uppādanaṃ pavattanaṃ mettānimittassa uggaho,",
  "tika-s0102t:1354_1": "paṭhamuppanno mettāmanasikāro parato uppajjanakassa kāraṇabhāvato mettāmanasikārova mettānimittaṃ.",
  "tika-s0102t:1354_2": "Kammameva sakaṃ etesanti kammassakā, sattā,",
  "tika-s0102t:1354_3": "tabbhāvo kammassakatā,",
  "tika-s0102t:1354_4": "kammadāyādatā.",
  "tika-s0102t:1354_5": "Dosamettāsu yāthāvato ādīnavānisaṃsānaṃ paṭisaṅkhānaṃ vīmaṃsā idha paṭisaṅkhānaṃ.",
  "tika-s0102t:1354_6": "Mettāvihārikalyāṇamittavantatā idha kalyāṇamittatā.",
  "tika-s0102t:1354_7": "Odissakaanodissakadisāpharaṇānanti (odhisakaanodhisakadisāpharaṇānaṃ ma. ni. aṭṭha.",
  "tika-s0102t:1354_8": "1.115) attaatipiyasahāyamajjhattaverivasena odissakatā,",
  "tika-s0102t:1354_9": "sīmāsambhede kate anodissakatā.",
  "tika-s0102t:1354_10": "Ekādidisāpharaṇavasena disāpharaṇatā mettāya uggahaṇe veditabbā.",
  "tika-s0102t:1354_11": "Vihāraracchāgāmādivasena vā odissakadisāpharaṇaṃ.",
  "tika-s0102t:1354_12": "Vihārādiuddesarahitaṃ puratthimādidisāvasena anodissakadisāpharaṇanti evaṃ dvidhā uggahaṇaṃ sandhāya “odissakaanodissakadisāpharaṇāna”nti vuttaṃ.",
  "tika-s0102t:1354_13": "Uggahoti ca yāva upacārā daṭṭhabbo.",
  "tika-s0102t:1354_14": "Uggahitāya āsevanā bhāvanā.",
  "tika-s0102t:1354_15": "Tattha sabbe sattā, pāṇā, bhūtā, puggalā,",
  "tika-s0102t:1354_16": "attabhāvapariyāpannāti etesaṃ vasena pañcavidhā,",
  "tika-s0102t:1354_17": "ekekasmiṃ averā hontu,",
  "tika-s0102t:1354_18": "abyāpajjhā, anīghā,",
  "tika-s0102t:1354_19": "sukhī attānaṃ pariharantūti catudhā pavattito vīsatividhā anodissakapharaṇā mettā.",
  "tika-s0102t:1354_20": "Sabbā itthiyo, purisā, ariyā, anariyā, devā, manussā,",
  "tika-s0102t:1354_21": "vinipātikāti sattodhikaraṇavasena pavattā sattavidhā,",
  "tika-s0102t:1354_22": "aṭṭhavīsati vidhā vā,",
  "tika-s0102t:1354_23": "dasahi disāhi disodhikaraṇavasena pavattā dasavidhā,",
  "tika-s0102t:1354_24": "ekekāya vā disāya sattādiitthādiaverādibhedena asītādhikacatusatappabhedā ca odhiso pharaṇā veditabbā.",
  "tika-s0102t:1355_0": "Yena ayonisomanasikārena aratiādikāni uppajjanti,",
  "tika-s0102t:1355_1": "so aratiādīsu ayonisomanasikāro.",
  "tika-s0102t:1355_2": "Tena nipphādetabbe hi idaṃ bhummaṃ.",
  "tika-s0102t:1355_3": "Esa nayo ito paresupi.",
  "tika-s0102t:1355_4": "Ukkaṇṭhitā pantasenāsanesu,",
  "tika-s0102t:1355_5": "adhikusaladhammesu ca uppajjanabhāvariñcanā.",
  "tika-s0102t:1355_6": "Kāyavinamanāti karajakāyassa virūpenākārena namanā.",
  "tika-s0102t:1355_7": "Līnākāroti saṅkocāpatti.",
  "tika-s0102t:1356_0": "Kusaladhammapaṭipattiyā paṭṭhapanasabhāvatāya,",
  "tika-s0102t:1356_1": "tappaṭipakkhānaṃ visosanasabhāvatāya ca ārambhadhātuādito pavattavīriyanti āha “paṭhamārambhavīriya”nti.",
  "tika-s0102t:1356_2": "Yasmā paṭhamārambhamattassa kosajjavidhamanaṃ,",
  "tika-s0102t:1356_3": "thāmagamanañca natthi,",
  "tika-s0102t:1356_4": "tasmā vuttaṃ “kosajjato nikkhantatāya tato balavatara”nti.",
  "tika-s0102t:1356_5": "Yasmā pana aparāparuppattiyā laddhāsevanaṃ uparūpari visesaṃ āvahantaṃ ativiya thāmagatameva hoti,",
  "tika-s0102t:1356_6": "tasmā vuttaṃ “paraṃ paraṃ ṭhānaṃ akkamanato tatopi balavatara”nti.",
  "tika-s0102t:1357_0": "Atibhojane nimittaggāhoti atibhojane thinamiddhassa nimittaggāho,",
  "tika-s0102t:1357_1": "ettake bhutte taṃ bhojanaṃ thinamiddhassa kāraṇaṃ hoti,",
  "tika-s0102t:1357_2": "ettake na hotīti thinamiddhassa kāraṇākāraṇagāho hotīti attho.",
  "tika-s0102t:1357_3": "Byatirekavasena cetaṃ vuttaṃ,",
  "tika-s0102t:1357_4": "tasmā “ettake bhutte taṃ bhojanaṃ thinamiddhassa kāraṇaṃ na hotī”ti bhojane mattaññutā ca atthato dassitāti daṭṭhabbaṃ.",
  "tika-s0102t:1357_5": "Tenāha “catupañca…pe…",
  "tika-s0102t:1357_6": "na hotī”ti.",
  "tika-s0102t:1357_7": "Divā sūriyālokanti divā gahitanimittaṃ sūriyālokaṃ rattiyaṃ manasi karontassāpīti evamettha attho veditabbo.",
  "tika-s0102t:1357_8": "Dhutaṅgānaṃ vīriyanissitattā vuttaṃ “dhutaṅganissitasappāyakathāyapī”ti.",
  "tika-s0102t:1358_0": "Kukkuccampi katākatānusocanavasena pavattamānaṃ cetaso avūpasamāvahatāya uddhaccena samānalakkhaṇamevāti “avūpasamo nāma avūpasantākāro,",
  "tika-s0102t:1358_1": "uddhaccakukkuccamevetaṃ atthato”ti vuttaṃ.",
  "tika-s0102t:1359_0": "Bahussutassa ganthato,",
  "tika-s0102t:1359_1": "atthato ca suttādīni vicārentassa tabbahulavihārino atthavedādipaṭilābhasabbhāvato vikkhepo na hotīti,",
  "tika-s0102t:1359_2": "yathāvidhipaṭipattiyā,",
  "tika-s0102t:1359_3": "yathānurūpapatikārappavattiyā ca katākatānusocanañca na hotīti “bāhusaccenapi…pe…",
  "tika-s0102t:1359_4": "uddhaccakukkuccaṃ pahīyatī”ti āha.",
  "tika-s0102t:1359_5": "Yadaggena bāhusaccena uddhaccakukkuccaṃ pahīyati,",
  "tika-s0102t:1359_6": "tadaggena paripucchakatāvinayapakataññutāhipi taṃ pahīyatīti daṭṭhabbaṃ.",
  "tika-s0102t:1359_7": "Vuddhasevitā ca vuddhasīlitaṃ āvahatīti cetovūpasamakarattā uddhaccakukkuccappahānakārī vuttā.",
  "tika-s0102t:1359_8": "Vuddhattaṃ pana anapekkhitvā kukkuccavinodakā vinayadharā kalyāṇamittā vuttāti daṭṭhabbā.",
  "tika-s0102t:1359_9": "Vikkhepo ca pabbajitānaṃ yebhuyyena kukkuccahetuko hotīti “kappiyākappiyaparipucchābahulassā”tiādinā vinayanayeneva paripucchakatādayo niddiṭṭhā.",
  "tika-s0102t:1359_10": "Pahīne uddhaccakukkucceti niddhāraṇe bhummaṃ.",
  "tika-s0102t:1359_11": "Kukkuccassa domanassasahagatattā anāgāmimaggena āyatiṃ anuppādo vutto.",
  "tika-s0102t:1360_0": "Tiṭṭhati pavattati etthāti ṭhānīyā vicikicchāya ṭhānīyā vicikicchāṭhānīyā,",
  "tika-s0102t:1360_1": "vicikicchāya kāraṇabhūtā dhammā,",
  "tika-s0102t:1360_2": "tiṭṭhatīti vā ṭhānīyā,",
  "tika-s0102t:1360_3": "vicikicchā ṭhānīyā etissāti vicikicchāṭhānīyā,",
  "tika-s0102t:1360_4": "atthato vicikicchā eva.",
  "tika-s0102t:1360_5": "Sā hi purimuppannā parato uppajjanakavicikicchāya sabhāgahetutāya asādhāraṇaṃ kāraṇaṃ.",
  "tika-s0102t:1361_0": "Kusalākusalāti kosallasambhūtaṭṭhena kusalā,",
  "tika-s0102t:1361_1": "tappaṭipakkhato akusalā.",
  "tika-s0102t:1361_2": "Ye akusalā,",
  "tika-s0102t:1361_3": "te sāvajjā,",
  "tika-s0102t:1361_4": "asevitabbā, hīnā ca.",
  "tika-s0102t:1361_5": "Ye kusalā,",
  "tika-s0102t:1361_6": "te anavajjā,",
  "tika-s0102t:1361_7": "sevitabbā,",
  "tika-s0102t:1361_8": "paṇītā ca.",
  "tika-s0102t:1361_9": "Kusalā vā hīnehi chandādīhi āraddhā hīnā,",
  "tika-s0102t:1361_10": "paṇītehi paṇītā.",
  "tika-s0102t:1361_11": "Kaṇhāti kāḷakā cittassa apabhassarabhāvakaraṇā.",
  "tika-s0102t:1361_12": "Sukkāti odātā cittassa pabhassarabhāvakaraṇā.",
  "tika-s0102t:1361_13": "Kaṇhābhijātihetuto vā kaṇhā.",
  "tika-s0102t:1361_14": "Sukkābhijātihetuto sukkā.",
  "tika-s0102t:1361_15": "Te eva sappaṭibhāgā.",
  "tika-s0102t:1361_16": "Kaṇhā hi ujuvipaccanīkatāya sukkasappaṭibhāgā,",
  "tika-s0102t:1361_17": "tathā sukkāpi itarehi.",
  "tika-s0102t:1361_18": "Atha vā kaṇhasukkā ca sappaṭibhāgā ca kaṇhasukkasappaṭibhāgā.",
  "tika-s0102t:1361_19": "Sukhā hi vedanā dukkhāya vedanāya sappaṭibhāgā,",
  "tika-s0102t:1361_20": "dukkhā ca vedanā sukhāya vedanāya sappaṭibhāgāti.",
  "tika-s0102t:1362_0": "Kāmaṃ bāhusaccaparipucchakatāhi sabbāpi aṭṭhavatthukā vicikicchā pahīyati,",
  "tika-s0102t:1362_1": "tathāpi ratanattayavicikicchāmūlikā sesavicikicchāti katvā āha “tīṇi ratanāni ārabbhā”ti.",
  "tika-s0102t:1362_2": "Ratanattayaguṇāvabodhe “satthari kaṅkhatī”tiādi vicikicchāya asambhavoti.",
  "tika-s0102t:1362_3": "Vinaye pakataññutā “sikkhāya kaṅkhatī”ti vuttāya vicikicchāya pahānaṃ karotīti āha “vinaye ciṇṇavasībhāvassāpī”ti.",
  "tika-s0102t:1362_4": "Okappaniyasaddhāsaṅkhātaadhimokkhabahulassāti saddheyyavatthuno anupavisanasaddhāsaṅkhātaadhimokkhena adhimuccanabahulassa,",
  "tika-s0102t:1362_5": "adhimuccanañca adhimokkhuppādanamevāti daṭṭhabbaṃ,",
  "tika-s0102t:1362_6": "saddhāya vā ninnapoṇatāadhimutti adhimokkho.",
  "tika-s0102t:1363_0": "Samudayavayāti samudayavayadhammā.",
  "tika-s0102t:1363_1": "Subhanimittaasubhanimittādīsūti “subhanimittādīsu asubhanimittādīsū”ti ādi-",
  "tika-s0102t:1363_2": "saddo paccekaṃ yojetabbo.",
  "tika-s0102t:1363_3": "Tattha paṭhamena ādi-",
  "tika-s0102t:1363_4": "saddena paṭighanimittādīnaṃ saṅgaho,",
  "tika-s0102t:1363_5": "dutiyenamettācetovimuttiādīnaṃ.",
  "tika-s0102t:1363_6": "Sesamettha yaṃ vattabbaṃ,",
  "tika-s0102t:1363_7": "taṃ vuttanayameva.",
  "tika-s0102t:1364_0": "Nīvaraṇapabbavaṇṇanā niṭṭhitā.",
  "tika-s0102t:1365_0": "Khandhapabbavaṇṇanā",
  "tika-s0102t:1366_0": "383. Upādānehi ārammaṇakaraṇādivasena upādātabbā vā khandhā upādānakkhandhā.",
  "tika-s0102t:1367_0": "Iti rūpanti ettha iti-",
  "tika-s0102t:1367_1": "saddo idaṃ-",
  "tika-s0102t:1367_2": "saddena samānatthoti adhippāyenāha “idaṃ rūpa”nti.",
  "tika-s0102t:1367_3": "Tayidaṃ sarūpaggahaṇabhāvato anavasesapariyādānaṃ hotīti āha “ettakaṃ rūpaṃ,",
  "tika-s0102t:1367_4": "na ito paraṃ rūpaṃ atthī”ti.",
  "tika-s0102t:1367_5": "Itīti vā pakāratthe nipāto,",
  "tika-s0102t:1367_6": "tasmā “iti rūpa”nti iminā bhūtupādādivasena yattako rūpassa pabhedo,",
  "tika-s0102t:1367_7": "tena saddhiṃ rūpaṃ anavasesato pariyādiyitvā dasseti.",
  "tika-s0102t:1367_8": "Sabhāvatoti ruppanasabhāvato,",
  "tika-s0102t:1367_9": "cakkhādivaṇṇādisabhāvato ca.",
  "tika-s0102t:1367_10": "Vedanādīsupīti ettha “ayaṃ vedanā,",
  "tika-s0102t:1367_11": "ettakā vedanā,",
  "tika-s0102t:1367_12": "na ito paraṃ vedanā atthīti sabhāvato vedanaṃ pajānātī”tiādinā,",
  "tika-s0102t:1367_13": "sabhāvatoti ca “anubhavanasabhāvato,",
  "tika-s0102t:1367_14": "sātādisabhāvato cā”ti evamādinā yojetabbaṃ.",
  "tika-s0102t:1367_15": "Sesaṃ vuttanayattā suviññeyyameva.",
  "tika-s0102t:1368_0": "Khandhapabbavaṇṇanā niṭṭhitā.",
  "tika-s0102t:1369_0": "Āyatanapabbavaṇṇanā",
  "tika-s0102t:1370_0": "384.",
  "tika-s0102t:1370_1": "Chasu ajjhattikabāhiresūti “chasu ajjhattikesu chasu bāhiresū”ti “chasū”ti padaṃ paccekaṃ yojetabbaṃ.",
  "tika-s0102t:1370_2": "Kasmā panetāni ubhayāni chaḷeva vuttāni?",
  "tika-s0102t:1370_3": "Chaviññāṇakāyuppattidvārārammaṇavavatthānato.",
  "tika-s0102t:1370_4": "Cakkhuviññāṇavīthiyā pariyāpannassa hi viññāṇakāyassa cakkhāyatanameva uppattidvāraṃ,",
  "tika-s0102t:1370_5": "rūpāyatanameva ca ārammaṇaṃ,",
  "tika-s0102t:1370_6": "tathā itarāni itaresaṃ,",
  "tika-s0102t:1370_7": "chaṭṭhassa pana bhavaṅgamanasaṅkhāto manāyatanekadeso uppattidvāraṃ,",
  "tika-s0102t:1370_8": "asādhāraṇañca dhammāyatanaṃ ārammaṇaṃ.",
  "tika-s0102t:1370_9": "Cakkhatīti cakkhu,",
  "tika-s0102t:1370_10": "rūpaṃ assādeti,",
  "tika-s0102t:1370_11": "vibhāveti cāti attho.",
  "tika-s0102t:1370_12": "Suṇātīti sotaṃ.",
  "tika-s0102t:1370_13": "Ghāyatīti ghānaṃ.",
  "tika-s0102t:1370_14": "Jīvitanimittatāya raso jīvitaṃ,",
  "tika-s0102t:1370_15": "taṃ jīvitaṃ avhāyatīti jivhā.",
  "tika-s0102t:1370_16": "Kucchitānaṃ sāsavadhammānaṃ āyo uppattidesoti kāyo.",
  "tika-s0102t:1370_17": "Munāti ārammaṇaṃ vijānātīti mano.",
  "tika-s0102t:1370_18": "Rūpayati vaṇṇavikāraṃ āpajjamānaṃ hadayaṅgatabhāvaṃ pakāsetīti rūpaṃ.",
  "tika-s0102t:1370_19": "Sappati attano paccayehi harīyati sotaviññeyyabhāvaṃ gamīyatīti saddo.",
  "tika-s0102t:1370_20": "Gandhayati attano vatthuṃ sūcetīti gandho.",
  "tika-s0102t:1370_21": "Rasanti taṃ sattā assādentīti raso.",
  "tika-s0102t:1370_22": "Phusīyatīti phoṭṭhabbaṃ.",
  "tika-s0102t:1370_23": "Attano sabhāvaṃ dhārentīti dhammā.",
  "tika-s0102t:1370_24": "Sabbāni pana āyānaṃ tananādiatthena āyatanāni.",
  "tika-s0102t:1370_25": "Ayamettha saṅkhepo,",
  "tika-s0102t:1370_26": "vitthāro pana visuddhimaggasaṃvaṇṇanāyaṃ vuttanayeneva veditabbo.",
  "tika-s0102t:1371_0": "Cakkhuñca pajānātīti ettha cakkhu nāma pasādacakkhu,",
  "tika-s0102t:1371_1": "na sasambhāracakkhu,",
  "tika-s0102t:1371_2": "nāpi dibbacakkhuādikanti āha cakkhupasādanti.",
  "tika-s0102t:1371_3": "Yaṃ sandhāya vuttaṃ “yaṃ cakkhu catunnaṃ mahābhūtānaṃ upādāya pasādo”ti. ca-",
  "tika-s0102t:1371_4": "saddo vakkhamānatthasamuccayattho.",
  "tika-s0102t:1371_5": "Yāthāvasarasalakkhaṇavasenāti aviparītassa attano rasassa ceva lakkhaṇassa ca vasena,",
  "tika-s0102t:1371_6": "rūpesu āviñchanakiccassa ceva rūpābhighātārahabhūtapasādalakkhaṇassa ca daṭṭhukāmatānidānakammasamuṭṭhānabhūtapasādalakkhaṇassa ca vasenāti attho.",
  "tika-s0102t:1371_7": "Atha vā yāthāvasarasalakkhaṇavasenāti yāthāvasarasavasena ceva lakkhaṇavasena ca,",
  "tika-s0102t:1371_8": "yāthāvasarasoti ca aviparītasabhāvo veditabbo.",
  "tika-s0102t:1371_9": "So hi rasīyati aviraddhapaṭivedhavasena assādīyati ramīyatīti “raso”ti vuccati,",
  "tika-s0102t:1371_10": "tasmā salakkhaṇavasenāti vuttaṃ hoti.",
  "tika-s0102t:1371_11": "Lakkhaṇavasenāti aniccādisāmaññalakkhaṇavasena.",
  "tika-s0102t:1372_0": "“Cakkhuñca paṭicca rūpe ca uppajjati cakkhuviññāṇa”ntiādīsu samuditāniyeva rūpāyatanāni cakkhuviññāṇuppattihetu,",
  "tika-s0102t:1372_1": "na visuṃ visunti imassa atthassa jotanatthaṃ “rūpe cā”ti puthuvacanaggahaṇaṃ,",
  "tika-s0102t:1372_2": "tāya eva ca desanāgatiyā kāmaṃ idhāpi “rūpe ca pajānātī”ti vuttaṃ,",
  "tika-s0102t:1372_3": "rūpabhāvasāmaññena pana sabbaṃ ekajjhaṃ gahetvā bahiddhā catusamuṭṭhānikarūpañcāti ekavacanavasena attho.",
  "tika-s0102t:1372_4": "Sarasalakkhaṇa vasenāti cakkhuviññāṇassa visayabhāvakiccassa vasena ceva cakkhupaṭihananalakkhaṇassa vasena cāti yojetabbaṃ.",
  "tika-s0102t:1373_0": "Ubhayaṃ paṭiccāti cakkhuṃ upanissayapaccayavasena paccayabhūtaṃ,",
  "tika-s0102t:1373_1": "rūpe ārammaṇādhipatiārammaṇūpanissayavasena paccayabhūte ca paṭicca.",
  "tika-s0102t:1373_2": "Kāmaṃ ayaṃ suttantasaṃvaṇṇanā,",
  "tika-s0102t:1373_3": "nippariyāyakathā nāma abhidhammasannissitā evāti abhidhammanayeneva saṃyojanāni dassento “kāmarāga…pe…",
  "tika-s0102t:1373_4": "avijjāsaṃyojana”nti āha.",
  "tika-s0102t:1373_5": "Tattha kāmesu rāgo,",
  "tika-s0102t:1373_6": "kāmo ca so rāgo cāti vā kāmarāgo.",
  "tika-s0102t:1373_7": "So eva bandhanaṭṭhena saṃyojanaṃ.",
  "tika-s0102t:1373_8": "Ayañhi yassa saṃvijjati,",
  "tika-s0102t:1373_9": "taṃ puggalaṃ vaṭṭasmiṃ saṃyojeti bandhati iti dukkhena sattaṃ,",
  "tika-s0102t:1373_10": "bhavādike vā bhavantarādīhi,",
  "tika-s0102t:1373_11": "kammunā vā vipākaṃ saṃyojeti bandhatīti saṃyojanaṃ.",
  "tika-s0102t:1373_12": "Evaṃ paṭighasaṃyojaṃādīnampi yathārahamattho vattabbo.",
  "tika-s0102t:1373_13": "Sarasalakkhaṇavasenāti ettha pana sattassa vaṭṭato anissajjanasaṅkhātassa attano kiccassa ceva yathāvuttabandhanasaṅkhātassa",
  "tika-s0102t:1373_14": "lakkhaṇassa ca vasenāti yojetabbaṃ.",
  "tika-s0102t:1374_0": "Bhavassādadiṭṭhissādanivattanatthaṃ kāmassādaggahaṇaṃ.",
  "tika-s0102t:1374_1": "Assādayatoti abhiramantassa.",
  "tika-s0102t:1374_2": "Abhinandatoti sappītikataṇhāvasena nandantassa.",
  "tika-s0102t:1374_3": "Padadvayenāpi balavato kāmarāgassa paccayabhūtā kāmarāguppatti vuttā.",
  "tika-s0102t:1374_4": "Esa nayo sesesupi.",
  "tika-s0102t:1374_5": "Aniṭṭhārammaṇeti ettha “āpāthagate”ti vibhattivipariṇāmanavasena “āpāthagata”nti padaṃ ānetvā sambandhitabbaṃ.",
  "tika-s0102t:1374_6": "Etaṃ ārammaṇanti etaṃ evaṃsukhumaṃ evaṃdubbibhāgaṃ ārammaṇaṃ.",
  "tika-s0102t:1374_7": "“Niccaṃ dhuva”nti idaṃ nidassanamattaṃ.",
  "tika-s0102t:1374_8": "“Ucchijjissati vinassissatīti gaṇhato”ti evamādīnampi saṅgaho icchitabbo.",
  "tika-s0102t:1374_9": "Paṭhamāya sakkāyadiṭṭhiyā anurodhavasena “satto nu kho”ti,",
  "tika-s0102t:1374_10": "itarāya anurodhavasena “sattassa nu kho”ti vicikicchato.",
  "tika-s0102t:1374_11": "Attattaniyādigāhānugatā hi vicikicchā diṭṭhiyā asati abhāvato.",
  "tika-s0102t:1374_12": "Bhavaṃ patthentassāti “īdise sampattibhave yasmā amhākaṃ idaṃ iṭṭhaṃ rūpārammaṇaṃ sulabhaṃ jātaṃ,",
  "tika-s0102t:1374_13": "tasmā āyatimpi ediso,",
  "tika-s0102t:1374_14": "ito vā uttaritaro sampattibhavo bhaveyyā”ti bhavaṃ nikāmentassa.",
  "tika-s0102t:1374_15": "Evarūpanti evarūpaṃ rūpaṃ.",
  "tika-s0102t:1374_16": "Taṃsadise hi tabbohāravasenevaṃ vuttaṃ.",
  "tika-s0102t:1374_17": "Bhavati hi taṃsadisesu tabbohāro yathā “sā eva tittirī,",
  "tika-s0102t:1374_18": "tāni eva osadhānī”ti.",
  "tika-s0102t:1374_19": "Usūyatoti usūyaṃ issaṃ uppādayato.",
  "tika-s0102t:1374_20": "Aññassa maccharāyatoti aññena asādhāraṇabhāvakaraṇena macchariyaṃ karoto.",
  "tika-s0102t:1374_21": "Sabbeheva yathāvuttehi navahi saṃyojanehi.",
  "tika-s0102t:1375_0": "Tañca kāraṇanti subhanimittapaṭighanimittādivibhāgaṃ iṭṭhāniṭṭhādirūpārammaṇañceva tajjāyonisomanasikārañcāti tassa tassa saṃyojanassa kāraṇaṃ.",
  "tika-s0102t:1375_1": "Avikkhambhitāsamūhatabhūmiladdhuppannaṃ taṃ sandhāya “appahīnaṭṭhena uppannassā”ti vuttaṃ.",
  "tika-s0102t:1375_2": "Vattamānuppannatā samudācāraggahaṇeneva gahitā.",
  "tika-s0102t:1375_3": "Yena kāraṇenāti yena vipassanāsamathabhāvanāsaṅkhātena kāraṇena.",
  "tika-s0102t:1375_4": "Tañhi tassa tadaṅgavasena ceva vikkhambhanavasena ca pahānakāraṇaṃ.",
  "tika-s0102t:1375_5": "Issāmacchariyānaṃ apāyagamanīyatāya paṭhamamaggavajjhatā vuttā.",
  "tika-s0102t:1375_6": "Yadi evaṃ “tiṇṇaṃ saṃyojanānaṃ parikkhayā sotāpanno hotī”ti suttapadaṃ kathanti?",
  "tika-s0102t:1375_7": "Taṃ suttantapariyāyena vuttaṃ.",
  "tika-s0102t:1375_8": "Yathānulomasāsanā hi suttantadesanā,",
  "tika-s0102t:1375_9": "ayaṃ pana abhidhammanayena saṃvaṇṇanāti nāyaṃ dosoti.",
  "tika-s0102t:1375_10": "Oḷārikassāti thūlassa,",
  "tika-s0102t:1375_11": "yato abhiṇhasamuppattipariyuṭṭhānatibbatāva hoti.",
  "tika-s0102t:1375_12": "Aṇusahagatassāti vuttappakārābhāvena aṇubhāvaṃ sukhumabhāvaṃ gatassa.",
  "tika-s0102t:1375_13": "Uddhaccasaṃyojanassapettha anuppādo vuttoyevāti daṭṭhabbo yathāvuttasaṃyojanehi avinābhāvato.",
  "tika-s0102t:1375_14": "Ekatthatāya sotādīnaṃ sabhāvasarasalakkhaṇavasena pajānanā,",
  "tika-s0102t:1375_15": "tappaccayānaṃ saṃyojanānaṃ uppādādipajānanā ca vuttanayeneva veditabbāti dassento “eseva nayo”ti atidisati.",
  "tika-s0102t:1376_0": "Attano vā dhammesūti attano ajjhattikāyatanadhammesu,",
  "tika-s0102t:1376_1": "attano ubhayadhammesu vā.",
  "tika-s0102t:1376_2": "Imasmiṃ pakkhe ajjhattikāyatanapariggaṇhanenāti ajjhattikāyatanapariggaṇhanamukhenāti attho.",
  "tika-s0102t:1376_3": "Evañca anavasesato saparasantānesu āyatanānaṃ pariggaho siddho hoti.",
  "tika-s0102t:1376_4": "Parassa vā dhammesūti etthāpi eseva nayo.",
  "tika-s0102t:1376_5": "Rūpāyatanassāti aḍḍhekādasappabhedassa rūpasabhāvassa āyatanassa rūpakkhandhe “vuttanayena nīharitabbo”ti ānetvā sambandhitabbaṃ.",
  "tika-s0102t:1376_6": "Sesakkhandhesūti vedanāsaññāsaṅkhārakkhandhesu.",
  "tika-s0102t:1376_7": "Vuttanayenāti iminā atidesena rūpakkhandhe “āhārasamudayā”ti viññāṇakkhandhe “nāmarūpasamudayā”ti sesakhandhesu",
  "tika-s0102t:1376_8": "“phassasamudayā”ti imaṃ visesaṃ vibhāveti,",
  "tika-s0102t:1376_9": "itaraṃ pana sabbattha samānanti khandhapabbe viya āyatanapabbepi lokuttaranivattanaṃ pāḷiyaṃ gahitaṃ natthīti vuttaṃ “lokuttaradhammā na gahetabbā”ti.",
  "tika-s0102t:1376_10": "Sesaṃ vuttanayameva.",
  "tika-s0102t:1377_0": "Āyatanapabbavaṇṇanā niṭṭhitā.",
  "tika-s0102t:1378_0": "Bojjhaṅgapabbavaṇṇanā",
  "tika-s0102t:1379_0": "385.",
  "tika-s0102t:1379_1": "Bujjhanakasattassāti kilesaniddāya paṭibujjhanakasattassa,",
  "tika-s0102t:1379_2": "ariyasaccānaṃ vā paṭivijjhanakasattassa.",
  "tika-s0102t:1379_3": "Aṅgesūti kāraṇesu,",
  "tika-s0102t:1379_4": "avayavesu vā.",
  "tika-s0102t:1379_5": "Udayavayañāṇuppattito paṭṭhāya sambodhipaṭipadāyaṃ ṭhito nāma hotīti āha “āraddhavipassakato paṭṭhāya yogāvacaroti sambodhī”ti.",
  "tika-s0102t:1379_6": "Suttantadesanā nāma pariyāyakathā,",
  "tika-s0102t:1379_7": "ayañca satipaṭṭhānadesanā lokiyamaggavasena pavattāti vuttaṃ “yogāvacaroti sambodhī”ti,",
  "tika-s0102t:1379_8": "aññathā “ariyasāvako”ti vadeyya.",
  "tika-s0102t:1380_0": "“Satisambojjhaṅgaṭṭhānīyā”ti padassa attho “vicikicchāṭṭhānīyā”ti ettha vuttanayena veditabbo.",
  "tika-s0102t:1380_1": "Tanti yonisomanasikāraṃ.",
  "tika-s0102t:1380_2": "Tatthāti satiyaṃ,",
  "tika-s0102t:1380_3": "nipphādetabbe cetaṃ bhummaṃ.",
  "tika-s0102t:1381_0": "Sati ca sampajaññañca satisampajaññaṃ.",
  "tika-s0102t:1381_1": "Atha vā satippadhānaṃ abhikkantādisātthakabhāvapariggaṇhanañāṇaṃ satisampajaññaṃ.",
  "tika-s0102t:1381_2": "Taṃ sabbattha satokārībhāvāvahattā satisambojjhaṅgassa uppādāya hoti.",
  "tika-s0102t:1381_3": "Yathā paccanīkadhammappahānaṃ,",
  "tika-s0102t:1381_4": "anurūpadhammasevanā ca anuppannānaṃ kusalānaṃ dhammānaṃ uppādāya hoti,",
  "tika-s0102t:1381_5": "evaṃ satirahitapuggalavivajjanā,",
  "tika-s0102t:1381_6": "satokārīpuggalasevanā,",
  "tika-s0102t:1381_7": "tattha ca yuttappayuttatā satisambojjhaṅgassa uppādāya hotīti imamatthaṃ dasseti “satisampajañña”ntiādinā.",
  "tika-s0102t:1381_8": "Tissadattatthero nāma,",
  "tika-s0102t:1381_9": "yo bodhimaṇḍe suvaṇṇasalākaṃ gahetvā “aṭṭhārasasu bhāsāsu katarabhāsāya dhammaṃ kathemī”ti parisaṃ pavāresi.",
  "tika-s0102t:1381_10": "Abhayattheroti dattābhayattheramāha.",
  "tika-s0102t:1382_0": "Dhammānaṃ,",
  "tika-s0102t:1382_1": "dhammesu vā vicayo dhammavicayo,",
  "tika-s0102t:1382_2": "so eva sambojjhaṅgo,",
  "tika-s0102t:1382_3": "tassa dhammavicayasambojjhaṅgassa.",
  "tika-s0102t:1382_4": "“Kusalākusalā dhammā”tiādīsu yaṃ vattabbaṃ,",
  "tika-s0102t:1382_5": "taṃ heṭṭhā vuttanayameva.",
  "tika-s0102t:1382_6": "Tattha yonisomanasikārabahulīkāroti kusalādīnaṃ taṃtaṃsabhāvasarasalakkhaṇaādikassa yāthāvato avabujjhanavasena uppanno ñāṇasampayuttacittuppādo.",
  "tika-s0102t:1382_7": "So hi aviparītamanasikāratāya “yonisomanasikāro”ti vutto,",
  "tika-s0102t:1382_8": "tadābhogatāya āvajjanāpi taggatikā eva,",
  "tika-s0102t:1382_9": "tassa abhiṇhaṃ pavattanaṃ bahulīkāro.",
  "tika-s0102t:1382_10": "Bhiyyobhāvāyāti punappunaṃ bhāvāya.",
  "tika-s0102t:1382_11": "Vepullāyāti vipulabhāvāya.",
  "tika-s0102t:1382_12": "Pāripūriyāti paribrūhanāya.",
  "tika-s0102t:1383_0": "Paripucchakatāti pariyogāhetvā pucchakabhāvo.",
  "tika-s0102t:1383_1": "Ācariye payirupāsitvā pañcapi nikāye saha aṭṭhakathāya pariyogāhetvā yaṃ yaṃ tattha gaṇṭhiṭṭhānabhūtaṃ,",
  "tika-s0102t:1383_2": "taṃ taṃ “idaṃ bhante kathaṃ,",
  "tika-s0102t:1383_3": "imassa ko attho”ti khandhāyatanādiatthaṃ pucchantassa dhammavicayasambojjhaṅgo uppajjati.",
  "tika-s0102t:1383_4": "Tenāha “khandhadhātu…pe…",
  "tika-s0102t:1383_5": "bahulatā”ti.",
  "tika-s0102t:1383_6": "Vatthūnaṃ visadabhāvakaraṇanti ettha cittacetasikānaṃ pavattiṭṭhānabhāvato sarīraṃ,",
  "tika-s0102t:1383_7": "tappaṭibaddhāni cīvarāni ca “vatthūnī”ti adhippetāni,",
  "tika-s0102t:1383_8": "tāni yathā cittassa sukhāvahāni honti,",
  "tika-s0102t:1383_9": "tathā karaṇaṃ tesaṃ visadabhāvakaraṇaṃ.",
  "tika-s0102t:1383_10": "Tena vuttaṃ “ajjhattikabāhirāna”ntiādi.",
  "tika-s0102t:1383_11": "Ussannadosanti vātādiussannadosaṃ.",
  "tika-s0102t:1383_12": "Sedamalamakkhitanti sedena ceva jallikāsaṅkhātena sarīramalena ca makkhitaṃ. Ca-",
  "tika-s0102t:1383_13": "saddena aññampi sarīrassa,",
  "tika-s0102t:1383_14": "cittassa ca pīḷāvahaṃ saṅgaṇhāti.",
  "tika-s0102t:1383_15": "Senāsanaṃ vāti vā-",
  "tika-s0102t:1383_16": "saddena pattādīnaṃ saṅgaho daṭṭhabbo.",
  "tika-s0102t:1383_17": "Avisade sati,",
  "tika-s0102t:1383_18": "visayabhūte vā.",
  "tika-s0102t:1383_19": "Kathaṃ bhāvanamanuyuttassa tāni visayo?",
  "tika-s0102t:1383_20": "Antarantarā pavattanakacittuppādavasenevaṃ vuttaṃ.",
  "tika-s0102t:1383_21": "Te hi cittuppādā cittekaggatāya aparisuddhabhāvāya saṃvattanti.",
  "tika-s0102t:1383_22": "Cittacetasikesu nissayādipaccayabhūtesu.",
  "tika-s0102t:1383_23": "Ñāṇampīti pi-",
  "tika-s0102t:1383_24": "saddo sampiṇḍanattho,",
  "tika-s0102t:1383_25": "tena na kevalaṃ taṃ vatthuyeva,",
  "tika-s0102t:1383_26": "atha kho tasmiṃ aparisuddhe ñāṇampi aparisuddhaṃ hotīti nissayāparisuddhiyā taṃnissitāparisuddhi viya",
  "tika-s0102t:1383_27": "visayassa aparisuddhatāya visayino aparisuddhiṃ dasseti.",
  "tika-s0102t:1384_0": "Samabhāvakaraṇanti kiccato anūnādhikabhāvakaraṇaṃ.",
  "tika-s0102t:1384_1": "Saddheyyavatthusmiṃ paccayavasena adhimokkhakiccassa paṭutarabhāvena,",
  "tika-s0102t:1384_2": "paññāya avisadatāya,",
  "tika-s0102t:1384_3": "vīriyādīnañca sithilatādinā saddhindriyaṃ balavaṃ hoti.",
  "tika-s0102t:1384_4": "Tenāha “itarāni mandānī”ti.",
  "tika-s0102t:1384_5": "Tatoti tasmā saddhindriyassa balavabhāvato,",
  "tika-s0102t:1384_6": "itaresañca mandattā.",
  "tika-s0102t:1384_7": "Kosajjapakkhe patituṃ adatvā sampayuttadhammānaṃ paggaṇhanaṃ anubalappadānaṃ paggaho,",
  "tika-s0102t:1384_8": "paggahova kiccaṃ paggahakiccaṃ,",
  "tika-s0102t:1384_9": "“kātuṃ na sakkotī”ti ānetvā sambandhitabbaṃ.",
  "tika-s0102t:1384_10": "Ārammaṇaṃ upagantvā ṭhānaṃ,",
  "tika-s0102t:1384_11": "anissajjanaṃ vā upaṭṭhānaṃ.",
  "tika-s0102t:1384_12": "Vikkhepapaṭikkhepo,",
  "tika-s0102t:1384_13": "yena vā sampayuttā avikkhittā honti,",
  "tika-s0102t:1384_14": "so avikkhepo.",
  "tika-s0102t:1384_15": "Rūpagataṃ viya cakkhunā yena yāthāvato visayasabhāvaṃ passati,",
  "tika-s0102t:1384_16": "taṃ dassanakiccaṃ.",
  "tika-s0102t:1384_17": "Kātuṃ na sakkoti balavatā saddhindriyena abhibhūtattā.",
  "tika-s0102t:1384_18": "Sahajātadhammesu hi indaṭṭhaṃ kārentānaṃ sahapavattamānānaṃ dhammānaṃ ekarasatāvaseneva atthasiddhi,",
  "tika-s0102t:1384_19": "na aññathā.",
  "tika-s0102t:1384_20": "Tasmāti vuttamevatthaṃ kāraṇabhāvena paccāmasati.",
  "tika-s0102t:1384_21": "Tanti saddhindriyaṃ.",
  "tika-s0102t:1384_22": "Dhammasabhāvapaccavekkhaṇenāti yassa saddheyyassa vatthuno uḷāratādiguṇe adhimuccanassa sātisayappavattiyā saddhindriyaṃ balavaṃ jātaṃ,",
  "tika-s0102t:1384_23": "tassa paccayapaccayuppannatādivibhāgato yāthāvato vīmaṃsanena.",
  "tika-s0102t:1384_24": "Evañhi evaṃdhammatānayena sabhāvasarasato pariggayhamāne savipphāro adhimokkho na hoti “ayaṃ imesaṃ dhammānaṃ",
  "tika-s0102t:1384_25": "sabhāvo”ti parijānanavasena paññābyāpārassa sātisayattā.",
  "tika-s0102t:1384_26": "Dhuriyadhammesu hi yathā saddhāya balavabhāve paññāya mandabhāvo hoti,",
  "tika-s0102t:1384_27": "evaṃ paññāya balavabhāve saddhāya mandabhāvo hotīti.",
  "tika-s0102t:1384_28": "Tena vuttaṃ “taṃ dhammasabhāvapaccavekkhaṇena vā,",
  "tika-s0102t:1384_29": "yathā vā manasikaroto balavaṃ jātaṃ,",
  "tika-s0102t:1384_30": "tathā amanasikārena hāpetabba”nti.",
  "tika-s0102t:1384_31": "Tathā amanasikārenāti yenākārena bhāvanaṃ anuyuñjantassa saddhindriyaṃ balavaṃ jātaṃ,",
  "tika-s0102t:1384_32": "tenākārena bhāvanāya ananuyuñjanatoti vuttaṃ hoti.",
  "tika-s0102t:1384_33": "Idha duvidhena saddhindriyassa balavabhāvo attano vā paccayavisesena kiccuttariyato,",
  "tika-s0102t:1384_34": "vīriyādīnaṃ vā mandakiccatāya.",
  "tika-s0102t:1384_35": "Tattha paṭhamavikappe hāpanavidhi dassito.",
  "tika-s0102t:1384_36": "Dutiyakappe pana yathā manasi karoto vīriyādīnaṃ mandakiccatāya saddhindriyaṃ balavaṃ jātaṃ,",
  "tika-s0102t:1384_37": "tathā amanasikārena,",
  "tika-s0102t:1384_38": "vīriyādīnaṃ paṭukiccabhāvāvahena manasikārena saddhindriyaṃ tehi samarasaṃ karontena hāpetabbaṃ.",
  "tika-s0102t:1384_39": "Iminā nayena sesindriyesupi hāpanavidhi veditabbo.",
  "tika-s0102t:1385_0": "Vakkalittheravatthūti.",
  "tika-s0102t:1385_1": "So hi āyasmā saddhādhimuttatāya katādhikāro satthu rūpakāyadassanappasuto eva hutvā viharanto satthārā “kiṃ te vakkali iminā pūtikāyena diṭṭhena,",
  "tika-s0102t:1385_2": "yo kho vakkali dhammaṃ passati,",
  "tika-s0102t:1385_3": "so maṃ passatī”tiādinā ovaditvā kammaṭṭhāne niyojitopi taṃ ananuyuñjanto paṇāmito attānaṃ vinipātetuṃ papātaṭṭhānaṃ abhiruhi,",
  "tika-s0102t:1385_4": "atha naṃ satthā yathānisinnova obhāsaṃ vissajjanena attānaṃ dassetvā –",
  "tika-s0102t:1386_0": "“Pāmojjabahulo bhikkhu, pasanno buddhasāsane;",
  "tika-s0102t:1387_0": "Adhigacche padaṃ santaṃ, saṅkhārūpasamaṃ sukha”nti. –",
  "tika-s0102t:1388_0": "Gāthaṃ vatvā “ehi vakkalī”ti āha.",
  "tika-s0102t:1388_1": "So tena amateneva abhisitto haṭṭhatuṭṭho hutvā vipassanaṃ paṭṭhapesi.",
  "tika-s0102t:1388_2": "Saddhāya balavabhāvato vipassanāvīthiṃ na otarati,",
  "tika-s0102t:1388_3": "taṃ ñatvā bhagavā tassa indriyasamattapaṭipādanāya kammaṭṭhānaṃ sodhetvā adāsi.",
  "tika-s0102t:1388_4": "So satthārā dinnanaye ṭhatvā vipassanaṃ ussukkāpetvā maggappaṭipāṭiyā arahattaṃ pāpuṇi.",
  "tika-s0102t:1388_5": "Tenetaṃ vuttaṃ “vakkalittheravatthu cettha nidassana”nti.",
  "tika-s0102t:1388_6": "Etthāti saddhindriyassa adhimattabhāve sesindriyānaṃ sakiccākaraṇe.",
  "tika-s0102t:1389_0": "Itarakiccabhedanti upaṭṭhānādikiccavisesaṃ.",
  "tika-s0102t:1389_1": "Passaddhādīti ādi-",
  "tika-s0102t:1389_2": "saddena samādhiupekkhāsambojjhaṅgānaṃ saṅgaho daṭṭhabbo.",
  "tika-s0102t:1389_3": "Hāpetabbanti yathā saddhindriyassa balavabhāvo dhammasabhāvapaccavekkhaṇena hāyati,",
  "tika-s0102t:1389_4": "evaṃ vīriyindriyassa adhimattatā passaddhiādibhāvanāya hāyati samādhipakkhiyattā tassā.",
  "tika-s0102t:1389_5": "Tathā hi samādhindriyassa adhimattataṃ kosajjapātato rakkhantī vīriyādibhāvanā viya vīriyindriyassa adhimattataṃ",
  "tika-s0102t:1389_6": "uddhaccapātato rakkhantī ekaṃsato hāpeti.",
  "tika-s0102t:1389_7": "Tena vuttaṃ “passaddhaādibhāvanāya hāpetabba”nti.",
  "tika-s0102t:1389_8": "Soṇattherassa vatthūti sukumārasoṇattherassa vatthu.",
  "tika-s0102t:1389_9": "so hi āyasmā satthu santike kammaṭṭhānaṃ gahetvā sītavane viharanto “mama sarīraṃ sukhumālaṃ,",
  "tika-s0102t:1389_10": "na ca sakkā sukheneva sukhaṃ adhigantuṃ,",
  "tika-s0102t:1389_11": "kilametvāpi samaṇadhammo kātabbo”ti taṃ ṭhānacaṅkamameva adhiṭṭhāya padhānaṃ anuyuñjanto pādatalesu phoṭesu",
  "tika-s0102t:1389_12": "uṭṭhitesupi vedanaṃ ajjhupekkhitvā daḷhaṃ vīriyaṃ karonto accāraddhavīriyatāya visesaṃ nibbattetuṃ nāsakkhi.",
  "tika-s0102t:1389_13": "Satthā tattha gantvā vīṇūpamovādena ovaditvā vīriyasamatāyojanavīthiṃ dassento kammaṭṭhānaṃ sodhetvā gijjhakūṭaṃ gato.",
  "tika-s0102t:1389_14": "Theropi satthārā dinnanayena vīriyasamataṃ yojetvā bhāvento vipassanaṃ ussukkāpetvā arahatte patiṭṭhāsi.",
  "tika-s0102t:1389_15": "Tena vuttaṃ “soṇattherassa vatthu dassetabba”nti.",
  "tika-s0102t:1389_16": "Sesesupīti satisamādhipaññindriyesupi.",
  "tika-s0102t:1390_0": "Samatanti saddhāpaññānaṃ aññamaññaṃ anūnānadhikabhāvaṃ,",
  "tika-s0102t:1390_1": "tathā samādhivīriyānaṃ.",
  "tika-s0102t:1390_2": "Yathā hi saddhāpaññānaṃ visuṃ visuṃ dhuriyadhammabhūtānaṃ kiccato aññamaññaṃ nātivattanaṃ visesato icchitabbaṃ,",
  "tika-s0102t:1390_3": "yato nesaṃ samadhuratāya appanā sampajjati,",
  "tika-s0102t:1390_4": "evaṃ samādhivīriyānaṃ kosajjuddhaccapakkhikānaṃ samarasatāya sati aññamaññūpatthambhanato sampayuttadhammānaṃ",
  "tika-s0102t:1390_5": "antadvayapātābhāvena sammadeva appanā ijjhati.",
  "tika-s0102t:1390_6": "“Balavasaddho”tiādi byatirekamukhena vuttasseva atthassa samatthanaṃ.",
  "tika-s0102t:1390_7": "Tassattho yo balavatiyā saddhāya samannāgato avisadañāṇo,",
  "tika-s0102t:1390_8": "so mudhappasanno hoti,",
  "tika-s0102t:1390_9": "na aveccappasanno.",
  "tika-s0102t:1390_10": "Tathā hi avatthusmiṃ pasīdati seyyathāpi titthiyasāvakā.",
  "tika-s0102t:1390_11": "Kerāṭikapakkhanti sāṭheyyapakkhaṃ bhajati.",
  "tika-s0102t:1390_12": "Saddhāhīnāya paññāya atidhāvanto “deyyavatthupariccāgena vinā cittuppādamattenapi dānamayaṃ puññaṃ hotī”tiādīni parikappeti hetupatirūpakehi vañcito,",
  "tika-s0102t:1390_13": "evaṃbhūto ca sukkhatakkaviluttacitto paṇḍitānaṃ vacanaṃ nādiyati saññattiṃ na gacchati.",
  "tika-s0102t:1390_14": "Tenāha “bhesajjasamuṭṭhito viya rogo atekiccho hotī”ti.",
  "tika-s0102t:1390_15": "Yathā cettha saddhāpaññānaṃ aññamaññaṃ visamabhāvo na atthāvaho,",
  "tika-s0102t:1390_16": "anatthāvahova, evaṃ,",
  "tika-s0102t:1390_17": "samādhivīriyānaṃ aññamaññaṃ visamabhāvo na atthāvaho,",
  "tika-s0102t:1390_18": "anatthāvahova,",
  "tika-s0102t:1390_19": "tathā na avikkhepāvaho,",
  "tika-s0102t:1390_20": "vikkhepāvahovāti.",
  "tika-s0102t:1390_21": "Kosajjaṃ abhibhavati,",
  "tika-s0102t:1390_22": "tena appanaṃ na pāpuṇātīti adhippāyo.",
  "tika-s0102t:1390_23": "Uddhaccaṃ abhibhavatīti etthāpi eseva nayo.",
  "tika-s0102t:1390_24": "Tadubhayanti saddhāpaññādvayaṃ,",
  "tika-s0102t:1390_25": "samādhivīriyadvayañca.",
  "tika-s0102t:1390_26": "Samaṃ kātabbanti samarasaṃ kātabbaṃ.",
  "tika-s0102t:1391_0": "Samādhikammikassāti samathakammaṭṭhānikassa.",
  "tika-s0102t:1391_1": "Evanti evaṃ sante,",
  "tika-s0102t:1391_2": "saddhāya thokaṃ balavabhāve satīti attho.",
  "tika-s0102t:1391_3": "Saddahantoti “pathavī pathavīti manasikaraṇamattena kathaṃ jhānuppattī”ti acintetvā “addhā sammāsambuddhena",
  "tika-s0102t:1391_4": "vuttavidhi ijjhissatī”ti saddahanto saddhaṃ janento.",
  "tika-s0102t:1391_5": "Okappentoti ārammaṇaṃ anupavisitvā viya adhimuccanavasena avakappento pakkhandanto.",
  "tika-s0102t:1391_6": "Ekaggatā balavatī vaṭṭati samādhippadhānattā jhānassa.",
  "tika-s0102t:1391_7": "Ubhinnanti samādhipaññānaṃ.",
  "tika-s0102t:1391_8": "Samādhikammikassa samādhino adhimattatāya paññāya adhimattatāpi icchitabbāti āha “samatāyapī”ti,",
  "tika-s0102t:1391_9": "samabhāvenāpīti attho.",
  "tika-s0102t:1391_10": "Appanāti lokiyappanā.",
  "tika-s0102t:1391_11": "Tathā hi “hotiyevā”ti sāsaṅkaṃ vadati.",
  "tika-s0102t:1391_12": "Lokuttarappanā pana tesaṃ samabhāveneva icchitā.",
  "tika-s0102t:1391_13": "Yathāha “samathavipassanaṃ yuganandhaṃ bhāvetī”ti.",
  "tika-s0102t:1392_0": "Yadi visesato saddhāpaññānaṃ,",
  "tika-s0102t:1392_1": "samādhivīriyānañca samatāva icchitā,",
  "tika-s0102t:1392_2": "kathaṃ satīti āha “sati pana sabbattha balavatī vaṭṭatī”ti.",
  "tika-s0102t:1392_3": "Sabbatthāti līnuddhaccapakkhikesu pañcasu indriyesu.",
  "tika-s0102t:1392_4": "Uddhaccapakkhikekadese gaṇhanto “saddhāvīriyapaññāna”nti āha.",
  "tika-s0102t:1392_5": "Aññathā pīti ca gahetabbā siyā.",
  "tika-s0102t:1392_6": "Tathā hi “kosajjapakkhikena samādhinā” icceva vuttaṃ,",
  "tika-s0102t:1392_7": "na “passaddhisamādhiupekkhāhī”ti.",
  "tika-s0102t:1392_8": "Sāti sati.",
  "tika-s0102t:1392_9": "Sabbesu rājakammesu niyutto sabbakammiko.",
  "tika-s0102t:1392_10": "Tenāti tena sabbattha icchitabbaṭṭhena kāraṇena.",
  "tika-s0102t:1392_11": "Āha aṭṭhakathāyaṃ.",
  "tika-s0102t:1392_12": "Sabbattha niyuttā sabbatthikā sabbattha līne,",
  "tika-s0102t:1392_13": "uddhate ca citte icchitabbattā,",
  "tika-s0102t:1392_14": "sabbe vā līne,",
  "tika-s0102t:1392_15": "uddhate ca citte bhāvetabbā bojjhaṅgā atthikā etāyāti sabbatthikā.",
  "tika-s0102t:1392_16": "Cittanti kusalaṃ cittaṃ.",
  "tika-s0102t:1392_17": "Tassa hi sati paṭisaraṇaṃ parāyaṇaṃ appattassa pattiyā anadhigatassa adhigamāya.",
  "tika-s0102t:1392_18": "Tenāha “ārakkhapaccupaṭṭhānā”tiādi.",
  "tika-s0102t:1393_0": "Khandhādibhede anogāḷhapaññānanti pariyattibāhusaccavasenapi khandhāyatanādīsu appatiṭṭhitabuddhīnaṃ.",
  "tika-s0102t:1393_1": "Bahussutasevanā hi sutamayañāṇāvahā.",
  "tika-s0102t:1393_2": "Taruṇavipassanāsamaṅgīpi bhāvanāmayañāṇe ṭhitattā ekaṃsato paññavā eva nāma hotīti āha “samapaññāsa lakkhaṇapariggāhikāya",
  "tika-s0102t:1393_3": "udayabbayapaññāya samannāgatapuggalasevanā”ti.",
  "tika-s0102t:1393_4": "Ñeyyadhammassa gambhīrabhāvavasena tapparicchedakañāṇassa gambhīrabhāvaggahaṇanti āha “gambhīresu khandhādīsu pavattāya gambhīrapaññāyā”ti.",
  "tika-s0102t:1393_5": "Tañhi ñeyyaṃ tādisāya paññāya caritabbato gambhīrañāṇacariyaṃ,",
  "tika-s0102t:1393_6": "tassā vā paññāya tattha pabhedato pavatti gambhīrañāṇacariyā,",
  "tika-s0102t:1393_7": "tassā paccavekkhaṇāti āha “gambhīrapaññāya pabhedapaccavekkhaṇā”ti.",
  "tika-s0102t:1393_8": "Yathā sativepullappatto nāma arahā eva,",
  "tika-s0102t:1393_9": "evaṃ paññāvepullappattotipi so evāti āha “arahattamaggena bhāvanāpāripūrī hotī”ti.",
  "tika-s0102t:1393_10": "Vīriyādīsupi eseva nayo.",
  "tika-s0102t:1394_0": "“Tattaṃ ayokhilaṃ hatthe gamentī”tiādinā vuttapañcavidhabandhanakammakāraṇā niraye nibbattasattassa yebhuyyena sabbapaṭhamaṃ karontīti,",
  "tika-s0102t:1394_1": "devadūtasuttādīsu tassa ādito vuttattā ca āha “pañcavidhabandhanakammakāraṇato paṭṭhāyā”ti.",
  "tika-s0102t:1394_2": "Sakaṭavahanādikāleti ādi-",
  "tika-s0102t:1394_3": "saddena tadaññamanussehi,",
  "tika-s0102t:1394_4": "tiracchānehi ca vibādhiyamānakālaṃ saṅgaṇhāti.",
  "tika-s0102t:1394_5": "“Ekaṃ buddhantara”nti idaṃ aparāparaṃ petesu eva uppajjanakasattavasena vuttaṃ,",
  "tika-s0102t:1394_6": "ekaccānaṃ vā petānaṃ ekaccatiracchānānaṃ viya tathā dīghāyukatāpi siyāti tathā vuttaṃ.",
  "tika-s0102t:1394_7": "Tathā hi “kālo nāgarājā catunnaṃ buddhānaṃ sammukhībhāvaṃ labhitvā ṭhito metteyyassapi bhagavato sammukhībhāvaṃ labhissatī”ti vadanti,",
  "tika-s0102t:1394_8": "yaṃ tassa kappāyukatā vuttā.",
  "tika-s0102t:1395_0": "Ānisaṃsadassāvinoti “vīriyāyatto eva sabbo lokuttaro,",
  "tika-s0102t:1395_1": "lokiyo ca visesādhigamo”ti evaṃ vīriye ānisaṃsadassanasīlassa.",
  "tika-s0102t:1395_2": "Gamanavīthinti sapubbabhāgaṃ nibbānagāminiṃ paṭipadaṃ,",
  "tika-s0102t:1395_3": "saha vipassanāya ariyamaggapaṭipāṭi,",
  "tika-s0102t:1395_4": "sattavisuddhiparamparā vā.",
  "tika-s0102t:1395_5": "Sā hi bhikkhuno vaṭṭaniyyānāya gantabbā paṭipadāti katvā gamanavīthi nāma.",
  "tika-s0102t:1395_6": "Kāyadaḷhībahuloti yathā tathā kāyassa daḷhīkammappasuto.",
  "tika-s0102t:1395_7": "Piṇḍanti raṭṭhapiṇḍaṃ.",
  "tika-s0102t:1395_8": "Paccayadāyakānaṃ attani kārassa attano sammāpaṭipattiyā mahapphalabhāvassa karaṇena piṇḍassa bhikkhāya paṭipūjanā piṇḍāpacāyanaṃ.",
  "tika-s0102t:1396_0": "Nīharantoti pattathavikato nīharanto.",
  "tika-s0102t:1396_1": "Taṃ saddaṃ sutvāti taṃ upāsikāya vacanaṃ attano vasanapaṇṇasāladvāre ṭhitova pañcābhiññatāya dibbasotena sutvā.",
  "tika-s0102t:1396_2": "Manussasampatti,",
  "tika-s0102t:1396_3": "dibbasampatti,",
  "tika-s0102t:1396_4": "nibbānasampattīti imā tisso sampattiyo.",
  "tika-s0102t:1396_5": "Dātuṃ sakkhissasīti “tayi katena dānamayena,",
  "tika-s0102t:1396_6": "veyyāvaccamayena ca puññakammena khettavisesabhāvūpagamanena aparāparaṃ devamanussasampattiyo,",
  "tika-s0102t:1396_7": "ante nibbānasampattiñca dātuṃ sakkhissasī”ti thero attānaṃ pucchati.",
  "tika-s0102t:1396_8": "Sitaṃ karonto vāti “akiccheneva mayā vaṭṭadukkhaṃ samatikkanta”nti paccavekkhaṇāvasāne sañjātapāmojjavasena sitaṃ karonto eva.",
  "tika-s0102t:1397_0": "Vippaṭipannanti jātidhammakuladhammādilaṅghanena asammāpaṭipannaṃ.",
  "tika-s0102t:1397_1": "Evaṃ yathā asammāpaṭipanno putto tāya eva asammāpaṭipattiyā kulasantānato bāhiro hutvā pitu santikā dāyajjassa na bhāgī, evaṃ.",
  "tika-s0102t:1397_2": "Kusītopi tena kusītabhāvena asammāpaṭipanno satthu santikā laddhabbaariyadhanadāyajjassa na bhāgī.",
  "tika-s0102t:1397_3": "Āraddhavīriyova labhati sammāpaṭipajjanato.",
  "tika-s0102t:1397_4": "Uppajjati vīriyasambojjhaṅgoti yojanā,",
  "tika-s0102t:1397_5": "evaṃ sabbattha.",
  "tika-s0102t:1398_0": "Mahāti sīlādīhi guṇehi mahanto vipulo anaññasādhāraṇo.",
  "tika-s0102t:1398_1": "Taṃ panassa guṇamahattaṃ dasasahassilokadhātukampanena loke pākaṭanti dassento “satthuno hī”tiādimāha.",
  "tika-s0102t:1399_0": "Yasmā satthusāsane pabbajitassa pabbajjūpagamena sakyaputtassabhāvo sampajāyati,",
  "tika-s0102t:1399_1": "tasmā buddhaputtabhāvaṃ dassento “asambhinnāyā”tiādimāha.",
  "tika-s0102t:1400_0": "Alasānaṃ bhāvanāya nāmamattampi ajānantānaṃ kāyadaḷhībahulānaṃ yāvadatthaṃ bhuñjitvā seyyasukhādianuyuñjanakānaṃ",
  "tika-s0102t:1400_1": "tiracchānakathikānaṃ puggalānaṃ dūrato vajjanā kusītapuggalaparivajjanā.",
  "tika-s0102t:1400_2": "“Divasaṃ caṅkamena nisajjāyā”tiādinā bhāvanāraddhavasena āraddhavīriyānaṃ daḷhaparakkamānaṃ kālena kālaṃ upasaṅkamanā āraddhavīriyapuggalasevanā.",
  "tika-s0102t:1400_3": "Tenāha “kucchiṃ pūretvā”tiādi.",
  "tika-s0102t:1400_4": "Visuddhimagge pana jātimahattapaccavekkhaṇā,",
  "tika-s0102t:1400_5": "sabrahmacārīmahattapaccavekkhaṇāti idaṃ dvayaṃ na gahitaṃ,",
  "tika-s0102t:1400_6": "thinamiddhavinodanatā,",
  "tika-s0102t:1400_7": "sammappadhānapaccavekkhaṇatāti idaṃ dvayaṃ gahitaṃ.",
  "tika-s0102t:1400_8": "Tattha ānisaṃsadassāvitāya eva sammappadhānapaccavekkhaṇā gahitā hoti lokiyalokuttaravisesādhigamassa vīriyāyattatādassanabhāvato.",
  "tika-s0102t:1400_9": "Thinamiddhavinodanaṃ tadadhimuttatāya eva gahitaṃ hoti,",
  "tika-s0102t:1400_10": "vīriyuppādane yuttappayuttassa thinamiddhavinodanaṃ atthasiddhameva.",
  "tika-s0102t:1400_11": "Tattha thinamiddhavinodanakusītapuggalaparivajjanaāraddhavīriyapuggalasevana-",
  "tika-s0102t:1400_12": "tadadhimuttatāpaṭipakkhavidhamanapaccayūpasaṃhāravasena,",
  "tika-s0102t:1400_13": "apāyabhayapaccavekkhaṇādayo samuttejanavasena vīriyasambojjhaṅgassa uppādakā daṭṭhabbā.",
  "tika-s0102t:1401_0": "Purimuppannā pīti parato uppajjanakapītiyā visesakāraṇasabhāgahetubhāvato “pītiyeva pītisambojjhaṅgaṭṭhānīyā dhammā”ti vuttā,",
  "tika-s0102t:1401_1": "tassā pana bahuso pavattiyā puthuttaṃ upādāya bahuvacananiddeso.",
  "tika-s0102t:1401_2": "Yathā sā uppajjati,",
  "tika-s0102t:1401_3": "evaṃ paṭipatti tassā uppādakamanasikāro.",
  "tika-s0102t:1402_0": "“Buddhānussatī”tiādīsu vattabbaṃ visuddhimagge vuttanayeneva veditabbaṃ.",
  "tika-s0102t:1403_0": "Buddhānussatiyā upacārasamādhiniṭṭhattā vuttaṃ “yāva upacārā”ti.",
  "tika-s0102t:1403_1": "Sakalasarīraṃ pharamānoti pītisamuṭṭhānehi paṇītarūpehi sakalasarīraṃ pharamāno.",
  "tika-s0102t:1403_2": "Dhammaguṇe anussarantassāpi yāva upacārā sakalasarīraṃ pharamāno pītisambojjhaṅgo uppajjatīti yojanā,",
  "tika-s0102t:1403_3": "evaṃ sesaanussatīsu.",
  "tika-s0102t:1403_4": "Pasādanīyasuttantapaccavekkhaṇāyañca yojetabbaṃ tassāpi vimuttāyatanabhāvena taggatikattā.",
  "tika-s0102t:1403_5": "Saṅkhārānaṃ sappadesavūpasamepi nippadesavūpasame viya tathā paññāya pavattito bhāvanāmanasikāro kilesavikkhambhanasamattho",
  "tika-s0102t:1403_6": "hutvā upacārasamādhiṃ āvahanto tathārūpapītisomanassasamannāgato pītisambojjhaṅgassa uppādāya hotīti",
  "tika-s0102t:1403_7": "āha “samāpattiyā…pe…",
  "tika-s0102t:1403_8": "paccavekkhantassāpī”ti.",
  "tika-s0102t:1403_9": "Tattha “vikkhambhitā kilesā”ti pāṭho.",
  "tika-s0102t:1403_10": "Te hi na samudācarantīti. Iti-",
  "tika-s0102t:1403_11": "saddo kāraṇattho,",
  "tika-s0102t:1403_12": "yasmā na samudācaranti,",
  "tika-s0102t:1403_13": "tasmā taṃ nesaṃ asamudācāraṃ paccavekkhantassāti yojanā.",
  "tika-s0102t:1403_14": "Na hi kilese paccavekkhantassa bojjhaṅguppatti yuttā.",
  "tika-s0102t:1403_15": "Pasādanīyesu ṭhānesu pasādasinehābhāvena thūsasamahadayatā lūkhatā,",
  "tika-s0102t:1403_16": "sā tattha ādaragāravākaraṇena viññāyatīti āha “asakkaccakiriyāya saṃsūcitalūkhabhāve”ti.",
  "tika-s0102t:1404_0": "Kāyacittadarathavūpasamalakkhaṇā passaddhi eva yathāvuttabodhiaṅgabhūto passaddhisambojjhaṅgo,",
  "tika-s0102t:1404_1": "tassa passaddhisambojjhaṅgassa evaṃ uppādo hotīti yojanā.",
  "tika-s0102t:1405_0": "Paṇītabhojanasevanatāti paṇītasappāyabhojanaseva natā.",
  "tika-s0102t:1405_1": "Utuiriyāpathasukhaggahaṇena sappāyautuiriyāpathaggahaṇaṃ daṭṭhabbaṃ.",
  "tika-s0102t:1405_2": "Tañhi tividhampi sappāyaṃ seviyamānaṃ kāyassa kallatāpādanavasena cittassa kallataṃ āvahantaṃ duvidhāyapi passaddhiyā kāraṇaṃ hoti.",
  "tika-s0102t:1405_3": "Ahetukaṃ sattesu labbhamānaṃ sukhadukkhanti ayameko anto,",
  "tika-s0102t:1405_4": "issarādivisamahetukanti pana ayaṃ dutiyo.",
  "tika-s0102t:1405_5": "Ete ubho ante anupagamma yathāsakaṃ kammunā hotīti ayaṃ majjhimā paṭipatti.",
  "tika-s0102t:1405_6": "Majjhatto payogo yassa so majjhattapayogo,",
  "tika-s0102t:1405_7": "tassa bhāvo majjhattapayogatā.",
  "tika-s0102t:1405_8": "Ayañhi pahāya sāraddhakāyataṃ passaddhakāyatāya kāraṇaṃ hontī passaddhidvayaṃ āvahati,",
  "tika-s0102t:1405_9": "eteneva sāraddhakāyapuggalaparivajjanapassaddhakāyapuggalasevanānaṃ tadāvahanatā saṃvaṇṇitāti daṭṭhabbaṃ.",
  "tika-s0102t:1406_0": "Yathāsamāhitākārasallakkhaṇavasena gayhamāno purimuppanno samatho eva samathanimittaṃ.",
  "tika-s0102t:1406_1": "Nānārammaṇe paribbhamanena vividhaṃ aggaṃ etassāti byaggo, vikkhepo.",
  "tika-s0102t:1406_2": "Tathā hi so anavaṭṭhānaraso,",
  "tika-s0102t:1406_3": "bhantatāpaccupaṭṭhāno ca vutto,",
  "tika-s0102t:1406_4": "ekaggatābhāvato byaggapaṭipakkhoti abyaggo, samādhi.",
  "tika-s0102t:1406_5": "So eva nimittanti pubbe viya vattabbaṃ.",
  "tika-s0102t:1406_6": "Tenāha “avikkhepaṭṭhena ca abyagganimitta”nti.",
  "tika-s0102t:1407_0": "Vatthuvisadakiriyā,",
  "tika-s0102t:1407_1": "indriyasamattapaṭipādanā ca paññāvahā vuttā,",
  "tika-s0102t:1407_2": "samādhānāvahāpi tā honti samādhānāvahabhāveneva paññāvahabhāvatoti vuttaṃ “vatthuvisada…pe…",
  "tika-s0102t:1407_3": "veditabbā”ti.",
  "tika-s0102t:1408_0": "Karaṇabhāvanākosallānaṃ avinābhāvato,",
  "tika-s0102t:1408_1": "rakkhanakosallassa ca taṃmūlakattā “nimittakusalatā nāma kasiṇanimittassa uggahaṇakusalatā” icceva vuttaṃ.",
  "tika-s0102t:1408_2": "Kasiṇanimittassāti ca nidassanamattaṃ daṭṭhabbaṃ.",
  "tika-s0102t:1408_3": "Asubhanimittassāpi hi yassa kassaci jhānuppattinimittassa uggahaṇakosallaṃ nimittakusalatā evāti.",
  "tika-s0102t:1408_4": "Atisithilavīriyatādīhīti ādi-",
  "tika-s0102t:1408_5": "saddena paññāpayogamandataṃ,",
  "tika-s0102t:1408_6": "pamodavekallañca saṅgaṇhāti.",
  "tika-s0102t:1408_7": "Tassa paggaṇhananti tassa līnassa cittassa dhammavicayasambojjhaṅgādisamuṭṭhāpanena layāpattito samuddharaṇaṃ.",
  "tika-s0102t:1408_8": "Vuttañhetaṃ bhagavatā –",
  "tika-s0102t:1409_0": "“Yasmiñca kho,",
  "tika-s0102t:1409_1": "bhikkhave,",
  "tika-s0102t:1409_2": "samaye līnaṃ cittaṃ hoti,",
  "tika-s0102t:1409_3": "kālo tasmiṃ samaye dhammavicayasambojjhaṅgassa bhāvanāya,",
  "tika-s0102t:1409_4": "kālo vīriyasambojjhaṅgassa bhāvanāya,",
  "tika-s0102t:1409_5": "kālo pītisambojjhaṅgassa bhāvanāya.",
  "tika-s0102t:1409_6": "Taṃ kissa hetu? Līnaṃ,",
  "tika-s0102t:1409_7": "bhikkhave,",
  "tika-s0102t:1409_8": "cittaṃ taṃ etehi dhammehi susamuṭṭhāpayaṃ hoti.",
  "tika-s0102t:1409_9": "Seyyathāpi,",
  "tika-s0102t:1409_10": "bhikkhave,",
  "tika-s0102t:1409_11": "puriso parittaṃ aggiṃ ujjālitukāmo assa,",
  "tika-s0102t:1409_12": "so tattha sukkhāni ceva tiṇāni pakkhipeyya,",
  "tika-s0102t:1409_13": "sukkhāni gomayāni pakkhipeyya,",
  "tika-s0102t:1409_14": "sukkhāni kaṭṭhāni pakkhipeyya,",
  "tika-s0102t:1409_15": "mukhavātañca dadeyya,",
  "tika-s0102t:1409_16": "na ca paṃsukena okireyya,",
  "tika-s0102t:1409_17": "bhabbo nu kho so puriso parittaṃ aggiṃ ujjālitunti.",
  "tika-s0102t:1409_18": "Evaṃ bhante”ti.",
  "tika-s0102t:1410_0": "Ettha ca yathāsakaṃ āhāravasena dhammavicayasambojjhaṅgādīnaṃ bhāvanāsamuṭṭhāpanāti veditabbā,",
  "tika-s0102t:1410_1": "sā anantaraṃ vibhāvitā eva.",
  "tika-s0102t:1410_2": "Āraddhavīriyatādīhīti ādi-",
  "tika-s0102t:1410_3": "saddena paññāpayogabalavataṃ,",
  "tika-s0102t:1410_4": "pamodubbilāvanañca saṅgaṇhāti.",
  "tika-s0102t:1410_5": "Tassa niggaṇhananti tassa uddhatassa cittassa samādhisambojjhaṅgādisamuṭṭhāpanena uddhatāpattito nisedhanaṃ.",
  "tika-s0102t:1410_6": "Vuttampi cetaṃ bhagavatā –",
  "tika-s0102t:1411_0": "“Yasmiñca kho,",
  "tika-s0102t:1411_1": "bhikkhave,",
  "tika-s0102t:1411_2": "samaye uddhataṃ cittaṃ hoti,",
  "tika-s0102t:1411_3": "kālo tasmiṃ samaye passaddhisambojjhaṅgassa bhāvanāya,",
  "tika-s0102t:1411_4": "kālo samādhisambojjhaṅgassa bhāvanāya,",
  "tika-s0102t:1411_5": "kālo upekkhāsambojjhaṅgassa bhāvanāya.",
  "tika-s0102t:1411_6": "Taṃ kissa hetu? Uddhataṃ,",
  "tika-s0102t:1411_7": "bhikkhave,",
  "tika-s0102t:1411_8": "cittaṃ taṃ etehi dhammehi suvūpasamayaṃ hoti.",
  "tika-s0102t:1411_9": "Seyyathāpi,",
  "tika-s0102t:1411_10": "bhikkhave,",
  "tika-s0102t:1411_11": "puriso mahantaṃ aggikkhandhaṃ nibbāpetukāmo assa,",
  "tika-s0102t:1411_12": "so tattha allāni ceva tiṇāni…pe…",
  "tika-s0102t:1411_13": "paṃsukena ca okireyya,",
  "tika-s0102t:1411_14": "bhabbo nu kho so puriso mahantaṃ aggikkhandhaṃ nibbāpetunti.",
  "tika-s0102t:1411_15": "Evaṃ bhante”ti.",
  "tika-s0102t:1412_0": "Etthāpi yathāsakaṃ āhāravasena passaddhisambojjhaṅgādīnaṃ bhāvanāsamuṭṭhāpanāti veditabbā,",
  "tika-s0102t:1412_1": "tattha passaddhisambojjhaṅgassa bhāvanā vuttā eva.",
  "tika-s0102t:1412_2": "Samādhisambojjhaṅgassa anantaraṃ vakkhati.",
  "tika-s0102t:1412_3": "Paññāpayogamandatāyāti paññābyāpārassa appabhāvena.",
  "tika-s0102t:1412_4": "Yathā hi dānaṃ alobhapadhānaṃ,",
  "tika-s0102t:1412_5": "sīlaṃ adosapadhānaṃ,",
  "tika-s0102t:1412_6": "evaṃ bhāvanā amohapadhānā.",
  "tika-s0102t:1412_7": "Tattha yadā paññā na balavatī hoti,",
  "tika-s0102t:1412_8": "tadā bhāvanā pubbenāparaṃ visesāvahā na hoti,",
  "tika-s0102t:1412_9": "anabhisaṅkhato viya āhāro purisassa yogino cittassa abhiruciṃ na janeti,",
  "tika-s0102t:1412_10": "tena taṃ nirassādaṃ hoti,",
  "tika-s0102t:1412_11": "tathā bhāvanāya sammadeva avīthipaṭipattiyā upasamasukhaṃ na vindati,",
  "tika-s0102t:1412_12": "tenāpi cittaṃ nirassādaṃ hoti.",
  "tika-s0102t:1412_13": "Tena vuttaṃ “paññāpayoga…pe…",
  "tika-s0102t:1412_14": "nirassādaṃ hotī”ti.",
  "tika-s0102t:1412_15": "Tassa saṃveguppādanaṃ,",
  "tika-s0102t:1412_16": "pasāduppādanañca tikicchananti taṃ dassento “aṭṭha saṃvegavatthūnī”tiādimāha.",
  "tika-s0102t:1412_17": "Tattha jātijarābyādhimaraṇāni yathārahaṃ sugatiyaṃ,",
  "tika-s0102t:1412_18": "duggatiyañca hontīti tadaññameva pañcavidhabandhanādikhuppipāsādi aññamaññaṃ vibādhanādihetukaṃ apāyadukkhaṃ daṭṭhabbaṃ,",
  "tika-s0102t:1412_19": "tayidaṃ sabbaṃ tesaṃ tesaṃ sattānaṃ paccuppannabhavanissitaṃ gahitanti atīte anāgate ca kāle vaṭṭamūlakadukkhāni visuṃ gahitāni.",
  "tika-s0102t:1412_20": "Ye pana sattā āhārūpajīvino,",
  "tika-s0102t:1412_21": "tattha ca uṭṭhānaphalūpajīvino,",
  "tika-s0102t:1412_22": "tesaṃ aññehi asādhāraṇaṃ jīvikādukkhaṃ aṭṭhamaṃ saṃvegavatthu gahitanti daṭṭhabbaṃ.",
  "tika-s0102t:1412_23": "Ayaṃ vuccati samaye sampahaṃsanāti ayaṃ bhāvanācittassa sampahaṃsitabbasamaye vuttanayena saṃvegajananavasena",
  "tika-s0102t:1412_24": "ceva pasāduppādanavasena ca sammadeva pahaṃsanā,",
  "tika-s0102t:1412_25": "saṃvegajananapubbakapasāduppādanena tosanāti attho.",
  "tika-s0102t:1413_0": "Sammāpaṭipattiṃ āgammāti līnuddhaccavirahena,",
  "tika-s0102t:1413_1": "samathavīthipaṭipattiyā ca sammā avisamaṃ sammadeva bhāvanāpaṭipattiṃ āgamma.",
  "tika-s0102t:1413_2": "“Alīna”ntiādīsu kosajjapakkhikānaṃ dhammānaṃ anadhimattatāya alīnaṃ,",
  "tika-s0102t:1413_3": "uddhaccapakkhikānaṃ anadhimattatāya anuddhataṃ,",
  "tika-s0102t:1413_4": "paññāpayogasampattiyā,",
  "tika-s0102t:1413_5": "upasamasukhādhigamena ca anirassādaṃ,",
  "tika-s0102t:1413_6": "tato eva ārammaṇe samappavattaṃ samathavīthipaṭipannaṃ.",
  "tika-s0102t:1413_7": "Tattha alīnatāya paggahe,",
  "tika-s0102t:1413_8": "anuddhatatāya niggahe,",
  "tika-s0102t:1413_9": "anirassādatāya sampahaṃsane na byāpāraṃ āpajjati.",
  "tika-s0102t:1413_10": "Alīnānuddhatatā hi ārammaṇe samappavattaṃ,",
  "tika-s0102t:1413_11": "anirassādatāya samathavīthipaṭipannaṃ,",
  "tika-s0102t:1413_12": "samappavattiyā vā alīnaṃ anuddhataṃ.",
  "tika-s0102t:1413_13": "Samathavīthipaṭipattiyā anirassādanti daṭṭhabbaṃ.",
  "tika-s0102t:1413_14": "Ayaṃ vuccati samaye ajjhupekkhanatāti ayaṃ ajjhupekkhitabbasamaye bhāvanācittassa paggahaniggahasampahaṃsanesu",
  "tika-s0102t:1413_15": "abyāvaṭatāsaṅkhātaṃ paṭipakkhaṃ abhibhuyya pekkhanā vuccati.",
  "tika-s0102t:1413_16": "Paṭipakkhavikkhambhanato,",
  "tika-s0102t:1413_17": "vipassanāya adhiṭṭhānabhāvūpagamanato ca upacārajjhānampi samādhāna kiccanipphattiyā puggalassa samāhitabhāvasādhanaṃ",
  "tika-s0102t:1413_18": "evāti tattha samadhurabhāvenāha “upacāraṃ vā appanaṃ vā”ti.",
  "tika-s0102t:1414_0": "Upekkhāsambojjhaṅgaṭṭhānīyā dhammāti ettha yaṃ vattabbaṃ,",
  "tika-s0102t:1414_1": "taṃ heṭṭhā vuttanayānusārena veditabbaṃ.",
  "tika-s0102t:1414_2": "Anurodhavirodhavippahānavasena majjhattabhāvo upekkhāsambojjhaṅgassa kāraṇaṃ tasmiṃ sati sijjhanato,",
  "tika-s0102t:1414_3": "asati ca asijjhanato.",
  "tika-s0102t:1414_4": "So ca majjhattabhāvo visayavasena duvidhoti āha “sattamajjhattatā saṅkhāramajjhattatā”ti.",
  "tika-s0102t:1414_5": "Tadubhaye ca virujjhanaṃ passaddhisambojjhaṅgabhāvanāya eva dūrīkatanti anurujjhanasseva pahānavidhiṃ dassetuṃ “sattamajjhattatā”tiādi vuttaṃ.",
  "tika-s0102t:1414_6": "Tenāha “sattasaṅkhārakelāyanapuggalaparivajjanatā”ti.",
  "tika-s0102t:1414_7": "Upekkhāya hi visesato rāgo paṭipakkho.",
  "tika-s0102t:1414_8": "Tathā cāha “upekkhā rāgabahulassa visuddhimaggo”ti.",
  "tika-s0102t:1414_9": "Dvīhākārehīti kammassakatāpaccavekkhaṇaṃ,",
  "tika-s0102t:1414_10": "attasuññatāpaccavekkhaṇanti imehi dvīhi kāraṇehi.",
  "tika-s0102t:1414_11": "Dvīhevāti avadhāraṇaṃ saṅkhyāsamānatādassanatthaṃ.",
  "tika-s0102t:1414_12": "Saṅkhyā evettha samānā,",
  "tika-s0102t:1414_13": "na saṅkhyeyyaṃ sabbathā samānanti.",
  "tika-s0102t:1414_14": "Assāmikabhāvo anattaniyatā.",
  "tika-s0102t:1414_15": "Sati hi attani tassa kiñcanabhāvena cīvaraṃ,",
  "tika-s0102t:1414_16": "aññaṃ vā kiñci attaniyaṃ nāma siyā,",
  "tika-s0102t:1414_17": "so pana koci natthevāti adhippāyo.",
  "tika-s0102t:1414_18": "Anaddhaniyanti na addhānakkhamaṃ na ciraṭṭhāyi,",
  "tika-s0102t:1414_19": "ittaraṃ aniccanti attho.",
  "tika-s0102t:1414_20": "Tāvakālikanti tasseva vevacanaṃ.",
  "tika-s0102t:1415_0": "Mamāyatīti mamattaṃ karoti “mamā”ti taṇhāya pariggayha tiṭṭhati.",
  "tika-s0102t:1416_0": "Mamāyantāti mānaṃ dabbaṃ karontā.",
  "tika-s0102t:1417_0": "Ayaṃ satipaṭṭhānadesanā pubbabhāgamaggavasena desitāti pubbabhāgiyabojjhaṅge sandhāyāha “bojjhaṅgapariggāhikā sati dukkhasacca”nti.",
  "tika-s0102t:1417_1": "Sesaṃ vuttanayattā suviññeyyameva.",
  "tika-s0102t:1418_0": "Bojjhaṅgapabbavaṇṇanā niṭṭhitā.",
  "tika-s0102t:1419_0": "Paṭhamabhāṇavāravaṇṇanā niṭṭhitā.",
  "tika-s0102t:1420_0": "Catusaccapabbavaṇṇanā",
  "tika-s0102t:1421_0": "386.",
  "tika-s0102t:1421_1": "Yathāsabhāvatoti aviparītasabhāvato.",
  "tika-s0102t:1421_2": "Bādhanakkhaṇato yo yo vā sabhāvo yathāsabhāvo, tato,",
  "tika-s0102t:1421_3": "ruppanādi kakkhaḷādisabhāvatoti attho.",
  "tika-s0102t:1421_4": "Janikaṃ samuṭṭhāpikanti pavattalakkhaṇassa dukkhassa janikaṃ nimittalakkhaṇassa samuṭṭhāpikaṃ.",
  "tika-s0102t:1421_5": "Purimataṇhanti yathāpariggahitassa dukkhassa nibbattito puretaraṃ siddhaṃ taṇhaṃ.",
  "tika-s0102t:1421_6": "Siddhe hi kāraṇe tassa phaluppatti.",
  "tika-s0102t:1421_7": "Ayaṃ dukkhasamudayoti pajānātīti yojanā.",
  "tika-s0102t:1421_8": "Ayaṃ dukkhanirodhoti etthāpi eseva nayo.",
  "tika-s0102t:1421_9": "Ubhinnaṃ appavattinti dukkhaṃ,",
  "tika-s0102t:1421_10": "samudayo cāti dvinnaṃ appavattinimittaṃ,",
  "tika-s0102t:1421_11": "tadubhayaṃ na pavatti etāyāti appavatti,",
  "tika-s0102t:1421_12": "asaṅkhatā dhātu.",
  "tika-s0102t:1421_13": "Dukkhaṃ dukkhasaccaṃ parijānāti pariññābhisamayavasena paricchindatīti dukkhaparijānano,",
  "tika-s0102t:1421_14": "ariyamaggo,",
  "tika-s0102t:1421_15": "taṃ dukkhaparijānanaṃ.",
  "tika-s0102t:1421_16": "Sesapadadvayepi iminā nayena attho veditabbo.",
  "tika-s0102t:1422_0": "Dukkhasaccaniddesavaṇṇanā",
  "tika-s0102t:1423_0": "388.",
  "tika-s0102t:1423_1": "Evaṃ vuttāti evaṃ uddesavasena vuttā.",
  "tika-s0102t:1423_2": "Sabbasattānaṃ pariyādānavacanaṃ byāpanicchāvasena āmeḍitaniddesabhāvato.",
  "tika-s0102t:1423_3": "Sattanikāyeti sattānaṃ nikāye,",
  "tika-s0102t:1423_4": "sattaghaṭe sattasamūheti attho.",
  "tika-s0102t:1423_5": "Devamanussādibhedāsu hi gatīsu bhummadevādikhattiyādihatthiādikhuppipāsikāditaṃtaṃjātivisiṭṭho sattasamūho sattanikāyo.",
  "tika-s0102t:1423_6": "Nippariyāyato khandhānaṃ paṭhamābhinibbatti jātīti katvā “jananaṃ jātī”ti vatvā svāyaṃ uppādavikāro aparinipphanno yesu khandhesu icchitabbo,",
  "tika-s0102t:1423_7": "te teneva saddhiṃ dassetuṃ “savikārāna”ntiādi vuttaṃ.",
  "tika-s0102t:1423_8": "Savikārānanti uppādasaṅkhātena vikārena savikārānaṃ.",
  "tika-s0102t:1423_9": "Jātiādīni hi tīṇi lakkhaṇāni dhammānaṃ vikāravisesāti.",
  "tika-s0102t:1423_10": "“Upasaggamaṇḍitavevacana”nti iminā kevalaṃ upasaggena padavaḍḍhanaṃ katanti dasseti.",
  "tika-s0102t:1423_11": "Anupaviṭṭhākārenāti aṇḍakosaṃ,",
  "tika-s0102t:1423_12": "vatthikosañca ogāhanākārena.",
  "tika-s0102t:1423_13": "Nibbattisaṅkhātenāti āyatanānaṃ pāripūrisaṃsiddhisaṅkhātena.",
  "tika-s0102t:1424_0": "Atha vā jananaṃ jātīti aparipuṇṇāyatanaṃ jātimāha.",
  "tika-s0102t:1424_1": "Sañjātīti sampuṇṇāyatanaṃ.",
  "tika-s0102t:1424_2": "Sampuṇṇā hi jāti sañjāti.",
  "tika-s0102t:1424_3": "Okkamanaṭṭhena okkantīti aṇḍajajalābujavasena jāti.",
  "tika-s0102t:1424_4": "Te hi aṇḍakosaṃ,",
  "tika-s0102t:1424_5": "vatthikosañca okkamantā pavisantā viya paṭisandhiṃ gaṇhanti.",
  "tika-s0102t:1424_6": "Abhinibbattanaṭṭhena abhinibbattīti saṃsedajaopapātikavasena.",
  "tika-s0102t:1424_7": "Te hi pākaṭā eva hutvā nibbattanti.",
  "tika-s0102t:1424_8": "Abhibyattā nibbatti abhinibbatti.",
  "tika-s0102t:1424_9": "“Jananaṃ jātī”tiādi āyatanavasena,",
  "tika-s0102t:1424_10": "yonivasena ca dvīhi dvīhi padehi sabbasatte pariyādiyitvā jātiṃ dassetuṃ vuttaṃ.",
  "tika-s0102t:1424_11": "“Tesaṃ tesaṃ sattānaṃ…pe…",
  "tika-s0102t:1424_12": "abhinibbattī”ti sattavasena vuttattā sammutikathā.",
  "tika-s0102t:1424_13": "Pātubhāvoti ettha iti-",
  "tika-s0102t:1424_14": "saddo ādiattho,",
  "tika-s0102t:1424_15": "pakārattho vā,",
  "tika-s0102t:1424_16": "tena “āyatanānaṃ paṭilābho”ti imassa padassa saṅgaho daṭṭhabbo.",
  "tika-s0102t:1424_17": "Ayampi hi paramatthakathāti.",
  "tika-s0102t:1424_18": "Ekavokārabhavādīsūti ekacatupañcavokārabhavesu.",
  "tika-s0102t:1424_19": "Tasmiṃ khandhānaṃ pātubhāve sati.",
  "tika-s0102t:1424_20": "Āyatanānaṃ paṭilābhoti ekacatuvokārabhavesu dvinnaṃ dvinnaṃ āyatanānaṃ vasena,",
  "tika-s0102t:1424_21": "sesesu rūpadhātuyaṃ paṭisandhikkhaṇe uppajjamānānaṃ pañcannaṃ,",
  "tika-s0102t:1424_22": "kāmadhātuyaṃ vikalāvikalindriyānaṃ vasena sattannaṃ, navannaṃ, dasannaṃ,",
  "tika-s0102t:1424_23": "punadasannaṃ,",
  "tika-s0102t:1424_24": "ekādasannañca āyatanānaṃ vasena saṅgaho daṭṭhabbo.",
  "tika-s0102t:1424_25": "Pātubhavantāneva,",
  "tika-s0102t:1424_26": "na kutoci āgatāni.",
  "tika-s0102t:1424_27": "Paṭiladdhāni nāma honti sattasantānassa tassa saṃvijjamānattā.",
  "tika-s0102t:1424_28": "Āyatanānaṃ paṭilābhoti vā āyatanānaṃ attalābho veditabbo.",
  "tika-s0102t:1425_0": "389.",
  "tika-s0102t:1425_1": "Sabhāvaniddesoti sarūpaniddeso.",
  "tika-s0102t:1425_2": "Sarūpañhetaṃ jiṇṇatāya,",
  "tika-s0102t:1425_3": "yadidaṃ “jarā”ti,",
  "tika-s0102t:1425_4": "“vayohānīti vā.",
  "tika-s0102t:1425_5": "Jīraṇameva jīraṇatā,",
  "tika-s0102t:1425_6": "jīrantassa vā ākāro tā-",
  "tika-s0102t:1425_7": "saddena vuttoti āha “ākārabhāvaniddeso”ti.",
  "tika-s0102t:1425_8": "Khaṇḍitadantā khaṇḍitā nāma uttarapadalopena.",
  "tika-s0102t:1425_9": "Yassa vikārassa vasena satto “khaṇḍito”ti vuccati,",
  "tika-s0102t:1425_10": "taṃ khaṇḍiccaṃ.",
  "tika-s0102t:1425_11": "Tathā palitāni assa santīti “palito”ti vuccati,",
  "tika-s0102t:1425_12": "taṃ pāliccaṃ.",
  "tika-s0102t:1425_13": "Valittacatāya vā vali taco assāti valittaco.",
  "tika-s0102t:1426_0": "Phalūpacārenāti phalavohārena.",
  "tika-s0102t:1427_0": "390.",
  "tika-s0102t:1427_1": "Cavanameva cavanatā,",
  "tika-s0102t:1427_2": "cavantassa vā ākāro tā-",
  "tika-s0102t:1427_3": "saddena vutto.",
  "tika-s0102t:1427_4": "Khandhā bhijjantīti ekabhavapariyāpannassa khandhasantānassa pariyosānabhūtā khandhā bhijjanti,",
  "tika-s0102t:1427_5": "teneva bhedena nirodhanaṃ adassanaṃ gacchanti,",
  "tika-s0102t:1427_6": "tasmā bhedo antaradhānaṃ maraṇaṃ.",
  "tika-s0102t:1427_7": "Maccumaraṇanti maccusaṅkhātaṃ ekabhavapariyāpannajīvitindriyupacchedabhūtaṃ maraṇaṃ.",
  "tika-s0102t:1427_8": "Tenāha “na khaṇikamaraṇa”nti.",
  "tika-s0102t:1427_9": "“Maccu maraṇa”nti samāsaṃ akatvā yo “maccū”ti vuccati bhedo,",
  "tika-s0102t:1427_10": "yañca maraṇaṃ pāṇacāgo,",
  "tika-s0102t:1427_11": "idaṃ vuccati maraṇanti visuṃ sambandho na na yujjati.",
  "tika-s0102t:1427_12": "Kālakiriyāti maraṇakālo,",
  "tika-s0102t:1427_13": "anatikkamanīyattā visesena “kālo”ti vuttoti tassa kiriyā,",
  "tika-s0102t:1427_14": "atthato cutikhandhānaṃ bhedappattiyeva,",
  "tika-s0102t:1427_15": "kālassa vā antakassa kiriyāti yā loke vuccati, sā cuti,",
  "tika-s0102t:1427_16": "maraṇanti attho.",
  "tika-s0102t:1427_17": "Ayaṃ sabbāpi sammutikathāva “yaṃ tesaṃ tesaṃ sattāna”ntiādinā sattavasena vuttattā.",
  "tika-s0102t:1427_18": "Ayaṃ paramatthakathā paramatthato labbhamānānaṃ ruppanādisabhāvānaṃ dhammānaṃ vinassanajotanābhāvato.",
  "tika-s0102t:1428_0": "Attāti bhavati ettha cittanti attabhāvo,",
  "tika-s0102t:1428_1": "khandhasamūho,",
  "tika-s0102t:1428_2": "tassa nikkhepo nikkhipanaṃ,",
  "tika-s0102t:1428_3": "pātanaṃ vināsoti attho.",
  "tika-s0102t:1428_4": "Aṭṭhakathāyaṃpana “maraṇaṃ pattassā”tiādinā nikkhepahetutāya patanaṃ “nikkhepo”ti phalūpacārena vuttanti dasseti.",
  "tika-s0102t:1428_5": "“Khandhānaṃ bhedo”ti pabandhavasena pavattamānassa dhammasamūhassa vināsajotanāti ekadesato paramatthakathā,",
  "tika-s0102t:1428_6": "“jīvitindriyassa upacchedo”ti panettha na koci vohāraleso pīti āha “jīvitindriyassa upacchedo pana sabbākārato paramatthato maraṇa”nti.",
  "tika-s0102t:1428_7": "Evaṃ santepi yassa khandhabhedassa pavattattā “tisso mato,",
  "tika-s0102t:1428_8": "phusso mato”ti vohāro hoti,",
  "tika-s0102t:1428_9": "so bhedo khandhappabandhassa anupacchinnatāya “sammutimaraṇa”nti vattabbataṃ arahatīti āha “etadeva sammutimaraṇantipi vuccatī”ti.",
  "tika-s0102t:1428_10": "Tenāha “jīvitindriyupacchedameva hī”tiādi.",
  "tika-s0102t:1428_11": "Sabbaso pabandhasamucchedo hi samucchedamaraṇanti.",
  "tika-s0102t:1429_0": "391.",
  "tika-s0102t:1429_1": "Byasanenāti anatthena.",
  "tika-s0102t:1429_2": "“Dhammapaṭisambhidā”tiādīsu viya dhamma-",
  "tika-s0102t:1429_3": "saddo hetupariyāyoti āha “dukkhakāraṇenā”ti.",
  "tika-s0102t:1429_4": "Socananti lakkhitabbatāya socanalakkhaṇo.",
  "tika-s0102t:1429_5": "Socitassa socanakassa puggalassa,",
  "tika-s0102t:1429_6": "cittassa vā bhāvo socitabhāvo.",
  "tika-s0102t:1429_7": "Abbhantareti attabhāvassa anto.",
  "tika-s0102t:1429_8": "Attano lūkhasabhāvatāya sosento.",
  "tika-s0102t:1429_9": "Thāmagamanena samantato sosanavasena parisosento.",
  "tika-s0102t:1430_0": "392.",
  "tika-s0102t:1430_1": "“Ādissa ādissa devanti paridevanti etenāti ādevo”ti ādevana-",
  "tika-s0102t:1430_2": "saddaṃ katvā assumocanādivikāraṃ āpajjantānaṃ tabbikārāpattiyā so saddo kāraṇabhāvena vutto.",
  "tika-s0102t:1430_3": "Taṃ taṃ vaṇṇanti taṃ taṃ guṇaṃ.",
  "tika-s0102t:1430_4": "Tassevāti ādevaparidevasseva.",
  "tika-s0102t:1430_5": "Bhāvaniddesāti “ādevitattaṃ paridevitatta”nti bhāvaniddesā.",
  "tika-s0102t:1431_0": "393.",
  "tika-s0102t:1431_1": "Nissayabhūto kāyo etassa atthīti kāyikaṃ.",
  "tika-s0102t:1431_2": "Tenāha “kāyapasādavatthuka”nti.",
  "tika-s0102t:1431_3": "Dukkaraṃ khamanaṃ etassāti dukkhamanaṃ,",
  "tika-s0102t:1431_4": "so eva attho sabhāvoti dukkhamanaṭṭho, tena.",
  "tika-s0102t:1431_5": "Sātavidhuratāya asātaṃ.",
  "tika-s0102t:1432_0": "394.",
  "tika-s0102t:1432_1": "Cetasi bhavanti cetasikaṃ,",
  "tika-s0102t:1432_2": "taṃ pana yasmā cittena samaṃ pakārehi yuttaṃ,",
  "tika-s0102t:1432_3": "tasmā āha “cittasampayutta”nti.",
  "tika-s0102t:1433_0": "395.",
  "tika-s0102t:1433_1": "Sabbavisayapaṭipattinivāraṇavasena samantato sīdanaṃ saṃsīdanaṃ.",
  "tika-s0102t:1433_2": "Uṭṭhātumpi asakkuṇeyyatākaraṇavasena atibalavaṃ,",
  "tika-s0102t:1433_3": "virūpaṃ vā sīdanaṃ visīdanaṃ.",
  "tika-s0102t:1433_4": "Cittakilamathoti visīdanākārena cittassa parikhedo. Upāyāso,",
  "tika-s0102t:1433_5": "sayaṃ na dukkho dosattā,",
  "tika-s0102t:1433_6": "saṅkhārakkhandhapariyāpannadhammantarattā vā.",
  "tika-s0102t:1433_7": "Ye pana domanassameva “upāyāso”ti vadeyyuṃ,",
  "tika-s0102t:1433_8": "te “upāyāso tīhi khandhehi ekenāyatanena ekāya dhātuyā sampayutto,",
  "tika-s0102t:1433_9": "ekena khandhena ekenāyatanena ekāya dhātuyā kehici sampayutto”ti.",
  "tika-s0102t:1433_10": "Imāya pāḷiyā paṭikkhipitabbā. Upa-",
  "tika-s0102t:1433_11": "saddo bhusatthoti āha “balavataraṃ āyāso upāyāso”ti.",
  "tika-s0102t:1433_12": "Dhammamattatādīpano bhāvaniddeso dhammato aññassa kattuabhāvajotano,",
  "tika-s0102t:1433_13": "asati ca kattari tena kattabbassa,",
  "tika-s0102t:1433_14": "pariggahetabbassa ca abhāvo evāti āha “attattaniyābhāvadīpakābhāvaniddesā”ti.",
  "tika-s0102t:1434_0": "398.",
  "tika-s0102t:1434_1": "Jātidhammānanti ettha dhamma-",
  "tika-s0102t:1434_2": "saddo pakatipariyāyoti āha “jātisabhāvāna”nti,",
  "tika-s0102t:1434_3": "jāyanapakatikānanti vuttaṃ hoti.",
  "tika-s0102t:1434_4": "Maggabhāvanāya maggabhāvanicchāhetukatā icchitabbāti tādisaṃ icchaṃ nivattento “vinā maggabhāvana”nti āha.",
  "tika-s0102t:1434_5": "Aparo nayo na kho panetanti yametaṃ “aho vata mayaṃ na jātidhammā assāma,",
  "tika-s0102t:1434_6": "na ca vata no jāti āgaccheyyā”ti evaṃ pahīnasamudayesu ariyesu vijjamānaṃ ajātidhammattaṃ,",
  "tika-s0102t:1434_7": "parinibbutesu ca vijjamānaṃ jātiyā anāgamanaṃ icchitaṃ,",
  "tika-s0102t:1434_8": "taṃ icchantassāpi maggabhāvanāya vinā appattabbato,",
  "tika-s0102t:1434_9": "anicchantassāpi bhāvanāya pattabbato na icchāya pattabbaṃ nāma hotīti evamettha attho daṭṭhabbo.",
  "tika-s0102t:1434_10": "Vakkhamānatthasampiṇḍanattho pi-",
  "tika-s0102t:1434_11": "saddoti āha “upari sesāni upādāya pi- kāro”ti.",
  "tika-s0102t:1434_12": "Yanti hetuatthe karaṇe paccattavacananti āha “yenapi dhammenā”ti.",
  "tika-s0102t:1434_13": "Hetuattho hi ayaṃ dhamma- saddo,",
  "tika-s0102t:1434_14": "alabbhaneyyabhāvo ettha hetu veditabbo.",
  "tika-s0102t:1434_15": "Tanti vā icchitassa vatthuno alabbhanaṃ,",
  "tika-s0102t:1434_16": "evamettha “yampīti yenapī”ti vibhattivipallāsena attho vutto.",
  "tika-s0102t:1434_17": "Yadā pana yaṃ-",
  "tika-s0102t:1434_18": "saddo “iccha”nti etaṃ apekkhati,",
  "tika-s0102t:1434_19": "tadā alābhavisiṭṭhā icchā vuttā hoti.",
  "tika-s0102t:1434_20": "Yadā pana “na labhatī”ti etaṃ apekkhati,",
  "tika-s0102t:1434_21": "tadā icchāvisiṭṭho alābho vutto hoti,",
  "tika-s0102t:1434_22": "so pana atthato añño dhammo natthi,",
  "tika-s0102t:1434_23": "tathāpi alabbhaneyyavatthugatā icchāva vuttā hoti.",
  "tika-s0102t:1434_24": "Sabbatthāti “jarādhammāna”ntiādinā āgatesu sabbavāresu.",
  "tika-s0102t:1435_0": "Samudayasaccaniddesavaṇṇanā",
  "tika-s0102t:1436_0": "400.",
  "tika-s0102t:1436_1": "Punabbhavakaraṇaṃ punobbhavo uttarapadalopaṃ katvā mano-",
  "tika-s0102t:1436_2": "saddassa viya purimapadassa o-",
  "tika-s0102t:1436_3": "kārantatā daṭṭhabbā.",
  "tika-s0102t:1436_4": "Atha vā sīlanaṭṭhena ika-",
  "tika-s0102t:1436_5": "saddena gamitatthattā kiriyāvācakassa saddassa adassanaṃ daṭṭhabbaṃ yathā “asūpabhakkhanasīlo asūpiko”ti.",
  "tika-s0102t:1436_6": "Sammohavinodaniyaṃ pana “punabbhavaṃ deti,",
  "tika-s0102t:1436_7": "punabbhavāya saṃvattati,",
  "tika-s0102t:1436_8": "punappunaṃ bhave nibbattetīti ponobbhavikā”ti attho vutto so “taddhitā” iti bahuvacananiddesato,",
  "tika-s0102t:1436_9": "vicittattā vā taddhitavuttiyā,",
  "tika-s0102t:1436_10": "abhidhānalakkhaṇattā vā taddhitānaṃ tesupi atthesu ponobbhavikasaddasiddhi sambhaveyyāti katvā vutto.",
  "tika-s0102t:1436_11": "Tattha kammunā sahajātā punabbhavaṃ deti,",
  "tika-s0102t:1436_12": "asahajātā kammasahāyabhūtā punabbhavāya saṃvattati,",
  "tika-s0102t:1436_13": "duvidhāpi punappunaṃ bhave nibbattetīti daṭṭhabbā.",
  "tika-s0102t:1436_14": "Nandanaṭṭhena,",
  "tika-s0102t:1436_15": "rañjanaṭṭhena ca nandīrāgo,",
  "tika-s0102t:1436_16": "yo ca nandīrāgo,",
  "tika-s0102t:1436_17": "yā ca taṇhāyanaṭṭhena taṇhā,",
  "tika-s0102t:1436_18": "ubhayametaṃ ekatthaṃ,",
  "tika-s0102t:1436_19": "byañjanameva nānanti taṇhā “nandīrāgena saddhiṃ atthato ekattameva gatā”ti vuttā.",
  "tika-s0102t:1436_20": "Tabbhāvattho hettha saha-",
  "tika-s0102t:1436_21": "saddo “sanidassanā dhammā”tiādīsu viya.",
  "tika-s0102t:1436_22": "Tasmā nandīrāgasahagatāti nandīrāgabhāvaṃ gatā sabbāsupi avatthāsu nandīrāgabhāvassa apaccakkhāya vattanatoti attho.",
  "tika-s0102t:1436_23": "Rāgasambandhena uppannassāti vuttaṃ.",
  "tika-s0102t:1436_24": "Rūpārūpabhavarāgassa visuṃ vuccamānattā kāmabhave eva bhavapatthanuppatti vuttāti veditabbā.",
  "tika-s0102t:1437_0": "Tasmiṃ tasmiṃ piyarūpe paṭhamuppattivasena “uppajjatī”ti vuttaṃ,",
  "tika-s0102t:1437_1": "punappunaṃ pavattivasena “nivisatī”ti.",
  "tika-s0102t:1437_2": "Pariyuṭṭhānānusayavasena vā uppattinivesā yojetabbā.",
  "tika-s0102t:1437_3": "Sampattiyanti manussasobhagge,",
  "tika-s0102t:1437_4": "devatte ca.",
  "tika-s0102t:1437_5": "Attano cakkhunti savatthukaṃ cakkhuṃ vadati,",
  "tika-s0102t:1437_6": "sapasādaṃ vā maṃsapiṇḍaṃ.",
  "tika-s0102t:1437_7": "Vippasannaṃ pañcapasādanti parisuddhasuppasannanīlapītalohitakaṇhaodātavaṇṇavantaṃ.",
  "tika-s0102t:1437_8": "Rajatapanāḷikaṃ viya chiddaṃ abbhantare odātattā.",
  "tika-s0102t:1437_9": "Pāmaṅgasuttaṃ viya ālambakaṇṇabaddhaṃ.",
  "tika-s0102t:1437_10": "Tuṅgā uccā dīghā nāsikā tuṅganāsā,",
  "tika-s0102t:1437_11": "evaṃ laddhavohāraṃ attano ghānaṃ.",
  "tika-s0102t:1437_12": "“Laddhavohārā”ti vā pāṭho,",
  "tika-s0102t:1437_13": "tasmiṃ sati tuṅgā nāsā yesaṃ te tuṅganāsā,",
  "tika-s0102t:1437_14": "evaṃ laddhavohārā sattā attano ghānanti yojanā kātabbā.",
  "tika-s0102t:1437_15": "Jivhaṃ…pe…",
  "tika-s0102t:1437_16": "maññanti vaṇṇasaṇṭhānato,",
  "tika-s0102t:1437_17": "kiccato ca. Kāyaṃ…pe…",
  "tika-s0102t:1437_18": "maññanti ārohapariṇāhasampattiyā. Manaṃ…pe…",
  "tika-s0102t:1437_19": "maññanti atītādiatthacintanasamatthaṃ.",
  "tika-s0102t:1437_20": "Attanā paṭiladdhāni ajjhattañca sarīragandhādīni,",
  "tika-s0102t:1437_21": "bahiddhā ca vilepanagandhādīni.",
  "tika-s0102t:1437_22": "Uppajjamānā uppajjatīti yadā uppajjamānā hoti,",
  "tika-s0102t:1437_23": "tadā ettha uppajjatīti sāmaññena gahitā uppādakiriyā lakkhaṇabhāvena vuttā,",
  "tika-s0102t:1437_24": "visayavisiṭṭhā ca lakkhitabbabhāvena.",
  "tika-s0102t:1437_25": "Na hi sāmaññavisesehi nānattavohāro na hotīti.",
  "tika-s0102t:1437_26": "Uppajjamānāti vā anicchito uppādo hetubhāvena vutto,",
  "tika-s0102t:1437_27": "uppajjatīti nicchito phalabhāvena yadi uppajjamānā hoti,",
  "tika-s0102t:1437_28": "ettha uppajjatīti.",
  "tika-s0102t:1438_0": "Nirodhasaccaniddesavaṇṇanā",
  "tika-s0102t:1439_0": "401.",
  "tika-s0102t:1439_1": "“Sabbāni nibbānavevacanānevā”ti vatvā tamatthaṃ pākaṭataraṃ kātuṃ “nibbānañhī”tiādi āraddhaṃ.",
  "tika-s0102t:1439_2": "Tattha āgammāti nimittaṃ katvā.",
  "tika-s0102t:1439_3": "Nibbānahetuko hi taṇhāya asesavirāganirodho.",
  "tika-s0102t:1439_4": "Khayagamanavasena virajjati.",
  "tika-s0102t:1439_5": "Appavattigamanavasena nirujjhati.",
  "tika-s0102t:1439_6": "Anapekkhatāya cajanavasena,",
  "tika-s0102t:1439_7": "hānivasena vā cajīyati.",
  "tika-s0102t:1439_8": "Puna yathā nappavattati,",
  "tika-s0102t:1439_9": "tathā dūra khipanavasena paṭinissajjīyati.",
  "tika-s0102t:1439_10": "Bandhanabhūtāya mocanavasena muccati.",
  "tika-s0102t:1439_11": "Asaṃkilesavasena na allīyati.",
  "tika-s0102t:1439_12": "Kasmā panetaṃ nibbānaṃ ekameva samānaṃ nānānāmehi vuccatīti?",
  "tika-s0102t:1439_13": "Paṭipakkhanānatāyāti dassento “ekameva hī”tiādimāha.",
  "tika-s0102t:1439_14": "Saṅkhatadhammavidhurasabhāvattā nibbānassa nāmānipi guṇanemittikattā saṅkhatadhammavidhurāneva hontīti",
  "tika-s0102t:1439_15": "vuttaṃ “sabbasaṅkhatānaṃ nāmapaṭipakkhavasenā”ti.",
  "tika-s0102t:1439_16": "Asesaṃ virajjati taṇhā etthāti asesavirāgoti.",
  "tika-s0102t:1439_17": "Esa nayo sesesupi.",
  "tika-s0102t:1439_18": "Ayaṃ pana viseso –",
  "tika-s0102t:1439_19": "natthi etassa uppādo,",
  "tika-s0102t:1439_20": "na vā etasmiṃ adhigate puggalassa uppādoti anuppādo,",
  "tika-s0102t:1439_21": "asaṅkhatadhammo.",
  "tika-s0102t:1439_22": "“Appavatta”ntiādīsupi iminā nayena attho veditabbo.",
  "tika-s0102t:1439_23": "Āyūhanaṃ samudayo,",
  "tika-s0102t:1439_24": "tappaṭipakkhavasena anāyūhanaṃ.",
  "tika-s0102t:1440_0": "Taṇhā appahīne sati yattha uppajjati,",
  "tika-s0102t:1440_1": "pahāne pana sati tattha tatthevassā abhāvo sudassitoti āha “tattheva abhāvaṃ dassetu”nti.",
  "tika-s0102t:1440_2": "Apaññattinti apaññāpanaṃ,",
  "tika-s0102t:1440_3": "“titta alābu atthī”ti vohārābhāvaṃ vā.",
  "tika-s0102t:1440_4": "Tittaalābuvalliyā appavattiṃ icchanto puriso viya ariyamaggo,",
  "tika-s0102t:1440_5": "tassa tassā appavattininnacittassa mūlacchedanaṃ viya maggassa nibbānārammaṇassa taṇhāya pahānaṃ,",
  "tika-s0102t:1440_6": "tadappavatti viya taṇhāya appavattibhūtaṃ nibbānaṃ daṭṭhabbaṃ.",
  "tika-s0102t:1441_0": "Dutiyaupamāyaṃ dakkhiṇadvāraṃ viya nibbānaṃ,",
  "tika-s0102t:1441_1": "coraghātakā viya maggo.",
  "tika-s0102t:1441_2": "Dakkhiṇadvāre ghātitāpi corā pacchā “aṭaviyaṃ corā ghātitā”ti vuccanti,",
  "tika-s0102t:1441_3": "evaṃ nibbānaṃ āgamma niruddhāpi taṇhā “cakkhādīsu niruddhā”ti vuccati tattha kiccakaraṇābhāvatoti daṭṭhabbaṃ.",
  "tika-s0102t:1441_4": "Purimā vā upamā maggena niruddhāya “piyarūpasātarūpesu niruddhā”ti vattabbatādassanatthaṃ vuttā,",
  "tika-s0102t:1441_5": "pacchimā nibbānaṃ āgamma niruddhāya “piyarūpasātarūpesu niruddhā”ti vattabbatādassanatthaṃ vuttāti ayaṃ etāsaṃ viseso.",
  "tika-s0102t:1442_0": "Maggasaccaniddesavaṇṇanā",
  "tika-s0102t:1443_0": "402.",
  "tika-s0102t:1443_1": "Aññamaggapaṭikkhepanatthanti titthiyehi parikappitassa maggassa dukkhanirodhagāminipaṭipadābhāvapaṭikkhepanatthaṃ,",
  "tika-s0102t:1443_2": "aññassa vā maggabhāvapaṭikkhepo aññamaggapaṭikkhepo,",
  "tika-s0102t:1443_3": "tadatthaṃ.",
  "tika-s0102t:1443_4": "“Aya”nti pana attano,",
  "tika-s0102t:1443_5": "tesu ca bhikkhūsu ekaccānaṃ paccakkhabhāvato āsannapaccakkhavacanaṃ.",
  "tika-s0102t:1443_6": "Ārakattāti niruttinayena ariyasaddasiddhimāha.",
  "tika-s0102t:1443_7": "Ariyabhāvakarattāti ariyakaraṇo ariyoti uttarapadalopena,",
  "tika-s0102t:1443_8": "puggalassa ariyabhāvakarattā ariyaṃ karotīti vā ariyo,",
  "tika-s0102t:1443_9": "ariyaphalapaṭilābhakarattā vā ariyaṃ phalaṃ labhāpeti janetīti ariyo.",
  "tika-s0102t:1443_10": "Purimena cettha attano kiccavasena,",
  "tika-s0102t:1443_11": "pacchimena phalavasena ariyanāmalābho vuttoti daṭṭhabbo.",
  "tika-s0102t:1443_12": "Catusaccapaṭivedhāvahaṃ kammaṭṭhānaṃ catusaccakammaṭṭhānaṃ,",
  "tika-s0102t:1443_13": "catusaccaṃ vā uddissa pavattaṃ bhāvanākammaṃ yogino sukhavisesānaṃ ṭhānabhūtanti catusaccakammaṭṭhānaṃ.",
  "tika-s0102t:1443_14": "Purimāni dve saccāni vaṭṭaṃ pavattihetubhāvato.",
  "tika-s0102t:1443_15": "Pacchimāni vivaṭṭaṃ nivattitadadhigamupāyabhāvato.",
  "tika-s0102t:1443_16": "Vaṭṭe kammaṭṭhānābhiniveso sarūpato pariggahasabbhāvato.",
  "tika-s0102t:1443_17": "Vivaṭṭe natthi avisayattā,",
  "tika-s0102t:1443_18": "visayatte ca payojanābhāvato.",
  "tika-s0102t:1443_19": "Purimāni dve saccāni uggaṇhitvāti sambandho.",
  "tika-s0102t:1443_20": "Kammaṭṭhānapāḷiyā hi tadatthasallakkhaṇena vācuggatakaraṇaṃ uggaho.",
  "tika-s0102t:1443_21": "Tenāha “vācāya punappunaṃ parivattento”ti.",
  "tika-s0102t:1443_22": "Iṭṭhaṃ kantanti nirodhamaggesu ninnabhāvaṃ dasseti,",
  "tika-s0102t:1443_23": "na abhinandanaṃ,",
  "tika-s0102t:1443_24": "tanninnabhāvoyeva ca tattha kammakaraṇaṃ daṭṭhabbaṃ.",
  "tika-s0102t:1444_0": "Ekapaṭivedhenevāti ekañāṇeneva paṭivijjhanena.",
  "tika-s0102t:1444_1": "Paṭivedho paṭighātābhāvena visaye nissaṅgacārasaṅkhātaṃ nibbijjhanaṃ.",
  "tika-s0102t:1444_2": "Abhisamayo avirajjhitvā visayassa adhigamasaṅkhāto avabodho.",
  "tika-s0102t:1444_3": "“Idaṃ dukkhaṃ,",
  "tika-s0102t:1444_4": "ettakaṃ dukkhaṃ,",
  "tika-s0102t:1444_5": "na ito bhiyyo”ti paricchinditvā jānanameva vuttanayena paṭivedhoti pariññāpaṭivedho, tena.",
  "tika-s0102t:1444_6": "Idañca yathā tasmiṃ ñāṇe pavatte pacchā dukkhassa sarūpādiparicchede sammoho na hoti,",
  "tika-s0102t:1444_7": "tathā pavattiṃ gahetvā vuttaṃ,",
  "tika-s0102t:1444_8": "na pana maggañāṇassa “idaṃ dukkha”ntiādinā pavattanato.",
  "tika-s0102t:1444_9": "Pahīnassa puna appahātabbatāya pakaṭṭhaṃ hānaṃ cajanaṃ samucchindanaṃ,",
  "tika-s0102t:1444_10": "pahānameva vuttanayena paṭivedhoti pahānapaṭivedho, tena.",
  "tika-s0102t:1444_11": "Ayampi yasmiṃ kilese appahīyamāne maggabhāvanāya na bhavitabbaṃ,",
  "tika-s0102t:1444_12": "asati ca maggabhāvanāya yo uppajjeyya,",
  "tika-s0102t:1444_13": "tassa kilesassa paṭighātaṃ karontassa anuppattidhammataṃ āpādentassa ñāṇassa tathāpavattiyaṃ paṭighātābhāvena nissaṅgacāraṃ upādāya evaṃ vutto.",
  "tika-s0102t:1444_14": "Sacchikiriyā paccakkhakaraṇaṃ anussavākāraparivitakkādike muñcitvā sarūpato ārammaṇakaraṇaṃ “idaṃ ta”nti yathāsabhāvato gahaṇaṃ,",
  "tika-s0102t:1444_15": "sā eva vuttanayena paṭivedhoti sacchikiriyāpaṭivedho, tena.",
  "tika-s0102t:1444_16": "Ayaṃ panassa āvaraṇassa asamucchindanato ñāṇaṃ nirodhaṃ ālambituṃ na sakkoti,",
  "tika-s0102t:1444_17": "tassa samucchindanato taṃ sarūpato vibhāventameva pavattatīti evaṃ vutto.",
  "tika-s0102t:1444_18": "Bhāvanā uppādanā,",
  "tika-s0102t:1444_19": "vaḍḍhanā ca.",
  "tika-s0102t:1444_20": "Tattha paṭhamamagge uppādanaṭṭhena,",
  "tika-s0102t:1444_21": "dutiyādīsu vaḍḍhanaṭṭhena,",
  "tika-s0102t:1444_22": "ubhayatthāpi vā ubhayathāpi veditabbaṃ.",
  "tika-s0102t:1444_23": "Paṭhamamaggepi hi yathārahaṃ vuṭṭhānagāminiyaṃ pavattaṃ parijānanādiṃ vaḍḍhento pavattoti vaḍḍhanaṭṭhena bhāvanā sakkā viññātuṃ.",
  "tika-s0102t:1444_24": "Dutiyādīsupi appahīnakilesappahānato,",
  "tika-s0102t:1444_25": "puggalantarabhāvasādhanato ca uppādanaṭṭhena bhāvanā sakkā viññātuṃ,",
  "tika-s0102t:1444_26": "sā eva vuttanayena paṭivedhoti bhāvanāpaṭivedho, tena.",
  "tika-s0102t:1444_27": "Ayampi hi yathā ñāṇe pavatte pacchā maggadhammānaṃ sarūpaparicchede sammoho na hoti,",
  "tika-s0102t:1444_28": "tathā pavattimeva gahetvā vutto.",
  "tika-s0102t:1445_0": "Tiṭṭhantu tāva yathādhigatā maggadhammā,",
  "tika-s0102t:1445_1": "yathāpavattesu phaladhammesupi ayaṃ yathādhigatasaccadhammesu viya vigatasammohova hoti.",
  "tika-s0102t:1445_2": "Tenevāha “diṭṭhadhammo pattadhammo viditadhammo pariyogāḷhadhammo”ti yato sacassa dhammatāsañcoditā yathādhigatasaccadhammālambaniyo",
  "tika-s0102t:1445_3": "maggavīthito parato maggaphalapahīnāvasiṭṭhakilesanibbānānaṃ paccavekkhaṇā pavattanti,",
  "tika-s0102t:1445_4": "dukkhasaccammopi sakkāyadiṭṭhiādayo.",
  "tika-s0102t:1445_5": "Ayañca atthavaṇṇanā “pariññābhisamayenā”tiādīsupi vibhāvetabbā.",
  "tika-s0102t:1445_6": "Ekābhisamayena abhisametīti etthāha vitaṇḍavādī “ariyamaggañāṇaṃ catūsu saccesu nānābhisamayavasena kiccakara”nti,",
  "tika-s0102t:1445_7": "so abhidhamme odhisokathāya saññāpetabbo.",
  "tika-s0102t:1445_8": "Idāni tameva ekābhisamayaṃ vitthāravasena vibhāvetuṃ “evamassā”tiādi vuttaṃ.",
  "tika-s0102t:1445_9": "“Pubbabhāge…pe…",
  "tika-s0102t:1445_10": "paṭivedho hotī”ti kasmā vuttaṃ,",
  "tika-s0102t:1445_11": "nanu paṭivedho pubbabhāgiyo na hotīti?",
  "tika-s0102t:1445_12": "Saccametaṃ nippariyāyato,",
  "tika-s0102t:1445_13": "idha pana uggahādivasena pavatto avabodho pariyāyato tathā vutto.",
  "tika-s0102t:1445_14": "Paṭivedhanimittattā vā uggahādivasena pavattaṃ dukkhādīsu pubbabhāge ñāṇaṃ “paṭivedho”ti vuttaṃ,",
  "tika-s0102t:1445_15": "na paṭivijjhanasabhāvaṃ.",
  "tika-s0102t:1445_16": "Kiccatoti pubbabhāgehi dukkhādiñāṇehi kātabbakiccassa idha nipphattito,",
  "tika-s0102t:1445_17": "imasseva vā ñāṇassa dukkhādippakāsanakiccato,",
  "tika-s0102t:1445_18": "pariññāditoti attho.",
  "tika-s0102t:1445_19": "Ārammaṇapaṭivedhoti sacchikiriyāpaṭivedhamāha.",
  "tika-s0102t:1445_20": "Sāti paccavekkhaṇā.",
  "tika-s0102t:1445_21": "Idhāti imasmiṃ ṭhāne.",
  "tika-s0102t:1445_22": "Uggahādīsu vuccamānesu na vuttā anavasarattā.",
  "tika-s0102t:1445_23": "Adhigame hi sati tassā siyā avasaro.",
  "tika-s0102t:1446_0": "Taṃyeva hi anavasaraṃ dassetuṃ “imassa cā”tiādi vuttaṃ.",
  "tika-s0102t:1446_1": "Pubbe pariggahatoti kammaṭṭhānapariggahato pubbe.",
  "tika-s0102t:1446_2": "Uggahādivasena saccānaṃ pariggaṇhanañhi pariggaho.",
  "tika-s0102t:1446_3": "Tathā tāni pariggaṇhanato manasikāradaḷhatāya pubbabhāgiyā dukkhapariññādayo honti yevāti āha “pariggahato paṭṭhāya hotī”ti.",
  "tika-s0102t:1446_4": "Aparabhāgeti maggakkhaṇe.",
  "tika-s0102t:1446_5": "Duddasattāti attano pavattikkhaṇavasena pākaṭānipi pakatiñāṇena sabhāvarasato daṭṭhuṃ asakkuṇeyyattā.",
  "tika-s0102t:1446_6": "Gambhīreneva ca bhāvanāñāṇena,",
  "tika-s0102t:1446_7": "tathāpi matthakappattena ariyamaggañāṇeneva yāthāvato passitabbattā gambhīrāni.",
  "tika-s0102t:1446_8": "Tenāha “lakkhaṇapaṭivedhato pana ubhayampi gambhīra”nti.",
  "tika-s0102t:1446_9": "Itarāni asaṃkiliṭṭhaasaṃkilesikatāya accantasukhappattāya anuppattibhavatāya,",
  "tika-s0102t:1446_10": "anuppannapubbatāya ca pavattivasena apākaṭattā ca paramagambhīrattā,",
  "tika-s0102t:1446_11": "tathā paramagambhīrañāṇeneva passitabbatāya pakatiñāṇena daṭṭhuṃ na sakkuṇeyyānīti duddasāni.",
  "tika-s0102t:1446_12": "Tenāha “itaresaṃ panā”tiādi.",
  "tika-s0102t:1446_13": "Payogoti kiriyā,",
  "tika-s0102t:1446_14": "vāyāmo vā.",
  "tika-s0102t:1446_15": "Tassa mahantatarassa icchitabbataṃ,",
  "tika-s0102t:1446_16": "dukkarataratañca upamāhi dasseti “bhavaggaggahaṇattha”ntiādinā.",
  "tika-s0102t:1446_17": "Paṭivedhakkhaṇeti ariyassa maggassa catusaccasampaṭivedhakkhaṇe.",
  "tika-s0102t:1446_18": "Ekameva taṃ ñāṇanti dukkhādīsu pariññādikiccasādhanavasena ekameva taṃ maggañāṇaṃ hoti.",
  "tika-s0102t:1447_0": "Imesu tīsu ṭhānesūti imesu viramitabbatāvasena jotitesu tīsu kāmabyāpādavihiṃsāvitakkavatthūsu.",
  "tika-s0102t:1447_1": "Visuṃ visuṃ uppannassa tividhaakusalasaṅkappassa.",
  "tika-s0102t:1447_2": "Padapacchedatoti ettha gatamaggo “pada”nti vuccati,",
  "tika-s0102t:1447_3": "yena ca upāyena kāraṇena kāmavitakko uppajjati,",
  "tika-s0102t:1447_4": "so tassa gatamaggoti tassa pacchedo ghāto padapacchedo,",
  "tika-s0102t:1447_5": "tato padapacchedato.",
  "tika-s0102t:1447_6": "Anuppattidhammatāpādanaṃ anuppattisādhanaṃ,",
  "tika-s0102t:1447_7": "tassa vasena.",
  "tika-s0102t:1447_8": "Maggakiccasādhanena maggaṅgaṃ pūrayamāno ekova tividhakiccasādhano kusalasaṅkappo uppajjati.",
  "tika-s0102t:1447_9": "Tividhākusalasaṅkappasamucchedanameva hettha tividhakiccasādhanaṃ daṭṭhabbaṃ.",
  "tika-s0102t:1447_10": "Iminā nayena “imesu catūsu ṭhānesū”tiādīsupi attho veditabbo.",
  "tika-s0102t:1448_0": "Musāvādāveramaṇiādayoti ettha yasmā sikkhāpadavibhaṅge viraticetanā,",
  "tika-s0102t:1448_1": "sabbe sampayuttadhammā ca sikkhāpadānīti āgatānīti tattha padhānānaṃ viraticetanānaṃ vasena “viratiyopi",
  "tika-s0102t:1448_2": "honti cetanāyopī”ti sammohavinodaniyaṃ vuttaṃ,",
  "tika-s0102t:1448_3": "tasmā keci “ādi-",
  "tika-s0102t:1448_4": "saddena na kevalaṃ pisuṇavācā veramaṇiādīnaṃyeva saṅgaho,",
  "tika-s0102t:1448_5": "atha kho tādisānaṃ cetanānampi saṅgaho”ti vadanti,",
  "tika-s0102t:1448_6": "taṃ pubbabhāgavasena vuccamānattā yujjeyya,",
  "tika-s0102t:1448_7": "musāvādādīhi viramaṇakāle vā viratiyo,",
  "tika-s0102t:1448_8": "subhāsitādivācābhāsanādikāle ca cetanāyo yojetabbā,",
  "tika-s0102t:1448_9": "maggakkhaṇe pana viratiyova icchitabbā cetanānaṃ amaggaṅgattā.",
  "tika-s0102t:1448_10": "Ekassa ñāṇassa dukkhādiñāṇatā viya,",
  "tika-s0102t:1448_11": "ekāya viratiyā musāvādādiviratibhāvo viya ca ekāya cetanāya sammāvācādikiccattayasādhanasabhāvābhāvā sammāvācādibhāvāsiddhito,",
  "tika-s0102t:1448_12": "taṃsiddhiyaṃ aṅgattayatāsiddhito ca.",
  "tika-s0102t:1449_0": "Bhikkhussa ājīvahetukaṃ kāyavacīduccaritaṃ nāma ayoniso āhārapariyesanahetukameva siyāti āha “khādanīya…pe…",
  "tika-s0102t:1449_1": "duccarita”nti.",
  "tika-s0102t:1449_2": "Kāyavacīduccaritaggahaṇañca kāyavacīdvāreyeva ājīvapakopo,",
  "tika-s0102t:1449_3": "na manodvāreti dassanatthaṃ.",
  "tika-s0102t:1449_4": "Tenāha “imesuyeva sattasu ṭhānesū”ti.",
  "tika-s0102t:1450_0": "Anuppannānanti asamudācāravasena vā ananubhūtārammaṇavasena vā anuppannānaṃ.",
  "tika-s0102t:1450_1": "Aññathā hi anamatagge saṃsāre anuppannā pāpakā akusalā dhammā nāma na santi.",
  "tika-s0102t:1450_2": "Tenāha “ekasmiṃ bhave”tiādi.",
  "tika-s0102t:1450_3": "Yasmiṃ bhave ayaṃ imaṃ vīriyaṃ ārabhati,",
  "tika-s0102t:1450_4": "tasmiṃ ekasmiṃ bhave.",
  "tika-s0102t:1450_5": "Janetīti uppādeti.",
  "tika-s0102t:1450_6": "Tādisaṃ chandaṃ kurumāno evaṃ chandaṃ janeti nāma.",
  "tika-s0102t:1450_7": "Vāyāmaṃ karotīti payogaṃ parakkamaṃ karoti.",
  "tika-s0102t:1450_8": "Vīriyaṃ pavattetīti kāyikacetasikavīriyaṃ pakārato vatteti.",
  "tika-s0102t:1450_9": "Vīriyena cittaṃ paggahitaṃ karotīti teneva sahajātavīriyena cittaṃ ukkhipento kosajjapātato nisedhanena paggahitaṃ karoti.",
  "tika-s0102t:1450_10": "Padahanaṃ pavattetīti padhānaṃ vīriyaṃ karoti.",
  "tika-s0102t:1450_11": "Paṭipāṭiyā panetāni cattāri padāni āsevanābhāvanābahulīkammasātaccakiriyāhi yojetabbāni.",
  "tika-s0102t:1451_0": "Uppannapubbānanti sadisavohārena vuttaṃ.",
  "tika-s0102t:1451_1": "Bhavati hi taṃsadisesu tabbohāro yathā “sā eva tittiri,",
  "tika-s0102t:1451_2": "tāni eva osadhānī”ti.",
  "tika-s0102t:1451_3": "Tenāha “idāni tādise”ti.",
  "tika-s0102t:1451_4": "Uppannānanti “anuppannā”ti avattabbataṃ āpannānaṃ.",
  "tika-s0102t:1451_5": "Pahānāyāti pajahanatthāya.",
  "tika-s0102t:1451_6": "Anuppannānaṃ kusalānanti ettha kusalāti uttarimanussadhammā adhippetā,",
  "tika-s0102t:1451_7": "tesañca uppādo nāma adhigamo paṭilābho,",
  "tika-s0102t:1451_8": "tappaṭikkhepena anuppādo appaṭilābhoti āha “appaṭiladdhānaṃ paṭhamajjhānādīna”nti.",
  "tika-s0102t:1451_9": "“Ṭhitiyā vīriyaṃ ārabhatī”ti vutte na khaṇaṭhiti adhippetā tadatthaṃ vīriyārabbhena payojanābhāvato,",
  "tika-s0102t:1451_10": "atha kho pabandhaṭhiti adhippetāti āha “punappunaṃ uppattipabandhavasena ṭhitattha”nti.",
  "tika-s0102t:1451_11": "Sammussanaṃ paṭipakkhadhammavasena adassanamupagamananti tappaṭikkhepena asammussanaṃ asammosoti āha “asammosāyāti avināsanattha”nti.",
  "tika-s0102t:1451_12": "Bhiyyobhāvo punappunaṃ bhavanaṃ,",
  "tika-s0102t:1451_13": "so pana uparūpari uppattīti āha “uparibhāvāyā”ti.",
  "tika-s0102t:1451_14": "Vepullaṃ abhiṇhappavattiyā paguṇabalavabhāvāpattīti vuttaṃ “vepullāyāti vipulabhāvāyā”ti,",
  "tika-s0102t:1451_15": "mahantabhāvāyāti attho.",
  "tika-s0102t:1451_16": "Bhāvanāya paripūraṇatthanti jhānādibhāvanāparibrūhanatthaṃ.",
  "tika-s0102t:1452_0": "Catūsu ṭhānesūti anuppannākusalānuppādanādīsu catūsu ṭhānesu.",
  "tika-s0102t:1452_1": "Kiccasādhanavasenāti catubbidhassapi kiccassa ekajjhaṃ nipphādanavasena.",
  "tika-s0102t:1453_0": "Jhānāni pubbabhāgepi maggakkhaṇepi nānāti yadipi samādhiupakārakehi abhiniropanānumajjanasampiyāyanabrūhanasantasukhasabhāvehi",
  "tika-s0102t:1453_1": "vitakkādīhi sampayogabhedato bhāvanātisayappavattānaṃ catunnaṃ jhānānaṃ vasena sammāsamādhi vibhatto,",
  "tika-s0102t:1453_2": "tathāpi vāyāmo viya anuppannākusalānuppādanādicatuvāyāmakiccaṃ,",
  "tika-s0102t:1453_3": "sati viya ca asubhāsukhāniccānattesu kāyādīsu subhādisaññāppahānacatusatikiccaṃ,",
  "tika-s0102t:1453_4": "eko samādhi catujhānasamādhikiccaṃ na sādhetīti pubbabhāgepi paṭhamajjhānasamādhi eva maggakkhaṇepi,",
  "tika-s0102t:1453_5": "tathā pubbabhāgepi catutthajjhānasamādhi eva maggakkhaṇe pīti attho.",
  "tika-s0102t:1453_6": "Nānāmaggavasenāti paṭhamamaggādinānāmaggavasena jhānāni nānā.",
  "tika-s0102t:1453_7": "Dutiyādayopi maggā dutiyādīnaṃ jhānānaṃ.",
  "tika-s0102t:1453_8": "Ayaṃ panassāti ettha maggabhāvena catubbidhampi ekattena gahetvā “assā”ti vuttaṃ,",
  "tika-s0102t:1453_9": "assa maggassāti attho.",
  "tika-s0102t:1453_10": "Ayanti pana ayaṃ jhānavasena sabbasadisasabbāsadisekaccasadisatā viseso.",
  "tika-s0102t:1454_0": "Pādakajjhānaniyamena hotīti idha pādakajjhānaniyamaṃ dhuraṃ katvā vuttaṃ,",
  "tika-s0102t:1454_1": "yathā cettha,",
  "tika-s0102t:1454_2": "evaṃ sammohavinodaniyampi.",
  "tika-s0102t:1454_3": "Aṭṭhasāliniyaṃ pana vipassanāniyamo vutto sabbavādāvirodhato,",
  "tika-s0102t:1454_4": "idha pana sammasitajjhānapuggalajjhāsayavādanivattanato pādakajjhānaniyamo vutto.",
  "tika-s0102t:1454_5": "Vipassanāniyamo pana sādhāraṇattā idhāpi na paṭikkhittoti daṭṭhabbo.",
  "tika-s0102t:1454_6": "Aññe ca ācariyavādā parato vakkhamānā vibhajitabbāti yathāvuttameva tāva pādakajjhānaniyamaṃ vibhajanto āha “pādakajjhānaniyamena tāvā”ti.",
  "tika-s0102t:1454_7": "Paṭhamajjhāniko hoti,",
  "tika-s0102t:1454_8": "yasmā āsannapadese vuṭṭhitasamāpatti maggassa attano sadisabhāvaṃ karoti bhūmivaṇṇo viya godhāvaṇṇassa.",
  "tika-s0102t:1454_9": "Paripuṇṇāneva hontīti aṭṭha satta ca hontīti attho.",
  "tika-s0102t:1454_10": "Satta honti sammāsaṅkappassa abhāvato.",
  "tika-s0102t:1454_11": "Cha honti pītisambojjhaṅgassa abhāvato.",
  "tika-s0102t:1454_12": "Maggaṅgabojjhaṅgānaṃ sattachabhāvaṃ atidisati “esa nayo”ti.",
  "tika-s0102t:1454_13": "Arūpe catukkapañcakajjhānaṃ…pe…",
  "tika-s0102t:1454_14": "vuttaṃ aṭṭhasāliniyanti adhippāyo.",
  "tika-s0102t:1454_15": "Nanu tattha “arūpe tikacatukkajjhānaṃ uppajjatī”ti vuttaṃ,",
  "tika-s0102t:1454_16": "na “catukkapañcakajjhāna”nti?",
  "tika-s0102t:1454_17": "Saccametaṃ,",
  "tika-s0102t:1454_18": "yesu pana saṃsayo atthi,",
  "tika-s0102t:1454_19": "tesaṃ uppattidassanena,",
  "tika-s0102t:1454_20": "tena atthato “catukkapañcakajjhānaṃ uppajjatī”ti vuttameva hotīti evamāhāti veditabbaṃ.",
  "tika-s0102t:1454_21": "Samudāyañca apekkhitvā “tañca lokuttaraṃ,",
  "tika-s0102t:1454_22": "na lokiya”nti āha “avayavekattaṃ liṅgasamudāyassa visesakaṃ hotī”ti.",
  "tika-s0102t:1454_23": "Catutthajjhānameva hi tattha lokiyaṃ uppajjati,",
  "tika-s0102t:1454_24": "na catukkaṃ,",
  "tika-s0102t:1454_25": "pañcakaṃ vāti.",
  "tika-s0102t:1454_26": "Ettha kathanti pādakajjhānassa abhāvā kathaṃ daṭṭhabbanti attho.",
  "tika-s0102t:1454_27": "Taṃjhānikāvassa tattha tayo maggā uppajjanti,",
  "tika-s0102t:1454_28": "tajjhānikaṃpaṭhamaphalādiṃ pādakaṃ katvā uparimaggabhāvanāyāti adhippāyo.",
  "tika-s0102t:1454_29": "Tikacatukkajjhānikaṃ pana maggaṃ bhāvetvā tattha uppannassa arūpacatutthajjhānaṃ,",
  "tika-s0102t:1454_30": "tajjhānikaṃ phalañca pādakaṃ katvā uparimaggabhāvanāya aññajhānikāpi uppajjantīti,",
  "tika-s0102t:1454_31": "jhānaṅgādiniyāmikā pubbābhisaṅkhārasamāpattipādakaṃ,",
  "tika-s0102t:1454_32": "na sammasitabbāti phalassāpi pādakatā daṭṭhabbā.",
  "tika-s0102t:1455_0": "Keci panāti moravāpīmahādattattheraṃ sandhāyāha.",
  "tika-s0102t:1455_1": "Puna kecīti tipiṭakacūḷābhayattheraṃ.",
  "tika-s0102t:1455_2": "Tatiyavāre kecīti “pādakajjhānameva niyametī”ti evaṃ vādinaṃ tipiṭakacūḷanāgattherañceva anantaraṃ vutte",
  "tika-s0102t:1455_3": "dve ca there ṭhapetvā itare there sandhāya vadati.",
  "tika-s0102t:1456_0": "403.",
  "tika-s0102t:1456_1": "Sasantatipariyāpannānaṃ dukkhasamudayānaṃ appavattibhāvena pariggayhamāno nirodhopi sasantatipariyāpanno",
  "tika-s0102t:1456_2": "viya hotīti katvā vuttaṃ “attano vā cattāri saccānī”ti.",
  "tika-s0102t:1456_3": "Parassa vāti etthāpi eseva nayo.",
  "tika-s0102t:1456_4": "Tenāha bhagavā “imasmiṃyeva byāmamatte kaḷevare sasaññimhi samanake lokañca paññāpemi,",
  "tika-s0102t:1456_5": "lokasamudayañca paññāpemi,",
  "tika-s0102t:1456_6": "lokanirodhañca paññāpemi,",
  "tika-s0102t:1456_7": "lokanirodhagāminipaṭipadañca paññāpemī”ti kathaṃ pana ādikammiko nirodhamaggasaccāni pariggaṇhātīti?",
  "tika-s0102t:1456_8": "Anussavādisiddhamākāraṃ pariggaṇhāti.",
  "tika-s0102t:1456_9": "Evañca katvā lokuttarabojjhaṅge uddissāpi pariggaho na virujjhati.",
  "tika-s0102t:1456_10": "Yathāsambhavatoti sambhavānurūpaṃ,",
  "tika-s0102t:1456_11": "ṭhapetvā nirodhasaccaṃ sesasaccavasena samudayavayāti veditabbāti attho.",
  "tika-s0102t:1457_0": "Catusaccapabbavaṇṇanā niṭṭhitā.",
  "tika-s0102t:1458_0": "Dhammānupassanāvaṇṇanā niṭṭhitā.",
  "tika-s0102t:1459_0": "404.",
  "tika-s0102t:1459_1": "“Aṭṭhikasaṅkhalikaṃ samaṃsa”ntiādikā satta sivathikā aṭṭhikakammaṭṭhānatāya itarāsaṃ uddhumātakādīnaṃ",
  "tika-s0102t:1459_2": "sabhāvenevāti navannaṃ sivathikānaṃ appanākammaṭṭhānatā vuttā.",
  "tika-s0102t:1459_3": "Dveyevāti ānāpānaṃ,",
  "tika-s0102t:1459_4": "dvattiṃsākāroti imāni dveyeva.",
  "tika-s0102t:1459_5": "Abhinivesoti vipassanābhiniveso,",
  "tika-s0102t:1459_6": "so pana sammasaniyadhammapariggaho.",
  "tika-s0102t:1459_7": "Iriyāpathā,",
  "tika-s0102t:1459_8": "ālokitādayo ca rūpadhammānaṃ avatthāvisesamattatāya na sammasanupagā viññattiādayo viya.",
  "tika-s0102t:1459_9": "Nīvaraṇabojjhaṅgā ādito na pariggahetabbāti vuttaṃ “iriyāpatha…pe…",
  "tika-s0102t:1459_10": "na jāyatī”ti.",
  "tika-s0102t:1459_11": "Kesādiapadesena tadupādānadhammā viya iriyāpathādiapadesena tadavatthā rūpadhammā pariggayhanti,",
  "tika-s0102t:1459_12": "nīvaraṇādimukhena ca taṃsampayuttā,",
  "tika-s0102t:1459_13": "taṃnissayadhammāti adhippāyena mahāsivatthero ca iriyāpathādīsupi “abhiniveso jāyatī”ti avoca.",
  "tika-s0102t:1459_14": "“Atthi nu kho me”tiādi pana sabhāvato iriyāpathādīnaṃ ādikammikassa anicchitabhāvadassanaṃ.",
  "tika-s0102t:1459_15": "Apariññāpubbikā hi pariññāti.",
  "tika-s0102t:1460_0": "Kāmaṃ “idha bhikkhave bhikkhū”tiādinā uddesaniddesesu tattha tattha bhikkhuggahaṇaṃ kataṃ taṃpaṭipattiyā bhikkhubhāvadassanatthaṃ,",
  "tika-s0102t:1460_1": "desanā pana sabbasādhāraṇāti dassetuṃ “yo hi koci bhikkhave” icceva vuttaṃ,",
  "tika-s0102t:1460_2": "na bhikkhu yevāti dassento “yo hi koci bhikkhu vā”tiādimāha.",
  "tika-s0102t:1460_3": "Dassanamaggena ñātamariyādaṃ anatikkamitvā jānantī sikhāppattā aggamaggapaññā aññā nāma,",
  "tika-s0102t:1460_4": "tassa phalabhāvato aggaphalaṃ pīti āha “aññāti arahatta”nti.",
  "tika-s0102t:1461_0": "Appatarepi kāle sāsanassa niyyānikabhāvaṃ dassentoti yojanā. Niyyātentoti nigamento.",
  "tika-s0102t:1462_0": "Mahāsatipaṭṭhānasuttavaṇṇanāya līnatthappakāsanā.",
  "tika-s0102t:1465_0": "10. Pāyāsirājaññasuttavaṇṇanā",
  "tika-s0102t:1466_0": "406.",
  "tika-s0102t:1466_1": "Bhagavatā evaṃ gahitanāmattāti yojanā.",
  "tika-s0102t:1466_2": "Yasmā rājaputtā loke “kumāro”ti voharīyanti.",
  "tika-s0102t:1466_3": "Ayañca rañño kittimaputto,",
  "tika-s0102t:1466_4": "tasmā āha “rañño…pe…",
  "tika-s0102t:1466_5": "sañjāniṃsū”ti.",
  "tika-s0102t:1467_0": "Assāti therassa.",
  "tika-s0102t:1467_1": "Puññāni karonto kappasatasahassaṃ devesu ceva manussesu ca uppajjitvā visesaṃ nibbattetuṃ nāsakkhi indriyānaṃ aparipakkattā.",
  "tika-s0102t:1467_2": "Tatiyadivaseti pabbataṃ āruḷhadivasato tatiye divase.",
  "tika-s0102t:1468_0": "Tesaṃ sāvakabodhiyā niyatatāya,",
  "tika-s0102t:1468_1": "puññasambhārassa ca sātisayattā vinipātaṃ agantvā ekaṃ buddhantaraṃ…pe…",
  "tika-s0102t:1468_2": "anubhavantānaṃ.",
  "tika-s0102t:1468_3": "Devatāyāti pubbe sahadhammacāriniyā suddhāvāsadevatāya.",
  "tika-s0102t:1469_0": "“Kuladārikāya kucchimhi uppanno”ti vatvā taṃ evassa uppannabhāvaṃ mūlato paṭṭhāya dassetuṃ “sā cā”tiādi vuttaṃ.",
  "tika-s0102t:1469_1": "Tattha sāti kuladārikā. Ca-",
  "tika-s0102t:1469_2": "saddo byatirekattho,",
  "tika-s0102t:1469_3": "tena vuccamānaṃ visesaṃ joteti.",
  "tika-s0102t:1469_4": "Kulagharanti patikulagehaṃ.",
  "tika-s0102t:1469_5": "Gabbhanimittanti gabbhassa saṇṭhitabhāvanimittaṃ.",
  "tika-s0102t:1469_6": "Satipi visākhāya ca sāvatthivāsikulapariyāpannatte tassā tattha padhānabhāvadassanatthaṃ “visākhañcā”ti",
  "tika-s0102t:1469_7": "vuttaṃ yathā “brāhmaṇā āgatā vāsiṭṭhopi āgato”ti.",
  "tika-s0102t:1469_8": "Devatāti idhapi sā eva suddhāvāsadevatā.",
  "tika-s0102t:1469_9": "Pañheti “bhikkhu bhikkhu ayaṃ vammiko”tiādinā āgate pannarasapañhe.",
  "tika-s0102t:1470_0": "Setabyāti itthiliṅgavasena tassa nagarassa nāmaṃ.",
  "tika-s0102t:1470_1": "Uttarenāti ena-",
  "tika-s0102t:1470_2": "saddayogena “setabya”nti upayogavacanaṃ pāḷiyaṃ vuttaṃ.",
  "tika-s0102t:1470_3": "Atthavacanena pana uttarasaddaṃ apekkhitvā setabyatoti nissakkappayogo kato.",
  "tika-s0102t:1470_4": "Anabhisittakarājāti khattiyajātiko abhisekaṃ appatto.",
  "tika-s0102t:1471_0": "Pāyāsirājaññavatthuvaṇṇanā",
  "tika-s0102t:1472_0": "407.",
  "tika-s0102t:1472_1": "Diṭṭhiyeva diṭṭhigatanti gata-",
  "tika-s0102t:1472_2": "saddena padavaḍḍhanamāha,",
  "tika-s0102t:1472_3": "diṭṭhiyā vā gatamattaṃ diṭṭhigataṃ,",
  "tika-s0102t:1472_4": "ayāthāvaggāhitāya gantabbābhāvato diṭṭhiyā gahaṇamattaṃ,",
  "tika-s0102t:1472_5": "kevalo micchābhinivesoti attho,",
  "tika-s0102t:1472_6": "taṃ pana diṭṭhigataṃ tassa ayonisomanasikārādivasena uppajjitvā paṭipakkhasammukhībhāvābhāvato,",
  "tika-s0102t:1472_7": "anurūpāhāralābhato ca samudācārappattaṃ jātanti pāḷiyaṃ “uppannaṃ hotī”ti vuttaṃ.",
  "tika-s0102t:1472_8": "Taṃ taṃ kāraṇaṃ apadisitvāti tato idhāgacchanakassa,",
  "tika-s0102t:1472_9": "ito tattha gacchanakassa ca apadisanato “tattha tattheva sattānaṃ ucchijjanato”ti evamādi taṃ taṃ kāraṇaṃ paṭirūpakaṃ apadisitvā.",
  "tika-s0102t:1473_0": "408.",
  "tika-s0102t:1473_1": "Āpannānadhippetatthavisaye ayaṃ purā-",
  "tika-s0102t:1473_2": "saddapayogoti āha “purā…pe…",
  "tika-s0102t:1473_3": "saññāpetīti yāva na saññāpetī”ti.",
  "tika-s0102t:1474_0": "Candimasūriyaupamāvaṇṇanā",
  "tika-s0102t:1475_0": "411.",
  "tika-s0102t:1475_1": "Yathā candimasūriyā uḷāravipulobhāsatāya aññena obhāsena anabhibhavanīyā,",
  "tika-s0102t:1475_2": "evamayampi paññāobhāsenāti dassento “candima…pe…",
  "tika-s0102t:1475_3": "aññenā”tiādimāha.",
  "tika-s0102t:1475_4": "Ādīhīti ādi-",
  "tika-s0102t:1475_5": "saddena “kittake ṭhāne ete pavattenti,",
  "tika-s0102t:1475_6": "kittakañca ṭhānaṃ nesaṃ ābhā pharatī”ti evamādimpi codanaṃ saṅgaṇhāti.",
  "tika-s0102t:1475_7": "Paliveṭhessatīti ābandhissati,",
  "tika-s0102t:1475_8": "anuyuñjissatīti attho.",
  "tika-s0102t:1475_9": "Nibbeṭhetuṃ taṃ vissajjetuṃ.",
  "tika-s0102t:1475_10": "Tasmāti yasmā yathāvuttaṃ codanaṃ nibbeṭhetuṃ na sakkoti, tasmā.",
  "tika-s0102t:1475_11": "Attano anicchitaṃ saṅghātanaṃ pakkhaṃ paṭijānanto “parasmiṃ loke,",
  "tika-s0102t:1475_12": "na imasmi”ntiādimāha.",
  "tika-s0102t:1476_0": "Kathaṃ panāyaṃ natthikadiṭṭhi “devo”ti paṭijānātīti tattha kāraṇaṃ dassetuṃ “bhagavā panā”tiādi vuttaṃ.",
  "tika-s0102t:1476_1": "“Devāpi devattabhāveneva ucchijjanti,",
  "tika-s0102t:1476_2": "manussāpi manussattabhāveneva ucchijjantī”ti evaṃ vā assa diṭṭhi,",
  "tika-s0102t:1476_3": "evañca katvā “devā te,",
  "tika-s0102t:1476_4": "na manussā”ti vacanañca na virujjhati.",
  "tika-s0102t:1476_5": "Evaṃ candeti candavimāne,",
  "tika-s0102t:1476_6": "na ca cande vā kathiyante.",
  "tika-s0102t:1477_0": "412.",
  "tika-s0102t:1477_1": "Ābādho etesaṃ atthīti ābādhikā.",
  "tika-s0102t:1477_2": "Dukkhaṃ sañjātaṃ etesanti dukkhitā.",
  "tika-s0102t:1477_3": "Saddhāya ayitabbā saddhāyikā,",
  "tika-s0102t:1477_4": "saddhāya pavattiṭṭhānabhūtā.",
  "tika-s0102t:1477_5": "Tenāha “ahaṃ tumhe”tiādi.",
  "tika-s0102t:1477_6": "Paccayo pattiyāyanaṃ etesu atthīti paccayikā.",
  "tika-s0102t:1478_0": "Coraupamāvaṇṇanā",
  "tika-s0102t:1479_0": "413.",
  "tika-s0102t:1479_1": "Uddisitvāti upecca dassetvā.",
  "tika-s0102t:1479_2": "Kammakāraṇikasattesūti nerayikānaṃ saṅghātanakasattesu.",
  "tika-s0102t:1479_3": "Kammamevāti tehi tehi nerayikehi katakammameva.",
  "tika-s0102t:1479_4": "Kammakāraṇaṃ karotīti āyūhanānurūpaṃ taṃ taṃ kāraṇaṃ karoti,",
  "tika-s0102t:1479_5": "tathā dukkhaṃ uppādetīti attho.",
  "tika-s0102t:1479_6": "Nirayapālāti ettha iti-",
  "tika-s0102t:1479_7": "saddo ādiattho,",
  "tika-s0102t:1479_8": "tena tattha sabbaṃ nirayakaṇḍapāḷiṃ saṅgaṇhāti.",
  "tika-s0102t:1479_9": "Evaṃ suttato nirayapālānaṃ atthibhāvaṃ dassetvā idāni yuttitopi dassetuṃ “manussaloke”tiādi vuttaṃ.",
  "tika-s0102t:1479_10": "Tattha nerayike niraye pālenti tato niggantuṃ appadānavasena rakkhantīti nirayapālā.",
  "tika-s0102t:1479_11": "Yaṃ panettha vattabbaṃ,",
  "tika-s0102t:1479_12": "taṃ papañcasūdanīṭīkāyaṃ gahetabbaṃ.",
  "tika-s0102t:1480_0": "Gūthakūpapurisaupamāvaṇṇanā",
  "tika-s0102t:1481_0": "415.",
  "tika-s0102t:1481_1": "Nimmajjathāti niravasesato majjatha sodhetha.",
  "tika-s0102t:1481_2": "Taṃ pana tassa tassa gūthassa tathā sodhanaṃ apanayanaṃ hotīti āha “apanethā”ti.",
  "tika-s0102t:1482_0": "Asucīti asuddho,",
  "tika-s0102t:1482_1": "so pana yasmā manavaḍḍhanako manoharo na hoti,",
  "tika-s0102t:1482_2": "tasmā āha “amanāpo”ti.",
  "tika-s0102t:1482_3": "Asucisaṅkhātaṃ asucibhāgataṃ attano sabhāvataṃ gato pattoti asucisaṅkhātoti āha “asucikoṭṭhāsabhūto”ti.",
  "tika-s0102t:1482_4": "Duggandhoti duṭṭhagandho aniṭṭhagandho,",
  "tika-s0102t:1482_5": "so pana na yo koci,",
  "tika-s0102t:1482_6": "atha kho pūtigandhoti āha “kuṇapagandho”ti.",
  "tika-s0102t:1482_7": "Jigucchitabbayuttoti hīḷitabbayutto.",
  "tika-s0102t:1482_8": "Paṭikūlo ghānindriyassa paṭikūlarūpo.",
  "tika-s0102t:1482_9": "Ubbādhatīti uparūpari bādhati.",
  "tika-s0102t:1482_10": "Manussānaṃ gandho…pe…",
  "tika-s0102t:1482_11": "bādhati ativiya asucisabhāvattā,",
  "tika-s0102t:1482_12": "asucimhiyeva jātasaṃvaddhanabhāvato,",
  "tika-s0102t:1482_13": "devānañca ghānapasādassa tikkhavisadabhāvato.",
  "tika-s0102t:1483_0": "416. Dūre nibbattā paranimmitavasavattiādayo.",
  "tika-s0102t:1484_0": "419. Sundaradhammeti sobhanaguṇe. Sugatisukhanti sugati ceva tappariyāpannaṃ sukhañca.",
  "tika-s0102t:1485_0": "Gabbhinīupamāvaṇṇanā",
  "tika-s0102t:1486_0": "420.",
  "tika-s0102t:1486_1": "Puññakammato eti uppajjatīti ayo, sukhaṃ.",
  "tika-s0102t:1486_2": "Tappaṭipakkhato anayo, dukkhaṃ.",
  "tika-s0102t:1486_3": "Apakkanti na siddhaṃ na niṭṭhānappattaṃ.",
  "tika-s0102t:1486_4": "Na paripācenti na niṭṭhānaṃ pāpenti.",
  "tika-s0102t:1486_5": "Na upacchindanti attavinipātassa sāvajjabhāvato.",
  "tika-s0102t:1486_6": "Āgamentīti udikkhanti.",
  "tika-s0102t:1486_7": "Nibbisanti yassa pana taṃ kammaphalaṃ nibbisanto niyuñjanto,",
  "tika-s0102t:1486_8": "nibbisanti vā nibbesaṃ vetanaṃ paṭikaṅkhanto bhatapuriso yathā.",
  "tika-s0102t:1487_0": "421. Ubbhinditvāti upasaggena padavaḍḍhanamattanti āha “bhinditvā”ti.",
  "tika-s0102t:1488_0": "Supinakaupamāvaṇṇanā",
  "tika-s0102t:1489_0": "422.",
  "tika-s0102t:1489_1": "“Nikkhamantaṃ vā pavisantaṃ vā jīva”nti idaṃ tassa ajjhāsayavasena vuttaṃ.",
  "tika-s0102t:1489_2": "So hi “sattānaṃ supinadassanakāle attabhāvato jīvo bahi nikkhamitvā taṃtaṃārāmarāmaṇeyyakadassanādivasena",
  "tika-s0102t:1489_3": "ito cito ca paribbhamitvā punadeva attabhāvaṃ anupavisatī”ti evaṃ pavattamicchāgāhavipallattacitto.",
  "tika-s0102t:1489_4": "Athassa thero khuddakāya āṇiyā vipulaṃ āṇiṃ nīharanto viya jīvasamaññāmukhena ucchedadiṭṭhiṃ nīharitukāmo",
  "tika-s0102t:1489_5": "“api nu tā tuyhaṃ jīvaṃ passanti pavisantaṃ vā nikkhamantaṃ vā”ti āha.",
  "tika-s0102t:1489_6": "Yattha pana tathārūpā jīvasamaññā,",
  "tika-s0102t:1489_7": "taṃ dassento “cittācāraṃ jīvanti gahetvā āhā”ti vuttaṃ.",
  "tika-s0102t:1490_0": "423.",
  "tika-s0102t:1490_1": "Veṭhetvāti vekhadānasaṅkhepena veṭhetvā.",
  "tika-s0102t:1490_2": "Cavanakāleti cavanassa cutiyā pattakāle,",
  "tika-s0102t:1490_3": "na cavamānakāle.",
  "tika-s0102t:1490_4": "Rūpakkhandhamattamevāti katipayarūpadhammasaṅghātamattameva.",
  "tika-s0102t:1490_5": "Utusamuṭṭhānarūpadhammasamūhamattameva hi tadā labbhati, matta-",
  "tika-s0102t:1490_6": "saddo vā visesanivattiattho,",
  "tika-s0102t:1490_7": "tena kammajāditisantatirūpavisesaṃ nivatteti.",
  "tika-s0102t:1490_8": "Appavattā hontīti appavattikā honti,",
  "tika-s0102t:1490_9": "na upalabbhatīti attho.",
  "tika-s0102t:1490_10": "Viññāṇe pana jīvasaññī,",
  "tika-s0102t:1490_11": "tasmā “viññāṇakkhandho gacchatī”ti āha,",
  "tika-s0102t:1490_12": "tattha anupalabbhanatoti adhippāyo.",
  "tika-s0102t:1491_0": "Santattaayoguḷaupamāvaṇṇanā",
  "tika-s0102t:1492_0": "424. Vūpasantatejanti vigatusmaṃ.",
  "tika-s0102t:1493_0": "425.",
  "tika-s0102t:1493_1": "Āmatoti ettha ā-",
  "tika-s0102t:1493_2": "saddo āmisa-",
  "tika-s0102t:1493_3": "saddo viya upaḍḍhapariyāyoti āha “addhamato”ti,",
  "tika-s0102t:1493_4": "āmatoti vā īsaṃ darathena usmanā yuttamaraṇo marantoti attho.",
  "tika-s0102t:1493_5": "Mīyamāno hi avigatusmo hoti,",
  "tika-s0102t:1493_6": "na mato viya vigatusmo.",
  "tika-s0102t:1493_7": "Tenāha “marituṃ āraddho hotī”ti.",
  "tika-s0102t:1493_8": "Tathā rūpassa odhunanaṃ nāmassa orato parivattanamevāti āha “orato karothā”ti.",
  "tika-s0102t:1493_9": "Orato kātukāmassa pana saṃparivattanaṃ sandhunanaṃ,",
  "tika-s0102t:1493_10": "taṃ pana parato karaṇanti āha “parato karothā”ti.",
  "tika-s0102t:1493_11": "Paramukhaṃ katassa ito cito parivattanaṃ niddhunananti āha “aparāparaṃ karothā”ti.",
  "tika-s0102t:1493_12": "Indriyāni aparibhinnānīti adhippāyena “tañcāyatanaṃ na paṭisaṃvedetī”ti vuttaṃ.",
  "tika-s0102t:1494_0": "Saṅkhadhamaupamāvaṇṇanā",
  "tika-s0102t:1495_0": "426.",
  "tika-s0102t:1495_1": "Saṅkhaṃ dhamati,",
  "tika-s0102t:1495_2": "dhamāpetīti vā saṅkhadhamo.",
  "tika-s0102t:1495_3": "Upalāpetvāti uparūpari saddayogavasena sallāpetvā,",
  "tika-s0102t:1495_4": "saddayuttaṃ katvāti attho.",
  "tika-s0102t:1495_5": "Taṃ pana atthato dhamanamevāti āha “dhamitvā”ti.",
  "tika-s0102t:1496_0": "Aggikajaṭilaupamāvaṇṇanā",
  "tika-s0102t:1497_0": "428.",
  "tika-s0102t:1497_1": "Āhito aggi etassa atthīti aggiko,",
  "tika-s0102t:1497_2": "svāssa aggikabhāvo yasmā aggihutamālāvedisampādanehi ceva indhanadhūmabarihisasappitelūpaharaṇehi balipupphadhūmagandhādiupahārehi",
  "tika-s0102t:1497_3": "ca tassa payirupāsanāya icchito,",
  "tika-s0102t:1497_4": "tasmā vuttaṃ “aggiparicārako”ti.",
  "tika-s0102t:1497_5": "Āyuṃ pāpuṇāpeyyanti yathā cirajīvī hoti,",
  "tika-s0102t:1497_6": "evaṃ āyuṃ pacchimavayaṃ pāpeyyaṃ.",
  "tika-s0102t:1497_7": "Vaḍḍhiṃ gameyyanti sarīrāvayave,",
  "tika-s0102t:1497_8": "guṇāvayave ca phātiṃ pāpeyyaṃ.",
  "tika-s0102t:1497_9": "Araṇī yugaḷanti uttarāraṇī,",
  "tika-s0102t:1497_10": "adharāraṇīti araṇīdvayaṃ.",
  "tika-s0102t:1498_0": "429.",
  "tika-s0102t:1498_1": "Evanti “bālo pāyāsirājañño”tiādippakārena.",
  "tika-s0102t:1498_2": "Tayāti theraṃ sandhāya vadati.",
  "tika-s0102t:1498_3": "Vuttayuttakāraṇamakkhalakkhaṇenāti vuttayuttakāraṇassa makkhanasabhāvena.",
  "tika-s0102t:1498_4": "Yugaggāhalakkhaṇenāti samadhuraggahaṇalakkhaṇena.",
  "tika-s0102t:1498_5": "Palāsenāti palāsetīti palāso,",
  "tika-s0102t:1498_6": "parassa guṇe uttaritare ḍaṃsitvā viya chaḍḍento attano guṇehi same karotīti attho.",
  "tika-s0102t:1498_7": "Samakaraṇaraso hi palāso,",
  "tika-s0102t:1498_8": "tena palāsena.",
  "tika-s0102t:1499_0": "Dvesatthavāhaupamāvaṇṇanā",
  "tika-s0102t:1500_0": "430.",
  "tika-s0102t:1500_1": "Haritakapattanti haritabbapattaṃ,",
  "tika-s0102t:1500_2": "appapattanti attho.",
  "tika-s0102t:1500_3": "Tenāha “antamaso”tiādi.",
  "tika-s0102t:1500_4": "Sannaddhadhanukalāpanti ettha kalāpanti tūṇīramāha,",
  "tika-s0102t:1500_5": "tañca sannayhato dhanunā vinā na sannayhatīti āha “sannaddhadhanukalāpa”nti.",
  "tika-s0102t:1500_6": "Āsittodakāni vaṭumānīti gamanamaggā ceva taṃtaṃudakamaggā ca sammadeva devena phuṭṭhattā tahaṃ tahaṃ paggharitaudaka sandamānaudakā.",
  "tika-s0102t:1500_7": "Tenāha “paripuṇṇasalilā maggā ca kandarā cā”ti.",
  "tika-s0102t:1501_0": "Yathābhatenāti sakaṭesu yathāṭhapitena,",
  "tika-s0102t:1501_1": "yathā “amma ito karohī”ti vutte ṭhapesīti attho karaṇakiriyāya kiriyāsāmaññavācībhāvato.",
  "tika-s0102t:1501_2": "Tasmā yathāropitena,",
  "tika-s0102t:1501_3": "yathāgahitenāti attho vutto.",
  "tika-s0102t:1502_0": "Akkhadhuttakaupamāvaṇṇanā",
  "tika-s0102t:1503_0": "434.",
  "tika-s0102t:1503_1": "Parājayaguḷanti yena guḷena,",
  "tika-s0102t:1503_2": "yāya salākāya ṭhitāya ca parājayo hoti,",
  "tika-s0102t:1503_3": "taṃ adassanaṃ gamento gilati.",
  "tika-s0102t:1503_4": "Pajjohananti pakārehi juhanakammaṃ.",
  "tika-s0102t:1503_5": "Taṃ pana balidānavasena karīyatīti āha “balikamma”nti.",
  "tika-s0102t:1504_0": "Sāṇabhārikaupamāvaṇṇanā",
  "tika-s0102t:1505_0": "436.",
  "tika-s0102t:1505_1": "Gāmapattanti gāmo eva hutvā āpajjitabbaṃ,",
  "tika-s0102t:1505_2": "suññabhāvena anāvasitabbaṃ.",
  "tika-s0102t:1505_3": "Tenāha “vuṭṭhitagāmapadeso”ti.",
  "tika-s0102t:1505_4": "Gāmapadanti yathā purisassa pādanikkhittaṭṭhānaṃ adhigataparicchedaṃ “pada”nti vuccati,",
  "tika-s0102t:1505_5": "evaṃ gāmavāsīhi āvasitaṭṭhānaṃ adhigatanivutthāgāraṃ “gāmapada”nti vuttaṃ.",
  "tika-s0102t:1505_6": "Tenāha “ayamevattho”ti.",
  "tika-s0102t:1505_7": "Susannaddhoti sukhena gahetvā gamanayogyatāvasena suṭṭhu sajjito.",
  "tika-s0102t:1505_8": "Taṃ pana susajjanaṃ suṭṭhu bandhanavasenevāti āha “subaddho”ti.",
  "tika-s0102t:1506_0": "Ayādīnampi lohabhāve satipi loha-saddo sāsane tambalohe niruḷhoti āha “lohanti tambaloha”nti.",
  "tika-s0102t:1507_0": "Saraṇagamanavaṇṇanā",
  "tika-s0102t:1508_0": "437.",
  "tika-s0102t:1508_1": "Abhiraddhoti ārādhitacitto,",
  "tika-s0102t:1508_2": "sāsanassa ārādhitacittatā pasīdanavasenāti āha “abhippasanno”ti.",
  "tika-s0102t:1508_3": "Pañhupaṭṭhānānīti pañhesu upaṭṭhānāni mayā pucchitatthesu tumhākaṃ vissajjanavasena ñāṇupaṭṭhānāni.",
  "tika-s0102t:1509_0": "Yaññakathāvaṇṇanā",
  "tika-s0102t:1510_0": "438.",
  "tika-s0102t:1510_1": "Saṅghātanti saṃ-",
  "tika-s0102t:1510_2": "saddo padavaḍḍhanamattanti āha “ghāta”nti.",
  "tika-s0102t:1510_3": "Vipākaphalenāti sadisaphalena.",
  "tika-s0102t:1510_4": "Mahapphalo na hoti gavādipāṇaghātena upakkiliṭṭhabhāvato.",
  "tika-s0102t:1510_5": "Guṇānisaṃsenāti uddayaphalena.",
  "tika-s0102t:1510_6": "Ānubhāvajutiyāti paṭipakkhavigamanajanitena sabhāvasaṅkhātena tejena.",
  "tika-s0102t:1510_7": "Na mahājutiko hoti aparisuddhabhāvato.",
  "tika-s0102t:1510_8": "Vipākavipphāratāyāti vipākaphalassa vipulatāya,",
  "tika-s0102t:1510_9": "pāripūriyāti attho.",
  "tika-s0102t:1510_10": "Duṭṭhukhetteti usabhādidosehi dūsitakhette,",
  "tika-s0102t:1510_11": "taṃ pana vappābhāvato asāraṃ hotīti āha “nissārakhette”ti.",
  "tika-s0102t:1510_12": "Dubbhūmeti kucchitabhūmibhāge,",
  "tika-s0102t:1510_13": "svāssa kucchitabhāvo asāratāya vā siyā ninnatādidosavasena vā.",
  "tika-s0102t:1510_14": "Tattha paṭhamo pakkho paṭhamapadena dassitoti itaraṃ dassento “visamabhūmibhāge”ti āha.",
  "tika-s0102t:1510_15": "Daṇḍābhighātādinā chinnabhinnāni.",
  "tika-s0102t:1510_16": "Pūtīnīti gomayalepadānādisukhena asukkhāpitattā pūtibhāvaṃ gatāni.",
  "tika-s0102t:1510_17": "Tāni pana yasmā sāravantāni na honti,",
  "tika-s0102t:1510_18": "tasmā vuttaṃ “nissārānī”ti.",
  "tika-s0102t:1510_19": "Vātātapahatānīti vātena ca ātapena ca vinaṭṭhabījasāmatthiyāni.",
  "tika-s0102t:1510_20": "Tenāha “pariyādinnatejānī”ti.",
  "tika-s0102t:1510_21": "Yaṃ yathājātavīhiādigatena taṇḍulena aṅkuruppādanayogyabījasāmatthiyaṃ,",
  "tika-s0102t:1510_22": "taṃ taṇḍulasāro,",
  "tika-s0102t:1510_23": "tassa ādānaṃ gahaṇaṃ tathāuppajjanameva.",
  "tika-s0102t:1510_24": "Etāni pana bījāni na tādisāni khaṇḍādidosavantatāya.",
  "tika-s0102t:1510_25": "Dhārāya khette anuppavesanaṃ nāma vassanameva,",
  "tika-s0102t:1510_26": "taṃ paṭikkhepavasena dassento āha “na sammā vasseyyā”ti.",
  "tika-s0102t:1510_27": "Aṅkuramūlapattādīhīti cettha aṅkurakandādīhi uddhaṃ vuddhiṃ,",
  "tika-s0102t:1510_28": "mūlajaṭādīhi heṭṭhā viruḷhiṃ,",
  "tika-s0102t:1510_29": "pattapupphādīhi samantato ca vepullanti yojanā.",
  "tika-s0102t:1511_0": "Aparūpaghātenāti paresaṃ vibādhanena.",
  "tika-s0102t:1511_1": "Uppannapaccayatoti nibbattitaghāsacchādanādideyyadhammato.",
  "tika-s0102t:1511_2": "Gavādighātenapi hi tattha paṭiggāhakānaṃ ghāso saṅkīyati.",
  "tika-s0102t:1511_3": "“Aparūpaghātitāyā”ti idaṃ sīlavantatāya kāraṇavacanaṃ.",
  "tika-s0102t:1511_4": "Guṇātirekanti guṇātirittaṃ,",
  "tika-s0102t:1511_5": "sīlādilokuttaraguṇehi visiṭṭhanti attho.",
  "tika-s0102t:1511_6": "Vipulāti saddhāsampadādivasena uḷārā.",
  "tika-s0102t:1512_0": "Uttaramāṇavavatthuvaṇṇanā",
  "tika-s0102t:1513_0": "439.",
  "tika-s0102t:1513_1": "Atha kho tehi sakuṇḍakehi taṇḍulehi siddhaṃbhattaṃ uttaṇḍulameva hotīti āha “uttaṇḍulabhatta”nti.",
  "tika-s0102t:1513_2": "Bilaṅgaṃ vuccati āranālaṃ bilaṅgato nibbattanato,",
  "tika-s0102t:1513_3": "tadeva kañjiyato jātanti kañjiyaṃ,",
  "tika-s0102t:1513_4": "taṃ dutiyaṃ etassāti bilaṅgadutiyaṃ,",
  "tika-s0102t:1513_5": "taṃ “kañjikadutiya”nti ca vuttaṃ.",
  "tika-s0102t:1513_6": "Dhorakānīti dhoviyāni.",
  "tika-s0102t:1513_7": "Yasmā thūlatarānipi “thūlānī”ti vattabbataṃ arahanti,",
  "tika-s0102t:1513_8": "tasmā “thūlāni cā”ti vuttaṃ.",
  "tika-s0102t:1513_9": "Guḷadasānīti suttānaṃ thūlatāya,",
  "tika-s0102t:1513_10": "kañjikassa bahalatāya ca piṇḍitadasāni.",
  "tika-s0102t:1513_11": "Tenāha “puñjapuñja…pe…",
  "tika-s0102t:1513_12": "dasānī”ti.",
  "tika-s0102t:1513_13": "Anuddisatīti anu anu katheti.",
  "tika-s0102t:1514_0": "440.",
  "tika-s0102t:1514_1": "Asakkaccanti na sakkaccaṃ anādarakāraṃ,",
  "tika-s0102t:1514_2": "taṃ pana kammaphalasaddhāya abhāvena hotīti āha “saddhāvirahita”nti.",
  "tika-s0102t:1514_3": "Acittīkatanti cittīkārapaccupaṭṭhāpanavasena na cittīkataṃ.",
  "tika-s0102t:1514_4": "Tenāha “cittīkāravirahita”ntiādi.",
  "tika-s0102t:1514_5": "Cittīkārarahitaṃ vā acittīkataṃ,",
  "tika-s0102t:1514_6": "yathā kataṃ paresaṃ vimhayāvahaṃ hoti,",
  "tika-s0102t:1514_7": "tathā akataṃ.",
  "tika-s0102t:1514_8": "Cittassa uḷārapaṇītabhāvo pana asakkaccadāneneva bādhito.",
  "tika-s0102t:1514_9": "Apaviddhanti chaḍḍanīyadhammaṃ viya apaviddhaṃ katvā,",
  "tika-s0102t:1514_10": "etena tasmiṃ dāne gāravākaraṇaṃ vadati.",
  "tika-s0102t:1514_11": "Serīsakaṃ nāmāti “serīsaka”nti evaṃ nāmakaṃ.",
  "tika-s0102t:1514_12": "Tucchanti parijanaparicchedavirahato rittaṃ.",
  "tika-s0102t:1515_0": "Pāyāsidevaputtavaṇṇanā",
  "tika-s0102t:1516_0": "441.",
  "tika-s0102t:1516_1": "Tassānubhāvenāti tassa dānassa ānubhāvena.",
  "tika-s0102t:1516_2": "Sirīsarukkhoti pabhassarakhandhaviṭapasākhāpalāsasampanno manuññadassano dibbo sirīsarukkho.",
  "tika-s0102t:1516_3": "Aṭṭhāsīti phalassa kammasarikkhataṃ dassento vimānadvāre nibbattitvā aṭṭhāsi.",
  "tika-s0102t:1516_4": "Pubbāciṇṇavasenāti purimajātiyaṃ tattha nivāsaparicayanavasena.",
  "tika-s0102t:1516_5": "Na kevalaṃ pubbāciṇṇavaseneva,",
  "tika-s0102t:1516_6": "atha kho utusukhumavasena pīti dassento “tattha kirassa utusukhaṃ hotī”ti āha.",
  "tika-s0102t:1517_0": "Soti uttaro māṇavo.",
  "tika-s0102t:1517_1": "Yadi asakkaccaṃ dānaṃ datvā pāyāsi tattha nibbatto,",
  "tika-s0102t:1517_2": "pāyāsissa paricārikā sakkaccaṃ dānaṃ datvā kathaṃ tattha nibbattāti āha “pāyāsissa panā”ti.",
  "tika-s0102t:1517_3": "Nikantivasenāti pāyāsimhi sāpekkhāvasena,",
  "tika-s0102t:1517_4": "pubbepi vā tattha nivutthapubbatāya.",
  "tika-s0102t:1517_5": "Disācārikavimānanti ākāsaṭṭhaṃ hutvā disāsu vicaraṇakavimānaṃ,",
  "tika-s0102t:1517_6": "na rukkhapabbatasikharādisambandhaṃ.",
  "tika-s0102t:1517_7": "Vaṭṭaniaṭaviyanti vimānavīthiyanti.",
  "tika-s0102t:1518_0": "Pāyāsirājaññasuttavaṇṇanāya līnatthappakāsanā.",
  "tika-s0102t:1520_0": "Niṭṭhitā ca mahāvaggaṭṭhakathāya līnatthappakāsanā.",
  "tika-s0102t:1521_0": "Mahāvaggaṭīkā niṭṭhitā."
}