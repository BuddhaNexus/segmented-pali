{
  "tika-vin04t4:0_0": "Pārājikakaṇḍo",
  "tika-vin04t4:1_0": "Idāni yadetaṁ nidānānantaraṁ tatrime cattārotiādi pārājikakaṇḍaṁ,",
  "tika-vin04t4:1_1": "tattha tatrāti tasmiṁ “pātimokkhaṁ uddisissāmī”ti evaṁ vutte pātimokkhe.",
  "tika-vin04t4:1_2": "Imeti idāni vattabbānaṁ abhimukhīkaraṇaṁ.",
  "tika-vin04t4:1_3": "Cattāroti gaṇanaparicchedo.",
  "tika-vin04t4:1_4": "Pārājikāti evaṁnāmakā.",
  "tika-vin04t4:1_5": "Dhammāti āpattiyo.",
  "tika-vin04t4:1_6": "Uddesaṁ āgacchantīti sarūpena uddisitabbataṁ āgacchanti,",
  "tika-vin04t4:1_7": "na nidāne viya “yassa siyā āpattī”ti sādhāraṇavacanamattena.",
  "tika-vin04t4:2_0": "1. Paṭhamapārājikavaṇṇanā",
  "tika-vin04t4:3_0": "Yo panāti rassadīghādinā liṅgādibhedena yo koci.",
  "tika-vin04t4:3_1": "Bhikkhūti ehibhikkhuupasampadā,",
  "tika-vin04t4:3_2": "saraṇagamanūpasampadā,",
  "tika-vin04t4:3_3": "ovādappaṭiggahaṇūpasampadā,",
  "tika-vin04t4:3_4": "pañhābyākaraṇūpasampadā,",
  "tika-vin04t4:3_5": "aṭṭhagarudhammappaṭiggahaṇūpasampadā,",
  "tika-vin04t4:3_6": "dūtenūpasampadā,",
  "tika-vin04t4:3_7": "aṭṭhavācikūpasampadā,",
  "tika-vin04t4:3_8": "ñatticatutthakammūpasampadāti imāsu aṭṭhasu upasampadāsu ñatticatutthena upasampadākammena akuppena ṭhānārahena upasampanno.",
  "tika-vin04t4:3_9": "Tassa pana kammassa vatthuñattianussāvana sīmā parisāsampattivasena akuppatā veditabbā.",
  "tika-vin04t4:4_0": "Tattha vatthūti upasampadāpekkho puggalo,",
  "tika-vin04t4:4_1": "so ṭhapetvā ūnavīsativassaṁ antimavatthuajjhāpannapubbaṁ,",
  "tika-vin04t4:4_2": "paṇḍakādayo ca ekādasa abhabbapuggale veditabbo.",
  "tika-vin04t4:4_3": "Tattha ūnavīsativasso nāma paṭisandhiggahaṇato paṭṭhāya aparipuṇṇavīsativasso.",
  "tika-vin04t4:4_4": "Antimavatthuajjhāpannapubbo nāma catunnaṁ pārājikānaṁ aññataraṁ ajjhāpannapubbo.",
  "tika-vin04t4:4_5": "Paṇḍakādayo vajjanīyapuggalakathāyaṁ vuttā.",
  "tika-vin04t4:4_6": "Tesu āsittapaṇḍakañca usūyapaṇḍakañca ṭhapetvā opakkamikapaṇḍako napuṁsakapaṇḍako paṇḍakabhāvapakkhe ṭhito pakkhapaṇḍako ca idha adhippeto.",
  "tika-vin04t4:5_0": "Theyyasaṁvāsako pana tividho liṅgatthenako saṁvāsatthenako ubhayatthenakoti.",
  "tika-vin04t4:5_1": "Tattha yo sayaṁ pabbajitvā na bhikkhuvassāni gaṇeti,",
  "tika-vin04t4:5_2": "na yathāvuḍḍhaṁ bhikkhūnaṁ vā sāmaṇerānaṁ vā vandanaṁ sādiyati,",
  "tika-vin04t4:5_3": "na āsanena paṭibāhati,",
  "tika-vin04t4:5_4": "na uposathādīsu sandissati,",
  "tika-vin04t4:5_5": "ayaṁ asuddhacittatāya liṅgamattasseva thenitattā liṅgatthenako nāma.",
  "tika-vin04t4:5_6": "Yo pana bhikkhūhi pabbajito sāmaṇero samāno kāsāyāni apanetvā tesu saussāhova methunaṁ dhammaṁ paṭisevitvā puna nivāsetvā sāmaṇerabhāvaṁ paṭijānāti,",
  "tika-vin04t4:5_7": "ayaṁ bhikkhūhi dinnaliṅgassa apariccattattā na liṅgatthenako,",
  "tika-vin04t4:5_8": "na liṅgānurūpassa saṁvāsassa sāditattā nāpi saṁvāsatthenako.",
  "tika-vin04t4:5_9": "Antimavatthuajjhāpannakepi eseva nayo.",
  "tika-vin04t4:5_10": "Yo ca kho sāmaṇero samāno videsaṁ gantvā bhikkhuvassāni gaṇeti,",
  "tika-vin04t4:5_11": "yathāvuḍḍhaṁ vandanaṁ sādiyati,",
  "tika-vin04t4:5_12": "āsanena paṭibāhati,",
  "tika-vin04t4:5_13": "uposathādīsu sandissati,",
  "tika-vin04t4:5_14": "ayaṁ saṁvāsamattasseva thenitattā saṁvāsatthenako nāma.",
  "tika-vin04t4:5_15": "Bhikkhuvassagaṇanādiko hi sabbopi kiriyabhedo imasmiṁ atthe “saṁvāso”ti veditabbo.",
  "tika-vin04t4:5_16": "Sikkhaṁ paccakkhāya “na maṁ koci jānātī”ti puna evaṁ paṭipajjantepi eseva nayo.",
  "tika-vin04t4:5_17": "Yo pana sayaṁ pabbajitvā vihāraṁ gantvā yathāvuḍḍhaṁ vandanaṁ sādiyati,",
  "tika-vin04t4:5_18": "āsanena paṭibāhati,",
  "tika-vin04t4:5_19": "bhikkhuvassāni gaṇeti,",
  "tika-vin04t4:5_20": "uposathādīsu sandissati,",
  "tika-vin04t4:5_21": "ayaṁ liṅgassa ceva saṁvāsassa ca thenitattā ubhayatthenako nāma.",
  "tika-vin04t4:5_22": "Dhuranikkhepavasena kāsāyāni apanetvā antimavatthuṁ ajjhāpajjitvā puna tāni acchādetvā evaṁ paṭipajjantepi eseva nayo,",
  "tika-vin04t4:5_23": "ayaṁ tividhopi theyyasaṁvāsako idha adhippeto.",
  "tika-vin04t4:5_24": "Ṭhapetvā pana imaṁ tividhaṁ.",
  "tika-vin04t4:6_0": "“Rāja dubbhikkha kantāra-roga verī bhayena vā;",
  "tika-vin04t4:7_0": "Cīvarāharaṇatthaṁ vā, liṅgaṁ ādiyatīdha yo.",
  "tika-vin04t4:8_0": "“Saṁvāsaṁ nādhivāseti, yāva so suddhamānaso;",
  "tika-vin04t4:9_0": "Theyyasaṁvāsako nāma, tāva esa na vuccatī”ti. ;",
  "tika-vin04t4:10_0": "Yo pana upasampanno titthiyabhāvaṁ patthayamāno sayaṁ vā kusacīrādikaṁ titthiyaliṅgaṁ ādiyati,",
  "tika-vin04t4:10_1": "tesaṁ vā santike pabbajati,",
  "tika-vin04t4:10_2": "naggo vā hutvā ājīvakānaṁ santikaṁ gantvā tesaṁ vatāni ādiyati,",
  "tika-vin04t4:10_3": "ayaṁ titthiyapakkantako nāma.",
  "tika-vin04t4:10_4": "Ṭhapetvā pana manussajātikaṁ avaseso sabbopi tiracchānagato nāma.",
  "tika-vin04t4:10_5": "Yena manussajātikā janetti sayampi manussabhūteneva sañcicca jīvitā voropitā,",
  "tika-vin04t4:10_6": "ayaṁ mātughātako nāma.",
  "tika-vin04t4:10_7": "Pitughātakepi eseva nayo.",
  "tika-vin04t4:10_8": "Yena antamaso gihiliṅge ṭhitopi manussajātiko khīṇāsavo sañcicca jīvitā voropito,",
  "tika-vin04t4:10_9": "ayaṁ arahantaghātako nāma.",
  "tika-vin04t4:10_10": "Yo pana pakatattaṁ bhikkhuniṁ tiṇṇaṁ maggānaṁ aññatarasmiṁ magge dūseti,",
  "tika-vin04t4:10_11": "ayaṁ bhikkhunidūsako nāma.",
  "tika-vin04t4:10_12": "Yo devadatto viya sāsanaṁ uddhammaṁ ubbinayaṁ katvā catunnaṁ kammānaṁ aññataravasena saṅghaṁ bhindati,",
  "tika-vin04t4:10_13": "ayaṁ saṅghabhedako nāma.",
  "tika-vin04t4:10_14": "Yo devadatto viya duṭṭhacittena vadhakacittena tathāgatassa jīvamānakasarīre khuddakamakkhikāya pivanamattampi lohitaṁ uppādeti,",
  "tika-vin04t4:10_15": "ayaṁ lohituppādako nāma.",
  "tika-vin04t4:10_16": "Yassa itthinimittuppādanakammato ca purisanimittuppādanakammato ca ubhato duvidhampi byañjanaṁ atthi,",
  "tika-vin04t4:10_17": "ayaṁ ubhatobyañjanako nāma.",
  "tika-vin04t4:10_18": "Iti ime terasa puggalā upasampadāya avatthū,",
  "tika-vin04t4:10_19": "ime pana ṭhapetvā aññasmiṁ upasampadāpekkhe sati upasampadākammaṁ vatthusampattivasena akuppaṁ hoti.",
  "tika-vin04t4:11_0": "Kathaṁ ñattisampattivasena akuppaṁ hoti?",
  "tika-vin04t4:11_1": "Vatthusaṅghapuggalañattīnaṁ aparāmasanāni,",
  "tika-vin04t4:11_2": "pacchā ñattiṭṭhapanañcāti ime tāva pañca ñattidosā.",
  "tika-vin04t4:11_3": "Tattha “ayaṁ itthannāmo”ti upasampadāpekkhassa akittanaṁ vatthuaparāmasanaṁ nāma.",
  "tika-vin04t4:11_4": "“Suṇātu me, bhante,",
  "tika-vin04t4:11_5": "saṅgho”tiettha “suṇātu me,",
  "tika-vin04t4:11_6": "bhante”ti vatvā “saṅgho”ti abhaṇanaṁ saṅghaaparāmasanaṁ nāma.",
  "tika-vin04t4:11_7": "“Itthannāmassa upasampadāpekkho”ti upajjhāyassa akittanaṁ puggalaaparāmasanaṁ nāma.",
  "tika-vin04t4:11_8": "Sabbena sabbaṁ ñattiyā anuccāraṇaṁ ñattiaparāmasanaṁ nāma.",
  "tika-vin04t4:11_9": "Paṭhamaṁ kammavācaṁ niṭṭhāpetvā “esā ñattī”ti vatvā “khamati saṅghassā”ti evaṁ ñattikittanaṁ pacchā ñattiṭṭhapanaṁ nāma.",
  "tika-vin04t4:11_10": "Iti imehi dosehi vimuttāya ñattiyā sampannaṁ ñattisampattivasena akuppaṁ hoti.",
  "tika-vin04t4:12_0": "Anussāvanavasena akuppatāyapi vatthusaṅghapuggalānaṁ aparāmasanāni,",
  "tika-vin04t4:12_1": "sāvanāya hāpanaṁ,",
  "tika-vin04t4:12_2": "akāle sāvananti ime pañca anussāvanadosā.",
  "tika-vin04t4:12_3": "Tattha vatthādīnaṁ aparāmasanāni ñattiyaṁ vuttasadisāneva.",
  "tika-vin04t4:12_4": "Tīsu pana anussāvanāsu yattha katthaci etesaṁ aparāmasanaṁ aparāmasanameva.",
  "tika-vin04t4:12_5": "Sabbena sabbaṁ pana kammavācaṁ avatvā catukkhattuṁ ñattikittanameva,",
  "tika-vin04t4:12_6": "atha vā pana kammavācābbhantare akkharassa vā padassa vā anuccāraṇaṁ vā duruccāraṇaṁ vā sāvanāya hāpanaṁ nāma.",
  "tika-vin04t4:12_7": "Sāvanāya anokāse paṭhamaṁ ñattiṁ aṭṭhapetvā anussāvanakaraṇaṁ akāle sāvanaṁ nāma.",
  "tika-vin04t4:12_8": "Iti imehi dosehi vimuttāya anussāvanāya sampannaṁ anussāvanasampattivasena akuppaṁ hoti.",
  "tika-vin04t4:13_0": "Pubbe vuttaṁ vipattisīmālakkhaṇaṁ samatikkantāya pana sīmāya kataṁ sīmāsampattivasena akuppaṁ hoti.",
  "tika-vin04t4:13_1": "Yāvatikā bhikkhū kammappattā,",
  "tika-vin04t4:13_2": "tesaṁ anāgamanaṁ,",
  "tika-vin04t4:13_3": "chandārahānaṁ chandassa anāharaṇaṁ,",
  "tika-vin04t4:13_4": "sammukhībhūtānaṁ paṭikkosananti ime pana tayo parisādosā,",
  "tika-vin04t4:13_5": "tehi vimuttāya parisāya kataṁ parisāsampattivasena akuppaṁ hoti.",
  "tika-vin04t4:13_6": "Kāraṇārahattā pana satthu sāsanārahattā ṭhānārahaṁ nāma hoti.",
  "tika-vin04t4:13_7": "Iti yo iminā evaṁ akuppena ṭhānārahena ñatticatutthena upasampadākammena upasampanno,",
  "tika-vin04t4:13_8": "ayaṁ idha “bhikkhū”ti adhippeto.",
  "tika-vin04t4:13_9": "Paṇṇattivajjesu pana aññepi saṅgahaṁ gacchanti.",
  "tika-vin04t4:14_0": "Bhikkhūnaṁ sikkhāsājīvasamāpannoti yā bhikkhūnaṁ adhisīlasaṅkhātā sikkhā, tañca,",
  "tika-vin04t4:14_1": "yattha cete saha jīvanti,",
  "tika-vin04t4:14_2": "ekajīvikā sabhāgavuttino honti,",
  "tika-vin04t4:14_3": "taṁ bhagavatā paññattaṁ sikkhāpadasaṅkhātaṁ sājīvañca,",
  "tika-vin04t4:14_4": "tattha sikkhanabhāvena samāpannoti bhikkhūnaṁ sikkhāsājīvasamaāpanno.",
  "tika-vin04t4:14_5": "Samāpannoti sikkhañca paripūrento sājīvañca avītikkamanto hutvā tadubhayaṁ upagatoti attho.",
  "tika-vin04t4:14_6": "Sikkhaṁ apaccakkhāya dubbalyaṁ anāvikatvāti yaṁ sikkhaṁ samāpanno,",
  "tika-vin04t4:14_7": "taṁ apaṭikkhipitvā,",
  "tika-vin04t4:14_8": "yañca sājīvaṁ samāpanno,",
  "tika-vin04t4:14_9": "tasmiṁ dubbalabhāvaṁ appakāsetvā.",
  "tika-vin04t4:14_10": "Tattha cittakhettakālapayogapuggalavijānanavasena sikkhāya paccakkhānaṁ ñatvā tadabhāvena apaccakkhānaṁ veditabbaṁ. Kathaṁ?",
  "tika-vin04t4:14_11": "Upasampannabhāvato cavitukāmatācitteneva hi sikkhāpaccakkhānaṁ hoti,",
  "tika-vin04t4:14_12": "na davā vā ravā vā bhaṇantassa.",
  "tika-vin04t4:14_13": "Evaṁ cittavasena sikkhāpaccakkhānaṁ hoti,",
  "tika-vin04t4:14_14": "na tadabhāvena.",
  "tika-vin04t4:14_15": "Tathā “buddhaṁ paccakkhāmi,",
  "tika-vin04t4:14_16": "dhammaṁ paccakkhāmi,",
  "tika-vin04t4:14_17": "saṅghaṁ paccakkhāmi, sikkhaṁ, vinayaṁ,",
  "tika-vin04t4:14_18": "pātimokkhaṁ, uddesaṁ,",
  "tika-vin04t4:14_19": "upajjhāyaṁ, ācariyaṁ,",
  "tika-vin04t4:14_20": "saddhivihārikaṁ,",
  "tika-vin04t4:14_21": "antevāsikaṁ,",
  "tika-vin04t4:14_22": "samānupajjhāyakaṁ,",
  "tika-vin04t4:14_23": "samānācariyakaṁ,",
  "tika-vin04t4:14_24": "sabrahmacāriṁ paccakkhāmī”ti evaṁ vuttānaṁ buddhādīnaṁ cuddasannaṁ,",
  "tika-vin04t4:14_25": "“gihīti maṁ dhārehi, upāsako, ārāmiko, sāmaṇero, titthiyo,",
  "tika-vin04t4:14_26": "titthiyasāvako, asamaṇo,",
  "tika-vin04t4:14_27": "‘asakyaputtiyo’ti maṁ dhārehī”ti evaṁ vuttānaṁ gihiādīnaṁ aṭṭhannañcāti imesaṁ dvāvīsatiyā khettapadānaṁ",
  "tika-vin04t4:14_28": "yassa kassaci savevacanassa vasena tesu yaṁkiñci vattukāmassa yaṁkiñci vadato sikkhāpaccakkhānaṁ hoti,",
  "tika-vin04t4:14_29": "na rukkhādīnaṁ aññatarassa nāmaṁ gahetvā paccācikkhantassa.",
  "tika-vin04t4:14_30": "Evaṁ khettavasena paccakkhānaṁ hoti,",
  "tika-vin04t4:14_31": "na tadabhāvena.",
  "tika-vin04t4:15_0": "Tattha yadetaṁ “paccakkhāmī”ti ca,",
  "tika-vin04t4:15_1": "“maṁ dhārehī”ti ca vuttaṁ vattamānakālavacanaṁ,",
  "tika-vin04t4:15_2": "yāni ca “alaṁ me buddhena,",
  "tika-vin04t4:15_3": "kiṁ nu me buddhena,",
  "tika-vin04t4:15_4": "na mamattho buddhena,",
  "tika-vin04t4:15_5": "sumuttāhaṁ buddhenā”tiādinā nayena ākhyātavasena kālaṁ anāmasitvā purimehi cuddasahi padehi saddhiṁ yojetvā vuttāni “alaṁ me”tiādīni cattāri padāni,",
  "tika-vin04t4:15_6": "tesaṁyeva ca savevacanānaṁ vasena paccakkhānaṁ hoti,",
  "tika-vin04t4:15_7": "na “paccakkhāsi”nti vā “paccakkhissa”nti vā “maṁ dhāresī”ti vā “maṁ dhāressatī”ti vā “yaṁnūnāhaṁ paccakkheyya”nti",
  "tika-vin04t4:15_8": "vātiādīni atītānāgataparikappavacanāni bhaṇantassa.",
  "tika-vin04t4:15_9": "Evaṁ vattamāna kālavasena ceva anāmaṭṭhakālavasena ca paccakkhānaṁ hoti,",
  "tika-vin04t4:15_10": "na tadabhāvena.",
  "tika-vin04t4:16_0": "Payogo pana duvidho kāyiko ca vācasiko ca.",
  "tika-vin04t4:16_1": "Tattha “buddhaṁ paccakkhāmī”tiādinā nayena yāya kāyaci bhāsāya vacībhedaṁ katvā vācasikappayogeneva paccakkhānaṁ hoti,",
  "tika-vin04t4:16_2": "na akkharalikhanaṁ vā hatthamuddādidassanaṁ vā kāyappayogaṁ karontassa.",
  "tika-vin04t4:16_3": "Evaṁ vācasikappayogeneva paccakkhānaṁ hoti,",
  "tika-vin04t4:16_4": "na tadabhāvena.",
  "tika-vin04t4:17_0": "Puggalo pana duvidho –",
  "tika-vin04t4:17_1": "yo ca paccakkhāti,",
  "tika-vin04t4:17_2": "yassa ca paccakkhāti.",
  "tika-vin04t4:17_3": "Tattha yo paccakkhāti,",
  "tika-vin04t4:17_4": "so sace ummattakakhittacittavedanāṭṭānaṁ aññataro na hoti.",
  "tika-vin04t4:17_5": "Yassa pana paccakkhāti,",
  "tika-vin04t4:17_6": "so sace manussajātiko hoti,",
  "tika-vin04t4:17_7": "na ca ummattakādīnaṁ aññataro,",
  "tika-vin04t4:17_8": "sammukhībhūto ca sikkhāpaccakkhānaṁ hoti.",
  "tika-vin04t4:17_9": "Na hi asammukhībhūtassa dūtena vā paṇṇena vā ārocanaṁ ruhati.",
  "tika-vin04t4:17_10": "Evaṁ yathāvuttapuggalavasena paccakkhānaṁ hoti,",
  "tika-vin04t4:17_11": "na tadabhāvena.",
  "tika-vin04t4:18_0": "Vijānanampi niyamitāniyamitavasena duvidhaṁ.",
  "tika-vin04t4:18_1": "Tattha yassa yesaṁ vā niyametvā “imassa,",
  "tika-vin04t4:18_2": "imesaṁ vā ārocemī”ti vadati,",
  "tika-vin04t4:18_3": "sace te yathā pakatiyā loke manussā vacanaṁ sutvā āvajjanasamaye jānanti,",
  "tika-vin04t4:18_4": "evaṁ tassa vacanānantarameva tassa “ayaṁ ukkaṇṭhito”ti vā “gihibhāvaṁ patthayatī”ti vā yena kenaci ākārena sikkhāpaccakkhānabhāvaṁ jānanti,",
  "tika-vin04t4:18_5": "paccakkhātāva hoti sikkhā.",
  "tika-vin04t4:18_6": "Atha aparabhāge “kiṁ iminā vutta”nti cintetvā jānanti,",
  "tika-vin04t4:18_7": "aññe vā jānanti,",
  "tika-vin04t4:18_8": "apaccakkhātāva hoti sikkhā.",
  "tika-vin04t4:18_9": "Aniyametvā ārocentassa pana sace vuttanayena yo koci manussajātiko vacanatthaṁ jānāti,",
  "tika-vin04t4:18_10": "paccakkhātāva hoti sikkhā.",
  "tika-vin04t4:18_11": "Evaṁ vijānanavasena paccakkhānaṁ hoti,",
  "tika-vin04t4:18_12": "na tadabhāvena.",
  "tika-vin04t4:18_13": "Yo pana antamaso davāyapi paccakkhāti,",
  "tika-vin04t4:18_14": "tena apaccakkhātāva hoti sikkhā.",
  "tika-vin04t4:18_15": "Iti imesaṁ vuttappakārānaṁ cittādīnaṁ vā vasena,",
  "tika-vin04t4:18_16": "sabbaso vā pana apaccakkhānena sikkhaṁ apaccakkhāya sikkhāpaccakkhānasseva ca atthabhūtaṁ ekaccaṁ dubbalyaṁ anāvikatvā.",
  "tika-vin04t4:19_0": "Methunaṁ dhammaṁ paṭiseveyyāti ettha methunaṁ dhammanti rāgapariyuṭṭhānena sadisānaṁ ubhinnaṁ dhammaṁ.",
  "tika-vin04t4:19_1": "Paṭiseveyyāti paṭiseveyya ajjhāpajjeyya.",
  "tika-vin04t4:19_2": "Antamasoti sabbantimena paricchedena.",
  "tika-vin04t4:19_3": "Tiracchānagatāyapīti paṭisandhivasena tiracchānesu gatāyapi,",
  "tika-vin04t4:19_4": "ayamettha anupaññatti.",
  "tika-vin04t4:19_5": "Pārājiko hotīti parājito hoti,",
  "tika-vin04t4:19_6": "parājayaṁ āpanno.",
  "tika-vin04t4:19_7": "Asaṁvāsoti pakatattā bhikkhū saha vasanti etthāti ekakammādikova tividhopi vidhi saṁvāso nāma,",
  "tika-vin04t4:19_8": "so tena saddhiṁ natthīti asaṁvāso.",
  "tika-vin04t4:19_9": "Saṅghakammesu hi esa gaṇapūrakopi na hoti,",
  "tika-vin04t4:19_10": "ayaṁ tāva padavaṇṇanā.",
  "tika-vin04t4:20_0": "Ayaṁ panettha vinicchayo –",
  "tika-vin04t4:20_1": "manussāmanussatiracchānagatavasena hi tisso itthiyo,",
  "tika-vin04t4:20_2": "tāsaṁ vaccamaggapassāvamaggamukhamaggavasena tayo tayo katvā nava maggā,",
  "tika-vin04t4:20_3": "tathā ubhatobyañjanakānaṁ.",
  "tika-vin04t4:20_4": "Purisānaṁ pana vaccamaggamukhamaggavasena dve dve katvā cha maggā,",
  "tika-vin04t4:20_5": "tathā paṇḍakānanti evaṁ tiṁsa maggā.",
  "tika-vin04t4:20_6": "Tesu attano vā paresaṁ vā yassa kassaci maggassa santhatassa vā asanthatassa vā,",
  "tika-vin04t4:20_7": "paresaṁ pana matānampi akkhāyitassa vā yebhuyyena akkhāyitassa vā pakativātena asaṁphuṭṭhe allokāse yo",
  "tika-vin04t4:20_8": "bhikkhu ekatilabījamattampi attano aṅgajātaṁ santhataṁ vā asanthataṁ vā sevanacittena paveseti,",
  "tika-vin04t4:20_9": "parena vā pavesiyamāne pavesanapaviṭṭhaṭṭhitauddharaṇesu yaṁkiñci sādiyati,",
  "tika-vin04t4:20_10": "ayaṁ pārājikāpattiṁ āpanno nāma hoti,",
  "tika-vin04t4:20_11": "ayaṁ tāvettha asādhāraṇavinicchayo.",
  "tika-vin04t4:20_12": "Sabbasikkhāpadānaṁ pana sādhāraṇavinicchayatthaṁ ayaṁ mātikā –",
  "tika-vin04t4:21_0": "Nidānaṁ puggalaṁ vatthuṁ, paññattividhimeva ca;",
  "tika-vin04t4:22_0": "Āṇattāpattināpatti-vipattiṁ aṅgameva ca.",
  "tika-vin04t4:23_0": "Samuṭṭhānavidhiṁ kiriyā-saññācittehi nānattaṁ;",
  "tika-vin04t4:24_0": "Vajjakammappabhedañca, tikadvayavidhiṁ tathā.",
  "tika-vin04t4:25_0": "Lakkhaṇaṁ sattarasadhā, ṭhitaṁ sādhāraṇaṁ idaṁ;",
  "tika-vin04t4:26_0": "Ñatvā yojeyya medhāvī, tattha tattha yathārahanti.",
  "tika-vin04t4:27_0": "Tattha nidānaṁ nāma vesāli- rājagaha- sāvatthi- āḷavi- kosambi- sagga-",
  "tika-vin04t4:27_1": "bhaggānaṁ vasena sattavidhaṁ paññattiṭṭhānaṁ,",
  "tika-vin04t4:27_2": "idañhi sabbasikkhāpadānaṁ nidānaṁ.",
  "tika-vin04t4:27_3": "Puggalo nāma yaṁ yaṁ ārabbha taṁ taṁ sikkhāpadaṁ paññattaṁ.",
  "tika-vin04t4:27_4": "Vatthu nāma tassa tassa puggalassa ajjhācāro vuccati.",
  "tika-vin04t4:27_5": "Paññattividhinti paññattianupaññattianuppannapaññattisabbatthapaññattipadesapaññattisādhāraṇapaññatti",
  "tika-vin04t4:27_6": "asādhāraṇapaññattiekatopaññattiubhatopaññattivasena navavidhā paññatti.",
  "tika-vin04t4:27_7": "Tattha anuppannapaññatti nāma anuppanne dose paññattā,",
  "tika-vin04t4:27_8": "sā aṭṭhagarudhammappaṭiggahaṇavasena bhikkhunīnaṁyeva āgatā,",
  "tika-vin04t4:27_9": "aññatra natthi.",
  "tika-vin04t4:27_10": "Vinayadharapañcamena gaṇena upasampadā,",
  "tika-vin04t4:27_11": "gaṇaṅgaṇūpāhanā dhuvanhānaṁ cammattharaṇanti etesaṁ vasena catubbidhā padesapaññatti nāma.",
  "tika-vin04t4:27_12": "Majjhimadeseyeva hi etehi āpatti hoti,",
  "tika-vin04t4:27_13": "tesupi dhuvanhānaṁ paṭikkhepamattameva pātimokkhe āgataṁ,",
  "tika-vin04t4:27_14": "tato aññā padesapaññatti nāma natthi.",
  "tika-vin04t4:27_15": "Sabbāni sabbatthapaññattiyeva honti,",
  "tika-vin04t4:27_16": "sādhāraṇapaññattidukañca ekatopaññattidukañca atthato ekaṁ,",
  "tika-vin04t4:27_17": "tasmā anuppannapaññattiñca sabbatthapaññattidukañca ekatopaññattidukañca ṭhapetvā sesānaṁ catassannaṁ",
  "tika-vin04t4:27_18": "paññattīnaṁ vasena sabbattha vinicchayo veditabbo.",
  "tika-vin04t4:27_19": "Āṇattāpattināpattivipattintiettha āṇattītiāṇāpanā vuccati.",
  "tika-vin04t4:27_20": "Āpattīti pubbappayogādivasena āpattibhedo.",
  "tika-vin04t4:27_21": "Anāpattīti ajānanādivasena anāpatti.",
  "tika-vin04t4:27_22": "Vipattīti sīlaācāradiṭṭhiājīvavipattīnaṁ aññatarā.",
  "tika-vin04t4:27_23": "Iti imāsaṁ āṇattādīnampi vasena sabbattha vinicchayo veditabbo.",
  "tika-vin04t4:27_24": "Aṅganti sabbasikkhāpadesu āpattīnaṁ aṅgaṁ veditabbaṁ.",
  "tika-vin04t4:28_0": "Samuṭṭhānavidhinti sabbāpattīnaṁ kāyo vācā kāyavācā kāyacittaṁ vācācittaṁ kāyavācācittanti imāni ekaṅgikadvaṅgikativaṅgikāni.",
  "tika-vin04t4:28_1": "Cha samuṭṭhānāni nāma yāni “sikkhāpadasamauṭṭhānānī”tipi vuccanti.",
  "tika-vin04t4:28_2": "Tattha purimāni tīṇi acittakāni,",
  "tika-vin04t4:28_3": "pacchimāni sacittakāni.",
  "tika-vin04t4:28_4": "Tesu ekena vā dvīhi vā tīhi vā catūhi vā chahi vā samuṭṭhānehi āpattiyo samuṭṭhahanti,",
  "tika-vin04t4:28_5": "pañcasamuṭṭhānā nāma natthi.",
  "tika-vin04t4:28_6": "Tattha ekasamuṭṭhānā nāma catutthena ca pañcamena ca chaṭṭhena ca samuṭṭhānena samuṭṭhāti,",
  "tika-vin04t4:28_7": "na aññena.",
  "tika-vin04t4:28_8": "Dvisamuṭṭhānā nāma paṭhamacatutthehi ca dutiyapañcamehi ca tatiyachaṭṭhehi ca catutthachaṭṭhehi ca pañcamachaṭṭhehi ca samuṭṭhānehi,",
  "tika-vin04t4:28_9": "samuṭṭhāti,",
  "tika-vin04t4:28_10": "na aññehi.",
  "tika-vin04t4:28_11": "Tisamuṭṭhānā nāma paṭhamehi ca tīhi,",
  "tika-vin04t4:28_12": "pacchimehi ca tīhi samuṭṭhānehi samuṭṭhāti,",
  "tika-vin04t4:28_13": "na aññehi.",
  "tika-vin04t4:28_14": "Catusamuṭṭhānā nāma paṭhamatatiyacatutthachaṭṭhehi ca dutiyatatiyapañcamachaṭṭhehi ca samuṭṭhānehi samuṭṭhāti,",
  "tika-vin04t4:28_15": "na aññehi.",
  "tika-vin04t4:28_16": "Cha samuṭṭhānā nāma chahipi samuṭṭhāti.",
  "tika-vin04t4:29_0": "Evaṁ –",
  "tika-vin04t4:30_0": "Tidhā ekasamuṭṭhānā, pañcadhā dvisamuṭṭhitā;",
  "tika-vin04t4:31_0": "Dvidhā ticaturo ṭhānā, ekadhā chasamuṭṭhitāti.",
  "tika-vin04t4:32_0": "Samuṭṭhānavasena sabbāva terasa āpattiyo honti,",
  "tika-vin04t4:32_1": "tā paṭhamapaññattisikkhāpadavasena samuṭṭhānato terasa nāmāni labhanti paṭhamapārājikasamuṭṭhānā,",
  "tika-vin04t4:32_2": "adinnādāna-",
  "tika-vin04t4:32_3": "sañcaritta-",
  "tika-vin04t4:32_4": "samanubhāsana- kathina-",
  "tika-vin04t4:32_5": "eḷakaloma-",
  "tika-vin04t4:32_6": "padasodhamma- addhāna-",
  "tika-vin04t4:32_7": "theyyasattha-",
  "tika-vin04t4:32_8": "dhammadesanābhūtārocana-",
  "tika-vin04t4:32_9": "corivuṭṭhāpana-",
  "tika-vin04t4:32_10": "ananuññātasamuṭṭhānāti.",
  "tika-vin04t4:32_11": "Tattha yā kāyacittato samuṭṭhāti,",
  "tika-vin04t4:32_12": "ayaṁ paṭhamapārājikasamuṭṭhānā nāma.",
  "tika-vin04t4:32_13": "Yā sacittakehi tīhi samuṭṭhānehi samuṭṭhāti,",
  "tika-vin04t4:32_14": "ayaṁ adinnādānasamuṭṭhānā nāma.",
  "tika-vin04t4:32_15": "Yā chahipi samuṭṭhāti,",
  "tika-vin04t4:32_16": "ayaṁ sañcarittasamuṭṭhānā nāma.",
  "tika-vin04t4:32_17": "Yā chaṭṭheneva samuṭṭhāti,",
  "tika-vin04t4:32_18": "ayaṁ samanubhāsanasamuṭṭhānā nāma.",
  "tika-vin04t4:32_19": "Yā tatiyachaṭṭhehi samuṭṭhāti,",
  "tika-vin04t4:32_20": "ayaṁ kathinasamuṭṭhānā nāma.",
  "tika-vin04t4:32_21": "Yā paṭhamacatutthehi samuṭṭhāti,",
  "tika-vin04t4:32_22": "ayaṁ eḷakalomasamuṭṭhānā nāma.",
  "tika-vin04t4:32_23": "Yā dutiyapañcamehi samuṭṭhāti,",
  "tika-vin04t4:32_24": "ayaṁ padasodhammasamuṭṭhānā nāma.",
  "tika-vin04t4:32_25": "Yā paṭhamatatiyacatutthachaṭṭhehi samuṭṭhāti,",
  "tika-vin04t4:32_26": "ayaṁ addhānasamuṭṭhānā nāma.",
  "tika-vin04t4:32_27": "Yā catutthachaṭṭhehi samuṭṭhāti,",
  "tika-vin04t4:32_28": "ayaṁ theyyasatthasamuṭṭhānā nāma.",
  "tika-vin04t4:32_29": "Yā pañcameneva samuṭṭhāti,",
  "tika-vin04t4:32_30": "ayaṁ dhammadesanāsamuṭṭhānā nāma.",
  "tika-vin04t4:32_31": "Yā acittakehi tīhi samuṭṭhānehi samuṭṭhāti,",
  "tika-vin04t4:32_32": "ayaṁ bhūtārocanasamuṭṭhānā nāma.",
  "tika-vin04t4:32_33": "Yā pañcamachaṭṭhehi samuṭṭhāti,",
  "tika-vin04t4:32_34": "ayaṁ corivuṭṭhāpanasamuṭṭhānā nāma.",
  "tika-vin04t4:32_35": "Yā dutiyatatiyapañcamachaṭṭhehi samuṭṭhāti,",
  "tika-vin04t4:32_36": "ayaṁ ananuññātasamuṭṭhānā nāmāti.",
  "tika-vin04t4:32_37": "Iti imassa samuṭṭhānavidhinopi vasena sabbattha vinicchayo veditabbo.",
  "tika-vin04t4:33_0": "Kiriyāsaññācittehi nānattanti etehi kiriyādīhi sabbāpattīnaṁ nānābhāvaṁ ñatvā sabbattha vinicchayo veditabbo.",
  "tika-vin04t4:33_1": "Sabbāpattiyo hi kiriyāvasena pañcavidhā honti,",
  "tika-vin04t4:33_2": "seyyathidaṁ –",
  "tika-vin04t4:33_3": "atthāpatti kiriyato samuṭṭhāti,",
  "tika-vin04t4:33_4": "atthi akiriyato,",
  "tika-vin04t4:33_5": "atthi kiriyākiriyato,",
  "tika-vin04t4:33_6": "atthi siyā kiriyato siyā akiriyato,",
  "tika-vin04t4:33_7": "atthi siyā kiriyato siyā kiriyākiriyatoti.",
  "tika-vin04t4:33_8": "Tattha yā kāyena vā vācāya vā pathavikhaṇanādīsu viya vītikkamaṁ karontassa hoti,",
  "tika-vin04t4:33_9": "ayaṁ kiriyato samuṭṭhāti nāma.",
  "tika-vin04t4:33_10": "Yā kāyavācāhi kattabbaṁ akarontassa hoti paṭhamakathināpatti viya,",
  "tika-vin04t4:33_11": "ayaṁ akiriyato samuṭṭhāti nāma.",
  "tika-vin04t4:33_12": "Yā karontassa ca akarontassa ca hoti aññātikāya bhikkhuniyā hatthato cīvarappaṭiggahaṇāpatti viya,",
  "tika-vin04t4:33_13": "ayaṁ kiriyākiriyatosamuṭṭhāti nāma.",
  "tika-vin04t4:33_14": "Yā siyā karontassa ca,",
  "tika-vin04t4:33_15": "siyā akarontassa ca hoti rūpiyappaṭiggahaṇāpatti viya,",
  "tika-vin04t4:33_16": "ayaṁ siyā kiriyato siyā akiriyato samuṭṭhāti nāma.",
  "tika-vin04t4:33_17": "Yā siyā karontassa ca siyā karontākarontassa ca hoti kuṭikārāpatti viya,",
  "tika-vin04t4:33_18": "ayaṁ siyā kiriyato siyā kiriyākiriyato samuṭṭhāti nāma.",
  "tika-vin04t4:34_0": "Sabbāpattiyo ca saññāvasena duvidhā honti saññāvimokkhā nosaññāvimokkhāti.",
  "tika-vin04t4:34_1": "Tattha yato vītikkamasaññāya abhāvena muccati,",
  "tika-vin04t4:34_2": "ayaṁ saññāvimokkhā,",
  "tika-vin04t4:34_3": "itarā nosaññāvimokkhā.",
  "tika-vin04t4:34_4": "Puna ca sabbāpi cittavasena duvidhā honti sacittakā acittakā cāti.",
  "tika-vin04t4:34_5": "Tattha yā sacittakasamuṭṭhānavaseneva samuṭṭhāti ayaṁ sacittakā.",
  "tika-vin04t4:34_6": "Yā acittakena vā sacittakamissakena vā samuṭṭhāti ayaṁ acittakā.",
  "tika-vin04t4:35_0": "Vajjakammappabhedanti ettha sabbāpattiyo vajjavasena duvidhā honti lokavajjā paṇṇattivajjā cāti.",
  "tika-vin04t4:35_1": "Tattha yassā sacittakapakkhe cittaṁ akusalameva hoti,",
  "tika-vin04t4:35_2": "ayaṁ lokavajjā,",
  "tika-vin04t4:35_3": "sesā paṇṇattivajjā.",
  "tika-vin04t4:35_4": "Sabbā ca kāyakammavacīkammatadubhayavasena tividhā honti.",
  "tika-vin04t4:35_5": "Tattha kāyadvāre āpajjitabbā kāyakammanti vuccati,",
  "tika-vin04t4:35_6": "vacīdvāre āpajjitabbā vacīkammanti vuccati,",
  "tika-vin04t4:35_7": "ubhayattha āpajjitabbā kāyakammaṁ vacīkammañcāti,",
  "tika-vin04t4:35_8": "manodvāre āpatti nāma natthi.",
  "tika-vin04t4:35_9": "Iti iminā vajjakammappabhedenāpi sabbattha vinicchayo veditabbo.",
  "tika-vin04t4:36_0": "Tikadvayavidhinti kusalattikavedanāttikavidhiṁ.",
  "tika-vin04t4:36_1": "Āpattiṁ āpajjamāno hi akusalacitto vā āpajjati kusalābyākatacitto vā,",
  "tika-vin04t4:36_2": "tathā dukkhavedanāsamaṅgī vā itaravedanādvayasamaṅgī vā.",
  "tika-vin04t4:36_3": "Evaṁ santepi sabbasikkhāpadesu akusalacittavasena ekaṁ cittaṁ,",
  "tika-vin04t4:36_4": "kusalābyākatacittavasena dve cittāni,",
  "tika-vin04t4:36_5": "sabbesaṁ vasena tīṇi cittāni.",
  "tika-vin04t4:36_6": "Dukkhavedanāvasena ekā vedanā,",
  "tika-vin04t4:36_7": "sukhaupekkhāvasena dve,",
  "tika-vin04t4:36_8": "sabbāsaṁ vasena tisso vedanāti.",
  "tika-vin04t4:36_9": "Ayameva pabhedo labbhati, na añño.",
  "tika-vin04t4:37_0": "Lakkhaṇaṁ sattarasadhā,",
  "tika-vin04t4:37_1": "ṭhitaṁ sādhāraṇaṁ idaṁ,",
  "tika-vin04t4:37_2": "ñatvāti idaṁ nidānādivedanāttikapariyosānaṁ sattarasappakāraṁ lakkhaṇaṁ jānitvā yojeyya medhāvī.",
  "tika-vin04t4:37_3": "Tattha tattha yathārahanti paṇḍito bhikkhu tasmiṁ tasmiṁ sikkhāpade idaṁ lakkhaṇaṁ yathānurūpaṁ yojeyyāti attho.",
  "tika-vin04t4:37_4": "Taṁ pana ayojitaṁ dubbijānaṁ hoti,",
  "tika-vin04t4:37_5": "tasmā naṁ sabbasikkhāpadānaṁ asādhāraṇavinicchayapariyosāne imaṁ mātikaṁ anuddharitvāva yojetvā dassayissāma.",
  "tika-vin04t4:38_0": "Idha panassa ayaṁ yojanā –",
  "tika-vin04t4:38_1": "idaṁ vesāliyaṁ sudinnattheraṁ ārabbha methunavītikkamavatthusmiṁ paññattaṁ.",
  "tika-vin04t4:38_2": "“Methunaṁ dhammaṁ paṭiseveyyā”ti ayamettha paññatti,",
  "tika-vin04t4:38_3": "“sikkhaṁ apaccakkhāyā”ti ca “antamaso tiracchānagatāyapī”ti ca dve anupaññattiyo.",
  "tika-vin04t4:38_4": "Anupaññatti ca nāmesā āpattikarā ca hoti aññavādakasikkhāpadādīsu viya,",
  "tika-vin04t4:38_5": "anāpattikarā ca aññatra supinantātiādīsu viya,",
  "tika-vin04t4:38_6": "āpattiupatthambhakarā ca adinnādānādīsu viya,",
  "tika-vin04t4:38_7": "idha pana upatthambhakarāti veditabbā.",
  "tika-vin04t4:38_8": "Ito paraṁ pana yattha anupaññatti atthi,",
  "tika-vin04t4:38_9": "tattha “ayaṁ anupaññattī”ti ettakameva dassayissāma.",
  "tika-vin04t4:38_10": "Ṭhapetvā pana anupaññattiṁ avasesā paññattiyevāti sabbattha vinicchayo veditabbo.",
  "tika-vin04t4:38_11": "Bhikkhuṁ ārabbha uppannavatthusmiṁyeva “yā pana bhikkhunī chandaso methunaṁ dhammaṁ paṭiseveyyā”ti evaṁ bhikkhunīnampi paññattito sādhāraṇapaññatti.",
  "tika-vin04t4:38_12": "Āṇattiyā anāpajjanato anāṇattikaṁ.",
  "tika-vin04t4:38_13": "Bhikkhuṁ pana āṇāpento akappiyasamādānāpattito na muccati,",
  "tika-vin04t4:38_14": "methunarāgena kāyasaṁsagge dukkaṭaṁ,",
  "tika-vin04t4:38_15": "jīvamānakasarīrassa vuttappakāre magge sacepi tacādīni anavasesetvā sabbaso chinne nimittasaṇṭhānamattaṁ paññāyati,",
  "tika-vin04t4:38_16": "tattha antamaso aṅgajāte uṭṭhitaṁ anaṭṭhakāyappasādaṁ pīḷakaṁ vā cammakhilaṁ vā pavesentassāpi sevanacitte sati pārājikaṁ,",
  "tika-vin04t4:38_17": "naṭṭhakāyappasādaṁ sukkhapīḷakaṁ vā matacammaṁ vā lomaṁ vā pavesentassa dukkaṭaṁ,",
  "tika-vin04t4:38_18": "sace nimittasaṇṭhānamattampi anavasesetvā sabbaso maggo uppāṭito,",
  "tika-vin04t4:38_19": "tattha upakkamato vaṇasaṅkhepavasena thullaccayaṁ,",
  "tika-vin04t4:38_20": "tathā manussānaṁ akkhināsākaṇṇacchiddavatthikosesu satthakena katavaṇe vā,",
  "tika-vin04t4:38_21": "hatthiassādīnañca tiracchānānaṁ vatthikosanāsāpuṭesu thullaccayaṁ.",
  "tika-vin04t4:38_22": "Tiracchānānaṁ pana akkhikaṇṇanāsāvaṇesu ahimacchādīnaṁ pavesanappamāṇavirahite aṇunimitte sabbesañca upakacchakādīsu sesasarīresu dukkaṭaṁ.",
  "tika-vin04t4:38_23": "Matasarīre nimitte upaḍḍhakkhāyitato paṭṭhāya yāva na kuthitaṁ hoti,",
  "tika-vin04t4:38_24": "tāva thullaccayaṁ.",
  "tika-vin04t4:38_25": "Kuthite dukkaṭaṁ,",
  "tika-vin04t4:38_26": "tathā vaṭṭakate mukhe acchupantaṁ aṅgajātaṁ pavesentassa dukkaṭaṁ.",
  "tika-vin04t4:38_27": "Oṭṭhato bahi nikkhantajivhāya vā dantesu vā thullaccayaṁ.",
  "tika-vin04t4:38_28": "Nimittato bahi patitamaṁsapesiyaṁ dukkaṭanti ayamettha āpattibhedo.",
  "tika-vin04t4:39_0": "Ajānantassa asādiyantassa ummattakassa khittacittassa vedanāṭṭassa ādikammikānañca anāpatti.",
  "tika-vin04t4:39_1": "Ettha pana yo niddaṁ okkantattā parena katampi upakkamaṁ na jānāti,",
  "tika-vin04t4:39_2": "so ajānanto.",
  "tika-vin04t4:39_3": "Yo jānitvāpi na sādiyati,",
  "tika-vin04t4:39_4": "so asādiyanto.",
  "tika-vin04t4:39_5": "Yo pittavasena atekicchaṁ ummādaṁ patto,",
  "tika-vin04t4:39_6": "so ummattako.",
  "tika-vin04t4:39_7": "Yakkhehi katacittavikkhepo khittacitto.",
  "tika-vin04t4:39_8": "Dvinnampi ca etesaṁ aggisuvaṇṇagūthacandanādīsu samappavattibhāvena ajānanabhāvova pamāṇaṁ.",
  "tika-vin04t4:39_9": "Yo adhimattavedanāya āturattā kiñci na jānāti,",
  "tika-vin04t4:39_10": "so vedanāṭṭo.",
  "tika-vin04t4:39_11": "Yo tasmiṁ tasmiṁ vatthusmiṁ ādibhūto,",
  "tika-vin04t4:39_12": "so ādikammiko.",
  "tika-vin04t4:39_13": "Ayaṁ pana anāpatti.",
  "tika-vin04t4:39_14": "Catūsu vipattīsu sīlavipatti.",
  "tika-vin04t4:39_15": "Tassā dve aṅgāni sevanacittañca maggena maggapaṭipādanañcāti.",
  "tika-vin04t4:39_16": "Samuṭṭhānādito idaṁ sikkhāpadaṁ paṭhamapārājikasamuṭṭhānaṁ, kiriyaṁ,",
  "tika-vin04t4:39_17": "saññāvimokkhaṁ,",
  "tika-vin04t4:39_18": "sacittakaṁ,",
  "tika-vin04t4:39_19": "lokavajjaṁ,",
  "tika-vin04t4:39_20": "kāyakammaṁ,",
  "tika-vin04t4:39_21": "akusalacittaṁ,",
  "tika-vin04t4:39_22": "dvivedananti,",
  "tika-vin04t4:39_23": "imāni ca samuṭṭhānādīni nāma āpattiyā honti,",
  "tika-vin04t4:39_24": "na sikkhāpadassa.",
  "tika-vin04t4:39_25": "Vohārasukhatthaṁ pana sabbaṭṭhakathāsu sikkhāpadasīsena desanā āgatā,",
  "tika-vin04t4:39_26": "tasmā aññesupi evarūpesu ṭhānesu byañjane ādaraṁ akatvā adhippetameva gahetabbaṁ.",
  "tika-vin04t4:40_0": "Atthañhi nātho saraṇaṁ avoca;",
  "tika-vin04t4:41_0": "Na byañjanaṁ lokahito mahesī.",
  "tika-vin04t4:42_0": "Tasmā akatvā ratimakkharesu;",
  "tika-vin04t4:43_0": "Atthe niveseyya matiṁ mutīmāti.",
  "tika-vin04t4:44_0": "Paṭhamapārājikavaṇṇanā niṭṭhitā.",
  "tika-vin04t4:45_0": "2. Dutiyapārājikavaṇṇanā",
  "tika-vin04t4:46_0": "Dutiye gāmā vā araññāvāti ettha sabbopi ekakuṭikādibhedo parikkhitto vā aparikkhitto vā samanusso vā",
  "tika-vin04t4:46_1": "amanusso vā antamaso atirekacātumāsaniviṭṭho yo koci satthopi “gāmo”ti veditabbo.",
  "tika-vin04t4:46_2": "Ṭhapetvā gāmañca gāmūpacārañca avasesaṁ araññaṁ nāma.",
  "tika-vin04t4:46_3": "Tattha asammohatthaṁ gharaṁ gharūpacāro gāmo gāmūpacāroti ayaṁ vibhāgo veditabbo.",
  "tika-vin04t4:46_4": "Nibbakosassa hi udakapatanaṭṭhānabbhantaraṁ gharaṁ nāma.",
  "tika-vin04t4:46_5": "Yaṁ pana dvāre ṭhito mātugāmo bhājanadhovanaudakaṁ chaḍḍeti,",
  "tika-vin04t4:46_6": "tassa patanaṭṭhānañca mātugāmeneva antogehe ṭhitena pakatiyā bahi khittassa suppassa vā saṁmuñjaniyā",
  "tika-vin04t4:46_7": "vā patanaṭṭhānañca gharassa purato dvīsu koṇesu sambandhitvā majjhe rukkhasūcidvāraṁ ṭhapetvā gorūpānaṁ",
  "tika-vin04t4:46_8": "pavesananivāraṇatthaṁ kataparikkhepo ca ayaṁ sabbopi gharūpacāro nāma.",
  "tika-vin04t4:46_9": "Yaṁ pana sabbantimaṁ gharaṁ hoti,",
  "tika-vin04t4:46_10": "tassa gharassa tādise gharūpacāre ṭhitassa thāmamajjhimassa purisassa yathā taruṇamanussā attano balaṁ dassento bāhuṁ pasāretvā leḍḍuṁ khipanti,",
  "tika-vin04t4:46_11": "evaṁ khittassa leḍḍussa patanaṭṭhānabbhantaraṁ gāmo nāma.",
  "tika-vin04t4:46_12": "Tato aññassa leḍḍupātassa abbhantaraṁ gāmūpacāro nāma.",
  "tika-vin04t4:46_13": "Patitassa pana leḍḍuno pavattitvā gataṭṭhānaṁ na gahetabbaṁ.",
  "tika-vin04t4:46_14": "Parikkhittassa pana gāmassa parikkhepoyeva gāmassa paricchedo,",
  "tika-vin04t4:46_15": "tassa sace dve indakhilā honti abbhantarime indakhile ṭhitassa leḍḍupātabbhantaraṁ gāmūpacāro nāma.",
  "tika-vin04t4:46_16": "Padabhājanepi hi imināva nayena attho veditabbo.",
  "tika-vin04t4:46_17": "Tattha yvāyaṁ aparikkhittassa gāmassa upacāro dassito,",
  "tika-vin04t4:46_18": "tassa vasena vikāle gāmappavesanādīsu āpatti paricchinditabbā.",
  "tika-vin04t4:46_19": "Iti imaṁ ṭhapetvā gāmañca gāmūpacārañca avasesaṁ imasmiṁ sikkhāpade araññaṁ nāma.",
  "tika-vin04t4:46_20": "Desanāmattameva cetaṁ “gāmā vā araññāvā”ti.",
  "tika-vin04t4:46_21": "Ye pana imesaṁ paricchedadassanatthaṁ gharagharūpacāragāmūpacārā vuttā,",
  "tika-vin04t4:46_22": "tatopi pārājikavatthuṁ avaharantassa pārājikaṁ hotiyeva.",
  "tika-vin04t4:47_0": "Adinnanti aññassa manussajātikassa santakaṁ.",
  "tika-vin04t4:47_1": "Theyyasaṅkhātanti ettha thenoti coro,",
  "tika-vin04t4:47_2": "thenassa bhāvo theyyaṁ,",
  "tika-vin04t4:47_3": "avaharaṇacittassetaṁ nāmaṁ.",
  "tika-vin04t4:47_4": "Saṅkhā saṅkhātanti atthato ekaṁ,",
  "tika-vin04t4:47_5": "koṭṭhāsassetaṁ nāmaṁ “saññānidānā hi papañcasaṅkhā”tiādīsu viya.",
  "tika-vin04t4:47_6": "Theyyañca taṁ saṅkhātañcāti theyyasaṅkhātaṁ,",
  "tika-vin04t4:47_7": "theyyacittasaṅkhāto eko cittakoṭṭhāsoti attho.",
  "tika-vin04t4:47_8": "Karaṇatthe cetaṁ paccattavacanaṁ,",
  "tika-vin04t4:47_9": "tasmā theyyasaṅkhātenāti atthato daṭṭhabbaṁ.",
  "tika-vin04t4:47_10": "Yo ca theyyasaṅkhātena ādiyati,",
  "tika-vin04t4:47_11": "so yasmā theyyacitto hoti,",
  "tika-vin04t4:47_12": "tasmā byañjanaṁ anādiyitvā atthameva dassetuṁ “theyyacitto avaharaṇacitto”ti evamassa padabhājanaṁ vuttanti veditabbaṁ.",
  "tika-vin04t4:48_0": "Ādiyeyyāti pañcavīsatiyā avahārānaṁ aññataravasena hareyya.",
  "tika-vin04t4:48_1": "Te pana avahārā pañca pañcakāni samodhānetvā sādhukaṁ sallakkhetabbā.",
  "tika-vin04t4:48_2": "Pañca pañcakāni nāma nānābhaṇḍapañcakaṁ ekabhaṇḍapañcakaṁ sāhatthikapañcakaṁ pubbapayogapañcakaṁ theyyāvahārapañcakanti.",
  "tika-vin04t4:48_3": "Tattha purimāni dve pañcakāni etasseva padassa padabhājane vuttānaṁ “ādiyeyya hareyya avahareyya iriyāpathaṁ",
  "tika-vin04t4:48_4": "vikopeyya ṭhānā cāveyyā”ti imesaṁ padānaṁ vasena labbhanti.",
  "tika-vin04t4:48_5": "Tattha nānābhaṇḍapañcakaṁ saviññāṇakāviññāṇakavasena daṭṭhabbaṁ,",
  "tika-vin04t4:48_6": "itaraṁ saviññāṇakavaseneva. Kathaṁ?",
  "tika-vin04t4:48_7": "Ādiyeyyāti ārāmaṁ abhiyuñjati,",
  "tika-vin04t4:48_8": "āpatti dukkaṭassa.",
  "tika-vin04t4:48_9": "Sāmikassa vimatiṁ uppādeti,",
  "tika-vin04t4:48_10": "āpatti thullaccayassa.",
  "tika-vin04t4:48_11": "Sāmiko “na mayhaṁ bhavissatī”ti dhuraṁ nikkhipati,",
  "tika-vin04t4:48_12": "āpatti pārājikassa.",
  "tika-vin04t4:48_13": "Hareyyāti aññassa bhaṇḍaṁ haranto sīse bhāraṁ theyyacitto āmasati, dukkaṭaṁ.",
  "tika-vin04t4:48_14": "Phandāpeti,",
  "tika-vin04t4:48_15": "thullaccayaṁ.",
  "tika-vin04t4:48_16": "Khandhaṁ oropeti,",
  "tika-vin04t4:48_17": "pārājikaṁ.",
  "tika-vin04t4:48_18": "Avahareyyāti upanikkhittaṁ bhaṇḍaṁ “dehi me bhaṇḍa”nti vuccamāno “nāhaṁ gaṇhāmī”ti bhaṇati, dukkaṭaṁ.",
  "tika-vin04t4:48_19": "Sāmikassa vimatiṁ uppādeti,",
  "tika-vin04t4:48_20": "thullaccayaṁ.",
  "tika-vin04t4:48_21": "Sāmiko “na mayhaṁ bhavissatī”ti dhuraṁ nikkhipati,",
  "tika-vin04t4:48_22": "pārājikaṁ.",
  "tika-vin04t4:48_23": "Iriyāpathaṁ vikopeyyāti “saha bhaṇḍahārakaṁ nessāmī”ti paṭhamaṁ pādaṁ atikkāmeti,",
  "tika-vin04t4:48_24": "thullaccayaṁ.",
  "tika-vin04t4:48_25": "Dutiyaṁ pādaṁ atikkāmeti,",
  "tika-vin04t4:48_26": "pārājikaṁ.",
  "tika-vin04t4:48_27": "Ṭhānā cāveyyāti thalaṭṭhaṁ bhaṇḍaṁ theyyacitto āmasati, dukkaṭaṁ.",
  "tika-vin04t4:48_28": "Phandāpeti,",
  "tika-vin04t4:48_29": "thullaccayaṁ.",
  "tika-vin04t4:48_30": "Ṭhānā cāveti,",
  "tika-vin04t4:48_31": "pārājikaṁ.",
  "tika-vin04t4:48_32": "Evaṁ tāva nānābhaṇḍapañcakaṁ veditabbaṁ.",
  "tika-vin04t4:48_33": "Sasāmikassa pana dāsassa vā tiracchānagatassa vā yathāvuttena abhiyogādinā nayena ādiyanaharaṇaavaharaṇairiyāpathavikopanaṭhānācāvanavasena",
  "tika-vin04t4:48_34": "ekabhaṇḍapañcakaṁ veditabbaṁ.",
  "tika-vin04t4:49_0": "Katamaṁ sāhatthikapañcakaṁ?",
  "tika-vin04t4:49_1": "Sāhatthiko āṇattiko nissaggiyo atthasādhako dhuranikkhepoti.",
  "tika-vin04t4:49_2": "Tattha sāhatthiko nāma parassa bhaṇḍaṁ sahatthā avaharati.",
  "tika-vin04t4:49_3": "Āṇattiko nāma “asukassa bhaṇḍaṁ avaharā”ti aññaṁ āṇāpeti.",
  "tika-vin04t4:49_4": "Nissaggiyo nāma suṅkaghātakaparikappitokāsānaṁ anto ṭhatvā bahi pātanaṁ.",
  "tika-vin04t4:49_5": "Atthasādhako nāma “asukassa bhaṇḍaṁ yadā sakkoti,",
  "tika-vin04t4:49_6": "tadā taṁ avaharā”ti aññaṁ āṇāpeti.",
  "tika-vin04t4:49_7": "Tattha sace paro anantarāyiko hutvā taṁ avaharati,",
  "tika-vin04t4:49_8": "āṇāpakassa āṇattikkhaṇeyeva pārājikaṁ.",
  "tika-vin04t4:49_9": "Parassa vā pana telakumbhiyā pādagghanakatelaṁ avassaṁ pivanakāni upāhanādīni pakkhipati,",
  "tika-vin04t4:49_10": "hatthato muttamatteyeva pārājikaṁ.",
  "tika-vin04t4:49_11": "Dhuranikkhepo pana ārāmābhiyogaupanikkhittabhaṇḍavasena veditabbo.",
  "tika-vin04t4:49_12": "Tāvakālikabhaṇḍadeyyāni adentassāpi esevanayoti idaṁ sāhatthikapañcakaṁ.",
  "tika-vin04t4:50_0": "Katamaṁ pubbapayogapañcakaṁ?",
  "tika-vin04t4:50_1": "Pubbapayogo sahapayogo saṁvidhāvahāro saṅketakammaṁ nimittakammanti.",
  "tika-vin04t4:50_2": "Tattha āṇattivasena pubbapayogo veditabbo.",
  "tika-vin04t4:50_3": "Ṭhānā cāvanavasena,",
  "tika-vin04t4:50_4": "khilādīni saṅkāmetvā khettādiggahaṇavasena ca sahapayogo veditabbo.",
  "tika-vin04t4:50_5": "Saṁvidhāvahāro nāma “asukaṁ nāma bhaṇḍaṁ avaharissāmā”ti saṁvidahitvā saṁmantayitvā avaharaṇaṁ.",
  "tika-vin04t4:50_6": "Evaṁ saṁvidahitvā gatesu hi ekenāpi tasmiṁ bhaṇḍe ṭhānā cāvite sabbesaṁ avahārā honti.",
  "tika-vin04t4:50_7": "Saṅketakammaṁ nāma sañjānanakammaṁ.",
  "tika-vin04t4:50_8": "Sace hi purebhattādīsu yaṁkiñci kālaṁ paricchinditvā “asukasmiṁ kāle itthannāmaṁ bhaṇḍaṁ avaharā”ti vutto saṅketato apacchā apure taṁ avaharati,",
  "tika-vin04t4:50_9": "saṅketakārakassa saṅketakaraṇakkhaṇeyeva avahāro.",
  "tika-vin04t4:50_10": "Nimittakammaṁ nāma saññuppādanatthaṁ akkhinikkhaṇādinimittakaraṇaṁ.",
  "tika-vin04t4:50_11": "Sace hi evaṁ katanimittato apacchā apure “yaṁ avaharā”ti vutto,",
  "tika-vin04t4:50_12": "taṁ avaharati,",
  "tika-vin04t4:50_13": "nimittakārakassa nimittakaraṇakkhaṇeyeva avahāroti idaṁ pubbapayogapañcakaṁ.",
  "tika-vin04t4:51_0": "Katamaṁ theyyāvahārapañcakaṁ?",
  "tika-vin04t4:51_1": "Theyyāvahāro pasayhāvahāro parikappāvahāro paṭicchannāvahāro kusāvahāroti.",
  "tika-vin04t4:51_2": "Tattha yo sandhicchedādīni katvā adissamāno avaharati,",
  "tika-vin04t4:51_3": "kūṭamānakūṭakahāpaṇādīhi vā vañcetvā gaṇhāti,",
  "tika-vin04t4:51_4": "tassevaṁ gaṇhato avahāro theyyāvahāroti veditabbo.",
  "tika-vin04t4:51_5": "Yo pana pasayha balakkārena paresaṁ santakaṁ gaṇhāti gāmaghātakādayo viya,",
  "tika-vin04t4:51_6": "attano pattabalito vā vuttanayeneva adhikaṁ gaṇhāti rājabhaṭādayo viya,",
  "tika-vin04t4:51_7": "tassevaṁ gaṇhato avahāro pasayhāvahāroti veditabbo.",
  "tika-vin04t4:51_8": "Parikappetvā gahaṇaṁ pana parikappāvahāro nāma.",
  "tika-vin04t4:51_9": "So bhaṇḍokāsavasena duvidho.",
  "tika-vin04t4:51_10": "Tatrāyaṁ bhaṇḍaparikappo –",
  "tika-vin04t4:51_11": "sāṭakatthiko antogabbhaṁ pavisitvā “sace sāṭako bhavissati,",
  "tika-vin04t4:51_12": "gaṇhissāmi,",
  "tika-vin04t4:51_13": "sace suttaṁ,",
  "tika-vin04t4:51_14": "na gaṇhissāmī”ti parikappetvā andhakāre pasibbakaṁ gaṇhāti,",
  "tika-vin04t4:51_15": "tatra ce sāṭako hoti,",
  "tika-vin04t4:51_16": "uddhāreyeva pārājikaṁ.",
  "tika-vin04t4:51_17": "Suttaṁ ce hoti, rakkhati.",
  "tika-vin04t4:51_18": "Bahi nīharitvā muñcitvā “sutta”nti ñatvā puna āharitvā ṭhapeti,",
  "tika-vin04t4:51_19": "rakkhatiyeva.",
  "tika-vin04t4:51_20": "“Sutta”nti ñatvāpi “yaṁ laddhaṁ,",
  "tika-vin04t4:51_21": "taṁ gahetabba”nti gacchati,",
  "tika-vin04t4:51_22": "padavārena kāretabbo.",
  "tika-vin04t4:51_23": "Bhūmiyaṁ ṭhapetvā gaṇhāti,",
  "tika-vin04t4:51_24": "uddhāre pārājikaṁ.",
  "tika-vin04t4:51_25": "“Coro coro”ti anubandho chaṭṭetvā palāyati, rakkhati.",
  "tika-vin04t4:51_26": "Sāmikā disvā gaṇhanti,",
  "tika-vin04t4:51_27": "rakkhati yeva.",
  "tika-vin04t4:51_28": "Añño ce koci gaṇhāti,",
  "tika-vin04t4:51_29": "bhaṇḍadeyyaṁ.",
  "tika-vin04t4:51_30": "Sāmikesu nivattesu sayaṁ disvā paṁsukūlasaññāya “pagevetaṁ mayā gahitaṁ,",
  "tika-vin04t4:51_31": "mama dāni santaka”nti gaṇhantassāpi bhaṇḍadeyyameva.",
  "tika-vin04t4:51_32": "Tattha yvāyaṁ “sace sāṭako bhavissati,",
  "tika-vin04t4:51_33": "gaṇhissāmī”tiādinā nayena pavatto parikappo,",
  "tika-vin04t4:51_34": "ayaṁ bhaṇḍaparikappo nāma.",
  "tika-vin04t4:52_0": "Okāsaparikappo pana evaṁ veditabbo –",
  "tika-vin04t4:52_1": "ekacco pana parapariveṇādīni paviṭṭho kiñci lobhaneyyaṁ bhaṇḍaṁ disvā gabbhadvārapamukhaheṭṭhāpāsādadvārakoṭṭhakarukkhamūlādivasena",
  "tika-vin04t4:52_2": "paricchedaṁ katvā “sace maṁ etthantare passissanti,",
  "tika-vin04t4:52_3": "daṭṭhukāmatāya gahetvā vicaranto viya dassāmi,",
  "tika-vin04t4:52_4": "no ce passissanti,",
  "tika-vin04t4:52_5": "harissāmī”ti parikappeti,",
  "tika-vin04t4:52_6": "tassa taṁ ādāya parikappitaparicchedaṁ atikkantamatte avahāro hoti.",
  "tika-vin04t4:52_7": "Iti yvāyaṁ vuttanayeneva pavatto parikappo,",
  "tika-vin04t4:52_8": "ayaṁ okāsaparikappo nāma.",
  "tika-vin04t4:52_9": "Evamimesaṁ dvinnampi parikappānaṁ vasena parikappetvā gaṇhato avahāro “parikappāvahāro”ti veditabbo.",
  "tika-vin04t4:53_0": "Paṭicchādetvā pana avaharaṇaṁ paṭicchannāvahāro nāma.",
  "tika-vin04t4:53_1": "So evaṁ veditabbo –",
  "tika-vin04t4:53_2": "yo bhikkhu uyyānādīsu paresaṁ omuñcitvā ṭhapitaaṅgulimuddikādīni disvā “pacchā gaṇhissāmī”ti paṁsunā vā paṇṇena vā paṭicchādeti,",
  "tika-vin04t4:53_3": "tassa ettāvatā uddhāro natthīti na tāva avahāro hoti.",
  "tika-vin04t4:53_4": "Yadā pana sāmikā vicinantā apassitvā “sve jānissāmā”ti sālayāva gatā honti,",
  "tika-vin04t4:53_5": "athassa taṁ uddharato uddhāre avahāro.",
  "tika-vin04t4:53_6": "Paṭicchannakāleyeva “etaṁ mama santaka”nti sakasaññāya vā “gatā dāni te,",
  "tika-vin04t4:53_7": "chaṭṭitabhaṇḍaṁ ida”nti paṁsukūlasaññāya vā gaṇhantassa pana bhaṇḍadeyyaṁ.",
  "tika-vin04t4:53_8": "Tesu dutiyatatiyadivase āgantvā vicinitvā adisvā dhuranikkhepaṁ katvā gatesupi gahitaṁ bhaṇḍadeyyameva.",
  "tika-vin04t4:53_9": "Pacchā ñatvā codiyamānassa adadato sāmikānaṁ dhuranikkhepe avahāro hoti. Kasmā?",
  "tika-vin04t4:53_10": "Yasmā tassa payogena tehi na diṭṭhaṁ.",
  "tika-vin04t4:53_11": "Yo pana tathārūpaṁ bhaṇḍaṁ yathāṭhāne ṭhitaṁyeva appaṭicchādetvā theyyacitto pādena akkamitvā kaddame vā vālukāya vā paveseti,",
  "tika-vin04t4:53_12": "tassa pavesitamatteyeva avahāro.",
  "tika-vin04t4:54_0": "Kusaṁ saṅkāmetvā pana avaharaṇaṁ kusāvahāro nāma.",
  "tika-vin04t4:54_1": "Sopi evaṁ veditabbo –",
  "tika-vin04t4:54_2": "yo bhikkhu vilīvamayaṁ vā tālapaṇṇamayaṁ vā katasaññāṇaṁ yaṁkiñci kusaṁ pātetvā cīvare bhājīyamāne attano",
  "tika-vin04t4:54_3": "koṭṭhāsassa samīpe ṭhitaṁ appagghataraṁ vā mahagghataraṁ vā samasamaṁ vā agghena parassa koṭṭhāsaṁ haritukāmo",
  "tika-vin04t4:54_4": "attano koṭṭhāse patitaṁ kusaṁ parassa koṭṭhāse pātetukāmatāya uddharati,",
  "tika-vin04t4:54_5": "rakkhati tāva.",
  "tika-vin04t4:54_6": "Parassa koṭṭhāse pātite rakkhateva.",
  "tika-vin04t4:54_7": "Yadā pana tasmiṁ patite parassa koṭṭhāsato parassa kusaṁ uddharati,",
  "tika-vin04t4:54_8": "uddhatamatte avahāro.",
  "tika-vin04t4:54_9": "Sace paṭhamataraṁ parakoṭṭhāsato parassa kusaṁ uddharati,",
  "tika-vin04t4:54_10": "attano koṭṭhāse pātetukāmatāya uddhāre rakkhati,",
  "tika-vin04t4:54_11": "pātanepi rakkhati,",
  "tika-vin04t4:54_12": "attano koṭṭhāsato pana attano kusaṁ uddharato uddhāreyeva rakkhati,",
  "tika-vin04t4:54_13": "taṁ uddharitvā parakoṭṭhāse pātentassa hatthato muttamatte avahāro.",
  "tika-vin04t4:54_14": "Ayaṁ kusāvahāro.",
  "tika-vin04t4:54_15": "Iti yaṁ vuttaṁ “ādiyeyyāti pañcavīsatiyā avahārānaṁ aññataravasena hareyyā”ti,",
  "tika-vin04t4:54_16": "tassattho pakāsito hoti.",
  "tika-vin04t4:55_0": "Yathārūpeti yādise.",
  "tika-vin04t4:55_1": "Adinnādāneti adinnassa parasantakassa gahaṇe.",
  "tika-vin04t4:55_2": "Rājānotiidaṁ bimbisāraṁyeva sandhāya vuttaṁ,",
  "tika-vin04t4:55_3": "aññe pana tathā kareyyuṁ vā na kareyyuṁ vāti te nappamāṇaṁ.",
  "tika-vin04t4:55_4": "Haneyyuṁvāti hatthādīhi vā potheyyuṁ,",
  "tika-vin04t4:55_5": "satthena vā chindeyyuṁ.",
  "tika-vin04t4:55_6": "Bandheyyuṁ vāti rajjubandhanādīhi bandheyyuṁ vā.",
  "tika-vin04t4:55_7": "Pabbājeyyuṁ vāti nīhareyyuṁ vā.",
  "tika-vin04t4:55_8": "Corosi bālosi mūḷhosi thenosīti imehi vacanehi paribhāseyyuṁ.",
  "tika-vin04t4:55_9": "Kīdisassa pana adinnassa ādāne rājāno evaṁ karonti?",
  "tika-vin04t4:55_10": "Pādassa vā pādārahassa vā.",
  "tika-vin04t4:55_11": "Tathārūpaṁ bhikkhu adinnaṁ ādiyamānoti tādisaṁ bhikkhu porāṇakassa kahāpaṇassa pādaṁ vā pādārahaṁ vā",
  "tika-vin04t4:55_12": "bhaṇḍaṁ adinnaṁ bhūmiādīsu yattha katthaci ṭhitaṁ yaṁkiñci sajīvanijjīvaṁ vuttappakārānaṁ avahārānaṁ",
  "tika-vin04t4:55_13": "yena kenaci avahārena avaharanto pārājiko hoti,",
  "tika-vin04t4:55_14": "ko pana vādo tato atirekatarasminti.",
  "tika-vin04t4:56_0": "Rājagahe dhaniyattheraṁ ārabbha rañño dārūni adinnaṁ ādiyanavatthusmiṁ paññattaṁ,",
  "tika-vin04t4:56_1": "“gāmā vā araññā vā”ti ayamettha anupaññatti,",
  "tika-vin04t4:56_2": "sādhāraṇapaññatti,",
  "tika-vin04t4:56_3": "sāṇattikaṁ,",
  "tika-vin04t4:56_4": "haraṇatthāya gamanādike pubbappayoge dukkaṭaṁ,",
  "tika-vin04t4:56_5": "āmasane dukkaṭaṁ,",
  "tika-vin04t4:56_6": "pārājikavatthuno phandāpane thullaccayaṁ.",
  "tika-vin04t4:56_7": "Ādiyantassa māsake vā ūnamāsake vā dukkaṭaṁ,",
  "tika-vin04t4:56_8": "atirekamāsake vā ūnapañcamāsake vā thullaccayaṁ,",
  "tika-vin04t4:56_9": "pañcamāsake vā atirekapañcamāsake vā pārājikaṁ.",
  "tika-vin04t4:56_10": "Sabbattha gahaṇakālavasena ca gahaṇadesavasena ca paribhogabhājanaparivattanādīhi ca parihīnāparihīnavasena vinicchayo veditabbo.",
  "tika-vin04t4:56_11": "Sakasaññissa,",
  "tika-vin04t4:56_12": "vissāsaggāhe,",
  "tika-vin04t4:56_13": "tāvakālike,",
  "tika-vin04t4:56_14": "petapariggahe,",
  "tika-vin04t4:56_15": "tiracchānagatapariggahe,",
  "tika-vin04t4:56_16": "paṁsukūlasaññissa,",
  "tika-vin04t4:56_17": "ummattakādīnañca anāpatti.",
  "tika-vin04t4:56_18": "Sīlavipatti,",
  "tika-vin04t4:56_19": "aññassa manussajātikassa vasena parapariggahitaṁ,",
  "tika-vin04t4:56_20": "parapariggahitasaññitā,",
  "tika-vin04t4:56_21": "garuparikkhāro,",
  "tika-vin04t4:56_22": "theyyacittaṁ,",
  "tika-vin04t4:56_23": "vuttappakārānaṁ avahārānaṁ vasena avaharaṇañcāti imānettha pañca aṅgāni.",
  "tika-vin04t4:56_24": "Adinnādānasamuṭṭhānaṁ, kiriyaṁ,",
  "tika-vin04t4:56_25": "saññāvimokkhaṁ,",
  "tika-vin04t4:56_26": "sacittakaṁ,",
  "tika-vin04t4:56_27": "lokavajjaṁ,",
  "tika-vin04t4:56_28": "kāyakammaṁ,",
  "tika-vin04t4:56_29": "vacīkammaṁ,",
  "tika-vin04t4:56_30": "akusalacittaṁ,",
  "tika-vin04t4:56_31": "tivedananti.",
  "tika-vin04t4:57_0": "Dutiyapārājikavaṇṇanā niṭṭhitā.",
  "tika-vin04t4:58_0": "3. Tatiyapārājikavaṇṇanā",
  "tika-vin04t4:59_0": "Tatiye sañciccāti saṁcetetvā saddhiṁ cetetvā.",
  "tika-vin04t4:59_1": "“Pāṇo”tisaññāya saddhiṁyeva “vadhāmi na”nti vadhakacetanāya cetetvā pakappetvā.",
  "tika-vin04t4:59_2": "Manussaviggahanti kalalato paṭṭhāya jīvamānakamanussajātikasarīraṁ.",
  "tika-vin04t4:59_3": "Jīvitāvoropeyyāti kalalakālepi tāpanamaddanehi vā bhesajjasampadānena vā tato vā uddhampi tadanurūpena upakkamena jīvitā viyojeyya.",
  "tika-vin04t4:59_4": "Imassa panatthassa āvibhāvatthaṁ pāṇo veditabbo,",
  "tika-vin04t4:59_5": "pāṇātipāto veditabbo,",
  "tika-vin04t4:59_6": "pāṇātipātī veditabbo,",
  "tika-vin04t4:59_7": "pāṇātipātassa payogo veditabbo.",
  "tika-vin04t4:59_8": "Tattha pāṇoti vohārato satto,",
  "tika-vin04t4:59_9": "paramatthato jīvitindriyaṁ.",
  "tika-vin04t4:59_10": "Pāṇātipātoti yāya cetanāya jīvitindriyupacchedakapayogaṁ samuṭṭhāpeti,",
  "tika-vin04t4:59_11": "sā cetanā.",
  "tika-vin04t4:59_12": "Pāṇātipātīti vuttacetanāya samaṅgipuggalo.",
  "tika-vin04t4:59_13": "Pāṇātipātassa payogoti pāṇātipātassa cha payogā sāhatthiko nissaggiyo āṇattiko thāvaro vijjāmayo iddhimayoti.",
  "tika-vin04t4:59_14": "Tattha sāhatthikoti sayaṁ mārentassa kāyena vā kāyappaṭibaddhena vā paharaṇaṁ.",
  "tika-vin04t4:59_15": "Nissaggiyoti dūre ṭhitaṁ māretukāmassa kāyena vā kāyappaṭibaddhena vā ususattiyantapāsāṇādīnaṁ nissajjanaṁ.",
  "tika-vin04t4:59_16": "Tattha ekeko uddissānuddissabhedato duvidho.",
  "tika-vin04t4:59_17": "Tattha uddissake yaṁ uddissa paharati,",
  "tika-vin04t4:59_18": "tasseva maraṇena kammabaddho.",
  "tika-vin04t4:59_19": "“Yo koci maratū”ti evaṁ anuddissake pahārappaccayā yassa kassaci maraṇena kammabaddho.",
  "tika-vin04t4:59_20": "Ubhayatthāpi ca paharitamatte vā maratu,",
  "tika-vin04t4:59_21": "pacchā vā teneva rogena,",
  "tika-vin04t4:59_22": "paharitakkhaṇeyeva kammabaddho.",
  "tika-vin04t4:59_23": "Āṇattikoti “asukaṁ nāma mārehī”ti aññaṁ āṇāpentassa āṇāpanaṁ.",
  "tika-vin04t4:60_0": "Tattha –",
  "tika-vin04t4:61_0": "Vatthu kālo ca okāso, āvudhaṁ iriyāpatho;",
  "tika-vin04t4:62_0": "Kriyāvisesoti ime, cha āṇatti niyāmakā.",
  "tika-vin04t4:63_0": "Tattha vatthūti puggalo.",
  "tika-vin04t4:63_1": "Yañhi puggalaṁ “mārehī”ti āṇatto sace tameva māreti,",
  "tika-vin04t4:63_2": "āṇāpakassa āpatti.",
  "tika-vin04t4:63_3": "Atha aññaṁ māreti,",
  "tika-vin04t4:63_4": "taṁmaññamāno vā aññaṁ māreti,",
  "tika-vin04t4:63_5": "āṇāpako muccati.",
  "tika-vin04t4:63_6": "“Imaṁ mārehī”ti āṇatte pana āṇāpakassa dukkaṭaṁ.",
  "tika-vin04t4:63_7": "Kāloti purebhattādikālo.",
  "tika-vin04t4:63_8": "Sace hi “purebhattaṁ mārehī”ti āṇatto purebhattameva māreti,",
  "tika-vin04t4:63_9": "āṇāpakassa āpatti.",
  "tika-vin04t4:63_10": "Atha yaṁ purebhattaṁ niyāmitaṁ,",
  "tika-vin04t4:63_11": "tato pacchā vā pure vā māreti,",
  "tika-vin04t4:63_12": "āṇāpako muccati.",
  "tika-vin04t4:63_13": "Iminā nayena sabbattha vinicchayo veditabbo.",
  "tika-vin04t4:63_14": "Thāvaroti asaṁhārimena upakaraṇena māretukāmassa opātakkhaṇanaṁ apassenasaṁvidhānaṁ asiādīnaṁ upanikkhipanaṁ",
  "tika-vin04t4:63_15": "taḷākādīsu visasampayojanaṁ rūpūpahārotievamādi.",
  "tika-vin04t4:63_16": "Vuttanayeneva cetthāpi uddissānuddissabhedo veditabbo.",
  "tika-vin04t4:63_17": "Vijjāmayoti māraṇatthaṁ vijjāparijappanaṁ.",
  "tika-vin04t4:63_18": "Iddhimayoti kammavipākajāya iddhiyā payojanaṁ.",
  "tika-vin04t4:64_0": "Satthahārakaṁ vāssa pariyeseyyāti ettha haratīti hārakaṁ,",
  "tika-vin04t4:64_1": "kiṁ harati? Jīvitaṁ.",
  "tika-vin04t4:64_2": "Atha vā haritabbanti hārakaṁ,",
  "tika-vin04t4:64_3": "upanikkhipitabbanti attho.",
  "tika-vin04t4:64_4": "Satthañca taṁ hārakañcāti satthahārakaṁ.",
  "tika-vin04t4:64_5": "Assāti manussaviggahassa.",
  "tika-vin04t4:64_6": "Pariyeseyyāti yathā labhati,",
  "tika-vin04t4:64_7": "tathā kareyya,",
  "tika-vin04t4:64_8": "upanikkhipeyyāti attho.",
  "tika-vin04t4:64_9": "Etena thāvarapayogaṁ dasseti.",
  "tika-vin04t4:64_10": "Itarathā hi pariyiṭṭhimatteyeva pārājiko bhaveyya,",
  "tika-vin04t4:64_11": "na cetaṁ yuttaṁ.",
  "tika-vin04t4:64_12": "Padabhājane panassa byañjanaṁ anādiyitvā yaṁ ettha thāvarapayogasaṅgahitaṁ satthaṁ,",
  "tika-vin04t4:64_13": "tadeva dassetuṁ “asiṁ vā”tiādi vuttaṁ.",
  "tika-vin04t4:64_14": "Maraṇavaṇṇaṁ vā saṁvaṇṇeyyāti vācāya vā tālapaṇṇādīsu likhitvā vā “yo evaṁ marati,",
  "tika-vin04t4:64_15": "so dhanaṁ vā labhatī”tiādinā nayena maraṇe guṇaṁ pakāseyya.",
  "tika-vin04t4:64_16": "Etena yathā “adinnādāne ādiyeyyā”ti vuttattā pariyāyakathāya muccati, nayidha,",
  "tika-vin04t4:64_17": "evaṁ “saṁvaṇṇeyyā”ti vacanato pana idha pariyāyakathāyapi na muccatīti ayamattho veditabbo.",
  "tika-vin04t4:64_18": "Maraṇāya vā samādapeyyāti “satthaṁ vā āharā”tiādinā nayena maraṇatthāya upāyaṁ gāhāpeyya.",
  "tika-vin04t4:64_19": "Etena āṇattikappayogaṁ dasseti.",
  "tika-vin04t4:64_20": "Ambho purisāti ālapanametaṁ.",
  "tika-vin04t4:64_21": "Kiṁ tuyhiminātiādi saṁvaṇṇanākāranidassanaṁ.",
  "tika-vin04t4:64_22": "Iti cittamanoti iti citto iti mano.",
  "tika-vin04t4:64_23": "“Mataṁ te jīvitā seyyo”tiettha vuttamaraṇacitto maraṇamanoti attho.",
  "tika-vin04t4:64_24": "Ettha ca “mano”tiidaṁ cittassa atthadīpanatthaṁ vuttaṁ.",
  "tika-vin04t4:64_25": "Tenevassa padabhājane “yaṁ cittaṁ taṁ mano”ti āha.",
  "tika-vin04t4:64_26": "Cittasaṅkappoti vicittasaṅkappo.",
  "tika-vin04t4:64_27": "Etthāpi iti-",
  "tika-vin04t4:64_28": "saddo āharitabbo.",
  "tika-vin04t4:64_29": "“Saṅkappo”ti ca saṁvidahanamattassetaṁ nāmaṁ,",
  "tika-vin04t4:64_30": "na vitakkasseva.",
  "tika-vin04t4:64_31": "Tañca saṁvidahanaṁ imasmiṁ atthe saññācetanādhippāyehi saṅgahaṁ gacchati,",
  "tika-vin04t4:64_32": "tasmā “iti cittasaṅkappo”ti “mataṁ te jīvitā seyyo”tiettha vuttamaraṇasaññī maraṇacetano maraṇādhippāyoti evamettha attho daṭṭhabbo.",
  "tika-vin04t4:64_33": "Padabhājanepi hi ayameva nayo dassito.",
  "tika-vin04t4:64_34": "Etena maraṇacittādīhi vinā “ekāhaṁ jīvitaṁ seyyo,",
  "tika-vin04t4:64_35": "vīriyamārabhato daḷha”ntiādinā nayena dhammaṁ bhāsantassa saṁvaṇṇanā nāma na hotīti dasseti.",
  "tika-vin04t4:64_36": "Anekapariyāyenāti nānappakārena uccāvacena kāraṇena.",
  "tika-vin04t4:64_37": "Puna maraṇavaṇṇantiādi nigamanavacanaṁ.",
  "tika-vin04t4:64_38": "Pārājiko hotīti taṅkhaṇūpapannampi manussaviggahaṁ vuttanayena jīvitā voropento pārājiko hotīti.",
  "tika-vin04t4:65_0": "Vesāliyaṁ sambahule bhikkhū ārabbha aññamaññaṁ jīvitā voropanavatthusmiṁ paññattaṁ,",
  "tika-vin04t4:65_1": "“maraṇavaṇṇaṁ vā”ti ayamettha anupaññatti,",
  "tika-vin04t4:65_2": "sādhāraṇapaññatti,",
  "tika-vin04t4:65_3": "sāṇattikaṁ,",
  "tika-vin04t4:65_4": "māraṇatthāya opātakkhaṇanādīsu dukkaṭaṁ,",
  "tika-vin04t4:65_5": "anodissa khate opāte yassa kassaci patanepi dukkaṭaṁ,",
  "tika-vin04t4:65_6": "yakkhapetatiracchānagatamanussaviggahānaṁ tiracchānagatassa ca dukkhuppattiyaṁ dukkaṭameva,",
  "tika-vin04t4:65_7": "manussajātikassa dukkhuppattiyaṁ thullaccayaṁ,",
  "tika-vin04t4:65_8": "tathā yakkhādīnaṁ maraṇe,",
  "tika-vin04t4:65_9": "tiracchānagatamaraṇe pana pācittiyaṁ,",
  "tika-vin04t4:65_10": "manussamaraṇe pārājikanti.",
  "tika-vin04t4:65_11": "Iminā nayena sabbattha payogabhedavasena āpattibhedo veditabbo.",
  "tika-vin04t4:65_12": "Asañcicca mārentassa ajānantassa namaraṇādhippāyassa ummattakādīnañca anāpatti.",
  "tika-vin04t4:65_13": "Tattha asañciccāti “iminā upakkamena imaṁ māremī”ti acetetvā katena upakkamena musalussāpanavatthusmiṁ viya pare matepi anāpatti.",
  "tika-vin04t4:65_14": "Ajānantassāti “iminā ayaṁ marissatī”ti ajānantassa upakkamena visagatapiṇḍapātavatthusmiṁ viya pare matepi anāpatti.",
  "tika-vin04t4:65_15": "Namaraṇādhippāyassāti maraṇaṁ anicchantassa upakkamena bhesajjavatthusmiṁ viya pare matepi anāpatti.",
  "tika-vin04t4:65_16": "Evaṁ asañciccātiādīsu vinicchayo veditabbo.",
  "tika-vin04t4:65_17": "Sīlavipatti,",
  "tika-vin04t4:65_18": "manussajātikapāṇo,",
  "tika-vin04t4:65_19": "pāṇasaññitā,",
  "tika-vin04t4:65_20": "vadhakacittaṁ, upakkamo,",
  "tika-vin04t4:65_21": "tena maraṇanti imānettha pañca aṅgāni.",
  "tika-vin04t4:65_22": "Adinnādānasamauṭṭhānaṁ, kiriyaṁ,",
  "tika-vin04t4:65_23": "saññāvimokkhaṁ,",
  "tika-vin04t4:65_24": "sacittakaṁ,",
  "tika-vin04t4:65_25": "lokavajjaṁ,",
  "tika-vin04t4:65_26": "kāyakammaṁ,",
  "tika-vin04t4:65_27": "vacīkammaṁ,",
  "tika-vin04t4:65_28": "akusalacittaṁ,",
  "tika-vin04t4:65_29": "dukkhavedananti.",
  "tika-vin04t4:66_0": "Tatiyapārājikavaṇṇanā niṭṭhitā.",
  "tika-vin04t4:67_0": "4. Catutthapārājikavaṇṇanā",
  "tika-vin04t4:68_0": "Catutthe anabhijānanti sakasantāne anuppannattā attani atthibhāvaṁ ajānanto.",
  "tika-vin04t4:68_1": "Uttarimanussadhammanti uttarimanussānaṁ jhāyīnañceva ariyānañca dhammaṁ.",
  "tika-vin04t4:68_2": "Attupanāyikanti attani taṁ upaneti “mayi atthī”ti samudācaranto,",
  "tika-vin04t4:68_3": "attānaṁ vā tattha upaneti “ahaṁ ettha sandissāmī”ti samudācarantoti attupanāyiko,",
  "tika-vin04t4:68_4": "taṁ attupanāyikaṁ.",
  "tika-vin04t4:68_5": "Evaṁ katvā samudācareyyāti sambandho.",
  "tika-vin04t4:68_6": "Alamariyañāṇadassanantiettha mahaggatalokuttarapaññā jānanaṭṭhena ñāṇaṁ,",
  "tika-vin04t4:68_7": "cakkhunā ca diṭṭhamiva dhammaṁ paccakkhakaraṇato dassanatthena dassananti ñāṇadassanaṁ,",
  "tika-vin04t4:68_8": "ariyaṁ visuddhaṁ uttamaṁ ñāṇadassananti ariyañāṇadassanaṁ,",
  "tika-vin04t4:68_9": "alaṁ pariyattaṁ kilesaviddhaṁsanasamatthaṁ ariyañāṇadassanamettha jhānādibhede uttarimanussadhamme,",
  "tika-vin04t4:68_10": "alaṁ vā ariyañāṇadassanamassāti alamariyañāṇadassano,",
  "tika-vin04t4:68_11": "taṁ alamariyañāṇadassanaṁ.",
  "tika-vin04t4:68_12": "Samudācareyyāti vuttappakārametaṁ uttarimanussadhammaṁ attupanāyikaṁ katvā kāyena vā vācāya vā tadubhayena vā viññussa manussajātikassa āroceyya.",
  "tika-vin04t4:68_13": "Iti jānāmi iti passāmīti samudācaraṇākāradassanametaṁ,",
  "tika-vin04t4:68_14": "attupanāyikañhi katvā vinā aññāpadesena samudācaranto evaṁ samudācarati,",
  "tika-vin04t4:68_15": "tasmā yvāyaṁ padabhājane “paṭhamaṁ jhānaṁ samāpajjiṁ,",
  "tika-vin04t4:68_16": "samāpajjāmi,",
  "tika-vin04t4:68_17": "samāpanno”tiādibhedo vutto,",
  "tika-vin04t4:68_18": "so sabbo idheva saṅgahaṁ gacchatīti veditabbo.",
  "tika-vin04t4:68_19": "“Iti jānāmi iti passāmī”ti hi vadanto na yidaṁ vacanamattameva vadati,",
  "tika-vin04t4:68_20": "atha kho “iminā ca iminā ca kāraṇena ayaṁ dhammo mayi atthī”ti dīpeti,",
  "tika-vin04t4:68_21": "“samāpajji”ntiādīni ca vadantena hi samāpajjanādīhi kāraṇehi atthitā dīpitā hoti,",
  "tika-vin04t4:68_22": "tena vuttaṁ “yvāyaṁ padabhājane paṭhamaṁ jhānaṁ samāpajjiṁ,",
  "tika-vin04t4:68_23": "samāpajjāmi,",
  "tika-vin04t4:68_24": "samāpannotiādibhedo vutto,",
  "tika-vin04t4:68_25": "so sabbo idheva saṅgahaṁ gacchatī”ti.",
  "tika-vin04t4:68_26": "Tato aparena samayenāti tato ārocitakālato aññatarasmiṁ kāle.",
  "tika-vin04t4:68_27": "Iti āpattipaṭijānanakāladassanametaṁ,",
  "tika-vin04t4:68_28": "ayaṁ pana ārocitakkhaṇeva āpattiṁ āpajjati.",
  "tika-vin04t4:68_29": "Āpattiṁ pana āpanno yasmā parena codito vā acodito vā paṭijānāti,",
  "tika-vin04t4:68_30": "tasmā “samanuggāhīyamāno vā asamanuggāhīyamāno vā”ti vuttaṁ.",
  "tika-vin04t4:68_31": "Āpannoti ārocitakkhaṇeyeva pārājikaṁ āpanno.",
  "tika-vin04t4:68_32": "Visuddhāpekkhoti attano gihibhāvādikaṁ visuddhiṁ apekkhamāno icchamāno.",
  "tika-vin04t4:68_33": "Ayañhi yasmā pārājikaṁ āpanno,",
  "tika-vin04t4:68_34": "tasmā bhikkhubhāve ṭhatvā abhabbo jhānādīni adhigantuṁ,",
  "tika-vin04t4:68_35": "iccassa bhikkhubhāvo visuddhi nāma na hoti.",
  "tika-vin04t4:68_36": "Yasmā pana gihi vā upāsakārāmikasāmaṇerānaṁ vā aññataro hutvā dānādīhi saggamaggaṁ vā jhānādīhi mokkhamaggaṁ vā ārādhetuṁ bhabbo hoti,",
  "tika-vin04t4:68_37": "tasmāssa gihiādibhāvo visuddhi nāma hoti.",
  "tika-vin04t4:68_38": "Tena vuttaṁ “gihibhāvādikaṁ visuddhiṁ apekkhamāno”ti.",
  "tika-vin04t4:68_39": "Evaṁ vadeyyāti evaṁ bhaṇeyya, kathaṁ?",
  "tika-vin04t4:68_40": "“Ajānamevaṁ,",
  "tika-vin04t4:68_41": "āvuso”tiādiṁ.",
  "tika-vin04t4:68_42": "Tattha ajānanti ajānanto.",
  "tika-vin04t4:68_43": "Apassanti apassanto.",
  "tika-vin04t4:68_44": "Tucchaṁ musā vilapinti ahaṁ vacanatthavirahato tucchaṁ,",
  "tika-vin04t4:68_45": "vañcanādhippāyato musā vilapiṁ abhaṇinti vuttaṁ hoti.",
  "tika-vin04t4:68_46": "Aññatra adhimānāti yvāyaṁ tilakkhaṇaṁ āropetvā saṅkhāre sammasantassa āraddhavipassakassa apatte pattasaññitāsaṅkhāto adhimāno uppajjati,",
  "tika-vin04t4:68_47": "taṁ adhimānaṁ ṭhapetvā kevalaṁ pāpicchatāya yo samudācareyya,",
  "tika-vin04t4:68_48": "ayampi pārājiko hotīti attho.",
  "tika-vin04t4:69_0": "Vesāliyaṁ vaggumudātīriye bhikkhū ārabbha tesaṁ uttarimanussadhammārocanavatthusmiṁ paññattaṁ,",
  "tika-vin04t4:69_1": "“aññatra adhimānā”ti ayamettha anupaññatti,",
  "tika-vin04t4:69_2": "sādhāraṇapaññatti,",
  "tika-vin04t4:69_3": "anāṇattikaṁ,",
  "tika-vin04t4:69_4": "“paṭhamaṁ jhānaṁ samāpajji”ntiādinā nayena vuttappakāraṁ asantaṁ jhānādidhammaṁ ārocentassa sace yassa kassaci āroceti,",
  "tika-vin04t4:69_5": "so manussajātiko hoti,",
  "tika-vin04t4:69_6": "anantarameva “ayaṁ jhānalābhī”ti vā “ariyo”ti vā yena kenaci ākārena tamatthaṁ jānāti,",
  "tika-vin04t4:69_7": "pārājikaṁ.",
  "tika-vin04t4:69_8": "Sace na jānāti,",
  "tika-vin04t4:69_9": "thullaccayaṁ.",
  "tika-vin04t4:69_10": "Sace pana “yo te vihāre vasi,",
  "tika-vin04t4:69_11": "so bhikkhu paṭhamaṁ jhānaṁ samāpajjī”tiādinā nayena aññāpadesena ārocentassa jānāti,",
  "tika-vin04t4:69_12": "thullaccayaṁ.",
  "tika-vin04t4:69_13": "Sace na jānāti, dukkaṭaṁ.",
  "tika-vin04t4:69_14": "Adhimānena ārocentassa,",
  "tika-vin04t4:69_15": "anullapanādhippāyassa,",
  "tika-vin04t4:69_16": "ummattakādīnañca anāpatti.",
  "tika-vin04t4:69_17": "Sīlavipatti,",
  "tika-vin04t4:69_18": "uttarimanussadhammassa attani asantatā,",
  "tika-vin04t4:69_19": "pāpicchatāya tassa ārocanaṁ,",
  "tika-vin04t4:69_20": "anaññāpadeso,",
  "tika-vin04t4:69_21": "yassa āroceti,",
  "tika-vin04t4:69_22": "tassa manussajātikatā,",
  "tika-vin04t4:69_23": "taṅkhaṇavijānananti imānettha pañca aṅgāni.",
  "tika-vin04t4:69_24": "Samuṭṭhānādīni adinnādāne vuttasadisānevāti.",
  "tika-vin04t4:70_0": "Catutthapārājikavaṇṇanā niṭṭhitā.",
  "tika-vin04t4:71_0": "Uddiṭṭhākho āyasmanto cattāro pārājikā dhammātiidaṁ idha uddiṭṭhapārājikaparidīpanameva.",
  "tika-vin04t4:71_1": "Samodhānetvā pana sabbāneva catuvīsati pārājikāni veditabbāni.",
  "tika-vin04t4:71_2": "Katamāni catuvīsati?",
  "tika-vin04t4:71_3": "Pāḷiyaṁ āgatāni tāva bhikkhūnaṁ cattāri bhikkhunīnaṁ asādhāraṇāni cattārīti aṭṭha,",
  "tika-vin04t4:71_4": "tāni ekādasannaṁ paṇḍakādīnaṁ abhabbabhāvasaṅkhātehi ekādasahi pārājikehi saddhiṁ ekūnavīsati,",
  "tika-vin04t4:71_5": "gihibhāvaṁ patthayamānāya bhikkhuniyā vibbhantabhāvapārājikena saddhiṁ vīsati,",
  "tika-vin04t4:71_6": "aparānipi lambī,",
  "tika-vin04t4:71_7": "mudupiṭṭhiko,",
  "tika-vin04t4:71_8": "parassa aṅgajātaṁ mukhena gaṇhāti,",
  "tika-vin04t4:71_9": "parassa aṅgajāte abhinisīdatīti imesaṁ catunnaṁ vasena “cattāri anulomapārājikānī”ti vadanti,",
  "tika-vin04t4:71_10": "iti imāni ca cattāri,",
  "tika-vin04t4:71_11": "purimāni ca vīsatīti samodhānetvā sabbāneva catuvīsati pārājikāni veditabbāni.",
  "tika-vin04t4:71_12": "Na labhati bhikkhūhi saddhiṁ saṁvāsanti uposathādibhedaṁ saṁvāsaṁ bhikkhūhi saddhiṁ na labhati.",
  "tika-vin04t4:71_13": "Yathā pure,",
  "tika-vin04t4:71_14": "tathā pacchāti yathā pubbe gihikāle anupasampannakāle ca,",
  "tika-vin04t4:71_15": "pacchā pārājikaṁ āpannopi tatheva asaṁvāso hoti,",
  "tika-vin04t4:71_16": "natthi tassa bhikkhūhi saddhiṁ uposathādibhedo saṁvāsoti.",
  "tika-vin04t4:71_17": "Tatthāyasmante pucchāmīti tesu catūsu pārājikesu āyasmante “kaccittha parisuddhā”ti pucchāmi.",
  "tika-vin04t4:71_18": "Kaccitthāti kacci ettha,",
  "tika-vin04t4:71_19": "etesu catūsu pārājikesu kacci parisuddhāti attho.",
  "tika-vin04t4:71_20": "Atha vā kaccittha parisuddhāti kacci parisuddhā attha,",
  "tika-vin04t4:71_21": "bhavathāti attho.",
  "tika-vin04t4:71_22": "Sesaṁ sabbattha uttānamevāti.",
  "tika-vin04t4:72_0": "Kaṅkhāvitaraṇiyā pātimokkhavaṇṇanāya",
  "tika-vin04t4:73_0": "Pārājikavaṇṇanā niṭṭhitā."
}