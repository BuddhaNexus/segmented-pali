{
  "tika-s0402t:7_0": ". Namo tassa bhagavato arahato sammāsambuddhassa.",
  "tika-s0402t:8_0": "Aṅguttaranikāye",
  "tika-s0402t:9_0": "Dukanipāta-ṭīkā",
  "tika-s0402t:10_0": "1. Paṭhamapaṇṇāsakaṃ",
  "tika-s0402t:11_0": "1. Kammakāraṇavaggo",
  "tika-s0402t:12_0": "1. Vajjasuttavaṇṇanā",
  "tika-s0402t:13_0": "1.",
  "tika-s0402t:13_1": "Dukanipātassa paṭhame pahārasādhanatthanti daṇḍappahārassa sukhasiddhi- atthaṃ.",
  "tika-s0402t:13_2": "Kañjito nibbattaṃ kañjiyaṃ, āranālaṃ,",
  "tika-s0402t:13_3": "yaṃ bilaṅgantipi vuccati,",
  "tika-s0402t:13_4": "taṃ yattha siñcati,",
  "tika-s0402t:13_5": "sā kañjiyaukkhalikā bilaṅgathālikā,",
  "tika-s0402t:13_6": "taṃsadisaṃ kāraṇaṃ bilaṅgathālikaṃ.",
  "tika-s0402t:13_7": "Sīsakaṭāhaṃ uppāṭetvāti ayoguḷappavesappamāṇaṃ chiddaṃ katvā.",
  "tika-s0402t:13_8": "Saṅkhamuṇḍakammakāraṇanti saṅkhaṃ viya muṇḍakaraṇaṃ kammakāraṇaṃ.",
  "tika-s0402t:13_9": "Rāhumukhakammakāraṇanti rāhumukhagatasūriyasadisakammakāraṇaṃ.",
  "tika-s0402t:14_0": "Jotimālikanti jotimālavantaṃ kammakāraṇaṃ.",
  "tika-s0402t:14_1": "Hatthapajjotikanti hatthassa pajjotanakammakāraṇaṃ.",
  "tika-s0402t:14_2": "Erakavattakammakāraṇanti erakavattasadise sarīrato cammavatte uppāṭanakammakāraṇaṃ.",
  "tika-s0402t:14_3": "Cīrakavāsikakammakāraṇanti sarīrato uppāṭitavattacīrakehi nivāsāpanakammakāraṇaṃ.",
  "tika-s0402t:14_4": "Taṃ karontā yathā gīvato paṭṭhāya vaddhe kantitvā kaṭiyaṃ ṭhapenti,",
  "tika-s0402t:14_5": "evaṃ gopphakato paṭṭhāya kantitvāpi kaṭiyameva ṭhapenti.",
  "tika-s0402t:14_6": "Aṭṭhakathāyaṃ pana “kaṭito paṭṭhāya kantitvā gopphakesu ṭhapentī”ti vuttaṃ.",
  "tika-s0402t:14_7": "Eṇeyyakakammakāraṇanti eṇimigasadisakammakāraṇaṃ.",
  "tika-s0402t:14_8": "Ayavalayāni datvāti ayavalayāni paṭimuñcitvā.",
  "tika-s0402t:14_9": "Ayasūlāni koṭṭentīti kapparajaṇṇukakoṭīsu ayasūlāni pavesenti.",
  "tika-s0402t:14_10": "Tanti taṃ tathākatakammakāraṇaṃ sattaṃ.",
  "tika-s0402t:15_0": "Baḷisamaṃsikanti balisehi maṃsuppāṭanakammakāraṇaṃ.",
  "tika-s0402t:15_1": "Kahāpaṇikanti kahāpaṇamattaso chindanakammakāraṇaṃ.",
  "tika-s0402t:15_2": "Koṭṭentīti chindanti.",
  "tika-s0402t:15_3": "Khārāpatacchikanti tacchetvā khārāpasiñcanakammakāraṇaṃ.",
  "tika-s0402t:15_4": "Palighaparivattikanti palighassa viya parivattanakammakāraṇaṃ.",
  "tika-s0402t:15_5": "Ekābaddhaṃ karonti ayasūlassa koṭṭanena.",
  "tika-s0402t:15_6": "Palālapīṭhakanti palālapīṭhassa viya sarīrassa saṃvellanakammakāraṇaṃ.",
  "tika-s0402t:15_7": "Kāraṇikāti ghātanakārakā.",
  "tika-s0402t:15_8": "Palālavaṭṭiṃ viya katvāti yathā palālapīṭhaṃ karontā palālaṃ vaṭṭiṃ katvā saṃvellanavasena puna veṭhenti,",
  "tika-s0402t:15_9": "evaṃ karontīti attho.",
  "tika-s0402t:15_10": "Chātakasunakhehīti khuddakehi koleyyakasunakhehi.",
  "tika-s0402t:15_11": "Te hi balavantā javayogā sūrā ca honti.",
  "tika-s0402t:15_12": "Sahassabhaṇḍikanti sahassatthavikaṃ.",
  "tika-s0402t:16_0": "Yāhanti yaṃ ahaṃ.",
  "tika-s0402t:16_1": "Yanti ca kāraṇavacanaṃ.",
  "tika-s0402t:16_2": "Tenāha “yena aha”nti.",
  "tika-s0402t:16_3": "Chinnamūlaketi taṇhāmūlassa ucchinnattā sañchinnamūlake.",
  "tika-s0402t:17_0": "Vajjasuttavaṇṇanā niṭṭhitā.",
  "tika-s0402t:18_0": "2. Padhānasuttavaṇṇanā",
  "tika-s0402t:19_0": "2.",
  "tika-s0402t:19_1": "Dutiye ubhatobyūḷhasaṅgāmappavesanasadisanti yuddhatthāya ubhatorāsikatacaturaṅginisenāmajjhappavesanasadisaṃ.",
  "tika-s0402t:19_2": "Dānañca yuddhañca samānamāhūti ettha kathaṃ panīdamubhayaṃ samānaṃ?",
  "tika-s0402t:19_3": "Jīvitavināsabhīruko hi yujjhituṃ na sakkoti,",
  "tika-s0402t:19_4": "bhogakkhayabhīruko dānaṃ dātuṃ na sakkoti.",
  "tika-s0402t:19_5": "“Jīvitañca rakkhissāmi,",
  "tika-s0402t:19_6": "yujjhissāmī”ti hi vadanto na yujjhati,",
  "tika-s0402t:19_7": "jīvite pana ālayaṃ vissajjetvā “hatthapādādicchedo vā hotu maraṇaṃ vā,",
  "tika-s0402t:19_8": "gaṇhissāmetaṃ issariya”nti ussahantova yujjhati.",
  "tika-s0402t:19_9": "“Bhoge ca rakkhissāmi,",
  "tika-s0402t:19_10": "dānañca dassāmī”ti vadantopi na dadāti,",
  "tika-s0402t:19_11": "bhogesu pana ālayaṃ pissajjetvā “mahādānaṃ dassāmī”ti ussahantova deti.",
  "tika-s0402t:19_12": "Evaṃ dānañca yuddhañca samaṃ hoti.",
  "tika-s0402t:19_13": "Kiñca bhiyyo –",
  "tika-s0402t:19_14": "appāpi santā bahuke jinanti,",
  "tika-s0402t:19_15": "yathā ca yuddhe appakāpi vīrapurisā bahuke bhīrupurise jinanti,",
  "tika-s0402t:19_16": "evaṃ saddhādisampanno appakampi dānaṃ dadanto bahuvidhaṃ lobhadosaissāmacchariyadiṭṭhivicikicchādibhedaṃ tappaṭipakkhaṃ abhibhavati,",
  "tika-s0402t:19_17": "bahuñca dānavipākaṃ adhigacchati.",
  "tika-s0402t:19_18": "Evampi dānañca yuddhañca samānaṃ.",
  "tika-s0402t:19_19": "Tenāha “appampi ce saddahāno dadāti,",
  "tika-s0402t:19_20": "teneva so hoti sukhī paratthā”ti.",
  "tika-s0402t:20_0": "Agārassa hitaṃ kasigorakkhādi agāriyaṃ,",
  "tika-s0402t:20_1": "taṃ natthi etthāti anagāriyaṃ,",
  "tika-s0402t:20_2": "pabbajjāti āha “agārassa…pe…",
  "tika-s0402t:20_3": "anagāriyaṃ pabbajja”nti.",
  "tika-s0402t:20_4": "Sabbūpadhipaṭinissaggatthāyāti ettha cattāro upadhī –",
  "tika-s0402t:20_5": "kāmupadhi,",
  "tika-s0402t:20_6": "khandhupadhi,",
  "tika-s0402t:20_7": "kilesupadhi,",
  "tika-s0402t:20_8": "abhisaṅkhārupadhīti.",
  "tika-s0402t:20_9": "Kāmāpi hi “yaṃ pañca kāmaguṇe paṭicca uppajjati sukhaṃ somanassaṃ,",
  "tika-s0402t:20_10": "ayaṃ kāmānaṃ assādo”ti evaṃ vuttassa sukhassa,",
  "tika-s0402t:20_11": "tadassādanimittassa vā dukkhassa adhiṭṭhānabhāvato upadhīyati ettha sukhanti iminā vacanatthena “upadhī”ti vuccanti.",
  "tika-s0402t:20_12": "Khandhāpi khandhamūlakassa dukkhassa adhiṭṭhānabhāvato,",
  "tika-s0402t:20_13": "kilesāpi apāyadukkhassa adhiṭṭhānabhāvato,",
  "tika-s0402t:20_14": "abhisaṅkhārāpi bhavadukkhassa adhiṭṭhānabhāvato “upadhī”ti vuccanti.",
  "tika-s0402t:20_15": "Sabbesaṃ upadhīnaṃ paṭinissaggo pahānaṃ etthāti sabbūpadhipaṭinissaggaṃ, nibbānaṃ.",
  "tika-s0402t:20_16": "Tenāha “sabbesaṃ khandhūpadhi…pe…",
  "tika-s0402t:20_17": "nibbānassa atthāyā”ti.",
  "tika-s0402t:21_0": "Padhānasuttavaṇṇanā niṭṭhitā.",
  "tika-s0402t:22_0": "3. Tapanīyasuttavaṇṇanā",
  "tika-s0402t:23_0": "3.",
  "tika-s0402t:23_1": "Tatiye tapanīyāti ettha kattuatthe anīya-",
  "tika-s0402t:23_2": "saddoti āha “tapantīti tapanīyā”ti.",
  "tika-s0402t:23_3": "Tapantīti vibādhenti,",
  "tika-s0402t:23_4": "viheṭhentīti attho.",
  "tika-s0402t:23_5": "Tapanaṃ vā dukkhaṃ,",
  "tika-s0402t:23_6": "diṭṭhe ceva dhamme abhisamparāyañca tassa uppādanena ceva anubalappadānena ca hitāti tapanīyā.",
  "tika-s0402t:23_7": "Atha vā tapanti tenāti tapanaṃ, anutāpo,",
  "tika-s0402t:23_8": "vippaṭisāroti attho.",
  "tika-s0402t:23_9": "Tassa hetubhāvato hitāti tapanīyā.",
  "tika-s0402t:23_10": "Anusocatīti vippaṭisārī hutvā katākataṃ anugamma socati.",
  "tika-s0402t:23_11": "Socanañhi katattā ca hoti akatattā ca.",
  "tika-s0402t:23_12": "Tathā ceva pāḷiyaṃ vibhattaṃ.",
  "tika-s0402t:23_13": "Nandayakkhādīnaṃ vatthūni pākaṭānīti tāni adassetvā dvebhātikavatthuṃ dassento “te kirā”ti ādimāha.",
  "tika-s0402t:23_14": "Tattha teti dve bhātaro.",
  "tika-s0402t:23_15": "Puna kiṃ maggasīti puna kiṃ icchasi.",
  "tika-s0402t:24_0": "Tapanīyasuttavaṇṇanā niṭṭhitā.",
  "tika-s0402t:25_0": "5. Upaññātasuttavaṇṇanā",
  "tika-s0402t:26_0": "5.",
  "tika-s0402t:26_1": "Pañcame imañhi dhammadvayanti kusalesu dhammesu asantuṭṭhitā,",
  "tika-s0402t:26_2": "padhānasmiṃ anosakkanasaṅkhātaṃ dhammadvayaṃ.",
  "tika-s0402t:26_3": "Imināti “asantuṭṭhitā kusalesu dhammesū”ti vacanena.",
  "tika-s0402t:26_4": "Imaṃ dīpetīti “yāva so uppajjati,",
  "tika-s0402t:26_5": "na tāvāhaṃ santuṭṭho ahosi”nti etaṃ pariyantaṃ katvā vakkhamānatthaṃ dīpeti.",
  "tika-s0402t:26_6": "Padhānasminti vīriyārambhe.",
  "tika-s0402t:26_7": "Imamatthanti “padhānasmiñcā”tiādinā vuttamatthaṃ.",
  "tika-s0402t:26_8": "Vīriyappavāhe vattamāne antarā eva paṭigamanaṃ nivattanaṃ paṭivānaṃ,",
  "tika-s0402t:26_9": "tadassa atthīti paṭivānī,",
  "tika-s0402t:26_10": "na paṭivānī appaṭivānī,",
  "tika-s0402t:26_11": "tassa bhāvo appaṭivānitā,",
  "tika-s0402t:26_12": "anosakkanāti āha “appaṭivānitāti appaṭikkamanā anosakkanā”ti.",
  "tika-s0402t:26_13": "Tattha anosakkanāti appaṭinivatti.",
  "tika-s0402t:27_0": "Āgamanīyapaṭipadāti samathavipassanāsaṅkhātā pubbabhāgapaṭipatti.",
  "tika-s0402t:27_1": "Sā hi āgacchanti visesamadhigacchanti etāya,",
  "tika-s0402t:27_2": "āgacchati vā visesādhigamo etāyāti āgamanīyā,",
  "tika-s0402t:27_3": "sā eva paṭipajjitabbato paṭipadāti āgamanīyapaṭipadā.",
  "tika-s0402t:27_4": "Appaṭivānapadhānanti osakkanārahitappadhānaṃ,",
  "tika-s0402t:27_5": "antarā anosakkitvā katavīriyanti attho.",
  "tika-s0402t:28_0": "Upaññātasuttavaṇṇanā niṭṭhitā.",
  "tika-s0402t:29_0": "6. Saṃyojanasuttavaṇṇanā",
  "tika-s0402t:30_0": "6.",
  "tika-s0402t:30_1": "Chaṭṭhe saṃyojanānaṃ hitā paccayabhāvenāti saṃyojaniyā,",
  "tika-s0402t:30_2": "tebhūmakā dhammā.",
  "tika-s0402t:30_3": "Tenāha “dasannaṃ saṃyojanāna”ntiādi.",
  "tika-s0402t:30_4": "Saṃyojaniye dhamme assādato anupassati sīlenāti assādānupassī,",
  "tika-s0402t:30_5": "tassa bhāvo assādānupassitā.",
  "tika-s0402t:30_6": "Nibbidānupassitāti etthāpi eseva nayo.",
  "tika-s0402t:30_7": "Ukkaṇṭhanavasenāti saṃyojaniyesu tebhūmakadhammesu nibbindanavasena.",
  "tika-s0402t:30_8": "Jananaṃ jāti,",
  "tika-s0402t:30_9": "khandhānaṃ pātubhāvoti āha “jātiyāti khandhanibbattito”ti,",
  "tika-s0402t:30_10": "khandhānaṃ tattha tattha bhave aparāparaṃ nibbattitoti attho.",
  "tika-s0402t:30_11": "Khandhaparipāko ekabhavapariyāpannānaṃ khandhānaṃ purāṇabhāvo.",
  "tika-s0402t:30_12": "Ekabhavapariyāpannajīvitindriyappabandhavicchedavasena khandhānaṃ bhedo idha maraṇanti āha “maraṇenāti khandhabhedato”ti.",
  "tika-s0402t:30_13": "Antonijjhānaṃ cittasantāpo.",
  "tika-s0402t:30_14": "Paridevo nāma ñātibyasanādīhi phuṭṭhassa vācāvippalāpo.",
  "tika-s0402t:30_15": "So ca sokasamuṭṭhānoti āha “tannissitalālappitalakkhaṇehi paridevehī”ti.",
  "tika-s0402t:30_16": "Lālappitaṃ vācāvippalāpo,",
  "tika-s0402t:30_17": "so ca atthato saddoyeva.",
  "tika-s0402t:31_0": "Dukkhanti idha kāyikaṃ dukkhaṃ adhippetanti āha “kāyapaṭipīḷanadukkhehī”ti.",
  "tika-s0402t:31_1": "Manovighātadomanassehīti manaso vighātakarehi domanassehi.",
  "tika-s0402t:31_2": "Byāpādasampayogena manaso vihananarasañhi domanassaṃ.",
  "tika-s0402t:31_3": "Bhuso āyāso upāyāso yathā “bhusamādānaṃ upādāna”nti,",
  "tika-s0402t:31_4": "so ca atthato ñātibyasanādīhi phuṭṭhassa adhimattacetodukkhappabhāvito dosoyeva.",
  "tika-s0402t:31_5": "Kāyacittānañhi āyāsanavasena dosasseva pavattiākāro upāyāsoti vuccati saṅkhārakkhandhapariyāpanno.",
  "tika-s0402t:31_6": "Taṃ cuddasahi akusalacetasikehi añño eko cetasikadhammoti eke.",
  "tika-s0402t:31_7": "Yaṃ visādoti ca vadanti.",
  "tika-s0402t:32_0": "Saṃyojanasuttavaṇṇanā niṭṭhitā.",
  "tika-s0402t:33_0": "7. Kaṇhasuttavaṇṇanā",
  "tika-s0402t:34_0": "7.",
  "tika-s0402t:34_1": "Sattame yathā “kaṇhā gāvī”tiādīsu kāḷavaṇṇena samannāgatā “kaṇhā”ti vuccati,",
  "tika-s0402t:34_2": "na evaṃ kāḷavaṇṇatāya dhammā “kaṇhā”ti vuccanti,",
  "tika-s0402t:34_3": "atha kho kaṇhābhijātinibbattihetuto appabhassarabhāvakaraṇato vā “kaṇhā”ti vuccantīti dassento “na kāḷavaṇṇatāyā”tiādimāha.",
  "tika-s0402t:34_4": "Kaṇhatāyāti kaṇhābhijātitāya.",
  "tika-s0402t:34_5": "Kaṇhābhijātīti ca apāyā vuccanti manussesu ca dobhaggiyaṃ.",
  "tika-s0402t:34_6": "Sarasenāti sabhāvena.",
  "tika-s0402t:34_7": "Na hirīyati na lajjatīti ahiriko, puggalo, cittaṃ,",
  "tika-s0402t:34_8": "taṃ sampayuttadhammasamudāyo vā.",
  "tika-s0402t:34_9": "Tassa bhāvo ahirikkanti vattabbe ekassa ka-",
  "tika-s0402t:34_10": "kārassa lopaṃ katvā ahirikanti vuttanti āha “ahirikanti ahirikabhāvo”ti.",
  "tika-s0402t:34_11": "Na ottappatīti anottāpī, puggalo,",
  "tika-s0402t:34_12": "yathāvuttadhammasamudāyo vā,",
  "tika-s0402t:34_13": "tassa bhāvo anottappanti āha “anottāpibhāvo”ti.",
  "tika-s0402t:35_0": "Kaṇhasuttavaṇṇanā niṭṭhitā.",
  "tika-s0402t:36_0": "8. Sukkasuttavaṇṇanā",
  "tika-s0402t:37_0": "8.",
  "tika-s0402t:37_1": "Aṭṭhame “sukkaṃ vattha”ntiādīsu viya na vaṇṇasukkatāya dhammānaṃ sukkatā,",
  "tika-s0402t:37_2": "atha kho sukkābhijātihetuto pabhassarabhāvakaraṇato cāti dassento “na vaṇṇasukkatāyā”tiādimāha.",
  "tika-s0402t:37_3": "Sukkatāyāti sukkābhijātitāya.",
  "tika-s0402t:37_4": "Hirī pāpadhamme gūthaṃ viya passantī jigucchatīti āha “pāpato jigucchanalakkhaṇā hirī”ti.",
  "tika-s0402t:37_5": "Ottappaṃ te uṇhaṃ viya passantaṃ tato bhāyatīti vuttaṃ “bhāyanalakkhaṇaṃ otappa”nti.",
  "tika-s0402t:37_6": "Idañca hirottappaṃ aññamaññavippayogī pāpato vimukhabhūtañca,",
  "tika-s0402t:37_7": "tasmā nesaṃ idaṃ nānākaraṇaṃ –",
  "tika-s0402t:37_8": "ajjhattasamuṭṭhānā hirī,",
  "tika-s0402t:37_9": "bahiddhāsamuṭṭhānaṃ ottappaṃ.",
  "tika-s0402t:37_10": "Attādhipati hirī,",
  "tika-s0402t:37_11": "lokādhipati otappaṃ.",
  "tika-s0402t:37_12": "Lajjāsabhāvasaṇṭhitā hirī,",
  "tika-s0402t:37_13": "bhayasabhāvasaṇṭhitaṃ ottappaṃ.",
  "tika-s0402t:37_14": "Sappatissavalakkhaṇā hirī,",
  "tika-s0402t:37_15": "vajjabhīrukabhayadassāvilakkhaṇaṃ ottappanti.",
  "tika-s0402t:38_0": "Tattha ajjhattasamuṭṭhānaṃ hiriṃ catūhi kāraṇehi samuṭṭhāpeti jātiṃ paccavekkhitvā, vayaṃ,",
  "tika-s0402t:38_1": "sūrabhāvaṃ,",
  "tika-s0402t:38_2": "bāhusaccaṃ paccavekkhitvā. Kathaṃ?",
  "tika-s0402t:38_3": "“Pāpakaraṇaṃ nāmetaṃ na jātisampannānaṃ kammaṃ,",
  "tika-s0402t:38_4": "hīnajaccānaṃ kevaṭṭādīnaṃ kammaṃ,",
  "tika-s0402t:38_5": "mādisassa jātisampannassa idaṃ kātuṃ na yutta”nti evaṃ tāva jātiṃ paccavekkhitvā pāpaṃ akaronto hiriṃ samuṭṭhāpeti.",
  "tika-s0402t:38_6": "Tathā “pāpakaraṇaṃ nāmetaṃ daharehi kattabbaṃ kammaṃ,",
  "tika-s0402t:38_7": "mādisassa vaye ṭhitassa idaṃ kātuṃ na yutta”nti evaṃ vayaṃ paccavekkhitvā pāpaṃ akaronto hiriṃ samuṭṭhāpeti.",
  "tika-s0402t:38_8": "Tathā “pāpakaraṇaṃ nāmetaṃ dubbalajātikānaṃ kammaṃ,",
  "tika-s0402t:38_9": "mādisassa sūrabhāvasampannassa idaṃ kātuṃ na yutta”nti evaṃ sūrabhāvaṃ paccavekkhitvā pāpaṃ akaronto hiriṃ samuṭṭhāpeti.",
  "tika-s0402t:38_10": "Tathā “pāpakammaṃ nāmetaṃ andhabālānaṃ kammaṃ,",
  "tika-s0402t:38_11": "na paṇḍitānaṃ,",
  "tika-s0402t:38_12": "mādisassa paṇḍitassa bahussutassa idaṃ kātuṃ na yutta”nti evaṃ bāhusaccaṃ paccavekkhitvā pāpaṃ akaronto hiriṃ samuṭṭhāpeti.",
  "tika-s0402t:38_13": "Evaṃ ajjhattasamuṭṭhānaṃ hiriṃ catūhi kāraṇehi samuṭṭhāpeti,",
  "tika-s0402t:38_14": "samuṭṭhāpento ca hiriṃ nissāya pāpakammaṃ na karoti.",
  "tika-s0402t:39_0": "Kathaṃ bahiddhāsamuṭṭhānaṃ ottappaṃ?",
  "tika-s0402t:39_1": "“Sace tvaṃ pāpakammaṃ karissasi,",
  "tika-s0402t:39_2": "catūsu parisāsu garahappatto bhavissasi,",
  "tika-s0402t:39_3": "tato taṃ sīlavanto sabrahmacārī vivajjissantī”ti paccavekkhitvā bahiddhāsamuṭṭhānaṃ ottappaṃ nissāya pāpakammaṃ na karoti.",
  "tika-s0402t:39_4": "Evaṃ bahiddhāsamuṭṭhānaṃ ottappaṃ.",
  "tika-s0402t:40_0": "Kathaṃ attādhipati hirī?",
  "tika-s0402t:40_1": "Idhekacco kulaputto attānaṃ adhipatiṃ jeṭṭhakaṃ katvā “mādisassa saddhāpabbajitassa bahussutassa dhutadharassa",
  "tika-s0402t:40_2": "na yuttaṃ pāpakammaṃ kātu”nti pāpaṃ na karoti.",
  "tika-s0402t:40_3": "Evaṃ attādhipati hirī.",
  "tika-s0402t:40_4": "Tenāha bhagavā “so attānaṃyeva adhipatiṃ karitvā akusalaṃ pajahati,",
  "tika-s0402t:40_5": "kusalaṃ bhāveti,",
  "tika-s0402t:40_6": "sāvajjaṃ pajahati,",
  "tika-s0402t:40_7": "anavajjaṃ bhāveti,",
  "tika-s0402t:40_8": "suddhaṃ attānaṃ pariharatī”ti.",
  "tika-s0402t:41_0": "Kathaṃ lokādhipati ottappaṃ?",
  "tika-s0402t:41_1": "Idhekacco kulaputto lokaṃ adhipatiṃ jeṭṭhakaṃ katvā “sace kho tvaṃ pāpakammaṃ kareyyāsi,",
  "tika-s0402t:41_2": "sabrahmacārino tāva taṃ jānissanti,",
  "tika-s0402t:41_3": "mahiddhikā mahānubhāvā loke ca samaṇabrāhmaṇā devatā ca,",
  "tika-s0402t:41_4": "tasmā te na yuttaṃ pāpaṃ kātu”nti pāpakammaṃ na karoti. Yathāha –",
  "tika-s0402t:41_5": "“mahā kho panāyaṃ lokasannivāso,",
  "tika-s0402t:41_6": "mahantasmiṃ kho pana lokasannivāse santi samaṇabrāhmaṇā iddhimanto dibbacakkhukā paracittaviduno.",
  "tika-s0402t:41_7": "Te dūratopi passanti,",
  "tika-s0402t:41_8": "āsannāpi na dissanti,",
  "tika-s0402t:41_9": "cetasāpi cittaṃ jānanti,",
  "tika-s0402t:41_10": "tepi maṃ evaṃ jānissanti ‘passatha, bho,",
  "tika-s0402t:41_11": "imaṃ kulaputtaṃ,",
  "tika-s0402t:41_12": "saddhā agārasmā anagāriyaṃ pabbajito samāno vokiṇṇo viharati pāpakehi akusalehi dhammehī’ti.",
  "tika-s0402t:41_13": "Santi devatā iddhimantiniyo dibbacakkhukā paracittaviduniyo,",
  "tika-s0402t:41_14": "tā dūratopi passanti,",
  "tika-s0402t:41_15": "āsannāpi na dissanti,",
  "tika-s0402t:41_16": "cetasāpi cittaṃ jānanti,",
  "tika-s0402t:41_17": "tāpi maṃ jānissanti ‘passatha, bho,",
  "tika-s0402t:41_18": "imaṃ kulaputtaṃ,",
  "tika-s0402t:41_19": "saddhā agārasmā anagāriyaṃ pabbajito samāno vokiṇṇo viharati pāpakehi akusalehi dhammehī’ti…pe…",
  "tika-s0402t:41_20": "so lokaṃyeva adhipatiṃ karitvā akusalaṃ…pe…",
  "tika-s0402t:41_21": "pariharatī”ti.",
  "tika-s0402t:41_22": "Evaṃ lokādhipati ottappaṃ.",
  "tika-s0402t:42_0": "Lajjāsabhāvasaṇṭhitāti ettha lajjāti lajjanākāro,",
  "tika-s0402t:42_1": "tena sabhāvena saṇṭhitā hirī.",
  "tika-s0402t:42_2": "Bhayanti apāyabhayaṃ,",
  "tika-s0402t:42_3": "tena sabhāvena saṇṭhitaṃ ottappaṃ.",
  "tika-s0402t:42_4": "Tadubhayaṃ pāpaparivajjane pākaṭaṃ hoti.",
  "tika-s0402t:42_5": "Tattha yathā dvīsu ayoguḷesu eko sītalo bhaveyya gūthamakkhito,",
  "tika-s0402t:42_6": "eko uṇho āditto.",
  "tika-s0402t:42_7": "Tesu yathā sītalaṃ gūthamakkhitattā jigucchanto viññujātiko na gaṇhāti,",
  "tika-s0402t:42_8": "itaraṃ ḍāhabhayena.",
  "tika-s0402t:42_9": "Evaṃ paṇḍito lajjāya jigucchanto pāpaṃ na karoti,",
  "tika-s0402t:42_10": "ottappena apāyabhayabhīto pāpaṃ na karoti,",
  "tika-s0402t:42_11": "evaṃ lajjāsabhāvasaṇṭhitā hirī,",
  "tika-s0402t:42_12": "bhayasabhāvasaṇṭhitaṃ ottappaṃ.",
  "tika-s0402t:43_0": "Kathaṃ sappatissavalakkhaṇā hirī,",
  "tika-s0402t:43_1": "vajjabhīrukabhayadassāvilakkhaṇaṃ ottappaṃ?",
  "tika-s0402t:43_2": "Ekacco hi jātimahattapaccavekkhaṇā,",
  "tika-s0402t:43_3": "satthumahattapaccavekkhaṇā,",
  "tika-s0402t:43_4": "dāyajjamahattapaccavekkhaṇā,",
  "tika-s0402t:43_5": "sabrahmacārimahattapaccavekkhaṇāti evaṃ catūhi kāraṇehi tattha gāravena sappatissavalakkhaṇaṃ hiriṃ samuṭṭhāpetvā pāpaṃ na karoti.",
  "tika-s0402t:43_6": "Ekacco attānuvādabhayaṃ,",
  "tika-s0402t:43_7": "parānuvādabhayaṃ,",
  "tika-s0402t:43_8": "daṇḍabhayaṃ,",
  "tika-s0402t:43_9": "duggatibhayanti evaṃ catūhi kāraṇehi vajjato bhāyanto vajjabhīrukabhayadassāvilakkhaṇaṃ ottappaṃ paccupaṭṭhāpetvā pāpakammaṃ na karoti.",
  "tika-s0402t:43_10": "Ettha ca ajjhattasamuṭṭhānāditā hirottappānaṃ tattha tattha pākaṭabhāvena vuttā,",
  "tika-s0402t:43_11": "na pana nesaṃ kadāci aññamaññavippayogo.",
  "tika-s0402t:43_12": "Na hi lajjanaṃ nibbhayaṃ,",
  "tika-s0402t:43_13": "pāpabhayaṃ vā alajjanaṃ atthīti.",
  "tika-s0402t:43_14": "Evamettha vitthārato atthavaṇṇanā veditabbā.",
  "tika-s0402t:44_0": "Sukkasuttavaṇṇanā niṭṭhitā.",
  "tika-s0402t:45_0": "9. Cariyasuttavaṇṇanā",
  "tika-s0402t:46_0": "9.",
  "tika-s0402t:46_1": "Navame lokanti sattalokaṃ.",
  "tika-s0402t:46_2": "Sandhārentīti ācārasandhāraṇavasena dhārenti.",
  "tika-s0402t:46_3": "Ṭhapentīti mariyādāyaṃ ṭhapenti.",
  "tika-s0402t:46_4": "Rakkhantīti ācārasandhāraṇena mariyādāyaṃ ṭhapetvā rakkhanti.",
  "tika-s0402t:46_5": "Garucittīkāravasena na paññāyethāti garuṃ katvā citte karaṇavasena na paññāyetha,",
  "tika-s0402t:46_6": "ayamācāro na labbheyya.",
  "tika-s0402t:46_7": "Mātucchāti vāti ettha iti-",
  "tika-s0402t:46_8": "saddo ādyattho.",
  "tika-s0402t:46_9": "Tena mātulānīti vā ācariyabhariyāti vā garūnaṃ dārāti vāti ime saṅgaṇhāti.",
  "tika-s0402t:46_10": "Tattha mātu bhaginī mātucchā.",
  "tika-s0402t:46_11": "Mātulabhariyā mātulānī.",
  "tika-s0402t:46_12": "Garūnaṃ dārā mahāpitucūḷapitujeṭṭhabhātuādīnaṃ garuṭṭhāniyānaṃ bhariyā.",
  "tika-s0402t:46_13": "Yathā ajeḷakātiādīsu ayaṃ saṅkhepattho –",
  "tika-s0402t:46_14": "yathā ajeḷakādayo tiracchānā hirottapparahitā mātāti saññaṃ akatvā bhinnamariyādā sabbattha sambhedena vattanti,",
  "tika-s0402t:46_15": "evamayaṃ manussaloko yadi lokapāladhammā na bhaveyyuṃ,",
  "tika-s0402t:46_16": "sabbattha sambhedena vatteyya.",
  "tika-s0402t:46_17": "Yasmā panime lokapālakadhammā lokaṃ pālenti,",
  "tika-s0402t:46_18": "tasmā natthi sambhedoti.",
  "tika-s0402t:47_0": "Cariyasuttavaṇṇanā niṭṭhitā.",
  "tika-s0402t:48_0": "10. Vassūpanāyikasuttavaṇṇanā",
  "tika-s0402t:49_0": "10.",
  "tika-s0402t:49_1": "Dasame apaññattāti ananuññātā,",
  "tika-s0402t:49_2": "avihitā vā.",
  "tika-s0402t:49_3": "Vasseti vassārattaṃ sandhāya vadati,",
  "tika-s0402t:49_4": "utuvasseti hemantaṃ sandhāya.",
  "tika-s0402t:49_5": "Ekindriyaṃ jīvaṃ viheṭhentāti rukkhalatādīsu jīvasaññitāya evamāhaṃsu.",
  "tika-s0402t:49_6": "Ekindriyanti ca kāyindriyaṃ atthīti maññamānā vadanti.",
  "tika-s0402t:49_7": "Saṅghātaṃ āpādentāti vināsaṃ āpādentā.",
  "tika-s0402t:49_8": "Saṃkasāyissantīti appossukkā nibaddhavāsaṃ vasissanti.",
  "tika-s0402t:49_9": "Aparajjugatāya āsāḷhiyā upagantabbāti ettha aparajju gatāya assāti aparajjugatā,",
  "tika-s0402t:49_10": "tassā aparajjugatāya atikkantāya,",
  "tika-s0402t:49_11": "aparasmiṃ divaseti attho,",
  "tika-s0402t:49_12": "tasmā āsāḷhipuṇṇamāya anantare pāṭipadadivase upagantabbāti evamettha attho daṭṭhabbo.",
  "tika-s0402t:49_13": "Māsagatāya āsāḷhiyā upagantabbāti māso gatāya assāti māsagatā,",
  "tika-s0402t:49_14": "tassā māsagatāya atikkantāya,",
  "tika-s0402t:49_15": "māse paripuṇṇeti attho.",
  "tika-s0402t:49_16": "Tasmā āsāḷhipuṇṇamato parāya puṇṇamāya anantare pāṭipadadivase upagantabbāti attho daṭṭhabbo.",
  "tika-s0402t:50_0": "Vassūpanāyikasuttavaṇṇanā niṭṭhitā.",
  "tika-s0402t:51_0": "Kammakāraṇavaggavaṇṇanāya līnatthappakāsanā niṭṭhitā.",
  "tika-s0402t:52_0": "2. Adhikaraṇavaggavaṇṇanā",
  "tika-s0402t:53_0": "11.",
  "tika-s0402t:53_1": "Dutiyavaggassa paṭhame appaṭisaṅkhāne na kampatīti paṭisaṅkhānabalaṃ,",
  "tika-s0402t:53_2": "upaparikkhanapaññāyetaṃ nāmaṃ.",
  "tika-s0402t:53_3": "Vīriyasīsena satta bojjhaṅge bhāventassa uppannaṃ balaṃ bhāvanābalaṃ.",
  "tika-s0402t:53_4": "Vīriyupatthambhena hi kusalabhāvanā balavatī thirā uppajjati,",
  "tika-s0402t:53_5": "tathā uppannā balavatī kusalabhāvanā balavanto satta bojjhaṅgātipi vuccanti.",
  "tika-s0402t:53_6": "Atthato vīriyasambojjhaṅgasīsena satta bojjhaṅgā honti.",
  "tika-s0402t:53_7": "Vuttampi cetaṃ –",
  "tika-s0402t:53_8": "“tattha katamaṃ bhāvanābalaṃ?",
  "tika-s0402t:53_9": "Yā kusalānaṃ dhammānaṃ āsevanā bhāvanā bahulīkammaṃ,",
  "tika-s0402t:53_10": "idaṃ vuccati bhāvanābalaṃ.",
  "tika-s0402t:53_11": "Sattapi bojjhaṅgā bhāvanābala”nti.",
  "tika-s0402t:54_0": "Akampiyaṭṭhenāti paṭipakkhehi akampanīyaṭṭhena.",
  "tika-s0402t:54_1": "Durabhibhavanaṭṭhenāti durabhibhavanīyaṭṭhena.",
  "tika-s0402t:54_2": "Anajjhomaddanaṭṭhenāti adhibhavitvā anavamaddanaṭṭhena.",
  "tika-s0402t:54_3": "Etānīti etāni yathāvuttāni dvepi balāni.",
  "tika-s0402t:54_4": "Etadaggaṃ nāgatanti “etadaggaṃ,",
  "tika-s0402t:54_5": "bhikkhave,",
  "tika-s0402t:54_6": "dvinnaṃ balānaṃ yadidaṃ bhāvanābala”nti evamettha etadaggaṃ nāgatanti attho.",
  "tika-s0402t:55_0": "12.",
  "tika-s0402t:55_1": "Dutiye vivekaṃ nissitanti vivekanissitaṃ,",
  "tika-s0402t:55_2": "yathā vā vivekavasena pavattaṃ jhānaṃ “vivekaja”nti vuttaṃ,",
  "tika-s0402t:55_3": "evaṃ vivekavasena pavatto satisambojjhaṅgo “vivekanissito”ti daṭṭhabbo.",
  "tika-s0402t:55_4": "Nissayaṭṭho ca vipassanāmaggānaṃ vasena maggaphalānaṃ veditabbo,",
  "tika-s0402t:55_5": "asatipi vā pubbāparabhāve “paṭiccasamuppādo”ti ettha paccayena samuppādanaṃ viya avinābhāvidhammabyāpārā nissayanabhāvanā sambhavantīti.",
  "tika-s0402t:55_6": "“Tadaṅgasamucchedanissaraṇavivekanissita”nti vatvā paṭippassaddhivivekanissitassa avacanaṃ “satisambojjhaṅgaṃ",
  "tika-s0402t:55_7": "bhāvetī”tiādinā idha bhāvetabbānaṃ sambojjhaṅgānaṃ vuttattā.",
  "tika-s0402t:55_8": "Bhāvitabojjhaṅgassa hi sacchikātabbā balabojjhaṅgā,",
  "tika-s0402t:55_9": "tesaṃ kiccaṃ paṭippassaddhiviveko.",
  "tika-s0402t:55_10": "Ajjhāsayatoti “nibbānaṃ sacchikarissāmī”ti pavattaajjhāsayato.",
  "tika-s0402t:55_11": "Yadipi hi vipassanākkhaṇe saṅkhārārammaṇaṃ cittaṃ,",
  "tika-s0402t:55_12": "saṅkhāresu pana ādīnavaṃ disvā tappaṭipakkhe nibbāne ninnatāya ajjhāsayato nissaraṇavivekanissito hoti",
  "tika-s0402t:55_13": "uṇhābhibhūtassa puggalassa sītaninnacittatā viya.",
  "tika-s0402t:56_0": "“Pañcavidhavivekanissitampīti eke”ti vatvā tattha yathāvuttavivekattayato aññaṃ vivekadvayaṃ uddharitvā dassetuṃ “te hī”tiādi vuttaṃ.",
  "tika-s0402t:56_1": "Tattha jhānakkhaṇe tāva kiccato vikkhambhanavivekanissitaṃ,",
  "tika-s0402t:56_2": "vipassanākkhaṇe ajjhāsayato paṭippassaddhivivekanissitaṃ bhāvetīti vattabbaṃ “evāhaṃ anuttaraṃ vimokkhaṃ",
  "tika-s0402t:56_3": "upasampajja viharissāmī”ti tattha ninnajjhāsayatāya.",
  "tika-s0402t:56_4": "Tenāha “tasmā tesaṃ matenā”tiādi.",
  "tika-s0402t:56_5": "Heṭṭhā kasiṇajjhānaggahaṇena āruppānampi gahaṇaṃ daṭṭhabbaṃ,",
  "tika-s0402t:56_6": "tasmā “etesaṃ jhānāna”nti imināpi tesaṃ saṅgaho veditabbo.",
  "tika-s0402t:56_7": "Yasmā pahānavinayo viya virāganirodhāpi idhādhippetavivekena atthato nibbisiṭṭhā,",
  "tika-s0402t:56_8": "tasmā vuttaṃ “esa nayo virāganissitantiādīsū”ti.",
  "tika-s0402t:56_9": "Tenāha “vivekatthā eva hi virāgādayo”ti.",
  "tika-s0402t:57_0": "Vossagga-",
  "tika-s0402t:57_1": "saddo pariccāgattho pakkhandanattho cāti vossaggassa duvidhatā vuttā.",
  "tika-s0402t:57_2": "Vossajjanañhi pahānaṃ vissaṭṭhabhāvena nirodhanapakkhandanampi ca.",
  "tika-s0402t:57_3": "Tasmā vipassanākkhaṇe tadaṅgavasena maggakkhaṇe samucchedavasena paṭipakkhassa pahānaṃ vossaggo,",
  "tika-s0402t:57_4": "tathā vipassanākkhaṇe tanninnabhāvena,",
  "tika-s0402t:57_5": "maggakkhaṇe ārammaṇakaraṇena vissaṭṭhasabhāvatā vossaggoti veditabbaṃ.",
  "tika-s0402t:57_6": "Tenevāha “tattha pariccāgavossaggo”tiādi.",
  "tika-s0402t:57_7": "Ayaṃ satisambojjhaṅgoti ayaṃ missakavasena vutto satisambojjhaṅgo.",
  "tika-s0402t:57_8": "Yathāvuttena pakārenāti tadaṅgappahānasamucchedappahānappakārena tanninnatadārammaṇappakārena ca.",
  "tika-s0402t:57_9": "Pubbe vossaggavacanasseva atthassa vuttattā āha “sakalena vacanenā”ti.",
  "tika-s0402t:57_10": "Pariṇamantanti vipassanākkhaṇe tadaṅgatanninnappakārena pariṇamantaṃ.",
  "tika-s0402t:57_11": "Pariṇatanti maggakkhaṇe samucchedatadārammaṇappakārena pariṇataṃ.",
  "tika-s0402t:57_12": "Pariṇāmo nāma idha paripākoti āha “paripaccantaṃ paripakkañcā”ti.",
  "tika-s0402t:57_13": "Paripāko ca āsevanalābhena laddhasāmatthiyassa kilese pariccajituṃ nibbānaṃ pakkhandituṃ tikkhavisadabhāvo.",
  "tika-s0402t:57_14": "Tenāha “ayañhī”tiādi.",
  "tika-s0402t:57_15": "Esa nayoti yvāyaṃ nayo “vivekanissita”ntiādinā satisambojjhaṅge vutto,",
  "tika-s0402t:57_16": "sesesu dhammavicayasambojjhaṅgādīsupi eseva nayo,",
  "tika-s0402t:57_17": "evaṃ tattha netabbanti attho.",
  "tika-s0402t:58_0": "“Vivekanissita”ntiādīsu labbhamānamatthaṃ sāmaññato dassetvā idāni idhādhippetamatthaṃ dassento “idha panā”tiādimāha.",
  "tika-s0402t:58_1": "Tattha sabbasaṅkhatehīti sabbehi paccayasamuppannadhammehi.",
  "tika-s0402t:58_2": "Sabbesanti saṅkhatadhammānaṃ.",
  "tika-s0402t:58_3": "Vivekaṃ ārammaṇaṃ katvāti nibbānasaṅkhātaṃ vivekaṃ ārammaṇaṃ katvā.",
  "tika-s0402t:58_4": "Tañca khoti tadeva satisambojjhaṅgaṃ.",
  "tika-s0402t:59_0": "13.",
  "tika-s0402t:59_1": "Tatiye cittekaggatthāyāti cittasamādhānatthāya,",
  "tika-s0402t:59_2": "diṭṭhadhamme sukhavihārāyāti attho.",
  "tika-s0402t:59_3": "Cittekaggatāsīsena hi diṭṭhadhammasukhavihāro vutto.",
  "tika-s0402t:59_4": "Sukkhavipassakakhīṇāsavānaṃ vasena hetaṃ vuttaṃ.",
  "tika-s0402t:59_5": "Te hi samāpajjitvā “ekaggacittā sukhaṃ divasaṃ viharissāmā”ti icceva kasiṇaparikammaṃ katvā aṭṭha samāpattiyo nibbattenti.",
  "tika-s0402t:59_6": "Vipassanāpādakatthāyātiādīsu pana sekkhaputhujjanā “samāpattito vuṭṭhāya samāhitena cittena vipassāmā”ti nibbattentā vipassanāpādakatthāya bhāventi.",
  "tika-s0402t:60_0": "Ye pana aṭṭha samāpattiyo nibbattetvā abhiññāpādakajjhānaṃ samāpajjitvā samāpattito vuṭṭhāya “ekopi hutvā",
  "tika-s0402t:60_1": "bahudhā hotī”ti vuttanayā abhiññāyo patthentā nibbattenti,",
  "tika-s0402t:60_2": "te abhiññāpādakatthāya bhāventi.",
  "tika-s0402t:60_3": "Ye aṭṭha samāpattiyo nibbattetvā nirodhasamāpattiṃ samāpajjitvā “sattāhaṃ acittā hutvā diṭṭheva dhamme",
  "tika-s0402t:60_4": "nirodhaṃ nibbānaṃ patvā sukhaṃ viharissāmā”ti nibbattenti,",
  "tika-s0402t:60_5": "te nirodhapādakatthāya bhāventi.",
  "tika-s0402t:60_6": "Ye pana aṭṭha samāpattiyo nibbattetvā “aparihīnajjhānā brahmaloke uppajjissāmā”ti nibbattenti,",
  "tika-s0402t:60_7": "te bhavavisesatthāya bhāventi.",
  "tika-s0402t:61_0": "Yuttaṃ tāva cittekaggatāya bhavavisesatthatā viya vipassanāpādakatthatāpi catukkajjhānasādhāraṇāti tesaṃ vasena “cattāri jhānānī”ti vacanaṃ,",
  "tika-s0402t:61_1": "abhiññāpādakatthatā pana nirodhapādakatthatā ca catutthasseva jhānassa āveṇikā,",
  "tika-s0402t:61_2": "sā kathaṃ catukkajjhānasādhāraṇā vuttāti?",
  "tika-s0402t:61_3": "Paramparādhiṭṭhānabhāvato.",
  "tika-s0402t:61_4": "Padaṭṭhānapadaṭṭhānampi hi padaṭṭhānanti vuccati kāraṇakāraṇanti yathā “tiṇehi bhattaṃ siddha”nti.",
  "tika-s0402t:62_0": "14.",
  "tika-s0402t:62_1": "Catutthe sasakassa uppatanaṃ viya hotīti pathavijigucchanasasakassa uppatanaṃ viya hoti.",
  "tika-s0402t:62_2": "Tatthāyaṃ atthasallāpikā upamā –",
  "tika-s0402t:62_3": "pathavī kira sasakaṃ āha –",
  "tika-s0402t:62_4": "“he sasakā”ti.",
  "tika-s0402t:62_5": "Sasako āha –",
  "tika-s0402t:62_6": "“ko eso”ti.",
  "tika-s0402t:62_7": "Kasmā mameva upari sabbairiyāpathe kappento uccārapassāvaṃ karonto maṃ na jānāsīti?",
  "tika-s0402t:62_8": "Suṭṭhu tayā ahaṃ diṭṭho,",
  "tika-s0402t:62_9": "mayā akkantaṭṭhānañhi aṅgulaggehi phuṭṭhaṭṭhānaṃ viya hoti,",
  "tika-s0402t:62_10": "vissaṭṭhaudakaṃ appamattakaṃ,",
  "tika-s0402t:62_11": "karīsaṃ kaṭakaphalamattaṃ,",
  "tika-s0402t:62_12": "hatthiassādīhi pana akkantaṭṭhānampi mahantaṃ,",
  "tika-s0402t:62_13": "passāvopi nesaṃ ghaṭamatto,",
  "tika-s0402t:62_14": "uccāropi pacchimatto hoti,",
  "tika-s0402t:62_15": "alaṃ mayhaṃ tayāti uppatitvā aññasmiṃ ṭhāne patito.",
  "tika-s0402t:62_16": "Tato naṃ pathavī āha –",
  "tika-s0402t:62_17": "“aho dūraṃ gatopi nanu mayhaṃyeva upari patitosī”ti?",
  "tika-s0402t:62_18": "So puna taṃ jigucchanto uppatitvā aññattha patito.",
  "tika-s0402t:62_19": "Evaṃ vassasahassampi uppatitvā uppatitvā patamāno sasako neva pathaviyā antaṃ pāpuṇituṃ sakkoti.",
  "tika-s0402t:62_20": "Na koṭinti na pubbakoṭiṃ.",
  "tika-s0402t:62_21": "Itaresanti vipañcitaññuneyyapadaparamānaṃ.",
  "tika-s0402t:63_0": "15.",
  "tika-s0402t:63_1": "Pañcame samathehi adhikarīyati vūpasammatīti adhikaraṇaṃ,",
  "tika-s0402t:63_2": "aṭṭhārasa bhedakaravatthūni nissāya uppanno vivādoyeva vivādādhikaraṇaṃ.",
  "tika-s0402t:63_3": "“Idha bhikkhū bhikkhuṃ anuvadanti sīlavipattiyā vā”tiādinā catasso vipattiyo nissāya uppanno anuvādoyeva anuvādādhikaraṇaṃ.",
  "tika-s0402t:63_4": "Pañcapi āpattikkhandhā āpattādhikaraṇaṃ.",
  "tika-s0402t:63_5": "“Sattapi āpattikkhandhā āpattādhikaraṇa”nti vacanato āpattiyeva āpattādhikaraṇaṃ.",
  "tika-s0402t:63_6": "“Yā saṅghassa kiccayatā karaṇīyatā apalokanakammaṃ ñattikammaṃ ñattidutiyakammaṃ ñatticatutthakamma”nti",
  "tika-s0402t:63_7": "evamāgataṃ catubbidhaṃ saṅghakiccaṃ kiccādhikaraṇanti veditabbaṃ.",
  "tika-s0402t:63_8": "Sesamettha uttānameva.",
  "tika-s0402t:64_0": "16.",
  "tika-s0402t:64_1": "Chaṭṭhe apākaṭanāmoti “selo,",
  "tika-s0402t:64_2": "kūṭadanto”tiādinā anabhiññāto.",
  "tika-s0402t:64_3": "Yena vā kāraṇenāti hetumhi idaṃ karaṇavacanaṃ.",
  "tika-s0402t:64_4": "Hetuattho hi kiriyākāraṇaṃ,",
  "tika-s0402t:64_5": "na karaṇaṃ viya kiriyattho,",
  "tika-s0402t:64_6": "tasmā nānappakāraguṇavisesādhigamatthā idha upasaṅkamanakiriyāti “annena vasati,",
  "tika-s0402t:64_7": "ajjhenena vasatī”tiādīsu viya hetuatthamevetaṃ karaṇavacanaṃ yuttaṃ,",
  "tika-s0402t:64_8": "na karaṇatthaṃ tassa ayujjamānattāti vuttaṃ “yena vā kāraṇenā”ti.",
  "tika-s0402t:64_9": "Avibhāgato satataṃ pavattitaniratisayasāduvipulāmatarasasaddhammaphalatāya sāduphalaniccaphalitamahārukkhena bhagavā upamito.",
  "tika-s0402t:64_10": "Sāduphalūpabhogādhippāyaggahaṇeneva hi rukkhassa sāduphalatā gahitāti.",
  "tika-s0402t:64_11": "Upasaṅkamīti upasaṅkanto.",
  "tika-s0402t:64_12": "Sampattakāmatāya hi kiñci ṭhānaṃ gacchanto taṃtaṃpadesātikkamanena upasaṅkami,",
  "tika-s0402t:64_13": "upasaṅkantoti ca vattabbataṃ labhati.",
  "tika-s0402t:64_14": "Tenāha “gatoti vuttaṃ hotī”ti,",
  "tika-s0402t:64_15": "upagatoti attho.",
  "tika-s0402t:64_16": "Upasaṅkamitvāti pubbakālakiriyāniddesoti āha “upasaṅkamanapariyosānadīpana”nti.",
  "tika-s0402t:64_17": "Tatoti yaṃ ṭhānaṃ patto “upasaṅkamī”ti vutto,",
  "tika-s0402t:64_18": "tato upagataṭṭhānato.",
  "tika-s0402t:65_0": "Yathā khamanīyādīni pucchantoti yathā bhagavā “kacci te, brāhmaṇa,",
  "tika-s0402t:65_1": "khamanīyaṃ,",
  "tika-s0402t:65_2": "kacci yāpanīya”ntiādinā khamanīyādīni pucchanto tena brāhmaṇena saddhiṃ samappavattamodo ahosi pubbabhāsitāya,",
  "tika-s0402t:65_3": "evaṃ sopi brāhmaṇo tadanukaraṇena bhagavatā saddhiṃ samappavattamodo ahosīti yojanā.",
  "tika-s0402t:65_4": "Taṃ pana samappavattamodataṃ upamāya dassetuṃ “sītodakaṃ viyā”tiādi vuttaṃ.",
  "tika-s0402t:65_5": "Tattha sammoditanti saṃsanditaṃ.",
  "tika-s0402t:65_6": "Ekībhāvanti sammodanakiriyāya samānataṃ.",
  "tika-s0402t:65_7": "Khamanīyanti “idaṃ catucakkaṃ navadvāraṃ sarīrayantaṃ dukkhabahulatāya sabhāvato dussahaṃ,",
  "tika-s0402t:65_8": "kacci khamituṃ sakkuṇeyya”nti pucchati.",
  "tika-s0402t:65_9": "Yāpanīyanti āhārādippaṭibaddhavuttikaṃ cirappabandhasaṅkhātāya yāpanāya kacci yāpetuṃ sakkuṇeyyaṃ.",
  "tika-s0402t:65_10": "Sīsarogādiābādhābhāvena kacci appābādhaṃ.",
  "tika-s0402t:65_11": "Dukkhajīvikābhāvena kacci appātaṅkaṃ.",
  "tika-s0402t:65_12": "Taṃtaṃkiccakaraṇe uṭṭhānasukhatāya kacci lahuṭṭhānaṃ.",
  "tika-s0402t:65_13": "Tadanurūpabalayogato kacci balaṃ.",
  "tika-s0402t:65_14": "Sukhavihārasambhavena kacci phāsuvihāro atthīti sabbattha kacci-",
  "tika-s0402t:65_15": "saddaṃ yojetvā attho veditabbo.",
  "tika-s0402t:66_0": "Balappattā pīti pītiyeva.",
  "tika-s0402t:66_1": "Taruṇapīti pāmojjaṃ.",
  "tika-s0402t:66_2": "Sammodaṃ janeti karotīti sammodanīkaṃ,",
  "tika-s0402t:66_3": "tadeva sammodanīyaṃ.",
  "tika-s0402t:66_4": "Sammoditabbato sammodanīyanti imaṃ pana atthaṃ dassetuṃ “sammodituṃ yuttabhāvato”ti āha.",
  "tika-s0402t:66_5": "Saritabbabhāvatoti anussaritabbabhāvato.",
  "tika-s0402t:66_6": "“Saraṇīya”nti vattabbe dīghaṃ katvā “sāraṇīya”nti vuttaṃ.",
  "tika-s0402t:66_7": "Suyyamānasukhatoti āpāthagatamadhurataṃ āha,",
  "tika-s0402t:66_8": "anussariyamānasukhatoti vimaddaramaṇīyataṃ.",
  "tika-s0402t:66_9": "Byañjanaparisuddhatāyāti sabhāvaniruttibhāvena tassā kathāya vacanacāturiyamāha.",
  "tika-s0402t:66_10": "Atthaparisuddhatāyāti atthassa nirupakkilesataṃ.",
  "tika-s0402t:66_11": "Anekehi pariyāyehīti anekehi kāraṇehi.",
  "tika-s0402t:67_0": "Atidūraaccāsannappaṭikkhepena nātidūraṃ naccāsannaṃ nāma gahitaṃ,",
  "tika-s0402t:67_1": "taṃ pana avakaṃsato ubhinnaṃ pasāritahatthāsaṅghaṭṭanena daṭṭhabbaṃ.",
  "tika-s0402t:67_2": "Gīvaṃ pasāretvāti gīvaṃ parivaṭṭanavasena pasāretvā.",
  "tika-s0402t:68_0": "Etadavocāti etaṃ “ko nu kho, bhante,",
  "tika-s0402t:68_1": "hetū”tiādipucchāvacanaṃ avoca.",
  "tika-s0402t:68_2": "Teneva “etadavocā”ti padaṃ uddharitvā duvidhā hi pucchātiādinā pucchāvibhāgaṃ dasseti.",
  "tika-s0402t:68_3": "Tattha agāre niyutto agāriko,",
  "tika-s0402t:68_4": "tassa pucchā agārikapucchā.",
  "tika-s0402t:68_5": "Agārikato añño anagāriko pabbajjūpagato,",
  "tika-s0402t:68_6": "tassa pucchā anagārikapucchā.",
  "tika-s0402t:68_7": "Kiñcāpi aññattha “janako hetu,",
  "tika-s0402t:68_8": "paggāhako paccayo.",
  "tika-s0402t:68_9": "Asādhāraṇo hetu,",
  "tika-s0402t:68_10": "sādhāraṇo paccayo.",
  "tika-s0402t:68_11": "Sabhāgo hetu,",
  "tika-s0402t:68_12": "asabhāgo paccayo.",
  "tika-s0402t:68_13": "Pubbakāliko hetu,",
  "tika-s0402t:68_14": "sahapavatto paccayo”tiādinā hetupaccayā vibhajja vuccanti.",
  "tika-s0402t:68_15": "Idha pana “cattāro kho,",
  "tika-s0402t:68_16": "bhikkhave,",
  "tika-s0402t:68_17": "mahābhūtā hetu cattāro mahābhūtā paccayo rūpakkhandhassa paññāpanāyā”tiādīsu viya hetupaccayasaddā samānatthāti",
  "tika-s0402t:68_18": "dassento “ubhayampetaṃ kāraṇavevacanamevā”ti āha.",
  "tika-s0402t:68_19": "Visamacariyāti bhāvanapuṃsakaniddeso.",
  "tika-s0402t:69_0": "Abhikkantāti atikkantā,",
  "tika-s0402t:69_1": "vigatāti atthoti āha “khaye dissatī”ti.",
  "tika-s0402t:69_2": "Tathā hi “nikkhanto paṭhamo yāmo”ti upari vuttaṃ.",
  "tika-s0402t:69_3": "Abhikkantataroti ativiya kantataro manoramo,",
  "tika-s0402t:69_4": "tādiso ca sundaro bhaddako nāma hotīti āha “sundare dissatī”ti.",
  "tika-s0402t:69_5": "Koti devanāgayakkhagandhabbādīsu ko katamo?",
  "tika-s0402t:69_6": "Meti mama.",
  "tika-s0402t:69_7": "Pādānīti pāde.",
  "tika-s0402t:69_8": "Iddhiyāti imāya evarūpāya deviddhiyā.",
  "tika-s0402t:69_9": "Yasasāti iminā edisena parivārena paricchedena ca.",
  "tika-s0402t:69_10": "Jalanti vijjotamāno.",
  "tika-s0402t:69_11": "Abhikkantenāti ativiya kantena kamanīyena abhirūpena.",
  "tika-s0402t:69_12": "Vaṇṇenāti chavivaṇṇena sarīravaṇṇanibhāya.",
  "tika-s0402t:69_13": "Sabbā obhāsayaṃ disāti dasa disā pabhāsento,",
  "tika-s0402t:69_14": "cando viya sūriyo viya ca ekobhāsaṃ ekālokaṃ karontoti gāthāya attho.",
  "tika-s0402t:69_15": "Abhirūpeti uḷārarūpe sampannarūpe.",
  "tika-s0402t:70_0": "“Coro, coro; sappo,",
  "tika-s0402t:70_1": "sappo”tiādīsu bhaye āmeḍitaṃ. “Vijjha, vijjha; pahara,",
  "tika-s0402t:70_2": "paharā”tiādīsu kodhe. “Sādhu,",
  "tika-s0402t:70_3": "sādhū”tiādīsu pasaṃsāyaṃ. “Gaccha, gaccha; lunāhi,",
  "tika-s0402t:70_4": "lunāhī”tiādīsu turite. “Āgaccha,",
  "tika-s0402t:70_5": "āgacchā”tiādīsu kotūhale. “Buddho,",
  "tika-s0402t:70_6": "buddhoti cintento”tiādīsu acchare.",
  "tika-s0402t:70_7": "“Abhikkamathāyasmanto,",
  "tika-s0402t:70_8": "abhikkamathāyasmanto”tiādīsu hāse.",
  "tika-s0402t:70_9": "“Kahaṃ ekaputtaka,",
  "tika-s0402t:70_10": "kahaṃ ekaputtakā”tiādīsu soke.",
  "tika-s0402t:70_11": "“Aho sukhaṃ,",
  "tika-s0402t:70_12": "aho sukha”ntiādīsu pasāde. Ca-",
  "tika-s0402t:70_13": "saddo avuttasamuccayatto.",
  "tika-s0402t:70_14": "Tena garahāasammānādīnaṃ saṅgaho daṭṭhabbo.",
  "tika-s0402t:70_15": "Tattha “pāpo,",
  "tika-s0402t:70_16": "pāpo”tiādīsu garahāyaṃ.",
  "tika-s0402t:70_17": "“Abhirūpaka,",
  "tika-s0402t:70_18": "abhirūpakā”tiādīsu asammāne daṭṭhabbaṃ.",
  "tika-s0402t:71_0": "Nayidaṃ āmeḍitavasena dvikkhattuṃ vuttaṃ,",
  "tika-s0402t:71_1": "atha kho atthadvayavasenāti dassento “atha vā”tiādimāha.",
  "tika-s0402t:71_2": "“Abhikkanta”nti vacanaṃ apekkhitvā napuṃsakavasena vuttaṃ,",
  "tika-s0402t:71_3": "taṃ pana bhagavato vacanaṃ dhammassa desanāti katvā tathā vuttaṃ “bhoto gotamassa dhammadesanā”ti.",
  "tika-s0402t:71_4": "Dutiyapadepi eseva nayo.",
  "tika-s0402t:71_5": "Dosanāsanatoti rāgādikilesavidhamanato.",
  "tika-s0402t:71_6": "Guṇādhigamanatoti sīlādiguṇānaṃ sampāpanato.",
  "tika-s0402t:71_7": "Ye guṇe desanā adhigameti,",
  "tika-s0402t:71_8": "tesu padhānabhūte tāva dassetuṃ “saddhājananato paññājananato”ti vuttaṃ.",
  "tika-s0402t:71_9": "Saddhāpamukhā hi lokiyā guṇā,",
  "tika-s0402t:71_10": "paññāpamukhā lokuttarā.",
  "tika-s0402t:72_0": "Sīlādiatthasampattiyā sātthato,",
  "tika-s0402t:72_1": "sabhāvaniruttisampattiyā sabyañjanato.",
  "tika-s0402t:72_2": "Suviññeyyasaddappayogatāya uttānapadato,",
  "tika-s0402t:72_3": "saṇhasukhumabhāvena duviññeyyatthatāya gambhīratthato.",
  "tika-s0402t:72_4": "Siniddhamudumadhurasaddappayogatāya kaṇṇasukhato,",
  "tika-s0402t:72_5": "vipulavisuddhapemanīyatthatāya hadayaṅgamato.",
  "tika-s0402t:72_6": "Mānātimānavidhamanena anattukkaṃsanato,",
  "tika-s0402t:72_7": "thambhasārambhanimmaddanena aparavambhanato.",
  "tika-s0402t:72_8": "Hitādhippāyappavattiyā paresaṃ rāgapariḷāhādivūpasamanena karuṇāsītalato,",
  "tika-s0402t:72_9": "kilesandhakāravidhamanena paññāvadātato.",
  "tika-s0402t:72_10": "Karavīkarutamañjutāya āpātharamaṇīyato,",
  "tika-s0402t:72_11": "pubbāparāviruddhasuvisuddhatthatāya vimaddakkhamato.",
  "tika-s0402t:72_12": "Āpātharamaṇīyatāya evaṃ suyyamānasukhato,",
  "tika-s0402t:72_13": "vimaddakkhamatāya hitajjhāsayappavattitatāya ca vīmaṃsiyamānahitato.",
  "tika-s0402t:72_14": "Evamādīhīti ādi-",
  "tika-s0402t:72_15": "saddena saṃsāracakkanivattanato,",
  "tika-s0402t:72_16": "saddhammacakkappavattanato,",
  "tika-s0402t:72_17": "micchāvādavigamanato,",
  "tika-s0402t:72_18": "sammāvādapatiṭṭhāpanato,",
  "tika-s0402t:72_19": "akusalamūlasamuddharaṇato,",
  "tika-s0402t:72_20": "kusalamūlasaṃropanato,",
  "tika-s0402t:72_21": "apāyadvārapidhānato,",
  "tika-s0402t:72_22": "saggamokkhadvāravivaraṇato,",
  "tika-s0402t:72_23": "pariyuṭṭhānavūpasamanato,",
  "tika-s0402t:72_24": "anusayasamugghātanatoti evamādīnaṃ saṅgaho daṭṭhabbo.",
  "tika-s0402t:73_0": "Adhomukhaṭṭhapitanti kenaci adhomukhaṃ ṭhapitaṃ.",
  "tika-s0402t:73_1": "Heṭṭhāmukhajātanti sabhāveneva heṭṭhāmukhajātaṃ.",
  "tika-s0402t:73_2": "Uparimukhanti uddhaṃmukhaṃ.",
  "tika-s0402t:73_3": "Ugghāṭeyyāti vivaṭaṃ kareyya.",
  "tika-s0402t:73_4": "Hatthe gahetvāti “puratthābhimukho uttarābhimukho vā gacchā”tiādīni avatvā hatthe gahetvā “nissandehaṃ esa maggo,",
  "tika-s0402t:73_5": "evaṃ gaccheyyā”ti vadeyya.",
  "tika-s0402t:73_6": "Kāḷapakkhacātuddasīti kāḷapakkhe cātuddasī.",
  "tika-s0402t:74_0": "Nikkujjitaṃ ādheyyassa anādhārabhūtaṃ bhājanaṃ ādhārabhāvāpādanavasena ukkujjeyya.",
  "tika-s0402t:74_1": "Heṭṭhāmukhajātatāya saddhammavimukhaṃ,",
  "tika-s0402t:74_2": "adhomukhaṭhapitatāya asaddhamme patitanti evaṃ padadvayaṃ yathārahaṃ yojetabbaṃ,",
  "tika-s0402t:74_3": "na yathāsaṅkhyaṃ.",
  "tika-s0402t:74_4": "Kāmaṃ kāmacchandādayopi paṭicchādakā nīvaraṇabhāvato,",
  "tika-s0402t:74_5": "micchādiṭṭhi pana savisesaṃ paṭicchādikā satte micchābhinivesanavasenāti āha “micchādiṭṭhigahanapaṭicchanna”nti.",
  "tika-s0402t:74_6": "Tenāha bhagavā “micchādiṭṭhiparamāhaṃ,",
  "tika-s0402t:74_7": "bhikkhave,",
  "tika-s0402t:74_8": "vajjaṃ vadāmī”ti.",
  "tika-s0402t:74_9": "Sabbo apāyagāmimaggo kummaggo “kucchito maggo”ti katvā.",
  "tika-s0402t:74_10": "Sammādiṭṭhiādīnaṃ ujupaṭipakkhatāya micchādiṭṭhiādayo aṭṭha micchattadhammā micchāmaggo.",
  "tika-s0402t:74_11": "Teneva hi tadubhayappaṭipakkhataṃ sandhāya “saggamokkhamaggaṃ āvikarontenā”ti vuttaṃ.",
  "tika-s0402t:74_12": "Sappiādisannissayo padīpo na tathā ujjalo,",
  "tika-s0402t:74_13": "yathā telasannissayoti telapajjotaggahaṇaṃ.",
  "tika-s0402t:74_14": "Etehi pariyāyehīti etehi nikkujjitukkujjanappaṭicchannavivaraṇādiupamopamitabbākārehi.",
  "tika-s0402t:75_0": "Pasannakāranti pasannehi kātabbaṃ sakkāraṃ.",
  "tika-s0402t:75_1": "Saraṇanti paṭisaraṇaṃ.",
  "tika-s0402t:75_2": "Tenāha “parāyaṇa”nti.",
  "tika-s0402t:75_3": "Parāyaṇabhāvo ca anatthanisedhanena atthasampaṭipādanena ca hotīti āha “aghassa, tātā,",
  "tika-s0402t:75_4": "hitassa ca vidhātā”ti.",
  "tika-s0402t:75_5": "Aghassāti dukkhatoti vadanti,",
  "tika-s0402t:75_6": "pāpatoti pana attho yutto.",
  "tika-s0402t:75_7": "Nissakke cetaṃ sāmivacanaṃ.",
  "tika-s0402t:75_8": "Ettha ca nāyaṃ gami- saddo nī-",
  "tika-s0402t:75_9": "saddādayo viya dvikammako,",
  "tika-s0402t:75_10": "tasmā yathā “ajaṃ gāmaṃ netī”ti vuccati,",
  "tika-s0402t:75_11": "evaṃ “bhagavantaṃ saraṇaṃ gacchāmī”ti vattuṃ na sakkā.",
  "tika-s0402t:75_12": "“Saraṇanti gacchāmī”ti pana vattabbaṃ. Iti-",
  "tika-s0402t:75_13": "saddo cettha luttaniddiṭṭho.",
  "tika-s0402t:75_14": "Tassa cāyamattho –",
  "tika-s0402t:75_15": "gamanañca tadadhippāyena bhajanaṃ jānanaṃ vāti dassento “iti iminā adhippāyenā”tiādimāha.",
  "tika-s0402t:75_16": "Tattha bhajāmītiādīsu purimassa purimassa pacchimaṃ pacchimaṃ atthavacanaṃ.",
  "tika-s0402t:75_17": "Bhajanaṃ vā saraṇādhippāyena upasaṅkamanaṃ.",
  "tika-s0402t:75_18": "Sevanaṃ santikāvacaratā.",
  "tika-s0402t:75_19": "Payirupāsanaṃ vattappaṭivattakaraṇena upaṭṭhānanti evaṃ sabbathāpi anaññasaraṇataṃyeva dīpeti.",
  "tika-s0402t:75_20": "“Gacchāmī”ti padassa bujjhāmīti ayamattho kathaṃ labbhatīti āha “yesaṃ hī”tiādi.",
  "tika-s0402t:76_0": "Adhigatamagge sacchikatanirodheti padadvayenapi phalaṭṭhā eva dassitā,",
  "tika-s0402t:76_1": "na maggaṭṭhāti te dassento “yathānusiṭṭhaṃ paṭipajjamāne cā”ti āha.",
  "tika-s0402t:76_2": "Nanu ca kalyāṇaputhujjanopi yathānusiṭṭhaṃ paṭipajjatīti vuccatīti?",
  "tika-s0402t:76_3": "Kiñcāpi vuccati,",
  "tika-s0402t:76_4": "nippariyāyena pana maggaṭṭhā eva tathā vattabbā,",
  "tika-s0402t:76_5": "na itare sammattaniyāmokkamanābhāvato.",
  "tika-s0402t:76_6": "Tathā hi te eva vuttā “apāyesu apatamāne dhāretī”ti.",
  "tika-s0402t:76_7": "Sammattaniyāmokkamanena hi apāyavinimuttisambhavo.",
  "tika-s0402t:76_8": "Akkhāyatīti ettha iti-",
  "tika-s0402t:76_9": "saddo ādyattho,",
  "tika-s0402t:76_10": "pakārattho vā.",
  "tika-s0402t:76_11": "Tena “yāvatā,",
  "tika-s0402t:76_12": "bhikkhave,",
  "tika-s0402t:76_13": "dhammā saṅkhatā vā asaṅkhatā vā,",
  "tika-s0402t:76_14": "virāgo tesaṃ aggamakkhāyatī”ti suttapadaṃ saṅgaṇhāti,",
  "tika-s0402t:76_15": "“vitthāro”ti vā iminā.",
  "tika-s0402t:76_16": "Ettha ca ariyamaggo niyyānikatāya,",
  "tika-s0402t:76_17": "nibbānaṃ tassa tadatthasiddhihetutāyāti ubhayameva nippariyāyena dhammoti vutto.",
  "tika-s0402t:76_18": "Nibbānañhi ārammaṇapaccayabhūtaṃ labhitvā ariyamaggo tadatthasiddhiyā saṃvattati,",
  "tika-s0402t:76_19": "tathāpi yasmā ariyaphalānaṃ “tāya saddhāya avūpasantāyā”tiādivacanato maggena samucchinnānaṃ kilesānaṃ",
  "tika-s0402t:76_20": "paṭippassaddhippahānakiccatāya niyyānānuguṇatāya niyyānapariyosānatāya ca.",
  "tika-s0402t:76_21": "Pariyattidhammassa pana niyyānikadhammasamadhigamahetutāyāti iminā pariyāyena vuttanayena dhammabhāvo labbhati eva.",
  "tika-s0402t:76_22": "Svāyamattho pāṭhāruḷho evāti dassento “na kevala”ntiādimāha.",
  "tika-s0402t:77_0": "Kāmarāgo bhavarāgoti evamādibhedo sabbopi rāgo virajjati pahīyati etenāti rāgavirāgoti maggo kathito.",
  "tika-s0402t:77_1": "Ejāsaṅkhātāya taṇhāya antonijjhānalakkhaṇassa sokassa ca taduppattiyaṃ sabbaso parikkhīṇattā anejamasokanti phalaṃ kathitaṃ.",
  "tika-s0402t:77_2": "Appaṭikūlanti avirodhadīpanato kenaci aviruddhaṃ,",
  "tika-s0402t:77_3": "iṭṭhaṃ paṇītanti vā attho.",
  "tika-s0402t:77_4": "Paguṇarūpena pavattitattā,",
  "tika-s0402t:77_5": "pakaṭṭhaguṇavibhāvanato vā paguṇaṃ.",
  "tika-s0402t:77_6": "Sabbadhammakkhandhā kathitāti yojanā.",
  "tika-s0402t:78_0": "Diṭṭhisīlasaṅghātenāti “yāyaṃ diṭṭhi ariyā niyyānikā niyyāti takkarassa sammā dukkhakkhayāya,",
  "tika-s0402t:78_1": "tathārūpāya diṭṭhiyā diṭṭhisāmaññagato viharatī”ti evaṃ vuttāya diṭṭhiyā,",
  "tika-s0402t:78_2": "“yāni tāni sīlāni akhaṇḍāni acchiddāni asabalāni akammāsāni bhujissāni viññuppasatthāni aparāmaṭṭhāni samādhisaṃvattanikāni,",
  "tika-s0402t:78_3": "tathārūpehi sīlehi sīlasāmaññagato viharatī”ti ca evaṃ vuttānaṃ sīlānañca saṃhatabhāvena,",
  "tika-s0402t:78_4": "diṭṭhisīlasāmaññenāti attho.",
  "tika-s0402t:78_5": "Saṃhatoti ghaṭito,",
  "tika-s0402t:78_6": "sametoti attho.",
  "tika-s0402t:78_7": "Ariyapuggalā hi yattha katthaci dūre ṭhitāpi attano guṇasāmaggiyā saṃhatā eva.",
  "tika-s0402t:78_8": "Aṭṭha ca puggala dhammadasā teti te purisayugavasena cattāropi puggalavasena aṭṭheva ariyadhammassa paccakkhadassāvitāya dhammadasā.",
  "tika-s0402t:78_9": "Tīṇi vatthūni saraṇanti gamanena tikkhattuṃ gamanena ca tīṇi saraṇagamanāni.",
  "tika-s0402t:78_10": "Paṭivedesīti attano hadayagataṃ vācāya pavedesi.",
  "tika-s0402t:79_0": "Saraṇagamanassa visayappabhedaphalasaṃkilesabhedānaṃ viya kattuvibhāvanā tattha kosallāya hotīti saraṇagamanesu atthakosallatthaṃ “saraṇaṃ,",
  "tika-s0402t:79_1": "saraṇagamanaṃ,",
  "tika-s0402t:79_2": "yo ca saraṇaṃ gacchati,",
  "tika-s0402t:79_3": "saraṇagamanappabhedo,",
  "tika-s0402t:79_4": "saraṇagamanaphalaṃ,",
  "tika-s0402t:79_5": "saṃkileso,",
  "tika-s0402t:79_6": "bhedoti ayaṃ vidhi veditabbo”ti vuttaṃ tena vinā saraṇagamanasseva asambhavato.",
  "tika-s0402t:79_7": "Kasmā panettha vodānaṃ na gahitaṃ,",
  "tika-s0402t:79_8": "nanu vodānavibhāvanāpi tattha kosallāya hotīti?",
  "tika-s0402t:79_9": "Saccametaṃ,",
  "tika-s0402t:79_10": "taṃ pana saṃkilesaggahaṇena atthato dīpitaṃ hotīti na gahitaṃ.",
  "tika-s0402t:79_11": "Yāni hi nesaṃ saṃkilesakāraṇāni aññāṇādīni,",
  "tika-s0402t:79_12": "tesaṃ sabbena sabbaṃ anuppannānaṃ anuppādanena,",
  "tika-s0402t:79_13": "uppannānañca pahānena vodānaṃ hotīti.",
  "tika-s0402t:80_0": "Hiṃsatthassa dhātusaddassa vasenetaṃ padaṃ daṭṭhabbanti “hiṃsatīti saraṇa”nti vatvā taṃ pana hiṃsanaṃ kesaṃ, kathaṃ,",
  "tika-s0402t:80_1": "kassa vāti codanaṃ sodhento “saraṇagatāna”ntiādimāha.",
  "tika-s0402t:80_2": "Tattha bhayanti vaṭṭabhayaṃ.",
  "tika-s0402t:80_3": "Santāsanti cittutrāsaṃ.",
  "tika-s0402t:80_4": "Teneva cetasikadukkhassa gahitattā dukkhanti kāyikaṃ dukkhaṃ.",
  "tika-s0402t:80_5": "Duggatiparikilesanti duggatipariyāpannaṃ sabbampi dukkhaṃ.",
  "tika-s0402t:80_6": "Tayidaṃ sabbaṃ parato phalakathāya āvi bhavissati.",
  "tika-s0402t:80_7": "Etanti saraṇanti padaṃ.",
  "tika-s0402t:80_8": "Evaṃ avisesato saraṇasaddassa padatthaṃ dassetvā idāni visesato dassetuṃ “atha vā”tiādi vuttaṃ.",
  "tika-s0402t:80_9": "Hite pavattanenāti “sampannasīlā,",
  "tika-s0402t:80_10": "bhikkhave,",
  "tika-s0402t:80_11": "viharathā”tiādinā atthe niyojanena.",
  "tika-s0402t:80_12": "Ahitā nivattanenāti “pāṇātipātassa kho pāpako vipāko abhisamparāya”ntiādinā ādīnavadassanādimukhena anatthato nivattanena.",
  "tika-s0402t:80_13": "Bhayaṃ hiṃsatīti hitāhitesu appavattippavattihetukaṃ byasanaṃ appavattikaraṇena vināseti buddho.",
  "tika-s0402t:80_14": "Bhavakantārā uttāraṇena maggasaṅkhāto dhammo.",
  "tika-s0402t:80_15": "Itaro assāsadānena sattānaṃ bhayaṃ hiṃsatīti yojanā.",
  "tika-s0402t:80_16": "Kārānanti dānavasena pūjāvasena ca upanītānaṃ sakkārānaṃ.",
  "tika-s0402t:80_17": "Vipulaphalappaṭilābhakaraṇena sattānaṃ bhayaṃ hiṃsati saṅgho anuttaradakkhiṇeyyabhāvatoti adhippāyo.",
  "tika-s0402t:80_18": "Imināpi pariyāyenāti imināpi vibhajitvā vuttena kāraṇena.",
  "tika-s0402t:81_0": "“Sammāsambuddho bhagavā,",
  "tika-s0402t:81_1": "svākkhāto dhammo,",
  "tika-s0402t:81_2": "suppaṭipanno saṅgho”ti evaṃ pavatto tattha ratanattaye pasādo tappasādo,",
  "tika-s0402t:81_3": "tadeva rattanattayaṃ garu etassāti taggaru,",
  "tika-s0402t:81_4": "tabbhāvo taggarutā,",
  "tika-s0402t:81_5": "tappasādo ca taggarutā ca tappasādataggarutā.",
  "tika-s0402t:81_6": "Tāhi tappasādataggarutāhi.",
  "tika-s0402t:81_7": "Vidhutadiṭṭhivicikicchāsammohaassaddhiyāditāya vihatakileso.",
  "tika-s0402t:81_8": "Tadeva ratanattayaṃ parāyaṇaṃ gati tāṇaṃ leṇanti evaṃ pavattiyā tapparāyaṇatākārappavatto cittuppādo saraṇagamanaṃ saraṇanti gacchati etenāti.",
  "tika-s0402t:81_9": "Taṃsamaṅgīti tena yathāvuttacittuppādena samannāgato.",
  "tika-s0402t:81_10": "Evaṃ upetīti evaṃ bhajati sevati payirupāsati,",
  "tika-s0402t:81_11": "evaṃ vā jānāti bujjhatīti evamattho veditabbo.",
  "tika-s0402t:82_0": "Ettha ca pasādaggahaṇena lokiyasaraṇagamanamāha.",
  "tika-s0402t:82_1": "Tañhi pasādappadhānaṃ.",
  "tika-s0402t:82_2": "Garutāgahaṇena lokuttaraṃ.",
  "tika-s0402t:82_3": "Ariyā hi ratanattayaguṇābhiññatāya pāsāṇacchattaṃ piya garuṃ katvā passanti,",
  "tika-s0402t:82_4": "tasmā tappasādena vikkhambhanavasena vihatakileso,",
  "tika-s0402t:82_5": "taggarutāya samucchedavasenāti yojetabbaṃ agāravakaraṇahetūnaṃ samucchindanato.",
  "tika-s0402t:82_6": "Tapparāyaṇatā panettha taggatikatāti tāya catubbidhampi vakkhamānaṃ saraṇagamanaṃ gahitanti daṭṭhabbaṃ.",
  "tika-s0402t:82_7": "Avisesena vā pasādagarutā jotitāti pasādaggahaṇena aveccappasādassa itarassa ca gahaṇaṃ,",
  "tika-s0402t:82_8": "tathā garutāgahaṇenāti ubhayenapi ubhayaṃ saraṇagamanaṃ yojetabbaṃ.",
  "tika-s0402t:83_0": "Maggakkhaṇe ijjhatīti yojanā.",
  "tika-s0402t:83_1": "Nibbānārammaṇaṃ hutvāti etena atthato catusaccādhigamo eva lokuttarasaraṇagamananti dasseti.",
  "tika-s0402t:83_2": "Tattha hi nibbānadhammo sacchikiriyābhisamayavasena,",
  "tika-s0402t:83_3": "maggadhammo bhāvanābhisamayavasena paṭivijjhiyamānoyeva saraṇagamanattaṃ sādheti,",
  "tika-s0402t:83_4": "buddhaguṇā pana sāvakagocarabhūtā pariññābhisamayavasena,",
  "tika-s0402t:83_5": "tathā ariyasaṅghaguṇā.",
  "tika-s0402t:83_6": "Tenāha “kiccato sakalepi ratanattaye ijjhatī”ti.",
  "tika-s0402t:83_7": "Ijjhantañca saheva ijjhati,",
  "tika-s0402t:83_8": "na lokiyaṃ viya paṭipāṭiyā asammohappaṭivedhena paṭividdhattāti adhippāyo.",
  "tika-s0402t:83_9": "Ye pana vadanti “na saraṇagamanaṃ nibbānārammaṇaṃ hutvā pavattati,",
  "tika-s0402t:83_10": "maggassa adhigatattā pana adhigatameva hoti ekaccānaṃ tevijjādīnaṃ lokiyavijjādayo viyā”ti,",
  "tika-s0402t:83_11": "tesaṃ lokiyameva saraṇagamanaṃ siyā,",
  "tika-s0402t:83_12": "na lokuttaraṃ,",
  "tika-s0402t:83_13": "tañca ayuttaṃ duvidhassapi icchitabbattā.",
  "tika-s0402t:84_0": "Tanti lokiyasaraṇagamanaṃ.",
  "tika-s0402t:84_1": "Saddhāpaṭilābho “sammāsambuddho bhagavā”tiādinā.",
  "tika-s0402t:84_2": "Saddhāmūlikāti yathāvuttasaddhāpubbaṅgamā.",
  "tika-s0402t:84_3": "Sammādiṭṭhi buddhasubuddhataṃ,",
  "tika-s0402t:84_4": "dhammasudhammataṃ,",
  "tika-s0402t:84_5": "saṅghasuppaṭipattiñca lokiyāvabodhavaseneva sammā ñāyena dassanato.",
  "tika-s0402t:84_6": "Saddhāmūlikā ca sammādiṭṭhīti etena saddhūpanissayā yathāvuttalakkhaṇā paññā lokiyasaraṇagamananti dasseti.",
  "tika-s0402t:84_7": "Tenāha “diṭṭhijukammanti vuccatī”ti.",
  "tika-s0402t:84_8": "Diṭṭhiyeva attano paccayehi uju karīyatīti katvā,",
  "tika-s0402t:84_9": "diṭṭhi vā uju karīyati etenāti diṭṭhijukammaṃ,",
  "tika-s0402t:84_10": "tathāpavatto cittuppādo.",
  "tika-s0402t:84_11": "Evañca katvā “tapparāyaṇatākārappavatto cittuppādo”ti idañca vacanaṃ samatthitaṃ hoti,",
  "tika-s0402t:84_12": "saddhāpubbaṅgamasammādiṭṭhiggahaṇaṃ pana cittuppādassa tappadhānatāyāti daṭṭhabbaṃ.",
  "tika-s0402t:84_13": "Saddhāpaṭilābhoti iminā mātādīhi ussāhitadārakādīnaṃ viya ñāṇavippayuttaṃ saraṇagamanaṃ dasseti,",
  "tika-s0402t:84_14": "sammādiṭṭhīti iminā ñāṇasampayuttaṃ saraṇagamanaṃ.",
  "tika-s0402t:85_0": "Tayidaṃ lokiyaṃ saraṇagamanaṃ.",
  "tika-s0402t:85_1": "Attā sanniyyātīyati appīyati pariccajīyati etenāti attasanniyyātanaṃ,",
  "tika-s0402t:85_2": "yathāvuttaṃ diṭṭhijukammaṃ.",
  "tika-s0402t:85_3": "Taṃ ratanattayaṃ parāyaṇaṃ paṭisaraṇaṃ etassāti tapparāyaṇo,",
  "tika-s0402t:85_4": "puggalo cittuppādo vā,",
  "tika-s0402t:85_5": "tassa bhāvo tapparāyaṇatā,",
  "tika-s0402t:85_6": "yathāvuttaṃ diṭṭhijukammameva.",
  "tika-s0402t:85_7": "Saraṇanti adhippāyena sissabhāvaṃ antevāsikabhāvaṃ upagacchati etenāti sissabhāvūpagamanaṃ.",
  "tika-s0402t:85_8": "Saraṇagamanādhippāyeneva paṇipatati etenāti paṇipāto.",
  "tika-s0402t:85_9": "Sabbattha yathāvuttadiṭṭhijukammavaseneva attho veditabbo.",
  "tika-s0402t:85_10": "Attapariccajananti saṃsāradukkhanissaraṇatthaṃ attano atthabhāvassa pariccajanaṃ.",
  "tika-s0402t:85_11": "Esa nayo sesesupi.",
  "tika-s0402t:85_12": "Buddhādīnaṃyevāti avadhāraṇaṃ attasanniyyātanādīsupi tattha tattha vattabbaṃ.",
  "tika-s0402t:85_13": "Evañhi tadaññanivattanaṃ kataṃ hoti.",
  "tika-s0402t:86_0": "Evaṃ attasanniyyātanādīni ekena pakārena dassetvā idāni aparehipi pakārehi dassetuṃ “apicā”tiādi āraddhaṃ.",
  "tika-s0402t:86_1": "Tena pariyāyantarehipi attasanniyyātanaṃ katameva hoti atthassa abhinnattāti dasseti.",
  "tika-s0402t:86_2": "Āḷavakādīnanti ādi-",
  "tika-s0402t:86_3": "saddena sātāgirihemavatādīnaṃ saṅgaho daṭṭhabbo.",
  "tika-s0402t:86_4": "Nanu cete āḷavakādayo maggeneva āgatasaraṇagamanā,",
  "tika-s0402t:86_5": "kathaṃ tesaṃ tapparāyaṇatāsaraṇagamanaṃ vuttanti?",
  "tika-s0402t:86_6": "Maggenāgatasaraṇagamanehipi “so ahaṃ vicarissāmi…pe…",
  "tika-s0402t:86_7": "sudhammataṃ.",
  "tika-s0402t:86_8": "Te mayaṃ vicarissāma,",
  "tika-s0402t:86_9": "gāmā gāmaṃ nagā nagaṃ…pe…",
  "tika-s0402t:86_10": "sudhammata”nti ca tehi tapparāyaṇatākārassa paveditattā tathā vuttaṃ.",
  "tika-s0402t:87_0": "So panesa ñāti…pe…",
  "tika-s0402t:87_1": "vasenāti ettha ñātivasena,",
  "tika-s0402t:87_2": "bhayavasena,",
  "tika-s0402t:87_3": "ācariyavasena,",
  "tika-s0402t:87_4": "dakkhiṇeyyavasenāti paccekaṃ “vasenā”ti padaṃ yojetabbaṃ.",
  "tika-s0402t:87_5": "Tattha ñātivasenāti ñātibhāvavasena.",
  "tika-s0402t:87_6": "Evaṃ sesesupi.",
  "tika-s0402t:87_7": "Dakkhiṇeyyapaṇipātenāti dakkhiṇeyyatāhetukena paṇipatanenāti attho.",
  "tika-s0402t:87_8": "Itarehīti ñātibhāvādivasappavattehi tīhi paṇipātehi.",
  "tika-s0402t:87_9": "Itarehītiādinā saṅkhepato vuttamatthaṃ vitthārato dassetuṃ “tasmā”tiādi vuttaṃ.",
  "tika-s0402t:87_10": "Vandatīti paṇipātassa lakkhaṇavacanaṃ.",
  "tika-s0402t:87_11": "Evarūpanti diṭṭhadhammikaṃ sandhāya vadati.",
  "tika-s0402t:87_12": "Samparāyikañhi niyyānikaṃ vā aniyyānikaṃ vā anusāsaniṃ paccāsīsanto dakkhiṇeyyapaṇipātameva karotīti adhippāyo.",
  "tika-s0402t:87_13": "Saraṇagamanappabhedoti saraṇagamanavibhāgo.",
  "tika-s0402t:88_0": "Ariyamaggo eva lokuttaraṃ saraṇagamananti āha “cattāri sāmaññaphalāni vipākaphala”nti.",
  "tika-s0402t:88_1": "Sabbadukkhakkhayoti sakalassa vaṭṭadukkhassa anuppādanirodho.",
  "tika-s0402t:88_2": "Etanti “cattāri ariyasaccāni,",
  "tika-s0402t:88_3": "sammappaññāya passatī”ti evaṃ vuttaṃ ariyasaccānaṃ dassanaṃ.",
  "tika-s0402t:89_0": "Niccato anupagamanādivasenāti niccanti aggahaṇādivasena.",
  "tika-s0402t:89_1": "Aṭṭhānanti hetuppaṭikkhepo.",
  "tika-s0402t:89_2": "Anavakāsoti paccayappaṭikkhepo.",
  "tika-s0402t:89_3": "Ubhayenapi kāraṇameva paṭikkhipati.",
  "tika-s0402t:89_4": "Yanti yena kāraṇena.",
  "tika-s0402t:89_5": "Diṭṭhisampannoti maggadiṭṭhiyā samannāgato sotāpanno.",
  "tika-s0402t:89_6": "Kañci saṅkhāranti catubhūmakesu saṅkhatasaṅkhāresu ekasaṅkhārampi.",
  "tika-s0402t:89_7": "Niccato upagaccheyyāti niccoti gaṇheyya.",
  "tika-s0402t:89_8": "Sukhato upagaccheyyāti “ekantasukhī attā hoti arogo paraṃ maraṇā”ti evaṃ attadiṭṭhivasena sukhato gāhaṃ sandhāyetaṃ vuttaṃ.",
  "tika-s0402t:89_9": "Diṭṭhivippayuttacittena pana ariyasāvako pariḷāhavūpasamanatthaṃ mattahatthiparitāsito viya cokkhabrāhmaṇo",
  "tika-s0402t:89_10": "ukkārabhūmiṃ kañci saṅkhāraṃ sukhato upagacchati.",
  "tika-s0402t:89_11": "Attavāre kasiṇādipaññattisaṅgahatthaṃ “saṅkhāra”nti avatvā “kañci dhamma”nti vuttaṃ.",
  "tika-s0402t:89_12": "Imesupi ṭhānesu catubhūmakavaseneva paricchedo veditabbo tebhūmakavaseneva vā.",
  "tika-s0402t:89_13": "Yaṃ yañhi puthujjano gāhavasena gaṇhāti,",
  "tika-s0402t:89_14": "tato tato ariyasāvako gāhaṃ viniveṭheti.",
  "tika-s0402t:90_0": "Mātarantiādīsu janikā mātā,",
  "tika-s0402t:90_1": "janako pitā,",
  "tika-s0402t:90_2": "manussabhūto khīṇāsavo arahāti adhippeto.",
  "tika-s0402t:90_3": "Kiṃ pana ariyasāvako aññaṃ jīvitā voropeyyāti?",
  "tika-s0402t:90_4": "Etampi aṭṭhānaṃ,",
  "tika-s0402t:90_5": "puthujjanabhāvassa pana mahāsāvajjabhāvadassanatthaṃ ariyabhāvassa ca phaladassanatthaṃ evaṃ vuttaṃ.",
  "tika-s0402t:90_6": "Paduṭṭhacittoti vadhakacittena paduṭṭhacitto.",
  "tika-s0402t:90_7": "Lohitaṃ uppādeyyāti jīvamānakasarīre khuddakamakkhikāya pivanamattampi lohitaṃ uppādeyya.",
  "tika-s0402t:90_8": "Saṅghaṃ bhindeyyāti samānasaṃvāsakaṃ samānasīmāyaṃ ṭhitaṃ saṅghaṃ “kammena uddesena voharanto anussāvanena",
  "tika-s0402t:90_9": "salākaggāhenā”ti evaṃ vuttehi pañcahi kāraṇehi bhindeyya.",
  "tika-s0402t:90_10": "Aññaṃ satthāranti aññaṃ titthakaraṃ “ayaṃ me satthā”ti evaṃ gaṇheyyāti netaṃ ṭhānaṃ vijjatīti attho.",
  "tika-s0402t:91_0": "Na te gamissanti apāyanti te buddhaṃ saraṇaṃ gatā tannimittaṃ apāyaṃ na gamissanti,",
  "tika-s0402t:91_1": "devakāyaṃ pana paripūressantīti attho.",
  "tika-s0402t:91_2": "Dasahi ṭhānehīti dasahi kāraṇehi.",
  "tika-s0402t:91_3": "Adhigaṇhantīti adhibhavanti.",
  "tika-s0402t:92_0": "Velāmasuttādivasenāti ettha “karīsassa catutthabhāgappamāṇānaṃ caturāsītisahassasaṅkhānaṃ suvaṇṇapātirūpiyapātikaṃsapātīnaṃ",
  "tika-s0402t:92_1": "yathākkamaṃ rūpiyasuvaṇṇahiraññapūrānaṃ sabbālaṅkārappaṭimaṇḍitānaṃ caturāsītiyā hatthisahassānaṃ,",
  "tika-s0402t:92_2": "caturāsītiyā assasahassānaṃ,",
  "tika-s0402t:92_3": "caturāsītiyā rathasahassānaṃ,",
  "tika-s0402t:92_4": "caturāsītiyā dhenusahassānaṃ,",
  "tika-s0402t:92_5": "caturāsītiyā kaññāsahassānaṃ,",
  "tika-s0402t:92_6": "caturāsītiyā pallaṅkasahassānaṃ,",
  "tika-s0402t:92_7": "caturāsītiyā vatthakoṭisahassānaṃ,",
  "tika-s0402t:92_8": "aparimāṇassa ca khajjabhojjādibhedassa āhārassa pariccajanavasena sattamāsādhikāni satta saṃvaccharāni",
  "tika-s0402t:92_9": "nirantaraṃ pavattavelāmamahādānato ekassa sotāpannassa dinnadānaṃ mahapphalataraṃ.",
  "tika-s0402t:92_10": "Tato sataṃ sotāpannānaṃ dinnadānato ekassa sakadāgāmino,",
  "tika-s0402t:92_11": "tato ekassa anāgāmino,",
  "tika-s0402t:92_12": "tato ekassa arahato,",
  "tika-s0402t:92_13": "tato ekassa paccekabuddhassa,",
  "tika-s0402t:92_14": "tato sammāsambuddhassa,",
  "tika-s0402t:92_15": "tato buddhappamukhassa saṅghassa dinnadānaṃ mahapphalataraṃ,",
  "tika-s0402t:92_16": "tato cātuddisaṃ saṅghaṃ uddissa vihārakaraṇaṃ,",
  "tika-s0402t:92_17": "tato saraṇagamanaṃ mahapphalatara”nti imamatthaṃ pakāsentassa velāmasuttassa vasena.",
  "tika-s0402t:92_18": "Vuttañhetaṃ “yaṃ, gahapati,",
  "tika-s0402t:92_19": "velāmo brāhmaṇo dānaṃ adāsi mahādānaṃ,",
  "tika-s0402t:92_20": "yo ekaṃ diṭṭhisampannaṃ bhojeyya,",
  "tika-s0402t:92_21": "idaṃ tato mahapphalatara”ntiādi.",
  "tika-s0402t:92_22": "Velāmasuttādīti ādi-",
  "tika-s0402t:92_23": "saddena aggappasādasuttādīnaṃ saṅgaho daṭṭhabbo.",
  "tika-s0402t:93_0": "Aññāṇaṃ vatthuttayassa guṇānaṃ ajānanaṃ tattha sammoho,",
  "tika-s0402t:93_1": "“buddho nu kho,",
  "tika-s0402t:93_2": "na nu kho”tiādinā vicikicchā saṃsayo.",
  "tika-s0402t:93_3": "Micchāñāṇaṃ tassa guṇānaṃ aguṇabhāvaparikappanena viparītaggāho. Ādi-",
  "tika-s0402t:93_4": "saddena anādarāgāravādīnaṃ saṅgaho.",
  "tika-s0402t:93_5": "Na mahājutikanti na ujjalaṃ,",
  "tika-s0402t:93_6": "aparisuddhaṃ apariyodātanti attho.",
  "tika-s0402t:93_7": "Na mahāvipphāranti anuḷāraṃ.",
  "tika-s0402t:93_8": "Sāvajjoti diṭṭhitaṇhādivasena sadoso.",
  "tika-s0402t:93_9": "Lokiyaṃ saraṇagamanaṃ sikkhāsamādānaṃ viya aggahitakālaparicchedaṃ jīvitapariyantameva hoti,",
  "tika-s0402t:93_10": "tasmā tassa khandhabhedena bhedoti āha “anavajjo kālakiriyāyā”ti.",
  "tika-s0402t:93_11": "Soti anavajjo saraṇagamanabhedo.",
  "tika-s0402t:93_12": "Satipi anavajjatte iṭṭhaphalopi na hotīti āha “aphalo”ti. Kasmā?",
  "tika-s0402t:93_13": "Avipākattā.",
  "tika-s0402t:93_14": "Na hi taṃ akusalanti.",
  "tika-s0402t:94_0": "Ko upāsakoti sarūpapucchā,",
  "tika-s0402t:94_1": "tasmā “kiṃlakkhaṇo upāsako”ti vuttaṃ hoti.",
  "tika-s0402t:94_2": "Kasmāti hetupucchā.",
  "tika-s0402t:94_3": "Tena kena pavattinimittena upāsakasaddo tasmiṃ puggale niruḷhoti dasseti.",
  "tika-s0402t:94_4": "Tenāha “kasmā upāsakoti vuccatī”ti.",
  "tika-s0402t:94_5": "Saddassa abhidheyyo pavattinimittaṃ tadatthassa tabbhāvakāraṇaṃ.",
  "tika-s0402t:94_6": "Kimassa sīlanti kīdisaṃ assa upāsakassa sīlaṃ,",
  "tika-s0402t:94_7": "kittakena sīlenāyaṃ sīlasampanno nāma hotīti attho.",
  "tika-s0402t:94_8": "Ko ājīvoti ko assa sammāājīvo?",
  "tika-s0402t:94_9": "So pana micchājīvassa parivajjanena hotīti sopi vibhajīyatīti.",
  "tika-s0402t:94_10": "Kā vipattīti kā sīlassa,",
  "tika-s0402t:94_11": "ājīvassa vā vipatti.",
  "tika-s0402t:94_12": "Anantarassa hi vidhi vā paṭisedho vāti.",
  "tika-s0402t:94_13": "Kā sampatīti etthāpi eseva nayo.",
  "tika-s0402t:95_0": "Yo kocīti khattiyādīsu yo koci.",
  "tika-s0402t:95_1": "Tena saraṇagamanamevettha kāraṇaṃ,",
  "tika-s0402t:95_2": "na jātiādivisesoti dasseti.",
  "tika-s0402t:95_3": "Upāsanatoti teneva saraṇagamanena tattha ca sakkaccakiriyāya ādaragāravabahumānādiyogena payirupāsanato.",
  "tika-s0402t:95_4": "Veramaṇiyoti veraṃ vuccati pāṇātipātādidussīlyaṃ,",
  "tika-s0402t:95_5": "tassa maṇanato hananato vināsanato veramaṇiyo,",
  "tika-s0402t:95_6": "pañca viratiyo viratippadhānattā tassa sīlassa.",
  "tika-s0402t:95_7": "Tenevāha “paṭivirato hotī”ti.",
  "tika-s0402t:96_0": "Micchāvaṇijjāti na sammāvaṇijjā ayuttavaṇijjā asāruppavaṇijjā.",
  "tika-s0402t:96_1": "Pahāyāti akaraṇeneva pajahitvā.",
  "tika-s0402t:96_2": "Dhammenāti dhammato anapetena.",
  "tika-s0402t:96_3": "Tena aññampi adhammikaṃ jīvikaṃ paṭikkhipati.",
  "tika-s0402t:96_4": "Samenāti avisamena.",
  "tika-s0402t:96_5": "Tena kāyavisamādiduccaritaṃ vajjetvā kāyasamādinā sucaritena ājīvaṃ dasseti.",
  "tika-s0402t:96_6": "Satthavaṇijjāti āyudhabhaṇḍaṃ katvā vā kāretvā vā yathākataṃ vā paṭilabhitvā tassa vikkayo.",
  "tika-s0402t:96_7": "Sattavaṇijjāti manussavikkayo.",
  "tika-s0402t:96_8": "Maṃsavaṇijjāti sūnakārādayo viya migasūkarādike posetvā maṃsaṃ sampādetvā vikkayo.",
  "tika-s0402t:96_9": "Majjavaṇijjāti yaṃ kiñci majjaṃ yojetvā tassa vikkayo.",
  "tika-s0402t:96_10": "Visavaṇijjāti visaṃ yojetvā visaṃ gahetvā vā tassa vikkayo.",
  "tika-s0402t:96_11": "Tattha satthavaṇijjā paroparodhanimittatāya akaraṇīyā vuttā.",
  "tika-s0402t:96_12": "Sattavaṇijjā abhujissabhāvakaraṇato,",
  "tika-s0402t:96_13": "maṃsavisavaṇijjā vadhahetuto,",
  "tika-s0402t:96_14": "majjavaṇijjā pamādaṭṭhānato.",
  "tika-s0402t:97_0": "Tassevāti pañcaveramaṇilakkhaṇassa sīlassa ceva pañcamicchāvaṇijjālakkhaṇassa ājīvassa ca.",
  "tika-s0402t:97_1": "Vipattīti bhedo pakopo ca.",
  "tika-s0402t:97_2": "Yāyāti yāya paṭipattiyā.",
  "tika-s0402t:97_3": "Caṇḍāloti upāsakacaṇḍālo.",
  "tika-s0402t:97_4": "Malanti upāsakamalaṃ.",
  "tika-s0402t:97_5": "Paṭikuṭṭhoti upāsakanihīno.",
  "tika-s0402t:97_6": "Buddhādīsu kammakammaphalesu ca saddhāvipariyāyo assaddhiyaṃ micchādhimokkho,",
  "tika-s0402t:97_7": "yathāvuttena assaddhiyena samannāgato assaddho.",
  "tika-s0402t:97_8": "Yathāvuttasīlavipattiājīvavipattivasena dussīlo.",
  "tika-s0402t:97_9": "“Iminā diṭṭhādinā idaṃ nāma maṅgalaṃ hotī”ti –",
  "tika-s0402t:97_10": "evaṃ bālajanaparikappitakotūhalasaṅkhātena diṭṭhasutamutamaṅgalena samannāgato kotūhalamaṅgaliko.",
  "tika-s0402t:97_11": "Maṅgalaṃ paccetīti diṭṭhamaṅgalādibhedaṃ maṅgalameva pattiyāyati.",
  "tika-s0402t:97_12": "No kammanti kammassakataṃ no pattiyāyati.",
  "tika-s0402t:97_13": "Ito bahiddhāti ito sabbaññubuddhasāsanato bahiddhā bāhirakasamaye.",
  "tika-s0402t:97_14": "Dakkhiṇeyyaṃ pariyesatīti duppaṭipannaṃ dakkhiṇārahasaññī gavesati.",
  "tika-s0402t:97_15": "Pubbakāraṃ karotīti dānamānanādikaṃ kusalakiriyaṃ paṭhamataraṃ karoti.",
  "tika-s0402t:97_16": "Ettha ca dakkhiṇeyyapariyesanapubbakāre ekaṃ katvā pañca dhammā veditabbā.",
  "tika-s0402t:98_0": "Vipattiyaṃ vuttavipariyāyena sampatti veditabbā.",
  "tika-s0402t:98_1": "Ayaṃ pana viseso –",
  "tika-s0402t:98_2": "catunnampi parisānaṃ ratijananaṭṭhena upāsakova ratanaṃ upāsakaratanaṃ.",
  "tika-s0402t:98_3": "Guṇasobhākittisaddasugandhatāhi upāsakova padumaṃ upāsakapadumaṃ.",
  "tika-s0402t:98_4": "Tathā upāsakapuṇḍarīko.",
  "tika-s0402t:99_0": "Ādimhīti ādiatthe.",
  "tika-s0402t:99_1": "Koṭiyanti pariyantakoṭiyaṃ.",
  "tika-s0402t:99_2": "Vihāraggenāti ovarakakoṭṭhāsena,",
  "tika-s0402t:99_3": "“imasmiṃ gabbhe vasantānaṃ idaṃ nāma phalaṃ pāpuṇātī”tiādīnā taṃ taṃ vasanaṭṭhānakoṭṭhāsenāti attho.",
  "tika-s0402t:99_4": "Ajjatanti ajja icceva attho.",
  "tika-s0402t:100_0": "Pāṇehi upetanti iminā tassa saraṇagamanassa āpāṇakoṭikataṃ dassento “yāva me jīvitaṃ pavattatī”tiādīni",
  "tika-s0402t:100_1": "vatvā puna jīvitenapi taṃ vatthuttayaṃ paṭipūjento saraṇagamanaṃ rakkhāmīti uppannaṃ tassa brāhmaṇassa",
  "tika-s0402t:100_2": "adhippāyaṃ vibhāvento “ahañhī”tiādimāha.",
  "tika-s0402t:100_3": "Pāṇehi upetanti hi yāva me pāṇā dharanti,",
  "tika-s0402t:100_4": "tāva saraṇaṃ upetaṃ.",
  "tika-s0402t:100_5": "Upento ca na vācāmattena na ekavāraṃ cittuppādamattena,",
  "tika-s0402t:100_6": "atha kho pāṇānaṃ pariccajanavasenapi yāvajīvaṃ upetanti evamettha attho veditabbo.",
  "tika-s0402t:101_0": "17- 19.",
  "tika-s0402t:101_1": "Sattame jāṇussoṇīti netaṃ tassa mātāpitūhi kataṃ nāmaṃ,",
  "tika-s0402t:101_2": "apica kho ṭhānantarappaṭilābhaladdhanti dassento āha “jāṇussoṇīti ṭhānantaraṃ kirā”tiādi.",
  "tika-s0402t:101_3": "Ekaṃ ṭhānantaranti ekaṃ purohitaṭṭhānaṃ.",
  "tika-s0402t:101_4": "Uṇhīsaādikakudhabhaṇḍehi saddhiṃ laddhaṃ tathā cassa raññā dinnanti vadanti.",
  "tika-s0402t:101_5": "Tenāha “rañño santike ca laddhajāṇussoṇisakkārattā”ti.",
  "tika-s0402t:101_6": "Sesamettha uttānameva.",
  "tika-s0402t:101_7": "Aṭṭhamanavamesu natthi vattabbaṃ.",
  "tika-s0402t:102_0": "20- 21.",
  "tika-s0402t:102_1": "Dasame dunnikkhittanti duṭṭhu nikkhittaṃ padapaccābhaṭṭhaṃ katvā manasi ṭhapitaṃ.",
  "tika-s0402t:102_2": "Pajjati ñāyati attho etenāti padaṃ,",
  "tika-s0402t:102_3": "atthaṃ byañjayati pakāsetīti byañjanaṃ, padameva.",
  "tika-s0402t:102_4": "Tenevāha “uppaṭipāṭiyā…pe…",
  "tika-s0402t:102_5": "byañjananti vuccatī”ti.",
  "tika-s0402t:102_6": "Padasamudāyabyatirekena visuṃ pāḷi nāma natthīti āha “ubhayametaṃ pāḷiyāva nāma”nti.",
  "tika-s0402t:102_7": "Pakaṭṭhānañhi vacanappabandhānaṃ āḷiyeva pāḷīti vuccati.",
  "tika-s0402t:102_8": "Sesamettha ekādasamañca uttānatthameva.",
  "tika-s0402t:103_0": "Adhikaraṇavaggavaṇṇanā niṭṭhitā.",
  "tika-s0402t:104_0": "3. Bālavaggavaṇṇanā",
  "tika-s0402t:105_0": "22-24. Tatiyassa paṭhamadutiyatatiyāni uttānatthāneva.",
  "tika-s0402t:106_0": "25. Catutthe netabboti aññato āharitvā bodhetabbo, ñāpetabboti attho.",
  "tika-s0402t:107_0": "27.",
  "tika-s0402t:107_1": "Chaṭṭhe no cepi paṭicchādetvā karontīti pāṇātipātādīni karonto sacepi appaṭicchādetvā karonti.",
  "tika-s0402t:107_2": "Paṭicchannamevāti viññūhi garahitabbabhāvato paṭicchādanārahattā paṭicchannamevāti vuccati.",
  "tika-s0402t:107_3": "Avīciādayo padesavisesā tatthūpapannā sattā ca nirayaggahaṇena gahitāti āha “nirayoti sahokāsakā khandhā”ti.",
  "tika-s0402t:107_4": "Tiracchānayoni nāma visuṃ padesaviseso natthīti āha “tiracchānayoniyaṃ khandhāva labbhantī”ti.",
  "tika-s0402t:108_0": "31.",
  "tika-s0402t:108_1": "Dasame attho phalaṃ tadadhīnavuttitāya vaso etassāti atthavaso,",
  "tika-s0402t:108_2": "hetūti āha “atthavaseti kāraṇānī”ti.",
  "tika-s0402t:108_3": "Araññavanapatthānīti araññalakkhaṇappattāni vanapatthāni.",
  "tika-s0402t:108_4": "Vanapattha-",
  "tika-s0402t:108_5": "saddo hi saṇḍabhūte rukkhasamūhepi vattatīti araññaggahaṇaṃ.",
  "tika-s0402t:108_6": "Vanīyati vivekakāmehi bhajīyati,",
  "tika-s0402t:108_7": "vanute vā te attasampattiyā vasanatthāya yācanto viya hotīti vanaṃ,",
  "tika-s0402t:108_8": "patiṭṭhahanti ettha vivekakāmā yathādhippetavisesādhigamenāti patthaṃ,",
  "tika-s0402t:108_9": "vanesu patthaṃ gahanaṭṭhāne senāsanaṃ vanapatthaṃ.",
  "tika-s0402t:108_10": "Kiñcāpīti anujānanasambhāvanatthe nipāto.",
  "tika-s0402t:108_11": "Kiṃ anujānāti?",
  "tika-s0402t:108_12": "Nippariyāyato araññabhāvaṃ gāmato bahi araññanti.",
  "tika-s0402t:108_13": "Tenāha “nippariyāyenā”tiādi.",
  "tika-s0402t:108_14": "Kiṃ sambhāveti?",
  "tika-s0402t:108_15": "Āraññakaṅganipphādakattaṃ.",
  "tika-s0402t:108_16": "Yañhi āraññakaṅganipphādakaṃ,",
  "tika-s0402t:108_17": "taṃ visesato araññanti vattabbanti.",
  "tika-s0402t:108_18": "Tenāha “yaṃ taṃ pañcadhanusatika”ntiādi.",
  "tika-s0402t:108_19": "Nikkhamitvā bahi indakhīlāti indakhīlato bahi nikkhamitvā,",
  "tika-s0402t:108_20": "tato bahi paṭṭhāyāti attho.",
  "tika-s0402t:108_21": "Bahi indakhīlāti vā yattha dve tīṇi indakhīlāni,",
  "tika-s0402t:108_22": "tattha bahiddhā indakhīlato paṭṭhāya.",
  "tika-s0402t:108_23": "Yattha taṃ natthi,",
  "tika-s0402t:108_24": "tadarahaṭṭhānato paṭṭhāyāti vadanti.",
  "tika-s0402t:108_25": "Gāmantanti gāmasamīpaṃ.",
  "tika-s0402t:108_26": "Anupacāraṭṭhānanti niccakiccavasena na upacaritabbaṭṭhānaṃ.",
  "tika-s0402t:108_27": "Tenāha “yattha na kasīyati na vapīyatī”ti.",
  "tika-s0402t:109_0": "Attano ca diṭṭhadhammasukhavihāranti etena satthā attano vivekābhiratiṃ pakāseti.",
  "tika-s0402t:109_1": "Tattha diṭṭhadhammo nāma ayaṃ paccakkho attabhāvo,",
  "tika-s0402t:109_2": "sukhavihāro nāma catunnaṃ iriyāpathavihārānaṃ phāsutā.",
  "tika-s0402t:109_3": "Ekakassa hi araññe antamaso uccāravassāvakiccaṃ upādāya sabbe iriyāpathā phāsukā honti,",
  "tika-s0402t:109_4": "tasmā diṭṭhadhamme sukhavihāraṃ diṭṭhadhammasukhavihāranti evaṃ vā ettha attho daṭṭhabbo.",
  "tika-s0402t:110_0": "Pacchimañca janataṃ anukampamānoti kathaṃ araññavāsena pacchimā janatā anukampitā hoti?",
  "tika-s0402t:110_1": "Saddhāpabbajitā hi kulaputtā bhagavato araññavāsaṃ disvā “bhagavāpi nāma araññasenāsanāni na muñcati,",
  "tika-s0402t:110_2": "yassa nevatthi pariññātabbaṃ na pahātabbaṃ na bhāvetabbaṃ na sacchikātabbaṃ,",
  "tika-s0402t:110_3": "kimaṅgaṃ pana maya”nti cintetvā tattha vasitabbameva maññissanti,",
  "tika-s0402t:110_4": "evaṃ khippameva dukkhassantakarā bhavissanti.",
  "tika-s0402t:110_5": "Evaṃ pacchimā janatā anukampitā hoti.",
  "tika-s0402t:110_6": "Etamatthaṃ dassento āha “pacchime mama sāvake anukampanto”ti.",
  "tika-s0402t:111_0": "32.",
  "tika-s0402t:111_1": "Ekādasame vijjaṃ bhajantīti vijjābhāgiyā,",
  "tika-s0402t:111_2": "vijjābhāge vijjākoṭṭhāse vattantītipi vijjābhāgiyā.",
  "tika-s0402t:111_3": "Padaṃ pacchindatīti maggacittassa patiṭṭhaṃ upacchindati,",
  "tika-s0402t:111_4": "maggacittaṃ patiṭṭhāpetuṃ na detīti attho.",
  "tika-s0402t:111_5": "Ubbaṭṭetvāti samucchedavasena samūlaṃ uddharitvā.",
  "tika-s0402t:111_6": "Aṭṭhasu ṭhānesūti buddhādīsu aṭṭhasu ṭhānesu.",
  "tika-s0402t:111_7": "Rāgassa khayavirāgenāti rāgassa khayasaṅkhātena virāgena,",
  "tika-s0402t:111_8": "rāgassa anuppattidhammatāpādanenāti vuttaṃ hoti.",
  "tika-s0402t:112_0": "Bālavaggavaṇṇanā niṭṭhitā.",
  "tika-s0402t:113_0": "4. Samacittavaggavaṇṇanā",
  "tika-s0402t:114_0": "33.",
  "tika-s0402t:114_1": "Catutthassa paṭhame bhavanti ettha patiṭṭhahantīti bhūmi,",
  "tika-s0402t:114_2": "asappurisānaṃ bhūmi asappurisabhūmi.",
  "tika-s0402t:114_3": "Sappurisabhūmiyampi eseva nayo.",
  "tika-s0402t:114_4": "Kataṃ na jānātīti akataññū,",
  "tika-s0402t:114_5": "asamatthasamāsoyaṃ gamakattā “asūriyapassā”tiādīsu viya.",
  "tika-s0402t:114_6": "Tenāha “kataṃ na jānātī”ti.",
  "tika-s0402t:114_7": "Akatavedīti etthāpi eseva nayo.",
  "tika-s0402t:114_8": "Pākaṭaṃ katvā na jānātīti “idañcidañca mayhaṃ iminā kata”nti saṅghamajjhagaṇamajjhādīsu pākaṭaṃ katvā na jānāti,",
  "tika-s0402t:114_9": "na pakāsetīti vuttaṃ hoti.",
  "tika-s0402t:114_10": "Upaññātanti thomanāvasena upagantvā ñātaṃ.",
  "tika-s0402t:114_11": "Tenāha “vaṇṇita”ntiādi.",
  "tika-s0402t:115_0": "34.",
  "tika-s0402t:115_1": "Dutiye vassasataparimāṇamāyu assāti vassasatāyuko,",
  "tika-s0402t:115_2": "vassasatāyukatañca vassasatāyukakāle jātasseva hoti,",
  "tika-s0402t:115_3": "nāññassāti āha “vassasatāyukakāle jāto”ti.",
  "tika-s0402t:115_4": "Vassasataṃ jīvati sīlenāti vassasatajīvī.",
  "tika-s0402t:115_5": "Vassasatanti ca accantasaṃyoge upayogavacanaṃ.",
  "tika-s0402t:115_6": "Tenāha “sakalaṃ vassasataṃ jīvanto”ti.",
  "tika-s0402t:115_7": "Mātāpitūnaṃ mātāva bahūpakāratarāti tassāyeva padhānabhāvena paṭikātabbattā dakkhiṇaṃ aṃsakūṭaṃ vadanti.",
  "tika-s0402t:115_8": "Hadayalohitaṃ pāyetvāti khīraṃ sandhāya vadati.",
  "tika-s0402t:115_9": "Lohitañhi khīrabhāvena pariṇāmaṃ gacchati.",
  "tika-s0402t:115_10": "Tyāssāti te assa.",
  "tika-s0402t:115_11": "Sesamettha uttānameva.",
  "tika-s0402t:116_0": "35.",
  "tika-s0402t:116_1": "Tatiye tenupasaṅkamīti ettha yenādhippāyena so brāhmaṇo bhagavantaṃ upasaṅkami,",
  "tika-s0402t:116_2": "taṃ pākaṭaṃ katvā dassetuṃ “so hi brāhmaṇo”tiādimāha.",
  "tika-s0402t:116_3": "Virajjhanapañhanti yaṃ pañhaṃ puṭṭho virajjhitvā kathesi,",
  "tika-s0402t:116_4": "aviparītaṃ katvā sampādetuṃ na sakkoti,",
  "tika-s0402t:116_5": "tādisaṃ pañhanti attho.",
  "tika-s0402t:116_6": "Ubhatokoṭikaṃ pañhanti ubhohi koṭīhi yuttaṃ pañhaṃ.",
  "tika-s0402t:116_7": "“Kiṃvādī bhavaṃ gotamo”ti hi puṭṭho “kiriyavādimhī”ti vā vadeyya “akiriyavādimhī”ti vā,",
  "tika-s0402t:116_8": "tasmā imassa pañhassa vissajjane “kiriyavādimhī”ti ekā koṭi,",
  "tika-s0402t:116_9": "“akiriyavādimhī”ti dutiyāti koṭidvayayutto ayaṃ pañho.",
  "tika-s0402t:116_10": "Uggilitunti dve koṭiyo mocetvā kathetuṃ asakkonto bahi nīharituṃ atthato apanetuṃ na sakkhissati.",
  "tika-s0402t:116_11": "Dve koṭiyo mocento hi taṃ bahi nīharati nāma.",
  "tika-s0402t:116_12": "Niggilitunti pucchāya dosaṃ datvā hāretuṃ asakkonto pavesetuṃ na sakkhissati.",
  "tika-s0402t:116_13": "Tattha dosaṃ datvā hārento hi gilitvā viya adassanaṃ gamento paveseti nāma.",
  "tika-s0402t:116_14": "Kiṃladdhikoti kiṃddiṭṭhiko.",
  "tika-s0402t:116_15": "Vadanti etenāti vādo, diṭṭhi.",
  "tika-s0402t:116_16": "Ko vādo etassāti kiṃvādī.",
  "tika-s0402t:116_17": "Kimakkhāyīti kimabhidhāyī,",
  "tika-s0402t:116_18": "kīdisī dhammakathā.",
  "tika-s0402t:116_19": "Tenāha “kiṃ nāma…pe…",
  "tika-s0402t:116_20": "pucchatī”ti.",
  "tika-s0402t:116_21": "Sesamettha uttānameva.",
  "tika-s0402t:117_0": "36. Catutthe dakkhiṇaṃ arahantīti dakkhiṇeyyā. Āhunaṃ vuccati dānaṃ, taṃ arahantīti āhuneyyā.",
  "tika-s0402t:118_0": "37.",
  "tika-s0402t:118_1": "Pañcame kathamayaṃ migāramātā nāma jātāti āha “sā hī”tiādi.",
  "tika-s0402t:118_2": "Sabbajeṭṭhakassa puttassāti attano puttesu sabbapaṭhamaṃ jātassa puttassa.",
  "tika-s0402t:118_3": "Ayyakaseṭṭhinova samānanāmakattāti migāraseṭṭhinā eva sadisanāmakattā.",
  "tika-s0402t:118_4": "Tassā kira sabbajeṭṭhassa puttassa nāmaggahaṇadivase ayyakassa migāraseṭṭhisseva nāmaṃ akaṃsu.",
  "tika-s0402t:118_5": "Anibaddhavāso hutvāti ekasmiṃyeva vihāre nibaddhavāso ahutvā.",
  "tika-s0402t:118_6": "Dhuvaparibhogānīti niyataparibhogāni.",
  "tika-s0402t:118_7": "Nanu bhagavā kadāci cārikampi pakkamati,",
  "tika-s0402t:118_8": "kathaṃ tāni senāsanāni dhuvaparibhogena paribhuñjīti āha “utuvassaṃ cārikaṃ caritvāpī”tiādi.",
  "tika-s0402t:118_9": "Tattha utuvassanti hemantagimhe sandhāya vadati.",
  "tika-s0402t:118_10": "Maggaṃ ṭhapetvāti therassa āgamanamaggaṃ ṭhapetvā.",
  "tika-s0402t:118_11": "Uṇhavalāhakāti uṇhautuno paccayabhūtameghamālāsamuṭṭhāpakā devaputtā.",
  "tika-s0402t:118_12": "Tesaṃ kira tathācittuppādasamakālameva yathicchitaṃ ṭhānaṃ uṇhaṃ pharamānā,",
  "tika-s0402t:118_13": "valāhakamālā nātibahalā ito cito nabhaṃ chādentī vidhāvati.",
  "tika-s0402t:118_14": "Esa nayo sītavalāhakavassavalāhakāsu.",
  "tika-s0402t:118_15": "Abbhavalāhakā pana devatā sītuṇhavassehi vinā kevalaṃ abbhapaṭalasseva samuṭṭhāpakā veditabbā.",
  "tika-s0402t:118_16": "Kevalaṃ vā vātasseva,",
  "tika-s0402t:118_17": "teneva devatā vātavalāhakā.",
  "tika-s0402t:119_0": "Ettha ca yaṃ vassāne ca sisire ca abbhaṃ uppajjati,",
  "tika-s0402t:119_1": "taṃ utusamuṭṭhānaṃ pākatikameva.",
  "tika-s0402t:119_2": "Yaṃ pana abbhamhiyeva atiabbhaṃ sattāhampi candasūriye chādetvā ekandhakāraṃ karoti,",
  "tika-s0402t:119_3": "yañca cittavesākhamāsesu abbhaṃ,",
  "tika-s0402t:119_4": "taṃ devatānubhāvena uppannaṃ abbhanti veditabbaṃ.",
  "tika-s0402t:119_5": "Yo ca tasmiṃ tasmiṃ utumhi uttaradakkhiṇādipakativāto hoti,",
  "tika-s0402t:119_6": "ayaṃ utusamuṭṭhāno.",
  "tika-s0402t:119_7": "Vātepi vanarukkhakkhandhādippadālano ativāto nāma atthi. Ayañceva,",
  "tika-s0402t:119_8": "yo ca aññopi akālavāto,",
  "tika-s0402t:119_9": "ayañca devatānubhāvena nibbatto.",
  "tika-s0402t:119_10": "Yaṃ gimhāne uṇhaṃ,",
  "tika-s0402t:119_11": "taṃ utusamuṭṭhānikaṃ pākatimeva.",
  "tika-s0402t:119_12": "Yaṃ pana uṇhepi atiuṇhaṃ sītakāle ca uppannaṃ uṇhaṃ,",
  "tika-s0402t:119_13": "taṃ devatānubhāvena nibbattaṃ.",
  "tika-s0402t:119_14": "Yaṃ vassāne ca hemante ca sītaṃ hoti,",
  "tika-s0402t:119_15": "taṃ utusamuṭṭhānameva.",
  "tika-s0402t:119_16": "Yaṃ pana sītepi atisītaṃ,",
  "tika-s0402t:119_17": "gimhe ca uppannaṃ sītaṃ,",
  "tika-s0402t:119_18": "taṃ devatānubhāvena nibbattaṃ.",
  "tika-s0402t:119_19": "Yaṃ vassike cattāro māse vassaṃ,",
  "tika-s0402t:119_20": "taṃ utusamuṭṭhānameva,",
  "tika-s0402t:119_21": "yaṃ pana vasseyeva ativassaṃ,",
  "tika-s0402t:119_22": "yañca cittavesākhamāsesu vassaṃ,",
  "tika-s0402t:119_23": "taṃ devatānubhāvena nibbattaṃ.",
  "tika-s0402t:120_0": "Tatridaṃ vatthu –",
  "tika-s0402t:120_1": "eko kira vassavalāhakadevaputto tagarakūṭavāsikhīṇāsavattherassa santikaṃ gantvā vanditvā aṭṭhāsi. Thero –",
  "tika-s0402t:120_2": "“kosi tva”nti pucchi. Ahaṃ, bhante,",
  "tika-s0402t:120_3": "vassavalāhako devaputtoti.",
  "tika-s0402t:120_4": "Tumhākaṃ kira cittena devo vassatīti? Āma, bhanteti.",
  "tika-s0402t:120_5": "Passitukāmā mayanti.",
  "tika-s0402t:120_6": "Temissatha, bhanteti.",
  "tika-s0402t:120_7": "Meghasīsaṃ vā gajjitaṃ vā na paññāyati,",
  "tika-s0402t:120_8": "kathaṃ temissāmāti? Bhante,",
  "tika-s0402t:120_9": "amhākaṃ cittena devo vassati,",
  "tika-s0402t:120_10": "tumhe paṇṇasālaṃ pavisathāti.",
  "tika-s0402t:120_11": "Sādhu devaputtāti pāde dhovitvā paṇṇasālaṃ pāvisi.",
  "tika-s0402t:120_12": "Devaputto tasmiṃ pavisanteyeva ekaṃ gītaṃ gāyitvā hatthaṃ ukkhipi,",
  "tika-s0402t:120_13": "samantā tiyojanaṭṭhānaṃ ekameghaṃ ahosi.",
  "tika-s0402t:120_14": "Thero aḍḍhatinto paṇṇasālaṃ paviṭṭhoti.",
  "tika-s0402t:121_0": "Kāmaṃ heṭṭhā vuttāpi devatā cātumahārājikāva,",
  "tika-s0402t:121_1": "tā pana tena tena visesena vatvā idāni tadaññe paṭhamabhūmike kāmāvacaradeve sāmaññato gaṇhanto “cātumahārājikā”ti āha.",
  "tika-s0402t:121_2": "Dhataraṭṭhavirūḷhakavirūpakkhakuverasaṅkhātā cattāro mahārājāno etesanti cātumahārājikā,",
  "tika-s0402t:121_3": "te sinerussa pabbatassa vemajjhe honti.",
  "tika-s0402t:121_4": "Tesu pabbataṭṭhakāpi atthi ākāsaṭṭhakāpi.",
  "tika-s0402t:121_5": "Tesaṃ paramparā cakkavāḷapabbataṃ pattā.",
  "tika-s0402t:121_6": "Khiḍḍāpadosikā manopadosikā candimā devaputto sūriyo devaputtoti ete sabbepi cātumahārājikadevalokaṭṭhā eva.",
  "tika-s0402t:122_0": "Tāvatiṃsāti tāvatiṃsānaṃ devānaṃ nāmaṃ,",
  "tika-s0402t:122_1": "tepi atthi pabbataṭṭhakā,",
  "tika-s0402t:122_2": "atthi ākāsaṭṭhakā,",
  "tika-s0402t:122_3": "tesaṃ paramparā cakkavāḷapabbataṃ pattā.",
  "tika-s0402t:122_4": "Tathā yāmādīnaṃ.",
  "tika-s0402t:122_5": "Ekadevalokepi hi devānaṃ paramparā cakkavāḷapabbataṃ appattā nāma natthi.",
  "tika-s0402t:122_6": "Tattha maghena māṇavena saddhiṃ macalagāme kālaṃ katvā tettiṃsa sahapuññakārino ettha nibbattāti taṃ sahacāritaṃ ṭhānaṃ tettiṃsaṃ,",
  "tika-s0402t:122_7": "tadeva tāvatiṃsaṃ,",
  "tika-s0402t:122_8": "taṃ nivāso etesanti tāvatiṃsāti vadanti.",
  "tika-s0402t:122_9": "Yasmā pana sesacakkavāḷesupi chakāmāvacaradevalokā atthi.",
  "tika-s0402t:122_10": "Vuttampi cetaṃ “sahassaṃ cātumahārājikānaṃ sahassaṃ tāvatiṃsāna”nti.",
  "tika-s0402t:122_11": "Tasmā nāmapaṇṇattiyevesā tassa devalokassāti veditabbā.",
  "tika-s0402t:122_12": "Dukkhato yātā apayātāti yāmā.",
  "tika-s0402t:122_13": "Attano sirisampattiyā tusaṃ itā gatāti tusitā.",
  "tika-s0402t:122_14": "Nimmāne rati etesanti nimmānaratino.",
  "tika-s0402t:122_15": "Vasavattī devatāti paranimmitavasavattino devā.",
  "tika-s0402t:122_16": "Paranimmitesu bhogesu vasaṃ vattentīti paranimmitavasavattino.",
  "tika-s0402t:123_0": "Brūhito parivuddho tehi tehi jhānādīhi visiṭṭhehi guṇehīti brahmā.",
  "tika-s0402t:123_1": "Vaṇṇavantatāya ceva dīghāyukatāya ca brahmapārisajjādīhi mahanto brahmāti mahābrahmā.",
  "tika-s0402t:123_2": "Tassa parisāyaṃ bhavā paricārikāti brahmapārisajjā.",
  "tika-s0402t:123_3": "Tasseva purohitaṭṭhāne ṭhitāti brahmapurohitā.",
  "tika-s0402t:123_4": "Ābhassarehi parittā ābhā etesanti parittābhā.",
  "tika-s0402t:123_5": "Appamāṇā ābhā etesanti appamāṇābhā.",
  "tika-s0402t:123_6": "Dīpikāya acci viya etesaṃ sarīrato ābhā chijjitvā chijjitvā patantī viya sarati vissaratīti ābhassarā,",
  "tika-s0402t:123_7": "yathāvuttappabhāya ābhāsanasīlā vā ābhassarā.",
  "tika-s0402t:123_8": "Subhāti sobhanā pabhā.",
  "tika-s0402t:123_9": "Subhāti hi ekagghanā niccalā sarīrābhā vuccati,",
  "tika-s0402t:123_10": "sā parittā subhā etesanti parittasubhā.",
  "tika-s0402t:123_11": "Appamāṇā subhā etesanti appamāṇasubhā.",
  "tika-s0402t:123_12": "Subhena okiṇṇā vikiṇṇā,",
  "tika-s0402t:123_13": "subhena sarīrappabhāvaṇṇena ekagghanā suvaṇṇamañjūsāya ṭhapitasampajjalitakañcanapiṇḍasassirikāti subhakiṇṇā.",
  "tika-s0402t:123_14": "Tattha sobhanāya pabhāya kiṇṇā subhākiṇṇāti vattabbe bhā-",
  "tika-s0402t:123_15": "saddassa rassattaṃ antima ṇa-",
  "tika-s0402t:123_16": "kārassa ha-",
  "tika-s0402t:123_17": "kārañca katvā “subhakiṇhā”ti vuttaṃ.",
  "tika-s0402t:123_18": "Vipulaphalā vehapphalā.",
  "tika-s0402t:123_19": "Vipulaphalāti ca vipulasantasukhavaṇṇādiphalā.",
  "tika-s0402t:123_20": "Appakena kālena attano ṭhānaṃ na vijahantīti avihā.",
  "tika-s0402t:123_21": "Kenaci na tapanīyāti atappā.",
  "tika-s0402t:123_22": "Akicchena sukhena passitabbā manuññarūpatāyāti sudassā.",
  "tika-s0402t:123_23": "Suparisuddhadassanatāya sammā passanti sīlenāti sudassī.",
  "tika-s0402t:123_24": "Ukkaṭṭhasampattīhi yogato natthi etesaṃ kaniṭṭhā sampattīti akaniṭṭhā.",
  "tika-s0402t:124_0": "Kāyasakkhīhīti nāmakāyena desanāya sampaṭicchanavasena sakkhibhūtehi.",
  "tika-s0402t:124_1": "Halāhalanti kolāhalaṃ.",
  "tika-s0402t:124_2": "Mahaggatacittenāti catutthajjhānapādakena abhiññācittena.",
  "tika-s0402t:125_0": "Nanu ca “ajjhattanti kāmabhavo,",
  "tika-s0402t:125_1": "bahiddhāti rūpārūpabhavo”ti ca ayuttametaṃ?",
  "tika-s0402t:125_2": "Yasmiñhi bhave sattā bahutaraṃ kālaṃ vasanti,",
  "tika-s0402t:125_3": "so nesaṃ ajjhattaṃ.",
  "tika-s0402t:125_4": "Yasmiñca appataraṃ kālaṃ vasanti,",
  "tika-s0402t:125_5": "so nesaṃ bahiddhāti vattuṃ yuttaṃ.",
  "tika-s0402t:125_6": "Rūpārūpabhave ca sattā cirataraṃ vasanti,",
  "tika-s0402t:125_7": "appataraṃ kāmabhave,",
  "tika-s0402t:125_8": "tasmā “ajjhattanti kāmabhavo,",
  "tika-s0402t:125_9": "bahiddhāti rūpārūpabhavo”ti kasmā vuttanti āha “kiñcāpī”tiādi.",
  "tika-s0402t:125_10": "Catutthameva koṭṭhāsanti vivaṭṭaṭṭhāyisaṅkhātaṃ catutthaṃ asaṅkhyeyyakappaṃ.",
  "tika-s0402t:125_11": "Itaresūti saṃvaṭṭasaṃvaṭṭaṭṭhāyivivaṭṭasaṅkhātesu tīsu asaṅkhyeyyakappesu.",
  "tika-s0402t:125_12": "Ālayoti saṅgo.",
  "tika-s0402t:125_13": "Patthanāti “kathaṃ nāma tatrūpapannā bhavissāmā”ti abhipatthanā.",
  "tika-s0402t:125_14": "Abhilāsoti tatrūpapajjitukāmatā.",
  "tika-s0402t:125_15": "Tasmātiādinā yathāvuttamatthaṃ nigameti.",
  "tika-s0402t:126_0": "Etthāyaṃ adhippāyo –",
  "tika-s0402t:126_1": "kassacipi kilesassa avikkhambhitattā kenacipi pakārena vikkhambhanamattenapi avimutto kāmabhavo ajjhattaggahaṇassa",
  "tika-s0402t:126_2": "attānaṃ adhikicca uddissa pavattaggāhassa visesapaccayoti ajjhattaṃ nāma.",
  "tika-s0402t:126_3": "Tattha bandhanaṃ ajjhattasaṃyojanaṃ,",
  "tika-s0402t:126_4": "tena saṃyutto ajjhattasaṃyojano.",
  "tika-s0402t:126_5": "Tabbipariyāyato bahiddhāsaṃyojanoti.",
  "tika-s0402t:127_0": "Chandarāgavaseneva ajjhattasaṃyojanaṃ bahiddhāsaṃyojanañca puggalaṃ dassetvā idāni orambhāgiyauddhambhāgiyasaṃyojanavasenapi",
  "tika-s0402t:127_1": "dassetuṃ “orambhāgiyāni vā”tiādimāha.",
  "tika-s0402t:127_2": "Oraṃ vuccati kāmadhātu,",
  "tika-s0402t:127_3": "paṭisandhiyā paccayabhāvena taṃ oraṃ bhajantīti orambhāgiyāni.",
  "tika-s0402t:127_4": "Tattha ca kammunā vipākaṃ sattena ca dukkhaṃ saṃyojentīti saṃyojanāni,",
  "tika-s0402t:127_5": "sakkāyadiṭṭhivicikicchāsīlabbataparāmāsakāmarāgapaṭighā.",
  "tika-s0402t:127_6": "Uddhaṃ vuccati rūpārūpadhātu,",
  "tika-s0402t:127_7": "vuttanayenetaṃ uddhaṃ bhajantīti uddhambhāgiyāni,",
  "tika-s0402t:127_8": "saṃyojanāni.",
  "tika-s0402t:127_9": "Rūparāgārūparāgamānuddhaccāvijjā.",
  "tika-s0402t:127_10": "Atha vā orambhāgo vuccati kāmadhātu rūpārūpabhavato heṭṭhābhūtattā,",
  "tika-s0402t:127_11": "tatrūpapattiyā paccayabhāvato orambhāgassa hitānīti orambhāgiyāni yathā “vacchāyogo duhako”ti.",
  "tika-s0402t:127_12": "Uddhambhāgo nāma mahaggatabhāvo,",
  "tika-s0402t:127_13": "tassa hitāni uddhambhāgiyāni.",
  "tika-s0402t:127_14": "Pādesu baddhapāsāṇo viya pañcorambhāgiyasaṃyojanāni heṭṭhā ākaḍḍhamānākārāni honti.",
  "tika-s0402t:127_15": "Hatthehi gahitarukkhasākhā viya pañcuddhambhāgiyasaṃyojanāni upari ākaḍḍhamānākārāni.",
  "tika-s0402t:127_16": "Yesañhi sakkāyadiṭṭhiādīni appahīnāni,",
  "tika-s0402t:127_17": "te bhavaggepi nibbatte etāni ākaḍḍhitvā kāmabhaveyeva pātenti,",
  "tika-s0402t:127_18": "tasmā etāni pañca gacchantaṃ vārenti,",
  "tika-s0402t:127_19": "gataṃ puna ānenti.",
  "tika-s0402t:127_20": "Rūparāgādīni pañca gacchantaṃ na vārenti,",
  "tika-s0402t:127_21": "āgantuṃ pana na denti.",
  "tika-s0402t:128_0": "Asamucchinnesu orambhāgiyasaṃyojanesu laddhapaccayesu uddhambhāgiyāni saṃyojanāni agaṇanūpagāni hontīti",
  "tika-s0402t:128_1": "labbhamānānampi puthujjanānaṃ vasena avibhajitvā ariyānaṃ yogavasena vibhajitukāmo “ubhayampi ceta”ntiādimāha.",
  "tika-s0402t:128_2": "Tattha vaṭṭanissitamahājanassāti puthujjane sandhāya vadati.",
  "tika-s0402t:128_3": "Dvedhā paricchinnoti kāmasugatirūpārūpabhavavasena dvīhi pakārehi paricchinno.",
  "tika-s0402t:129_0": "Vacchakasālopamaṃ uttānatthameva.",
  "tika-s0402t:129_1": "Opammasaṃsandane pana kassaci kilesassa avikkhambhitattā,",
  "tika-s0402t:129_2": "kathañcipi avimutto kāmabhavo ajjhattaggahaṇassa visesapaccayattā,",
  "tika-s0402t:129_3": "imesaṃ sattānaṃ abbhantaraṭṭhena anto nāma.",
  "tika-s0402t:129_4": "Rūpārūpabhavo tabbipariyāyato bahi nāma.",
  "tika-s0402t:129_5": "Tathā hi yassa orambhāgiyāni saṃyojanāni appahīnāni,",
  "tika-s0402t:129_6": "so ajjhattasaṃyojano vutto.",
  "tika-s0402t:129_7": "Yassa tāni pahīnāni,",
  "tika-s0402t:129_8": "so bahiddhāsaṃyojano.",
  "tika-s0402t:129_9": "Tasmā anto asamucchinnabandhanatāya bahi ca pavattamānabhavaṅgasantānatāya antobaddho bahisayito nāma.",
  "tika-s0402t:129_10": "Nirantarappavattabhavaṅgasantānavasena hi sayitavohāro.",
  "tika-s0402t:129_11": "Kāmaṃ nesaṃ bahibandhanampi asamucchinnaṃ,",
  "tika-s0402t:129_12": "antobandhanassa pana mūlatāya evaṃ vuttaṃ.",
  "tika-s0402t:129_13": "Tenāha “saṃyojanaṃ pana tesaṃ kāmāvacarūpanibaddhamevā”ti.",
  "tika-s0402t:129_14": "Iminā nayena sesattayepi attho veditabbo.",
  "tika-s0402t:130_0": "Ettāvatā ca kirāti kira-",
  "tika-s0402t:130_1": "saddo arucisaṃsūcanattho.",
  "tika-s0402t:130_2": "Tenettha ācariyavādassa attano aruccanabhāvaṃ dīpeti.",
  "tika-s0402t:130_3": "“Sīlavā”ti anāmaṭṭhavisesasāmaññato sīlasaṅkhepena gahitaṃ,",
  "tika-s0402t:130_4": "tañca catubbidhanti ācariyatthero “catupārisuddhisīlaṃ uddisitvā”ti āha.",
  "tika-s0402t:130_5": "Tatthāti catupārisuddhisīlesu.",
  "tika-s0402t:130_6": "Jeṭṭhakasīlanti padhānasīlaṃ.",
  "tika-s0402t:130_7": "Ubhayatthāti uddesaniddesesu,",
  "tika-s0402t:130_8": "niddese viya uddesepi pātimokkhasaṃvarova therena vutto “sīlavā”ti vuttattāti adhippāyo.",
  "tika-s0402t:130_9": "Sīlaggahaṇañhi pāḷiyaṃ pātimokkhasaṃvaravaseneva āgataṃ.",
  "tika-s0402t:130_10": "Tenāha “pātimokkhasaṃvaroyevā”tiādi.",
  "tika-s0402t:130_11": "Tattha avadhāraṇena itaresaṃ tiṇṇaṃ ekadesena pātimokkhantogadhabhāvaṃ dīpeti.",
  "tika-s0402t:130_12": "Tathā hi anolokiyolokane ājīvahetu ca sikkhāpadavītikkame gilānapaccayassa apaccavekkhitaparibhoge ca āpatti vihitāti.",
  "tika-s0402t:130_13": "Tīṇīti indriyasaṃvarasīlādīni.",
  "tika-s0402t:130_14": "Sīlanti vuttaṭṭhānaṃ nāma atthīti sīlapariyāyena tesaṃ katthaci sutte gahitaṭṭhānaṃ nāma kiṃ atthi yathā “pātimokkhasaṃvaro”ti?",
  "tika-s0402t:130_15": "Ācariyassa sammukhatāya appaṭikkhipanto upacārena pucchanto viya vadati.",
  "tika-s0402t:130_16": "Tenāha “ananujānanto”ti.",
  "tika-s0402t:130_17": "Chadvārarakkhāmattakamevāti tassa sallahukabhāvamāha cittādhiṭṭhānabhāvamattena paṭipākatikabhāvāpattito.",
  "tika-s0402t:130_18": "Itaradvayepi eseva nayo.",
  "tika-s0402t:130_19": "Paccayuppattimattakanti phalena hetuṃ dasseti.",
  "tika-s0402t:130_20": "Uppādanahetukā hi paccayānaṃ uppatti.",
  "tika-s0402t:130_21": "Idamatthanti idaṃ payojanaṃ imassa paccayassa paribhuñjaneti adhippāyo.",
  "tika-s0402t:130_22": "Nippariyāyenāti iminā indriyasaṃvarādīni tīṇi padhānassa sīlassa paripālanavasena pavattiyā pariyāyasīlāni nāmāti dasseti.",
  "tika-s0402t:130_23": "Idāni pātimokkhasaṃvarasseva padhānabhāvaṃ byatirekato anvayato ca upamāya vibhāvetuṃ “yassā”tiādimāha.",
  "tika-s0402t:130_24": "Tattha so pātimokkhasaṃvaro.",
  "tika-s0402t:130_25": "Sesāni indriyasaṃvarādīni.",
  "tika-s0402t:131_0": "Pātimokkhasaṃvarasaṃvutoti yo hi naṃ pāti rakkhati,",
  "tika-s0402t:131_1": "taṃ mokkheti moceti āpāyikādīhi dukkhehīti pātimokkhanti laddhanāmena sikkhāpadasīlena pihitakāyavacīdvāro.",
  "tika-s0402t:131_2": "So pana yasmā evaṃbhūto tena samannāgato nāma hoti,",
  "tika-s0402t:131_3": "tasmā vuttaṃ “pātīmokkhasaṃvarena samannāgato”ti.",
  "tika-s0402t:132_0": "Aparo nayo –",
  "tika-s0402t:132_1": "kilesānaṃ balavabhāvato,",
  "tika-s0402t:132_2": "pāpakiriyāya ca sukarabhāvato,",
  "tika-s0402t:132_3": "puññakiriyāya ca dukkarabhāvato bahukkhattuṃ apāyesu patanasīloti pātī,",
  "tika-s0402t:132_4": "puthujjano.",
  "tika-s0402t:132_5": "Aniccatāya vā bhavādīsu kammavegakkhitto ghaṭiyantaṃ viya anavaṭṭhānena paribbhamanato gamanato gamanasīloti pātī,",
  "tika-s0402t:132_6": "maraṇavasena tamhi tamhi sattanikāye attabhāvassa pātanasīlo vā pātī,",
  "tika-s0402t:132_7": "sattasantāno,",
  "tika-s0402t:132_8": "cittameva vā.",
  "tika-s0402t:132_9": "Taṃ pātiṃ saṃsāradukkhato mokkhetīti pātimokkhaṃ.",
  "tika-s0402t:132_10": "Cittassa hi vimokkhena satto vimuttoti vuccati.",
  "tika-s0402t:132_11": "Vuttañhi “cittavodānā visujjhantī”ti,",
  "tika-s0402t:132_12": "“anupādāya āsavehi cittaṃ vimutta”nti ca.",
  "tika-s0402t:133_0": "Atha vā avijjādinā hetunā saṃsāre patati gacchati pavattatīti pāti,",
  "tika-s0402t:133_1": "“avijjānīvaraṇānaṃ sattānaṃ taṇhāsaṃyojanānaṃ sandhāvataṃ saṃsarata”nti hi vuttaṃ,",
  "tika-s0402t:133_2": "tassa pātino sattassa taṇhādisaṃkilesattayato mokkho etenāti pātimokkho.",
  "tika-s0402t:133_3": "“Kaṇṭhekāḷo”tiādīnaṃ viyassa samāsasiddhi veditabbā.",
  "tika-s0402t:134_0": "Atha vā pāteti vinipāteti dukkheti pāti, cittaṃ. Vuttañhi –",
  "tika-s0402t:135_0": "“Cittena nīyate loko, cittena parikassatī”ti; ;",
  "tika-s0402t:136_0": "Tassa pātino mokkho etenāti pātimokkho.",
  "tika-s0402t:136_1": "Patati vā etena apāyadukkhe saṃsāradukkhe cāti pāti,",
  "tika-s0402t:136_2": "taṇhādisaṃkileso.",
  "tika-s0402t:136_3": "Vuttañhi –",
  "tika-s0402t:137_0": "“Taṇhā janehi purisaṃ, taṇhādutiyo puriso”ti ca ādi;",
  "tika-s0402t:138_0": "Tato pātito mokkhoti pātimokkho.",
  "tika-s0402t:139_0": "Atha vā patati etthāti pāti, cha ajjhattikabāhirāni āyatanāni. Vuttañhi –",
  "tika-s0402t:140_0": "“Chasu loko samuppanno, chasu kubbati santhava”nti ;",
  "tika-s0402t:141_0": "Tato chaajjhattikabāhirāyatanasaṅkhātato pātito mokkhoti pātimokkho.",
  "tika-s0402t:142_0": "Atha vā pāto vinipāto assa atthīti pātī, saṃsāro. Tato mokkhoti pātimokkho.",
  "tika-s0402t:143_0": "Atha vā sabbalokādhipatibhāvato dhammissaro bhagavā “patī”ti vuccati,",
  "tika-s0402t:143_1": "muccati etenāti mokkho,",
  "tika-s0402t:143_2": "patino mokkho patimokkho tena paññattattāti,",
  "tika-s0402t:143_3": "patimokkho eva pātimokkho.",
  "tika-s0402t:143_4": "Sabbaguṇānaṃ vā mūlabhāvato uttamaṭṭhena pati ca so yathāvuttaṭṭhena mokkho cāti patimokkho,",
  "tika-s0402t:143_5": "patimokkho eva pātimokkho.",
  "tika-s0402t:143_6": "Tathā hi vuttaṃ “pātimokkhanti ādimetaṃ mukhametaṃ pamukhameta”nti vitthāro.",
  "tika-s0402t:144_0": "Atha vā pa-",
  "tika-s0402t:144_1": "iti pakāre,",
  "tika-s0402t:144_2": "atīti accantatthe nipāto,",
  "tika-s0402t:144_3": "tasmā pakārehi accantaṃ mokkhetīti pātimokkho.",
  "tika-s0402t:144_4": "Idañhi sīlaṃ sayaṃ tadaṅgavasena,",
  "tika-s0402t:144_5": "samādhisahitaṃ paññāsahitañca vikkhambhanavasena,",
  "tika-s0402t:144_6": "samucchedavasena ca accantaṃ mokkheti mocetīti pātimokkho.",
  "tika-s0402t:144_7": "Pati pati mokkhoti vā patimokkho,",
  "tika-s0402t:144_8": "tamhā tamhā vītikkamadosato paccekaṃ mokkhoti attho.",
  "tika-s0402t:144_9": "Patimokkho eva pātimokkho.",
  "tika-s0402t:144_10": "Mokkho vā nibbānaṃ,",
  "tika-s0402t:144_11": "tassa mokkhassa patibimbabhūtoti patimokkho.",
  "tika-s0402t:144_12": "Sīlasaṃvaro hi sūriyassa aruṇuggamanaṃ viya nibbānassa udayabhūto tappaṭibhāgo viya yathārahaṃ kilesanibbāpanato patimokkhaṃ,",
  "tika-s0402t:144_13": "patimokkhaṃyeva pātimokkhaṃ.",
  "tika-s0402t:145_0": "Atha vā mokkhaṃ pati vattati,",
  "tika-s0402t:145_1": "mokkhābhimukhanti vā patimokkhaṃ,",
  "tika-s0402t:145_2": "patimokkhameva pātimokkhanti evamettha pātimokkhasaddassa attho veditabbo.",
  "tika-s0402t:146_0": "Ācāragocarasampannoti kāyikavācasikaavītikkamasaṅkhātena ācārena,",
  "tika-s0402t:146_1": "navesiyādigocaratādisaṅkhātena gocarena sampanno,",
  "tika-s0402t:146_2": "sampannaācāragocaroti attho.",
  "tika-s0402t:146_3": "Appamattakesūti parittakesu anāpattigamanīyesu.",
  "tika-s0402t:146_4": "“Dukkaṭadubbhāsitamattesū”ti apare.",
  "tika-s0402t:146_5": "Vajjesūti gārayhesu.",
  "tika-s0402t:146_6": "Te pana ekantato akusalasabhāvā hontīti āha “akusaladhammesū”ti.",
  "tika-s0402t:146_7": "Bhayadassīti bhayato dassanasīlo,",
  "tika-s0402t:146_8": "paramāṇumattampi vajjaṃ sineruppamāṇaṃ viya katvā bhāyanasīlo.",
  "tika-s0402t:146_9": "Sammā ādiyitvāti sammadeva sakkaccaṃ sabbasova ādiyitvā.",
  "tika-s0402t:146_10": "Sikkhāpadesūti niddhāraṇe bhummanti samudāyato avayavaniddhāraṇaṃ dassento “sikkhāpadesu taṃ taṃ sikkhāpadaṃ samādiyitvā sikkhatī”ti atthamāha,",
  "tika-s0402t:146_11": "sikkhāpadameva hi samādātabbaṃ sikkhitabbañcāti adhippāyo.",
  "tika-s0402t:146_12": "Yaṃ kiñci sikkhāpadesūti sikkhākoṭṭhāsesu mūlapaññattianupaññattisabbatthapaññattipadesapaññattiādibhedaṃ yaṃ kiñci sikkhitabbaṃ.",
  "tika-s0402t:146_13": "Yaṃ paṭipajjitabbaṃ pūretabbaṃ sīlaṃ,",
  "tika-s0402t:146_14": "taṃ pana dvāravasena duvidhamevāti āha “kāyikaṃ vā vācasikaṃ vā”ti.",
  "tika-s0402t:146_15": "Imasmiṃ atthavikappe sikkhāpadesūti ādhāre bhummaṃ sikkhābhāgesu kassaci visuṃ aggahaṇato.",
  "tika-s0402t:146_16": "Tenāha “taṃ sabba”nti.",
  "tika-s0402t:147_0": "Aññataraṃ devaghaṭanti aññataraṃ devanikāyaṃ.",
  "tika-s0402t:147_1": "Āgāmī hotīti paṭisandhivasena āgamanasīlo hoti.",
  "tika-s0402t:147_2": "Āgantāti etthāpi eseva nayo.",
  "tika-s0402t:147_3": "Iminā aṅgenāti iminā kāraṇena.",
  "tika-s0402t:148_0": "Sukkhavipassako yebhuyyena catudhātuvavatthānamukhena kammaṭṭhānābhinivesī hotīti āha “sukkhavipassakassa dhātukammaṭṭhānikabhikkhuno”ti.",
  "tika-s0402t:148_1": "Vuttamevatthaṃ sampiṇḍetvā nigamento “paṭhamena aṅgenā”tiādimāha.",
  "tika-s0402t:149_0": "Cittassa sukhumabhāvo idha sukhamattabhāvamāpannena daṭṭhabboti āha “sabbāpi hi tā”tiādi.",
  "tika-s0402t:149_1": "Tantivasenāti kevalaṃ tantiṭṭhapanavasena,",
  "tika-s0402t:149_2": "na pana therassa kassaci maggassa vā phalassa vā uppādanatthāya,",
  "tika-s0402t:149_3": "nāpi sammāpaṭipattiyaṃ yojanatthāyāti adhippāyo.",
  "tika-s0402t:150_0": "38.",
  "tika-s0402t:150_1": "Chaṭṭhe mahākaccānoti gihikāle ujjenirañño purohitaputto abhirūpo dassanīyo pāsādiko suvaṇṇavaṇṇo ca.",
  "tika-s0402t:150_2": "Varaṇā nāma rukkho,",
  "tika-s0402t:150_3": "tassa avidūre bhavattā nagarampi varaṇasaddena vuccatīti āha “varaṇā nāma ekaṃ nagara”nti.",
  "tika-s0402t:150_4": "Dvandapadassa paccekaṃ abhisambandho hotīti hetusaddaṃ paccekaṃ yojetvā dassento “kāmarāgābhinivesahetū”tiādimāha.",
  "tika-s0402t:150_5": "Hetusaddena sambandhe sati yo attho sambhavati,",
  "tika-s0402t:150_6": "taṃ dassetuṃ “idaṃ vuttaṃ hotī”tiādimāha.",
  "tika-s0402t:150_7": "Tattha kāmarāgena abhiniviṭṭhattāti etena kāmarāgābhinivesahetūti imassa atthaṃ dīpeti,",
  "tika-s0402t:150_8": "tathā vinibaddhattātiādīhi kāmarāgavinibaddhahetūtiādīnaṃ.",
  "tika-s0402t:150_9": "Tato mukhoti tadabhimukho.",
  "tika-s0402t:150_10": "Mānanti āḷhakādimānabhaṇḍaṃ.",
  "tika-s0402t:150_11": "Sesamettha uttānameva.",
  "tika-s0402t:151_0": "39.",
  "tika-s0402t:151_1": "Sattame madhurāyanti uttaramadhurāyaṃ.",
  "tika-s0402t:151_2": "Gundāvaneti kaṇhagundāvane,",
  "tika-s0402t:151_3": "kāḷapippalivaneti attho.",
  "tika-s0402t:151_4": "Jarājiṇṇeti jarāya jiṇṇe,",
  "tika-s0402t:151_5": "na byādhiādīnaṃ vasena jiṇṇasadise nāpi akālikena jarāya abhibhūte.",
  "tika-s0402t:151_6": "Vayovuddheti jiṇṇattā eva cassa vayovuddhippattiyā vuddhena sīlādivuddhiyā.",
  "tika-s0402t:151_7": "Jātimahallaketi jātiyā mahantatāya cirarattatāya mahallake,",
  "tika-s0402t:151_8": "na bhogaparivārādīhīti attho.",
  "tika-s0402t:151_9": "Addhagateti ettha addha-",
  "tika-s0402t:151_10": "saddo dīghakālavācīti āha “dīghakāladdhānaṃ atikkante”ti.",
  "tika-s0402t:151_11": "Vayoti purimapadalopenāyaṃ niddesoti āha “pacchimavaya”nti,",
  "tika-s0402t:151_12": "vassasatassa tatiyakoṭṭhāsasaṅkhātaṃ pacchimavayaṃ anuppatteti attho.",
  "tika-s0402t:152_0": "Bhavati ettha phalaṃ tadāyattavuttitāyāti bhūmi,",
  "tika-s0402t:152_1": "kāraṇanti āha “yena kāraṇenā”tiādi.",
  "tika-s0402t:152_2": "Paripakkoti pariṇato,",
  "tika-s0402t:152_3": "vuddhibhāvaṃ pattoti attho.",
  "tika-s0402t:152_4": "Moghajiṇṇoti anto thirakaraṇānaṃ dhammānaṃ abhāvena tucchajiṇṇo nāma.",
  "tika-s0402t:152_5": "Bāladārakopi daharoti vuccatīti tato visesanatthaṃ “yuvā”ti vuttaṃ.",
  "tika-s0402t:152_6": "Atikkantapaṭhamavayā eva sattā sabhāvena palitasirā hontīti paṭhamavaye ṭhitabhāvaṃ dassetuṃ “susukāḷakeso”ti vuttaṃ.",
  "tika-s0402t:152_7": "Bhadrenāti laddhakena.",
  "tika-s0402t:152_8": "Ekacco hi daharopi samāno kāṇo vā hoti kuṇiādīnaṃ vā aññataro,",
  "tika-s0402t:152_9": "so na bhadrena yobbanena samannāgato nāma hoti.",
  "tika-s0402t:152_10": "Yo pana abhirūpo hoti dassanīyo pāsādiko sabbasampattisampanno yaṃ yadeva alaṅkāraparihāraṃ icchati,",
  "tika-s0402t:152_11": "tena tena alaṅkato devaputto viya carati,",
  "tika-s0402t:152_12": "ayaṃ bhadrena yobbanena samannāgato nāma hoti.",
  "tika-s0402t:152_13": "Tenevāha “yena yobbanena samannāgato”tiādi.",
  "tika-s0402t:153_0": "Yamhi saccañca dhammo cāti yamhi puggale soḷasahākārehi paṭividdhattā catubbidhaṃ saccaṃ,",
  "tika-s0402t:153_1": "ñāṇena sacchikatattā navavidhalokuttaradhammo ca atthi.",
  "tika-s0402t:153_2": "Ahiṃsāti desanāmattametaṃ,",
  "tika-s0402t:153_3": "yamhi pana catubbidhāpi appamaññābhāvanā atthīti attho.",
  "tika-s0402t:153_4": "Saṃyamo damoti sīlañceva indriyasaṃvaro ca.",
  "tika-s0402t:153_5": "Vantamaloti maggañāṇena nīhaṭamalo.",
  "tika-s0402t:153_6": "Dhīroti dhitisampanno.",
  "tika-s0402t:153_7": "Theroti so imehi thirabhāvakāraṇehi samannāgatattā theroti pavuccatīti attho.",
  "tika-s0402t:154_0": "40.",
  "tika-s0402t:154_1": "Aṭṭhame “corā balavanto hontī”ti padaṃ uddharitvā yehi kāraṇehi te balavanto honti,",
  "tika-s0402t:154_2": "tesaṃ sabbhāvaṃ dassento “pakkhasampannā”tiādimāha.",
  "tika-s0402t:154_3": "Tattha nivāsaṭṭhānasampannatā giriduggādisabbhāvato.",
  "tika-s0402t:154_4": "Atiyātunti anto yātuṃ,",
  "tika-s0402t:154_5": "gantuṃ pavisitunti attho.",
  "tika-s0402t:154_6": "Taṃ pana antopavisanaṃ kenaci kāraṇena bahigatassa hotīti āha “bahiddhā janapadacārikaṃ caritvā”tiādi.",
  "tika-s0402t:154_7": "Niyyātunti bahi nikkhamituṃ.",
  "tika-s0402t:154_8": "Tañca bahinikkhamanaṃ bahiddhākaraṇīye sati sambhavatīti āha “corā janapadaṃ vilumpantī”tiādi.",
  "tika-s0402t:154_9": "Anusaññātunti anusañcarituṃ.",
  "tika-s0402t:154_10": "Sesamettha uttānameva.",
  "tika-s0402t:155_0": "41.",
  "tika-s0402t:155_1": "Navame micchāpaṭipattādhikaraṇahetūti ettha adhi-",
  "tika-s0402t:155_2": "saddo anatthakoti āha “micchāpaṭipattiyā karaṇahetū”ti.",
  "tika-s0402t:155_3": "Na ārādhakoti na sampādako na paripūrako.",
  "tika-s0402t:155_4": "Ñāyati paṭivijjhanavasena nibbānaṃ gacchatīti ñāyo,",
  "tika-s0402t:155_5": "so eva taṃsamaṅginaṃ vaṭṭadukkhapātato dhāraṇaṭṭhena dhammoti ñāyo dhammo,",
  "tika-s0402t:155_6": "ariyamaggo.",
  "tika-s0402t:155_7": "So panettha saha vipassanāya adhippetoti āha “sahavipassanakaṃ magga”nti.",
  "tika-s0402t:155_8": "Ārādhanaṃ nāma saṃsiddhi,",
  "tika-s0402t:155_9": "sā pana yasmā sampādanena paripūraṇena icchitā,",
  "tika-s0402t:155_10": "tasmā vuttaṃ “sampādetuṃ pūretu”nti.",
  "tika-s0402t:156_0": "42.",
  "tika-s0402t:156_1": "Dasame duggahitehīti atthato byañjanato ca duṭṭhu gahitehi,",
  "tika-s0402t:156_2": "ūnādhikaviparītapadapaccābhaṭṭhādivasena vilometvā gahitehīti attho.",
  "tika-s0402t:156_3": "Uppaṭipāṭiyā gahitehīti idaṃ pana nidassanamattaṃ duggahassa ūnādhikādivasenapi sambhavato.",
  "tika-s0402t:156_4": "Tenevāha “attano duggahitasuttantānaṃyeva atthañca pāḷiñca uttaritaraṃ katvā dassentī”ti.",
  "tika-s0402t:157_0": "Samacittavaggavaṇṇanā niṭṭhitā.",
  "tika-s0402t:158_0": "5. Parisavaggavaṇṇanā",
  "tika-s0402t:159_0": "43.",
  "tika-s0402t:159_1": "Pañcamassa paṭhame uddhaccena samannāgatāti akappiye kappiyasaññitāya,",
  "tika-s0402t:159_2": "kappiye akappiyasaññitāya,",
  "tika-s0402t:159_3": "avajje vajjasaññitāya,",
  "tika-s0402t:159_4": "vajje avajjasaññitāya uddhaccappakatikā.",
  "tika-s0402t:159_5": "Ye hi vinaye apakataññuno saṃkilesavodāniyesu dhammesu na kusalā sakiñcanakārino vippaṭisārabahulā,",
  "tika-s0402t:159_6": "tesaṃ anuppannañca uddhaccaṃ uppajjati,",
  "tika-s0402t:159_7": "uppannañca bhiyyobhāvaṃ vepullaṃ āpajjati.",
  "tika-s0402t:159_8": "Sārābhāvena tucchattā naḷo viyāti naḷo,",
  "tika-s0402t:159_9": "mānoti āha “unnaḷāti uggatanaḷā”ti.",
  "tika-s0402t:159_10": "Tenāha “uṭṭhitatucchamānā”ti.",
  "tika-s0402t:159_11": "Māno hi seyyassa seyyoti sadisoti ca pavattiyā visesato tuccho.",
  "tika-s0402t:159_12": "Cāpallenāti capalabhāvena,",
  "tika-s0402t:159_13": "taṇhāloluppenāti attho.",
  "tika-s0402t:159_14": "Mukhakharāti mukhena pharusā,",
  "tika-s0402t:159_15": "pharusavādinoti attho.",
  "tika-s0402t:160_0": "Vikiṇṇavācāti vissaṭavacanā samphappalāpitāya apariyantavacanā.",
  "tika-s0402t:160_1": "Tenāha “asaṃyatavacanā”tiādi.",
  "tika-s0402t:160_2": "Vissaṭṭhasatinoti sativirahitā.",
  "tika-s0402t:160_3": "Paccayavekallena vijjamānāyapi satiyā satikiccaṃ kātuṃ asamatthatāya evaṃ vuttā.",
  "tika-s0402t:160_4": "Na sampajānantīti asampajānā,",
  "tika-s0402t:160_5": "taṃyoganivattiyaṃ cāyaṃ akāro “ahetukā dhammā,",
  "tika-s0402t:160_6": "abhikkhuko āvāso”tiādīsu viyāti āha “nippaññā”ti,",
  "tika-s0402t:160_7": "paññārahitāti attho.",
  "tika-s0402t:160_8": "Pāḷiyaṃ vibbhantacittāti ubbhantacittā.",
  "tika-s0402t:160_9": "Samādhivirahena laddhokāsena uddhaccena tesaṃ samādhivirahānaṃ cittaṃ nānārammaṇesu paribbhamati vanamakkaṭo viya vanasākhāsu.",
  "tika-s0402t:160_10": "Pākatindriyāti saṃvarābhāvena gihikāle viya vivaṭaindriyā.",
  "tika-s0402t:160_11": "Tenāha “pakatiyā ṭhitehī”tiādi.",
  "tika-s0402t:160_12": "Vivaṭehīti asaṃvutehi.",
  "tika-s0402t:161_0": "44.",
  "tika-s0402t:161_1": "Dutiye bhaṇḍanaṃ vuccati kalahassa pubbabhāgoti kalahassa hetubhūtā paribhāsā taṃsadisī ca aniṭṭhakiriyā bhaṇḍanaṃ nāma.",
  "tika-s0402t:161_2": "Kalahajātāti hatthaparāmāsādivasena matthakappatto kalaho jāto etesanti kalahajātāti evamettha attho daṭṭhabbo.",
  "tika-s0402t:161_3": "Viruddhavādanti “ayaṃ dhammo,",
  "tika-s0402t:161_4": "nāyaṃ dhammo”tiādinā viruddhavādabhūtaṃ vivādaṃ.",
  "tika-s0402t:161_5": "Mukhasannissitatāya vācā idha “mukha”nti adhippetāti āha “dubbhāsitā vācā mukhasattiyoti vuccantī”ti.",
  "tika-s0402t:161_6": "Catubbidhampi saṅghakammaṃ sīmāparicchinnehi pakatattehi bhikkhūhi ekato kattabbattā ekakammaṃ nāma.",
  "tika-s0402t:161_7": "Pañcavidhopi pātimokkhuddeso ekato uddisitabbattā ekuddeso nāma.",
  "tika-s0402t:161_8": "Paññattaṃ pana sikkhāpadaṃ sabbehipi lajjīpuggalehi samaṃ sikkhitabbabhāvato samasikkhatā nāma.",
  "tika-s0402t:161_9": "Pāḷiyaṃ khīrodakībhūtāti yathā khīrañca udakañca aññamaññaṃ saṃsandati,",
  "tika-s0402t:161_10": "visuṃ na hoti,",
  "tika-s0402t:161_11": "ekattaṃ viya upeti.",
  "tika-s0402t:161_12": "Satipi hi ubhayesaṃ kalāpānaṃ paramatthato bhede pacurajanehi pana duviññeyyanānattaṃ khīrodakaṃ samoditaṃ",
  "tika-s0402t:161_13": "accantameva saṃsaṭṭhaṃ viya hutvā tiṭṭhati,",
  "tika-s0402t:161_14": "evaṃ sāmaggivasena ekattūpagatacittuppādā viyāti khīrodakībhūtāti evamettha attho daṭṭhabbo.",
  "tika-s0402t:161_15": "Mettācakkhūhīti mettācittaṃ paccupaṭṭhapetvā olokanacakkhūhi.",
  "tika-s0402t:161_16": "Tāni hi piyabhāvadīpanato “piyacakkhūnī”ti vuccanti.",
  "tika-s0402t:162_0": "45.",
  "tika-s0402t:162_1": "Tatiye aggavatīti ettha agga-",
  "tika-s0402t:162_2": "saddo uttamapariyāyo,",
  "tika-s0402t:162_3": "tena visiṭṭhassa puggalassa,",
  "tika-s0402t:162_4": "visiṭṭhāya vā paṭipattiyā gahaṇaṃ idhādhippetanti āha “aggavatīti uttamapuggalavatī”tiādi.",
  "tika-s0402t:162_5": "Avigatataṇhatāya taṃ taṃ parikkhārajātaṃ bahuṃ lanti ādiyantīti bahulā,",
  "tika-s0402t:162_6": "bahulā eva bāhulikā yathā “venayiko”ti.",
  "tika-s0402t:162_7": "Te pana yasmā paccayabahubhāvāya yuttappayuttā nāma honti,",
  "tika-s0402t:162_8": "tasmā āha “cīvarādibāhullāya paṭipannā”ti.",
  "tika-s0402t:162_9": "Sikkhāya ādaragāravābhāvato sithilaṃ adaḷhaṃ gaṇhantīti sāthalikāti vuttaṃ.",
  "tika-s0402t:162_10": "Sithilanti ca bhāvanapuṃsakaniddeso,",
  "tika-s0402t:162_11": "sithilasaddena vā samānatthassa sāthalasaddassa vasena sāthalikāti padasiddhi veditabbā.",
  "tika-s0402t:162_12": "Avagamanaṭṭhenāti adhogamanaṭṭhena,",
  "tika-s0402t:162_13": "orambhāgiyabhāvenāti attho.",
  "tika-s0402t:162_14": "Upadhiviveketi sabbūpadhipaṭinissaggatāya upadhivivitte.",
  "tika-s0402t:162_15": "Oropitadhurāti ujjhitussāhā.",
  "tika-s0402t:162_16": "Duvidhampi vīriyanti kāyikaṃ cetasikañca vīriyaṃ.",
  "tika-s0402t:163_0": "46.",
  "tika-s0402t:163_1": "Catutthe idaṃ dukkhanti dukkhassa ariyasaccassa paccakkhato aggahitabhāvadassanatthaṃ vuttaṃ.",
  "tika-s0402t:163_2": "Ettakameva dukkhanti tassa paricchijja aggahitabhāvadassanatthaṃ.",
  "tika-s0402t:163_3": "Ito uddhaṃ dukkhaṃ natthīti anavasesetvā aggahitabhāvadassanatthaṃ.",
  "tika-s0402t:163_4": "Yathāsabhāvato nappajānantīti sarasalakkhaṇappaṭivedhena asammohato nappaṭivijjhanti.",
  "tika-s0402t:163_5": "Asammohapaṭivedho ca yathā tasmiṃ ñāṇe pavatte paccā dukkhassa rūpādiparicchede sammoho na hoti,",
  "tika-s0402t:163_6": "tathā pavatti.",
  "tika-s0402t:163_7": "Accantakkhayoti accantakkhayanimittaṃ nibbānaṃ.",
  "tika-s0402t:163_8": "Asamuppattīti etthāpi eseva nayo.",
  "tika-s0402t:163_9": "Yaṃ nibbānaṃ maggassa ārammaṇapaccayaṭṭhena kāraṇabhūtaṃ āgamma tadubhayampi nirujjhati,",
  "tika-s0402t:163_10": "taṃ tesaṃ asamuppatti nibbānaṃ dukkhanirodhoti vuccati.",
  "tika-s0402t:164_0": "47.",
  "tika-s0402t:164_1": "Pañcame visesanassa paranipātena “parisākasaṭo”ti vuttanti āha “kasaṭaparisā”tiādi.",
  "tika-s0402t:164_2": "“Kasaṭaparisā”ti hi vattabbe “parisākasaṭo”ti vuttaṃ.",
  "tika-s0402t:164_3": "Parisāmaṇḍoti etthāpi eseva nayo.",
  "tika-s0402t:164_4": "Sesamettha uttānameva.",
  "tika-s0402t:165_0": "48.",
  "tika-s0402t:165_1": "Chaṭṭhe gambhīrāti agādhā dukkhogāḷhā.",
  "tika-s0402t:165_2": "Pāḷivasenāti iminā yo dhammapaṭisambhidāya visayo gambhīrabhāvo, tamāha.",
  "tika-s0402t:165_3": "Dhammappaṭivedhassa hi dukkarabhāvato dhammassa pāḷiyā dukkhogāḷhatāya gambhīrabhāvo.",
  "tika-s0402t:165_4": "“Pāḷivasena gambhīrā”ti vatvā “sallasuttasadisā”ti vuttaṃ tassa “animittamanaññāta”ntiādinā pāḷivasena gambhīratāya labbhanato.",
  "tika-s0402t:165_5": "Tathā hi tattha tā gāthā duviññeyyarūpā tiṭṭhanti.",
  "tika-s0402t:165_6": "Duviññeyyañhi ñāṇena dukkhogāḷhanti katvā “gambhīra”nti vuccati.",
  "tika-s0402t:165_7": "Pubbāparampettha kāsañci gāthānaṃ duviññeyyatāya dukkhogāḷhameva,",
  "tika-s0402t:165_8": "tasmā taṃ “pāḷivasena gambhīrā”ti vuttaṃ.",
  "tika-s0402t:165_9": "Imināva nayena “atthavasena gambhīrā”ti etthāpi attho veditabbo.",
  "tika-s0402t:165_10": "Mahāvedallasuttassa atthavasena gambhīratā suviññeyyāva.",
  "tika-s0402t:165_11": "Lokaṃ uttaratīti lokuttaro,",
  "tika-s0402t:165_12": "navavidho appamāṇadhammo.",
  "tika-s0402t:165_13": "So atthabhūto etesaṃ atthīti lokuttarā.",
  "tika-s0402t:165_14": "Tenāha “lokuttaraatthadīpakā”ti.",
  "tika-s0402t:166_0": "Sattasuññaṃ dhammamattamevāti sattena attanā suññaṃ kevalaṃ dhammamattameva.",
  "tika-s0402t:166_1": "Uggahetabbaṃ pariyāpuṇitabbanti liṅgavacanavipallāsena vuttanti āha “uggahetabbe ca pariyāpuṇitabbe cā”ti.",
  "tika-s0402t:166_2": "Kavino kammaṃ kavitā.",
  "tika-s0402t:166_3": "Yaṃ panassa kammaṃ,",
  "tika-s0402t:166_4": "taṃ tena katanti vuccatīti āha “kavitāti kavīhi katā”ti.",
  "tika-s0402t:166_5": "Itaranti kāveyyāti padaṃ,",
  "tika-s0402t:166_6": "kābyanti vuttaṃ hoti.",
  "tika-s0402t:166_7": "Kābyanti ca kavinā vuttanti attho.",
  "tika-s0402t:166_8": "Tenāha “tasseva vevacana”nti.",
  "tika-s0402t:166_9": "Vicitraakkharāti vicittākārakkharā viññāpanīyā.",
  "tika-s0402t:166_10": "Sāsanato bahibhūtāti na sāsanāvacarā.",
  "tika-s0402t:166_11": "Tesaṃ sāvakehīti buddhānaṃ sāvakāti apaññātānaṃ yesaṃ kesañci sāvakehi.",
  "tika-s0402t:166_12": "Na ceva aññamaññaṃ paṭipucchantīti ye vācenti,",
  "tika-s0402t:166_13": "ye ca suṇanti,",
  "tika-s0402t:166_14": "te aññamaññaṃ atthādiṃ nappaṭipucchanti,",
  "tika-s0402t:166_15": "kevalaṃ vācanasavanamatteneva parituṭṭhā honti.",
  "tika-s0402t:166_16": "Cārikaṃ na vicarantīti asukasmiṃ ṭhāne atthādiṃ jānantā atthīti pucchanatthāya cārikaṃ na gacchanti tādisassa",
  "tika-s0402t:166_17": "puggalassa abhāvato tassa ca pubbāparavirodhato.",
  "tika-s0402t:166_18": "Kathaṃ ropetabbanti kena pakārena nikkhipitabbaṃ.",
  "tika-s0402t:166_19": "Attho nāma sabhāvato anusandhito sambandhato pubbāparato ādipariyosānato ca ñāto sammāñāto hotīti āha “ko attho”tiādi.",
  "tika-s0402t:166_20": "Anuttānīkatanti akkharasannivesādinā anuttānīkataṃ.",
  "tika-s0402t:166_21": "Kaṅkhāyāti saṃsayassa.",
  "tika-s0402t:167_0": "49.",
  "tika-s0402t:167_1": "Sattame kilesehī āmasitabbato āmisaṃ,",
  "tika-s0402t:167_2": "cattāro paccayā.",
  "tika-s0402t:167_3": "Tadeva garu garukātabbaṃ etesaṃ,",
  "tika-s0402t:167_4": "na dhammoti āmisagarū.",
  "tika-s0402t:167_5": "Tenāha “lokuttaradhammaṃ lāmakato gahetvā ṭhitaparisā”ti.",
  "tika-s0402t:167_6": "Ubhato bhāgato vimuttoti ubhatobhāgavimutto.",
  "tika-s0402t:167_7": "Dvīhi bhāgehi dve vāre vimutto.",
  "tika-s0402t:167_8": "Paññāya vimuttoti samathasannissayena vinā aggamaggapaññāya vimutto.",
  "tika-s0402t:167_9": "Tenāha “sukkhavipassakakhīṇāsavo”ti.",
  "tika-s0402t:167_10": "Kāyenāti nāmakāyena.",
  "tika-s0402t:167_11": "Jhānaphassaṃ phusitvāti aṭṭhasamāpattisaññitaṃ jhānaphassaṃ adhigamavasena phusitvā.",
  "tika-s0402t:167_12": "Pacchā nirodhaṃ nibbānaṃ yathā ālocitaṃ nāmakāyena sacchikarotīti kāyasakkhī.",
  "tika-s0402t:167_13": "Na tu vimutto ekaccānaṃ āsavānaṃ aparikkhīṇattā.",
  "tika-s0402t:167_14": "Diṭṭhantaṃ pattoti diṭṭhassa anto anantaro kālo diṭṭhanto,",
  "tika-s0402t:167_15": "dassanasaṅkhātassa sotāpattimaggañāṇassa anantaraṃ pattoti attho.",
  "tika-s0402t:167_16": "Paṭhamaphalato paṭṭhāya hi yāva aggamaggā diṭṭhippatto.",
  "tika-s0402t:167_17": "Tenāha “ime dvepi chasu ṭhānesu labbhantī”ti.",
  "tika-s0402t:168_0": "Saddahanto vimuttoti etena sabbathā avimuttassa saddhāmattena vimuttabhāvadassanena saddhāvimuttassa sekkhabhāvameva vibhāveti.",
  "tika-s0402t:168_1": "Saddhāvimuttoti vā saddhāya avimuttoti attho.",
  "tika-s0402t:168_2": "Chasu ṭhānesūti paṭhamaphalato paṭṭhāya chasu ṭhānesu.",
  "tika-s0402t:168_3": "Dhammaṃ anussaratīti paṭhamamaggapaññāsaṅkhātaṃ dhammaṃ anussarati.",
  "tika-s0402t:168_4": "Saddhaṃ anussaratīti etthāpi eseva nayo.",
  "tika-s0402t:168_5": "Ubhopi hete sotāpattimaggaṭṭhāyeva.",
  "tika-s0402t:168_6": "Imaṃ kasmā gaṇhantīti evaṃ ekantapāsaṃsesu ariyesu gayhamānesu imaṃ ekantaninditaṃ lāmakaṃ dussīlaṃ kasmā gaṇhanti.",
  "tika-s0402t:168_7": "Sabbesu sabbatā sadisesu labbhamānopi viseso na paññāyati,",
  "tika-s0402t:168_8": "visabhāge pana sati eva paññāyati paṭabhāvena viya cittapaṭassāti āha “ekaccesu panā”tiādi.",
  "tika-s0402t:168_9": "Ganthitāti avabaddhā.",
  "tika-s0402t:168_10": "Mucchitāti mucchaṃ sammohaṃ āpannā.",
  "tika-s0402t:168_11": "Chandarāgaapakaḍḍhanāyāti chandarāgassa apanayanatthaṃ.",
  "tika-s0402t:168_12": "Nissaraṇapaññāyāti tato nissaraṇāvahāya paññāya virahitā.",
  "tika-s0402t:169_0": "Paññādhurenāti vipassanābhinivesena.",
  "tika-s0402t:169_1": "Abhiniviṭṭhoti vipassanāmaggaṃ otiṇṇo.",
  "tika-s0402t:169_2": "Tasmiṃ khaṇeti sotāpattimaggakkhaṇe.",
  "tika-s0402t:169_3": "Dhammānusārī nāma paññāsaṅkhātena dhammena ariyamaggasotassa anussaraṇato.",
  "tika-s0402t:169_4": "Kāyasakkhī nāma nāmakāyena sacchikātabbassa nibbānassa sacchikaraṇato.",
  "tika-s0402t:169_5": "Vikkhambhanasamucchedānaṃ vasena dvikkhattuṃ.",
  "tika-s0402t:169_6": "Arūpajjhānehi rūpakāyato,",
  "tika-s0402t:169_7": "aggamaggena sesakāyatoti dvīhi bhāgehi nissakkavacanañcetaṃ.",
  "tika-s0402t:169_8": "Diṭṭhantaṃ patto,",
  "tika-s0402t:169_9": "diṭṭhattā vā pattoti diṭṭhippatto.",
  "tika-s0402t:169_10": "Tattha diṭṭhantaṃ pattoti dassanasaṅkhātassa sotāpattimaggañāṇassa anantaraṃ pattoti attho.",
  "tika-s0402t:169_11": "Diṭṭhattāti catusaccadassanasaṅkhātāya paññāya nirodhassa diṭṭhattā.",
  "tika-s0402t:169_12": "Jhānaphassarahitāya sātisayāya paññāya eva vimuttoti paññāvimutto.",
  "tika-s0402t:169_13": "Sesaṃ vuttanayattā suviññeyyameva.",
  "tika-s0402t:170_0": "50.",
  "tika-s0402t:170_1": "Aṭṭhame na samāti visamā.",
  "tika-s0402t:170_2": "Kāyakammādīnaṃ visamattā tato eva tattha pakkhalanaṃ sulabhanti āha “sapakkhalanaṭṭhenā”ti.",
  "tika-s0402t:170_3": "Nippakkhalanaṭṭhenāti pakkhalanābhāvena.",
  "tika-s0402t:170_4": "Uddhammānīti dhammato apetāni.",
  "tika-s0402t:170_5": "Ubbinayānīti etthāpi eseva nayo.",
  "tika-s0402t:171_0": "51. Navame adhammikāti adhamme niyuttā. Tenāha “niddhammā”ti, dhammarahitāti attho.",
  "tika-s0402t:172_0": "52.",
  "tika-s0402t:172_1": "Dasame gaṇhantīti pavattenti.",
  "tika-s0402t:172_2": "Na ceva aññamaññaṃ saññāpentīti mūlato paṭṭhāya taṃ adhikaraṇaṃ yathā vūpasammati,",
  "tika-s0402t:172_3": "evaṃ aññamaññaṃ itarītare na sammā jānāpenti.",
  "tika-s0402t:172_4": "Saññāpanatthaṃ sannipāte sati tattha yuttapattakaraṇena saññattiyā bhavitabbaṃ,",
  "tika-s0402t:172_5": "te pana saññāpanatthaṃ na sannipatanti.",
  "tika-s0402t:172_6": "Na pekkhāpentīti taṃ adhikaraṇaṃ mūlato paṭṭhāya aññamaññaṃ na pekkhāpenti.",
  "tika-s0402t:172_7": "Asaññattiyeva attanā gahitapakkhassa balaṃ etesanti asaññattibalā.",
  "tika-s0402t:172_8": "Na tathā mantentīti sandiṭṭhiparāmāsiādhānaggāhiduppaṭinissaggibhāvena tathā na mantenti.",
  "tika-s0402t:172_9": "Tenāha “thāmasā”tiādi.",
  "tika-s0402t:172_10": "Uttānatthoyeva kaṇhapakkhe vuttappaṭipakkhena gahetabbattā.",
  "tika-s0402t:173_0": "Parisavaggavaṇṇanā niṭṭhitā.",
  "tika-s0402t:174_0": "Paṭhamapaṇṇāsakaṃ niṭṭhitaṃ.",
  "tika-s0402t:175_0": "2. Dutiyapaṇṇāsakaṃ",
  "tika-s0402t:176_0": "(6) 1. Puggalavaggavaṇṇanā",
  "tika-s0402t:177_0": "53.",
  "tika-s0402t:177_1": "Dutiyapaṇṇāsakassa paṭhame hitaggahaṇena mettā vuttā hoti,",
  "tika-s0402t:177_2": "na karuṇā,",
  "tika-s0402t:177_3": "anukampāgahaṇena pana karuṇāti cakkavattinā saddhiṃ gahitattā “lokānukampāyā”ti na vuttaṃ.",
  "tika-s0402t:177_4": "Nippariyāyato lokānukampā nāma sammāsambuddhādhīnāti.",
  "tika-s0402t:177_5": "Dveti manussadevasampattivasena dve sampattiyo. Tā dve,",
  "tika-s0402t:177_6": "nibbānasampatti cāti tisso.",
  "tika-s0402t:178_0": "54.",
  "tika-s0402t:178_1": "Dutiye bahuso loke na ciṇṇā na pavattā manussāti āciṇṇamanussā.",
  "tika-s0402t:178_2": "Kadācideva hi nesaṃ loke nibbatti abhūtapubbā bhūtāti abbhutamanussā.",
  "tika-s0402t:179_0": "55. Tatiye dasasu cakkavāḷasahassesu anutāpaṃ karoti tassa ekabuddhakhettabhāvato.",
  "tika-s0402t:180_0": "56. Catutthe thūpassa yuttāti dhātuyo pakkhipitvā thūpakaraṇassa yuttā.",
  "tika-s0402t:181_0": "57. Pañcame attano ānubhāvenāti sayambhuñāṇena. Buddhāti buddhavanto.",
  "tika-s0402t:182_0": "58.",
  "tika-s0402t:182_1": "Chaṭṭhe pahīnattā na bhāyatīti attasinehābhāvato na bhāyati.",
  "tika-s0402t:182_2": "Sakkāyadiṭṭhiggahaṇañcettha nidassanamattaṃ,",
  "tika-s0402t:182_3": "attasinehassa paṭighassa tadekaṭṭhasammohassa ca vasena bhāyanaṃ hotīti tesampi pahīnattā na bhāyati,",
  "tika-s0402t:182_4": "aññathā sotāpannādīnaṃ abhayena bhavitabbaṃ siyā.",
  "tika-s0402t:182_5": "Sakkāyadiṭṭhiyā balavattāti ettha ahaṃkārasammohanatādīnampi balavattāti vattabbaṃ.",
  "tika-s0402t:183_0": "59. Sattame assājānīyoti likhanti, usabhājānīyoti pana pāṭhoti.",
  "tika-s0402t:184_0": "61.",
  "tika-s0402t:184_1": "Navame tatthāti antarāpaṇe.",
  "tika-s0402t:184_2": "Ekoti dvīsu kinnaresu eko.",
  "tika-s0402t:184_3": "Ambilikāphalañca addasāti ānetvā sambandho.",
  "tika-s0402t:184_4": "Ambilikāphalanti tintiṇīphalanti vadanti,",
  "tika-s0402t:184_5": "caturambilanti apare.",
  "tika-s0402t:184_6": "Dve attheti pāḷiyaṃ vutte dve atthe.",
  "tika-s0402t:185_0": "62.",
  "tika-s0402t:185_1": "Dasame yathāāraddhe kicce vattamāne antarā eva paṭigamanaṃ paṭivānaṃ,",
  "tika-s0402t:185_2": "natthi etassa paṭivānanti appaṭivāno.",
  "tika-s0402t:185_3": "Tattha asaṃkocappatto.",
  "tika-s0402t:185_4": "Tenāha “anukkaṇṭhito”tiādi.",
  "tika-s0402t:186_0": "63.",
  "tika-s0402t:186_1": "Ekādasame sannivāsanti sahavāsaṃ.",
  "tika-s0402t:186_2": "Yathā asappurisā saha vasantā aññamaññaṃ agāravena anādariyaṃ karonti,",
  "tika-s0402t:186_3": "tappaṭikkhepena sappurisānaṃ sagāravappaṭipattidassanaparamidaṃ suttaṃ daṭṭhabbaṃ.",
  "tika-s0402t:187_0": "64.",
  "tika-s0402t:187_1": "Dvādasame dvīsupi pakkhesūti vivādāpannānaṃ bhikkhūnaṃ dvīsupi pakkhesu.",
  "tika-s0402t:187_2": "Saṃsaramānāti pavattamānā.",
  "tika-s0402t:187_3": "Diṭṭhipaḷāsoti diṭṭhisannissayo paḷāso yugaggāho.",
  "tika-s0402t:187_4": "Āghātentoti āhananto bādhento.",
  "tika-s0402t:187_5": "Anabhirādhanavasenāti yassa uppajjati,",
  "tika-s0402t:187_6": "tassa tadaññesañca atthassa anabhirādhanavasena.",
  "tika-s0402t:187_7": "Sabbampetanti vacīsaṃsāroti sabbampetaṃ.",
  "tika-s0402t:187_8": "Attano citte parisāya ca citteti ānetvā sambandho.",
  "tika-s0402t:188_0": "Puggalavaggavaṇṇanā niṭṭhitā.",
  "tika-s0402t:189_0": "(7) 2. Sukhavaggavaṇṇanā",
  "tika-s0402t:190_0": "65.",
  "tika-s0402t:190_1": "Dutiyassa paṭhame sabbakāmanipphattimūlakaṃ sukhanti anavasesaupabhogaparibhogavatthunipphattihetukaṃ kāmasukhaṃ.",
  "tika-s0402t:190_2": "Pabbajjāmūlakaṃ sukhanti pabbajjāhetukaṃ pavivekasukhaṃ.",
  "tika-s0402t:191_0": "66.",
  "tika-s0402t:191_1": "Dutiye kāmeti pañca kāmaguṇe,",
  "tika-s0402t:191_2": "sabbepi vā tebhūmake dhamme.",
  "tika-s0402t:191_3": "Vuttañhetaṃ “sabbepi tebhūmakā dhammā kamanīyaṭṭhena kāmā”ti.",
  "tika-s0402t:191_4": "Nekkhammaṃ vuccati pabbajjā gharabandhanato nikkhantattā.",
  "tika-s0402t:191_5": "Nibbānameva vā –",
  "tika-s0402t:192_0": "“Pabbajjā paṭhamaṃ jhānaṃ, nibbānañca vipassanā;",
  "tika-s0402t:193_0": "Sabbepi kusalā dhammā, nekkhammanti pavuccare”ti. –",
  "tika-s0402t:194_0": "Hi vuttaṃ.",
  "tika-s0402t:195_0": "67.",
  "tika-s0402t:195_1": "Tatiye upadhī vuccanti pañcupādānakkhandhā,",
  "tika-s0402t:195_2": "tannissitaṃ sukhaṃ upadhisukhaṃ.",
  "tika-s0402t:195_3": "Tappaṭipakkhato nirupadhisukhaṃ lokuttarasukhaṃ.",
  "tika-s0402t:196_0": "68. Catutthe vaṭṭapariyāpannaṃ sukhaṃ vaṭṭasukhaṃ. Nibbānārammaṇaṃ sukhaṃ vivaṭṭasukhaṃ.",
  "tika-s0402t:197_0": "69.",
  "tika-s0402t:197_1": "Pañcame saṃkilesanti saṃkiliṭṭhaṃ.",
  "tika-s0402t:197_2": "Tenāha “vaṭṭagāmisukha”nti.",
  "tika-s0402t:197_3": "Vivaṭṭasukhanti maggaphalasahagataṃ sukhaṃ.",
  "tika-s0402t:198_0": "70.",
  "tika-s0402t:198_1": "Chaṭṭhe ariyānameva sukhaṃ ariyasukhaṃ,",
  "tika-s0402t:198_2": "ariyañca taṃ sukhañcātipi ariyasukhaṃ.",
  "tika-s0402t:198_3": "Anariyānameva sukhaṃ anariyasukhaṃ.",
  "tika-s0402t:198_4": "Anariyañca taṃ sukhañcātipi anariyasukhaṃ.",
  "tika-s0402t:199_0": "71. Sattame tanti cetasikasukhaṃ.",
  "tika-s0402t:200_0": "72.",
  "tika-s0402t:200_1": "Aṭṭhame saha pītiyā vattatīti sappītikaṃ,",
  "tika-s0402t:200_2": "pītisahagataṃ sukhaṃ.",
  "tika-s0402t:200_3": "Sabhāvato virāgato ca natthi etassa pītīti nippītikaṃ sukhaṃ.",
  "tika-s0402t:200_4": "Aṭṭhakathāyaṃ panettha jhānasukhameva uddhaṭaṃ,",
  "tika-s0402t:200_5": "tathā ca “lokiyasappītikasukhato lokiyanippītikasukhaṃ agga”nti vuttaṃ.",
  "tika-s0402t:200_6": "Lokiyanippītikampi hi aggaṃ labbhatevāti bhūmantaraṃ bhinditvā aggabhāvo veditabbo.",
  "tika-s0402t:201_0": "73.",
  "tika-s0402t:201_1": "Navame sātasabhāvameva sukhaṃ sātasukhaṃ,",
  "tika-s0402t:201_2": "na upekkhāsukhaṃ viya asātasabhāvaṃ.",
  "tika-s0402t:201_3": "Kāmañcettha kāyaviññāṇasahagatampi sātasukhameva,",
  "tika-s0402t:201_4": "aṭṭhakathāyaṃ pana “tīsu jhānesu sukha”nteva vuttaṃ.",
  "tika-s0402t:202_0": "74. Dasame samādhisampayuttaṃ sukhaṃ samādhisukhaṃ. Na samādhisampayuttaṃ sukhaṃ asamādhisukhaṃ.",
  "tika-s0402t:203_0": "75. Ekādasame suttantakathā esāti “sappītikaṃ jhānadvaya”nti vuttaṃ.",
  "tika-s0402t:204_0": "77.",
  "tika-s0402t:204_1": "Terasame rūpajjhānaṃ rūpaṃ uttarapadalopena,",
  "tika-s0402t:204_2": "taṃ ārammaṇaṃ etassāti rūpārammaṇaṃ.",
  "tika-s0402t:204_3": "Catutthajjhānaggahaṇaṃ pana yadassa paṭiyogī,",
  "tika-s0402t:204_4": "tena samānayogakkhamadassanaparaṃ.",
  "tika-s0402t:204_5": "Yaṃ kiñci rūpanti yaṃ kiñci ruppanalakkhaṇaṃ rūpaṃ.",
  "tika-s0402t:204_6": "Tappaṭikkhepena arūpaṃ veditabbaṃ.",
  "tika-s0402t:205_0": "Sukhavaggavaṇṇanā niṭṭhitā.",
  "tika-s0402t:206_0": "(8) 3. Sanimittavaggavaṇṇanā",
  "tika-s0402t:207_0": "78- 79.",
  "tika-s0402t:207_1": "Tatiyassa paṭhame nimīyati ettha phalaṃ avasesapaccayehi pakkhipīyati viyāti nimittaṃ,",
  "tika-s0402t:207_2": "kāraṇanti āha “sanimittāti sakāraṇā”ti.",
  "tika-s0402t:207_3": "Dutiyādīsūti dutiyasuttādīsu.",
  "tika-s0402t:207_4": "Eseva nayoti iminā nidānādipadānampi kāraṇapariyāyameva dīpeti.",
  "tika-s0402t:207_5": "Nidadāti phalanti nidānaṃ,",
  "tika-s0402t:207_6": "hinoti phalaṃ patiṭṭhāti etenāti hetu,",
  "tika-s0402t:207_7": "saṅkharoti phalanti saṅkhāro,",
  "tika-s0402t:207_8": "paṭicca etasmā phalaṃ etīti paccayo,",
  "tika-s0402t:207_9": "ruppati niruppati phalaṃ etthāti rūpanti evaṃ nidānādipadānampi hetupariyāyatā veditabbā.",
  "tika-s0402t:208_0": "84. Sattame paccayabhūtāyāti sahajātādipaccayabhūtāya.",
  "tika-s0402t:209_0": "87.",
  "tika-s0402t:209_1": "Dasame samecca sambhuyya paccayehi katoti saṅkhato,",
  "tika-s0402t:209_2": "saṅkhato dhammo ārammaṇaṃ etesanti saṅkhatārammaṇā.",
  "tika-s0402t:209_3": "Maggakkhaṇe na honti nāma pahīyantīti katvā.",
  "tika-s0402t:209_4": "Nāhesunti ettha “vuccantī”ti ajjhāharitabbaṃ.",
  "tika-s0402t:209_5": "Yāva arahattā desanā desitā taṃtaṃsuttapariyosāne “na hontī”ti vuttattā.",
  "tika-s0402t:210_0": "Sanimittavaggavaṇṇanā niṭṭhitā.",
  "tika-s0402t:211_0": "(9) 4. Dhammavaggavaṇṇanā",
  "tika-s0402t:212_0": "88. Catutthassa paṭhame phalasamādhīti catūsupi ariyaphalesu samādhi. Tathā phalapaññā veditabbā.",
  "tika-s0402t:213_0": "89. Dutiye sampayuttadhamme pariggaṇhātīti paggāho. Na vikkhipatīti avikkhepo.",
  "tika-s0402t:214_0": "90.",
  "tika-s0402t:214_1": "Tatiye namanaṭṭhena nāmaṃ.",
  "tika-s0402t:214_2": "Ruppanaṭṭhena rūpaṃ.",
  "tika-s0402t:214_3": "Sammasanacārassa adhippetattā “cattāro arūpakkhandhā”tveva vuttaṃ.",
  "tika-s0402t:214_4": "Tenāha “dhamma-",
  "tika-s0402t:214_5": "koṭṭhāsaparicchedañāṇaṃ nāma kathita”nti.",
  "tika-s0402t:215_0": "91. Catutthe vijānanaṭṭhena vijjā. Vimuccanaṭṭhena vimutti.",
  "tika-s0402t:216_0": "92.",
  "tika-s0402t:216_1": "Pañcame bhavo nāma sassataṃ sadā bhāvato,",
  "tika-s0402t:216_2": "sassatavasena uppajjanadiṭṭhi bhavadiṭṭhi.",
  "tika-s0402t:216_3": "Vibhavo nāma ucchedo vināsanaṭṭhena,",
  "tika-s0402t:216_4": "vibhavavasena uppajjanadiṭṭhi vibhavadiṭṭhi.",
  "tika-s0402t:216_5": "Uttānatthāneva heṭṭhā vuttanayattā.",
  "tika-s0402t:217_0": "95.",
  "tika-s0402t:217_1": "Aṭṭhame dukkhaṃ vaco etasmiṃ vippaṭikūlagāhimhi vipaccanīkasāte anādare puggaleti dubbaco,",
  "tika-s0402t:217_2": "tassa kammaṃ dovacassaṃ,",
  "tika-s0402t:217_3": "tassa dubbacassa puggalassa anādariyavasena pavattā cetanā.",
  "tika-s0402t:217_4": "Tassa bhāvo dovacassatā.",
  "tika-s0402t:217_5": "Tassa bhāvoti ca tassa yathāvuttassa dovacassassa atthibhāvo,",
  "tika-s0402t:217_6": "atthato dovacassameva.",
  "tika-s0402t:217_7": "Vitthārato panesā “tattha katamā dovacassatā?",
  "tika-s0402t:217_8": "Sahadhammike vuccamāne dovacassāya”nti abhidhamme āgatā.",
  "tika-s0402t:217_9": "Sā atthato saṅkhārakkhandho hoti.",
  "tika-s0402t:217_10": "Catunnaṃ vā khandhānaṃ etenākārena pavattānaṃ etaṃ adhivacananti vadanti.",
  "tika-s0402t:218_0": "Pāpayogato pāpā assaddhādayo puggalā etassa mittāti pāpamitto,",
  "tika-s0402t:218_1": "tassa bhāvo pāpamittatā.",
  "tika-s0402t:218_2": "Vitthārato panesā “tattha katamā pāpamittatā?",
  "tika-s0402t:218_3": "Ye te puggalā assaddhā dussīlā appassutā maccharino duppaññā.",
  "tika-s0402t:218_4": "Yā tesaṃ sevanā nisevanā saṃsevanā bhajanā sambhajanā bhatti sambhatti taṃsampavaṅkatā”ti evaṃ āgatā.",
  "tika-s0402t:218_5": "Sāpi atthato dovacassatā viya daṭṭhabbā.",
  "tika-s0402t:218_6": "Yāya hi cetanāya puggalo pāpasampavaṅko nāma hoti,",
  "tika-s0402t:218_7": "sā cetanā cattāropi vā arūpino khandhā tadākārappavattā pāpamittatā.",
  "tika-s0402t:219_0": "96.",
  "tika-s0402t:219_1": "Navame sukhaṃ vaco etasmiṃ padakkhiṇagāhimhi anulomasāte sādare puggaleti subbacotiādinā,",
  "tika-s0402t:219_2": "kalyāṇā saddhādayo puggalā etassa mittāti kalyāṇamittotiādinā vuttavipariyāyena attho veditabbo.",
  "tika-s0402t:220_0": "97.",
  "tika-s0402t:220_1": "Dasame pathavīdhātuādayo sukhadhātukāmadhātuādayo ca etāsveva antogadhāti etāsu kosalle dassite tāsupi",
  "tika-s0402t:220_2": "kosallaṃ dassitameva hotīti “aṭṭhārasa dhātuyo”ti vuttaṃ.",
  "tika-s0402t:220_3": "Dhātūti jānananti iminā aṭṭhārasannaṃ dhātūnaṃ sabhāvaparicchedikā savanadhāraṇasammasanappaṭivedhapaññā vuttā.",
  "tika-s0402t:220_4": "Tattha dhātūnaṃ savanadhāraṇapaññā sutamayā,",
  "tika-s0402t:220_5": "itarā bhāvanāmayā.",
  "tika-s0402t:220_6": "Tatthāpi sammasanapaññā lokiyā.",
  "tika-s0402t:220_7": "Vipassanā hi sā,",
  "tika-s0402t:220_8": "itarā lokuttarā.",
  "tika-s0402t:220_9": "Lakkhaṇādivasena aniccādivasena ca manasikaraṇaṃ manasikāro,",
  "tika-s0402t:220_10": "tattha kosallaṃ manasikārakusalatā.",
  "tika-s0402t:220_11": "Aṭṭhārasannaṃyeva dhātūnaṃ sammasanappaṭivedhapaccavekkhaṇapaññā manasikārakusalatā,",
  "tika-s0402t:220_12": "sā ādimajjhapariyosānavasena tidhā bhinnā.",
  "tika-s0402t:220_13": "Tathā hi sammasanapaññā tassā ādi,",
  "tika-s0402t:220_14": "paṭivedhapaññā majjhe,",
  "tika-s0402t:220_15": "paccavekkhaṇapaññā pariyosānaṃ.",
  "tika-s0402t:221_0": "98.",
  "tika-s0402t:221_1": "Ekādasame āpattiyova āpattikkhandhā.",
  "tika-s0402t:221_2": "Tā pana antarāpattīnaṃ aggahaṇena pañca,",
  "tika-s0402t:221_3": "tāsaṃ gahaṇena satta hontīti āha “pañcannañca sattannañca āpattikkhandhāna”nti.",
  "tika-s0402t:221_4": "Jānananti “imā āpattiyo,",
  "tika-s0402t:221_5": "ettakā āpattiyo,",
  "tika-s0402t:221_6": "evañca tāsaṃ āpajjanaṃ hotī”ti jānanaṃ.",
  "tika-s0402t:221_7": "Evaṃ tippakārena jānanapaññā hi āpattikusalatā nāma.",
  "tika-s0402t:221_8": "Āpattito vuṭṭhāpanappayogatāya kammabhūtā vācā kammavācā,",
  "tika-s0402t:221_9": "tathābhūtā anussāvanavācā.",
  "tika-s0402t:221_10": "“Imāya kammavācāya ito āpattito vuṭṭhānaṃ hoti,",
  "tika-s0402t:221_11": "hontañca paṭhame,",
  "tika-s0402t:221_12": "tatiye vā anussāvane yya-",
  "tika-s0402t:221_13": "kāraṃ patte,",
  "tika-s0402t:221_14": "‘saṃvarissāmī’ti vā pade pariyosite hotī”ti evaṃ taṃ taṃ āpattīhi vuṭṭhānaparicchedajānanapaññā āpattivuṭṭhānakusalatā.",
  "tika-s0402t:221_15": "Vuṭṭhānanti ca yathāpannāya āpattiyā yathā tathā anantarāyatāpādanaṃ.",
  "tika-s0402t:221_16": "Evaṃ vuṭṭhānaggahaṇeneva desanāyapi saṅgaho siddho hoti.",
  "tika-s0402t:222_0": "Dhammavaggavaṇṇanā niṭṭhitā.",
  "tika-s0402t:223_0": "(10) 5. Bālavaggavaṇṇanā",
  "tika-s0402t:224_0": "99.",
  "tika-s0402t:224_1": "Pañcamassa paṭhame anāgataṃ bhāraṃ vahatīti attano asampattaṃ bhāraṃ vahati.",
  "tika-s0402t:224_2": "Atherova samāno therehi vahitabbaṃ bījanaggāhadhammajjhesanādibhāraṃ vahatīti evamettha attho daṭṭhabbo.",
  "tika-s0402t:224_3": "Aṭṭhakathāyaṃ pana yasmā sammajjanādinavavidhaṃ pubbakiccaṃ āṇatteneva kātabbaṃ,",
  "tika-s0402t:224_4": "pātimokkhañca āṇatteneva uddisitabbaṃ,",
  "tika-s0402t:224_5": "tasmā taṃ sabbaṃ vinā āṇattiyā karonto anāgataṃ bhāraṃ vahati nāmāti dassetuṃ “sammajjanī padīpo”tiādi vuttaṃ.",
  "tika-s0402t:224_6": "Yañhi “anujānāmi,",
  "tika-s0402t:224_7": "bhikkhave,",
  "tika-s0402t:224_8": "uposathāgāraṃ sammajjitu”ntiādinā nayena pāḷiyaṃ āgataṃ.",
  "tika-s0402t:224_9": "Aṭṭhakathāsu ca –",
  "tika-s0402t:225_0": "“Sammajjanī padīpo ca, udakaṃ āsanena ca;",
  "tika-s0402t:226_0": "Uposathassa etāni, ‘pubbakaraṇa’nti vuccati.",
  "tika-s0402t:227_0": "“Chandapārisuddhiutukkhānaṃ, bhikkhugaṇanā ca ovādo;",
  "tika-s0402t:228_0": "Uposathassa etāni, ‘pubbakicca’nti vuccatī”ti. –",
  "tika-s0402t:229_0": "Evaṃ dvīhi nāmehi navavidhaṃ pubbakiccaṃ dassitaṃ,",
  "tika-s0402t:229_1": "taṃ akatvā uposathaṃ kātuṃ na vaṭṭati.",
  "tika-s0402t:229_2": "Tasmā “anujānāmi,",
  "tika-s0402t:229_3": "bhikkhave,",
  "tika-s0402t:229_4": "therena bhikkhunā navaṃ bhikkhuṃ āṇāpetu”nti vacanato therena āṇattena agilānena bhikkhunā uposathāgāraṃ sammajjitabbaṃ,",
  "tika-s0402t:229_5": "pānīyaṃ paribhojanīyaṃ upaṭṭhapetabbaṃ,",
  "tika-s0402t:229_6": "āsanaṃ paññāpetabbaṃ,",
  "tika-s0402t:229_7": "padīpo kātabbo,",
  "tika-s0402t:229_8": "akaronto dukkaṭaṃ āpajjati.",
  "tika-s0402t:230_0": "Therenapi patirūpaṃ ñatvā āṇāpetabbaṃ,",
  "tika-s0402t:230_1": "āṇāpentenapi yaṃ kiñci kammaṃ karonto vā sadā kālameva eko vā bhāranittharaṇako vā sarabhāṇakadhammakathikādīsu",
  "tika-s0402t:230_2": "vā aññataro na uposathāgārasammajjanatthaṃ āṇāpetabbo,",
  "tika-s0402t:230_3": "avasesā pana vārena āṇāpetabbā.",
  "tika-s0402t:230_4": "Sace āṇatto sammajjaniṃ tāvakālikampi na labhati,",
  "tika-s0402t:230_5": "sākhābhaṅgaṃ kappiyaṃ kāretvā sammajjitabbaṃ,",
  "tika-s0402t:230_6": "tampi alabhantassa laddhakappiyaṃ hoti.",
  "tika-s0402t:230_7": "Padīpakaraṇepi vuttanayeneva āṇāpetabbo,",
  "tika-s0402t:230_8": "āṇāpentena ca “amukasmiṃ nāma okāse telaṃ vā kapallikā vā atthi,",
  "tika-s0402t:230_9": "taṃ gahetvā karohī”ti vattabbo.",
  "tika-s0402t:230_10": "Sace telādīni natthi,",
  "tika-s0402t:230_11": "pariyesitabbāni.",
  "tika-s0402t:230_12": "Pariyesitvā alabhantassa laddhakappiyaṃ hoti.",
  "tika-s0402t:230_13": "Api ca kapāle aggi jāletabbo.",
  "tika-s0402t:230_14": "Āsanapaññāpanāṇattiyampi vuttanayeneva āṇāpetabbo,",
  "tika-s0402t:230_15": "āṇattena ca sace uposathāgāre āsanāni natthi,",
  "tika-s0402t:230_16": "saṅghikāvāsato āharitvā paññāpetvā puna āharitabbāni,",
  "tika-s0402t:230_17": "āsanesu asati kaṭasārakepi taṭṭikāyopi paññāpetuṃ vaṭṭati,",
  "tika-s0402t:230_18": "tāsupi asati sākhābhaṅgāni kappiyaṃ kāretvā paññāpetabbāni.",
  "tika-s0402t:230_19": "Kappiyakārakaṃ alabhantassa laddhakappiyaṃ hoti.",
  "tika-s0402t:231_0": "Chandapārisuddhīti ettha uposathakaraṇatthaṃ sannipatite saṅghe bahi uposathaṃ katvā āgatena sannipātaṭṭhānaṃ",
  "tika-s0402t:231_1": "gantvā kāyasāmaggiṃ adentena chando dātabbo.",
  "tika-s0402t:231_2": "Yopi gilāno vā kiccappasuto vā,",
  "tika-s0402t:231_3": "tena pārisuddhiṃ dentena chando dātabbo.",
  "tika-s0402t:231_4": "Kathaṃ dātabbo?",
  "tika-s0402t:231_5": "Ekassa bhikkhuno santike “chandaṃ dammi,",
  "tika-s0402t:231_6": "chandaṃ me hara,",
  "tika-s0402t:231_7": "chandaṃ me ārocehī”ti ayamattho kāyena vā vācāya vā ubhayena vā viññāpetabbo.",
  "tika-s0402t:231_8": "Evaṃ dinno hoti chando.",
  "tika-s0402t:231_9": "Akatūposathena pana gilānena vā kiccappasutena vā pārisuddhi dātabbā.",
  "tika-s0402t:231_10": "Kathaṃ dātabbā?",
  "tika-s0402t:231_11": "Ekassa bhikkhuno santike “pārisuddhiṃ dammi,",
  "tika-s0402t:231_12": "pārisuddhiṃ me hara,",
  "tika-s0402t:231_13": "pārisuddhiṃ me ārocehī”ti ayamattho kāyena vā vācāya vā ubhayena vā viññāpetabbo.",
  "tika-s0402t:231_14": "Evaṃ dinnā hoti pārisuddhi.",
  "tika-s0402t:231_15": "Taṃ pana dentena chandopi dātabbo.",
  "tika-s0402t:231_16": "Vuttañhetaṃ bhagavatā –",
  "tika-s0402t:231_17": "“anujānāmi,",
  "tika-s0402t:231_18": "bhikkhave,",
  "tika-s0402t:231_19": "tadahuposathe pārisuddhiṃ dentena chandampi dātuṃ,",
  "tika-s0402t:231_20": "santi saṅghassa karaṇīya”nti.",
  "tika-s0402t:231_21": "Tattha pārisuddhidānaṃ saṅghassapi attanopi uposathakaraṇaṃ sampādeti,",
  "tika-s0402t:231_22": "na avasesaṃ saṅghakiccaṃ.",
  "tika-s0402t:231_23": "Chandadānaṃ saṅghasseva uposathakaraṇañca sesakiccañca sampādeti,",
  "tika-s0402t:231_24": "attano pana uposatho akatoyeva hoti,",
  "tika-s0402t:231_25": "tasmā pārisuddhiṃ dentena chandopi dātabbo.",
  "tika-s0402t:232_0": "Utukkhānanti “hemantādīnaṃ utūnaṃ ettakaṃ atikkantaṃ,",
  "tika-s0402t:232_1": "ettakaṃ avasiṭṭha”nti evaṃ utūnaṃ ācikkhanaṃ.",
  "tika-s0402t:232_2": "Bhikkhugaṇanāti “ettakā bhikkhū uposathagge sannipatitā”ti bhikkhūnaṃ gaṇanā.",
  "tika-s0402t:232_3": "Idampi ubhayaṃ katvāva uposatho kātabbo.",
  "tika-s0402t:232_4": "Ovādoti bhikkhunovādo.",
  "tika-s0402t:232_5": "Na hi bhikkhūnīhi yācitaṃ ovādaṃ anārocetvā uposathaṃ kātuṃ vaṭṭati.",
  "tika-s0402t:232_6": "Bhikkhuniyo hi “sve uposatho”ti āgantvā “ayaṃ uposatho cātuddaso,",
  "tika-s0402t:232_7": "pannaraso”ti pucchitvā puna uposathadivase āgantvā “bhikkhunisaṅgho, ayya,",
  "tika-s0402t:232_8": "bhikkhusaṅghassa pāde vandati,",
  "tika-s0402t:232_9": "ovādūpasaṅkamanañca yācati,",
  "tika-s0402t:232_10": "labhatu kira, ayya,",
  "tika-s0402t:232_11": "bhikkhunisaṅgho ovādūpasaṅkamana”nti evaṃ ovādaṃ yācanti.",
  "tika-s0402t:232_12": "Taṃ ṭhapetvā bālagilānagamiye añño sacepi āraññako hoti,",
  "tika-s0402t:232_13": "appaṭiggahetuṃ na labhati,",
  "tika-s0402t:232_14": "tasmā yena so paṭiggahito,",
  "tika-s0402t:232_15": "tena bhikkhunā uposathagge pātimokkhuddesako bhikkhu evaṃ vattabbo “bhikkhunisaṅgho, bhante,",
  "tika-s0402t:232_16": "bhikkhusaṅghassa pāde vandati,",
  "tika-s0402t:232_17": "ovādūpasaṅkamanañca yācati,",
  "tika-s0402t:232_18": "labhatu kira, bhante,",
  "tika-s0402t:232_19": "bhikkhunisaṅgho ovādūpasaṅkamana”nti.",
  "tika-s0402t:233_0": "Pātimokkhuddesakena vattabbaṃ –",
  "tika-s0402t:233_1": "“atthi koci bhikkhu bhikkhunovādako sammato”ti.",
  "tika-s0402t:233_2": "Sace hoti koci bhikkhu bhikkhunovādako sammato,",
  "tika-s0402t:233_3": "tato tena so vattabbo –",
  "tika-s0402t:233_4": "“itthannāmako bhikkhu bhikkhunovādako sammato,",
  "tika-s0402t:233_5": "taṃ bhikkhunisaṅgho upasaṅkamatū”ti.",
  "tika-s0402t:233_6": "Sace natthi,",
  "tika-s0402t:233_7": "tato tena pucchitabbaṃ –",
  "tika-s0402t:233_8": "“ko āyasmā ussahati bhikkhuniyo ovaditu”nti.",
  "tika-s0402t:233_9": "Sace koci ussahati,",
  "tika-s0402t:233_10": "sopi ca aṭṭhahi aṅgehi samannāgato,",
  "tika-s0402t:233_11": "taṃ tattheva sammannitvā ovādappaṭiggāhako vattabbo –",
  "tika-s0402t:233_12": "“itthannāmo bhikkhu bhikkhunovādako sammato,",
  "tika-s0402t:233_13": "taṃ bhikkhunisaṅgho upasaṅkamatū”ti.",
  "tika-s0402t:233_14": "Sace pana na koci ussahati,",
  "tika-s0402t:233_15": "pātimokkhuddesakena vattabbaṃ –",
  "tika-s0402t:233_16": "“natthi koci bhikkhu bhikkhunovādako sammato,",
  "tika-s0402t:233_17": "pāsādikena bhikkhunisaṅgho sampādetū”ti.",
  "tika-s0402t:233_18": "Ettāvatā hi sikkhattayasaṅgahitaṃ sakalaṃ sāsanaṃ ārocitaṃ hoti.",
  "tika-s0402t:233_19": "Tena bhikkhunā “sādhū”ti sampaṭicchitvā pāṭipade bhikkhunīnaṃ ārocetabbaṃ.",
  "tika-s0402t:233_20": "Pātimokkhampi “na,",
  "tika-s0402t:233_21": "bhikkhave,",
  "tika-s0402t:233_22": "anajjhiṭṭhena pātimokkhaṃ uddisitabbaṃ,",
  "tika-s0402t:233_23": "yo uddiseyya,",
  "tika-s0402t:233_24": "āpatti dukkaṭassā”ti vacanato anāṇattena na uddisitabbaṃ.",
  "tika-s0402t:233_25": "“Therādheyyaṃ pātimokkha”nti hi vacanato saṅghatthero vā pātimokkhaṃ uddiseyya,",
  "tika-s0402t:233_26": "“anujānāmi,",
  "tika-s0402t:233_27": "bhikkhave,",
  "tika-s0402t:233_28": "yo tattha bhikkhu byatto paṭibalo,",
  "tika-s0402t:233_29": "tassādheyyaṃ pātimokkha”nti vacanato navakataro vā therena āṇatto.",
  "tika-s0402t:233_30": "Dutiyādīni uttānatthāneva.",
  "tika-s0402t:234_0": "109.",
  "tika-s0402t:234_1": "Ekādasame na kukkuccāyitabbaṃ kukkuccāyatīti na kukkuccāyituṃ yuttakaṃ kukkuccāyati.",
  "tika-s0402t:234_2": "Sūkaramaṃsaṃ labhitvā “acchamaṃsa”nti kukkuccāyati,",
  "tika-s0402t:234_3": "“sūkaramaṃsa”nti jānantopi “acchamaṃsa”nti kukkuccāyati,",
  "tika-s0402t:234_4": "na paribhuñjatīti vuttaṃ hoti.",
  "tika-s0402t:234_5": "Evaṃ migamaṃsaṃ “dīpimaṃsa”nti,",
  "tika-s0402t:234_6": "kāle santeyeva “kālo natthī”ti,",
  "tika-s0402t:234_7": "appavāretvā “pavāritomhī”ti,",
  "tika-s0402t:234_8": "patte rajasmiṃ apatiteyeva “patita”nti,",
  "tika-s0402t:234_9": "attānaṃ uddissa macchamaṃse akateyeva “maṃ uddissa kata”nti kukkuccāyati.",
  "tika-s0402t:234_10": "Kukkuccāyitabbaṃ na kukkuccāyatīti kukkuccāyituṃ yuttaṃ na kukkuccāyati.",
  "tika-s0402t:234_11": "Acchamaṃsaṃ labhitvā “sūkaramaṃsa”nti na kukkuccāyati,",
  "tika-s0402t:234_12": "“acchamaṃsa”nti jānantopi “sūkaramaṃsa”nti na kukkuccāyati,",
  "tika-s0402t:234_13": "madditvā vītikkamatīti vuttaṃ hoti.",
  "tika-s0402t:234_14": "Evaṃ dīpimaṃsaṃ migamaṃsanti…pe…",
  "tika-s0402t:234_15": "attānaṃ uddissa macchamaṃse kate “maṃ uddissa kata”nti na kukkuccāyatīti evamettha attho daṭṭhabbo.",
  "tika-s0402t:234_16": "Aṭṭhakathāyaṃ pana “na kukkuccāyitabbanti saṅghabhogassa apaṭṭhapanaṃ avicāraṇaṃ na kukkuccāyitabbaṃ nāma,",
  "tika-s0402t:234_17": "taṃ kukkuccāyati.",
  "tika-s0402t:234_18": "Kukkuccāyitabbanti tasseva paṭṭhapanaṃ vicāraṇaṃ,",
  "tika-s0402t:234_19": "taṃ na kukkuccāyatī”ti ettakameva vuttaṃ.",
  "tika-s0402t:234_20": "Tattha saṅghabhogassāti saṅghassa catupaccayaparibhogatthāya dinnakhettavatthutaḷākādikassa,",
  "tika-s0402t:234_21": "tato uppannadhaññahiraññādikassa ca saṅghassa bhogassa.",
  "tika-s0402t:234_22": "Apaṭṭhapananti asaṃvidahanaṃ.",
  "tika-s0402t:234_23": "Tenāha “avicāraṇa”nti.",
  "tika-s0402t:234_24": "Tassevāti yathāvuttasseva saṅghabhogassa.",
  "tika-s0402t:235_0": "Bālavaggavaṇṇanā niṭṭhitā.",
  "tika-s0402t:236_0": "Dutiyapaṇṇāsakaṃ niṭṭhitaṃ.",
  "tika-s0402t:237_0": "3. Tatiyapaṇṇāsakaṃ",
  "tika-s0402t:238_0": "(11) 1. Āsāduppajahavaggavaṇṇanā",
  "tika-s0402t:239_0": "119.",
  "tika-s0402t:239_1": "Tatiyapaṇṇāsakassa paṭhame dukkhena pajahitabbāti duppajahā.",
  "tika-s0402t:239_2": "Duccajātiādīsupi eseva nayo.",
  "tika-s0402t:239_3": "Dvinnaṃ āsānaṃ duccajabhāvo kathaṃ jānitabboti paṭhamaṃ tāva lābhāsāya duccajabhāvaṃ vibhāveti “lābhāsāyā”tiādinā.",
  "tika-s0402t:239_4": "Ubhatobyūḷhanti yuddhatthāya ubhato sannipatitaṃ.",
  "tika-s0402t:239_5": "Pakkhandantīti anuppavisanti.",
  "tika-s0402t:239_6": "Jīvitāsāya duppajahattātiādinā jīvitāsāya duccajabhāvaṃ vibhāveti.",
  "tika-s0402t:240_0": "120.",
  "tika-s0402t:240_1": "Dutiye dullabhāti na sulabhā.",
  "tika-s0402t:240_2": "Iṇaṃ demīti saññaṃ karotīti evaṃ saññaṃ karonto viya hotīti attho.",
  "tika-s0402t:240_3": "Ettha ca “pubbakārīti paṭhamaṃ upakārassa kārako.",
  "tika-s0402t:240_4": "Kataññū katavedīti tena kataṃ ñatvā pacchā kārako.",
  "tika-s0402t:240_5": "Tesu pubbakārī ‘iṇaṃ demī’ti saññaṃ karoti,",
  "tika-s0402t:240_6": "pacchā kārako ‘iṇaṃ jīrāpemī’ti saññaṃ karotī”ti ettakameva idha vuttaṃ.",
  "tika-s0402t:240_7": "Puggalapaṇṇattisaṃvaṇṇanāyaṃ pana –",
  "tika-s0402t:241_0": "“Pubbakārīti paṭhamameva kārako.",
  "tika-s0402t:241_1": "Katavedīti kataṃ vedeti,",
  "tika-s0402t:241_2": "viditaṃ pākaṭaṃ karoti.",
  "tika-s0402t:241_3": "Te agāriyānagāriyehi dīpetabbā.",
  "tika-s0402t:241_4": "Agārikesu hi mātāpitaro pubbakārino nāma,",
  "tika-s0402t:241_5": "puttadhītaro pana mātāpitaro paṭijaggantā abhivādanādīni tesaṃ kurumānā katavedino nāma.",
  "tika-s0402t:241_6": "Anagāriyesu ācariyupajjhāyā pubbakārino nāma,",
  "tika-s0402t:241_7": "antevāsikasaddhivihārikā ācariyupajjhāye paṭijaggantā abhivādanādīni ca tesaṃ kurumānā katavedino nāma.",
  "tika-s0402t:241_8": "Tesaṃ āvibhāvatthāya upajjhāyaposakasoṇattherādīnaṃ vatthūni kathetabbāni.",
  "tika-s0402t:242_0": "“Aparo nayo –",
  "tika-s0402t:242_1": "parena akateyeva upakāre attani kataṃ upakāraṃ anapekkhitvā kārako pubbakārī,",
  "tika-s0402t:242_2": "seyyathāpi mātāpitaro ceva ācariyupajjhāyā ca.",
  "tika-s0402t:242_3": "So dullabho sattānaṃ taṇhābhibhūtattā.",
  "tika-s0402t:242_4": "Parena katassa upakārassa anurūpappavattiṃ attani kataṃ upakāraṃ upakārato jānanto vediyanto kataññukatavedī",
  "tika-s0402t:242_5": "seyyathāpi mātāpituācariyupajjhāyesu sammāpaṭipanno.",
  "tika-s0402t:242_6": "Sopi dullabho sattānaṃ avijjābhibhūtattā.",
  "tika-s0402t:242_7": "Apica akāraṇavacchalo pubbakārī,",
  "tika-s0402t:242_8": "sakāraṇavacchalo kataññukatavedī.",
  "tika-s0402t:242_9": "‘Karissati me’ti evamādikāraṇanirapekkhakiriyo pubbakārī,",
  "tika-s0402t:242_10": "‘karissati me’ti evamādikāraṇasāpekkhakiriyo kataññukatavedī.",
  "tika-s0402t:242_11": "Tamojotiparāyaṇo pubbakārī,",
  "tika-s0402t:242_12": "jotijotiparāyaṇo kataññukatavedī.",
  "tika-s0402t:242_13": "Desetā pubbakārī,",
  "tika-s0402t:242_14": "paṭipajjitā kataññukatavedī.",
  "tika-s0402t:242_15": "Sadevake loke arahaṃ sammāsambuddho pubbakārī,",
  "tika-s0402t:242_16": "ariyasāvako kataññukatavedī”ti vuttaṃ.",
  "tika-s0402t:243_0": "Tattha kāraṇena vinā pavattahitacitto akāraṇavacchalo.",
  "tika-s0402t:243_1": "Anāgatamhi payojanaṃ apekkhamāno “karissati me”tiādinā cittena paṭhamaṃ gahitaṃ tādisaṃ kataṃ upādāya kataññū eva nāma hoti,",
  "tika-s0402t:243_2": "na pubbakārīti adhippāyena “karissati meti evamādikāraṇasāpekkhakiriyo kataññukatavedī”ti vuttaṃ.",
  "tika-s0402t:243_3": "Tamojotiparāyaṇo puññaphalāni anupajīvanto eva puññāni karotīti “pubbakārī”ti vutto.",
  "tika-s0402t:243_4": "Puññaphalaṃ upajīvanto hi kataññupakkhe tiṭṭhati.",
  "tika-s0402t:244_0": "121.",
  "tika-s0402t:244_1": "Tatiye tittoti suhito pariyosito niṭṭhitakiccatāya nirussukko.",
  "tika-s0402t:244_2": "Guṇapāripūriyā hi paripuṇṇo yāvadattho idha titto vutto.",
  "tika-s0402t:244_3": "Tappetāti aññesampi tittikaro.",
  "tika-s0402t:244_4": "Paccekabuddho ca tathāgatasāvako ca khīṇāsavo tittoti ettha paccekabuddho navalokuttaradhammehi sayaṃ titto paripuṇṇo,",
  "tika-s0402t:244_5": "aññaṃ pana tappetuṃ na sakkoti.",
  "tika-s0402t:244_6": "Tassa hi dhammakathāya abhisamayo na hoti,",
  "tika-s0402t:244_7": "sāvakānaṃ pana dhammakathāya aparimāṇānaṃ devamanussānaṃ abhisamayo hoti.",
  "tika-s0402t:244_8": "Evaṃ santepi yasmā te dhammaṃ desentā na attano vacanaṃ katvā kathenti,",
  "tika-s0402t:244_9": "buddhānaṃ vacanaṃ katvā kathenti,",
  "tika-s0402t:244_10": "sotuṃ nisinnaparisāpi –",
  "tika-s0402t:244_11": "“ayaṃ bhikkhu na attanā paṭividdhaṃ dhammaṃ kathetī”ti cittīkāraṃ karoti.",
  "tika-s0402t:244_12": "Iti so cittīkāro buddhānaṃyeva hoti.",
  "tika-s0402t:244_13": "Evaṃ tattha sammāsambuddhova tappetā nāma.",
  "tika-s0402t:244_14": "Yathā hi “asukassa nāma idañcidañca dethā”ti raññā āṇatte kiñcāpi ānetvā denti,",
  "tika-s0402t:244_15": "atha kho rājāva tattha dāyako.",
  "tika-s0402t:244_16": "Yehipi laddhaṃ hoti,",
  "tika-s0402t:244_17": "te “raññā amhākaṃ ṭhānantaraṃ dinnaṃ,",
  "tika-s0402t:244_18": "issariyavibhavo dinno”tveva gaṇhanti,",
  "tika-s0402t:244_19": "na “rājapurisehī”ti evaṃsampadamidaṃ veditabbaṃ.",
  "tika-s0402t:245_0": "122.",
  "tika-s0402t:245_1": "Catutthe duttappayāti atappayā,",
  "tika-s0402t:245_2": "na sakkā kenaci tappetuṃ.",
  "tika-s0402t:245_3": "Yo hi upaṭṭhākakulaṃ vā ñātikulaṃ vā nissāya vasamāno cīvare jiṇṇe tehi dinnaṃ cīvaraṃ nikkhipati,",
  "tika-s0402t:245_4": "na paribhuñjati.",
  "tika-s0402t:245_5": "Punappunaṃ dinnampi gahetvā nikkhipateva.",
  "tika-s0402t:245_6": "Yo ca teneva nayena laddhaṃ laddhaṃ vissajjeti,",
  "tika-s0402t:245_7": "parassa deti,",
  "tika-s0402t:245_8": "punappunaṃ laddhampi tatheva karoti.",
  "tika-s0402t:245_9": "Ime dve puggalā sakaṭehipi paccaye upanentena tappetuṃ na sakkāti duttappayā.",
  "tika-s0402t:246_0": "123.",
  "tika-s0402t:246_1": "Pañcame na vissajjetīti attano akatvā parassa na deti,",
  "tika-s0402t:246_2": "atireke pana sati na nikkhipati,",
  "tika-s0402t:246_3": "parassa deti.",
  "tika-s0402t:246_4": "Tenevāha “sabbaṃyeva paresaṃ na detī”tiādi.",
  "tika-s0402t:246_5": "Idaṃ vuttaṃ hoti “yo bhikkhu upaṭṭhākakulā vā ñātikulā vā jiṇṇacīvaro sāṭakaṃ labhitvā cīvaraṃ katvā paribhuñjati na nikkhipati,",
  "tika-s0402t:246_6": "aggaḷaṃ datvā pārupantopi punapi diyyamāne sahasā nappaṭiggaṇhāti.",
  "tika-s0402t:246_7": "Yo ca laddhaṃ laddhaṃ attanā paribhuñjati,",
  "tika-s0402t:246_8": "paresaṃ na deti.",
  "tika-s0402t:246_9": "Ime dvepi sukhena sakkā tappetunti sutappayā”ti.",
  "tika-s0402t:247_0": "124-127. Chaṭṭhasattamādīni uttānatthāneva.",
  "tika-s0402t:248_0": "Āsāduppajahavaggavaṇṇanā niṭṭhitā.",
  "tika-s0402t:249_0": "(12) 2. Āyācanavaggavaṇṇanā",
  "tika-s0402t:250_0": "131.",
  "tika-s0402t:250_1": "Saddho bhikkhūti saddhāya samannāgato bhikkhu.",
  "tika-s0402t:250_2": "Yo bhikkhu sāriputtamoggallānehi sadisabhāvaṃ pattheti,",
  "tika-s0402t:250_3": "so yehi guṇehi sāriputtamoggallānā etadagge ṭhapitā,",
  "tika-s0402t:250_4": "te guṇe attano abhikaṅkheyyāti āha “yādiso sāriputtatthero paññāyā”tiādi.",
  "tika-s0402t:250_5": "Ito uttari patthento micchā pattheyyāti sāriputtamoggallānānaṃ ye paññādayo guṇā upalabbhanti,",
  "tika-s0402t:250_6": "tato uttari patthento micchā pattheyya.",
  "tika-s0402t:250_7": "Aggasāvakaguṇaparamā hi sāvakaguṇamariyādā.",
  "tika-s0402t:250_8": "Tesaṃ sāvakaguṇānaṃ yadidaṃ aggasāvakaguṇā,",
  "tika-s0402t:250_9": "na tato paraṃ sāvakaguṇā nāma atthi.",
  "tika-s0402t:250_10": "Tenevāha “yaṃ natthi,",
  "tika-s0402t:250_11": "tassa patthitattā”ti.",
  "tika-s0402t:250_12": "Sesamettha uttānameva.",
  "tika-s0402t:251_0": "135.",
  "tika-s0402t:251_1": "Pañcame yassa guṇā khatā upahatā ca,",
  "tika-s0402t:251_2": "so khato upahato nāma hotīti āha “guṇānaṃ khatattā”tiādi.",
  "tika-s0402t:251_3": "Khatattāti chinnattā.",
  "tika-s0402t:251_4": "Upahatattāti naṭṭhattā.",
  "tika-s0402t:251_5": "Tenāha “chinnaguṇaṃ naṭṭhaguṇanti attho”ti.",
  "tika-s0402t:251_6": "Apuññassa pasavo nāma atthato paṭilābhoti āha “pasavatīti paṭilabhatī”ti,",
  "tika-s0402t:251_7": "attano santāne uppādetīti attho.",
  "tika-s0402t:251_8": "Ananupavisitvāti ñāṇena anogāhetvā.",
  "tika-s0402t:251_9": "Sesamettha chaṭṭhādīni ca suviññeyyāneva.",
  "tika-s0402t:252_0": "Āyācanavaggavaṇṇanā niṭṭhitā.",
  "tika-s0402t:253_0": "(13) 3. Dānavaggavaṇṇanā",
  "tika-s0402t:254_0": "142.",
  "tika-s0402t:254_1": "Tatiyassa paṭhame dīyatīti dānaṃ,",
  "tika-s0402t:254_2": "deyyadhammassetaṃ adhivacanaṃ.",
  "tika-s0402t:254_3": "Dīyati anenāti vā dānaṃ,",
  "tika-s0402t:254_4": "pariccāgacetanāyetaṃ adhivacanaṃ.",
  "tika-s0402t:254_5": "Ayaṃ duvidhopi attho idhādhippetoti āha “diyyanakavasena dānānī”tiādi.",
  "tika-s0402t:254_6": "Tattha diyyanakavasenāti dātabbavasena.",
  "tika-s0402t:254_7": "Amatapattipaṭipadanti amatappattihetubhūtaṃ sammāpaṭipadaṃ.",
  "tika-s0402t:255_0": "143-151. Dutiyādīni ca suviññeyyāneva.",
  "tika-s0402t:256_0": "Dānavaggavaṇṇanā niṭṭhitā.",
  "tika-s0402t:257_0": "(14) 4. Santhāravaggavaṇṇanā",
  "tika-s0402t:258_0": "152.",
  "tika-s0402t:258_1": "Catutthassa paṭhame āmisassa ca dhammassa ca alābhena attano parassa ca antare sambhavantassa chiddassa",
  "tika-s0402t:258_2": "vivarassa bhedassa santharaṇaṃ pidahanaṃ saṅgaṇhanaṃ santhāro.",
  "tika-s0402t:258_3": "Ayañhi lokasannivāso alabbhamānena āmisena dhammena cāti dvīhi chiddo.",
  "tika-s0402t:258_4": "Tassa taṃ chiddaṃ yathā na paññāyati,",
  "tika-s0402t:258_5": "evaṃ pīṭhassa viya paccattharaṇena āmisena dhammena ca santharaṇaṃ saṅgaṇhanaṃ santhāroti vuccati.",
  "tika-s0402t:258_6": "Ettha ca āmisena saṅgaho āmisasanthāro nāma.",
  "tika-s0402t:258_7": "Taṃ karontena mātāpitūnaṃ bhikkhugatikassa veyyāvaccakarassa rañño corānañca aggaṃ aggahetvāpi dātuṃ vaṭṭati.",
  "tika-s0402t:258_8": "Āmasitvā dinnehi rājāno ca corā ca anatthampi karonti,",
  "tika-s0402t:258_9": "jīvitakkhayampi pāpenti.",
  "tika-s0402t:258_10": "Anāmasitvā dinnena attamanā honti,",
  "tika-s0402t:258_11": "coranāgavatthuādīni cettha vatthūni kathetabbāni.",
  "tika-s0402t:258_12": "Tāni samantapāsādikāya vinayaṭṭhakathāyaṃ vitthāritāni.",
  "tika-s0402t:258_13": "Sakkaccaṃ uddesadānaṃ pāḷivaṇṇanā dhammakathākathananti evaṃ dhammena saṅgaho dhammasanthāro nāma.",
  "tika-s0402t:259_0": "153-163. Dutiyādīni uttānatthāneva.",
  "tika-s0402t:260_0": "Santhāravaggavaṇṇanā niṭṭhitā.",
  "tika-s0402t:261_0": "(15) 5. Samāpattivaggavaṇṇanā",
  "tika-s0402t:262_0": "164.",
  "tika-s0402t:262_1": "Pañcamassa paṭhame “ito pubbe parikammaṃ pavattaṃ,",
  "tika-s0402t:262_2": "ito paraṃ bhavaṅgaṃ majjhe samāpattī”ti evaṃ saha parikammena appanāparicchedappajānanā paññā samāpattikusalatā.",
  "tika-s0402t:262_3": "Vuṭṭhāne kusalabhāvo vuṭṭhānakusalatā.",
  "tika-s0402t:262_4": "Pageva vuṭṭhānaparicchedakañāṇanti evamettha attho daṭṭhabbo.",
  "tika-s0402t:263_0": "165.",
  "tika-s0402t:263_1": "Dutiye ujuno bhāvo ajjavaṃ,",
  "tika-s0402t:263_2": "ajimhatā akuṭilatā avaṅkatāti attho.",
  "tika-s0402t:263_3": "Abhidhammepi vuttaṃ –",
  "tika-s0402t:263_4": "“tattha katamo ajjavo?",
  "tika-s0402t:263_5": "Yā ajjavatā ajimhatā akuṭilatā avaṅkatā,",
  "tika-s0402t:263_6": "ayaṃ vuccati ajjavo”ti.",
  "tika-s0402t:263_7": "Anajjavañca ajjavappaṭikkhepena veditabbaṃ.",
  "tika-s0402t:263_8": "Gomuttavaṅkatā,",
  "tika-s0402t:263_9": "candalekhāvaṅkatā,",
  "tika-s0402t:263_10": "naṅgalakoṭivaṅkatāti hi tayo anajjavā.",
  "tika-s0402t:263_11": "Ekacco hi bhikkhu paṭhamavaye majjhima-",
  "tika-s0402t:263_12": "pacchimavaye ca ekavīsatiyā anesanāsu chasu ca agocaresu carati,",
  "tika-s0402t:263_13": "ayaṃ gomuttavaṅkatā nāma,",
  "tika-s0402t:263_14": "ādito paṭṭhāya yāva pariyosānā paṭipattiyā vaṅkabhāvato.",
  "tika-s0402t:263_15": "Eko paṭhamavaye pacchimavaye ca catupārisuddhisīlaṃ pūreti,",
  "tika-s0402t:263_16": "lajjī kukkuccako sikkhākāmo hoti,",
  "tika-s0402t:263_17": "majjhimavaye purimasadiso,",
  "tika-s0402t:263_18": "ayaṃ candalekhāvaṅkatā nāma,",
  "tika-s0402t:263_19": "paṭipattiyā majjhaṭṭhāne vaṅkabhāvāpattito.",
  "tika-s0402t:263_20": "Eko paṭhamavayepi majjhimavayepi catupārisuddhisīlaṃ pūreti,",
  "tika-s0402t:263_21": "lajjī kukkuccako sikkhākāmo hoti,",
  "tika-s0402t:263_22": "pacchimavaye purimasadiso,",
  "tika-s0402t:263_23": "ayaṃ naṅgalakoṭivaṅkatā nāma,",
  "tika-s0402t:263_24": "pariyosāne vaṅkabhāvāpattito.",
  "tika-s0402t:263_25": "Eko sabbampetaṃ vaṅkataṃ pahāya tīsu vayesu pesalo lajjī kukkuccako sikkhākāmo hoti,",
  "tika-s0402t:263_26": "tassa yo so ujubhāvo,",
  "tika-s0402t:263_27": "idaṃ ajjavaṃ nāma,",
  "tika-s0402t:263_28": "sabbattha ujubhāvasiddhito.",
  "tika-s0402t:264_0": "Maddavanti ettha “lajjava”ntipi paṭhanti.",
  "tika-s0402t:264_1": "Evaṃ panettha attho –",
  "tika-s0402t:264_2": "“tattha katamo lajjavo?",
  "tika-s0402t:264_3": "Yo hirīyati hirīyitabbena hirīyati pāpakānaṃ akusalānaṃ dhammānaṃ samāpattiyā,",
  "tika-s0402t:264_4": "ayaṃ vuccati lajjavo”ti evaṃ vutto lajjibhāvo lajjavaṃ nāma.",
  "tika-s0402t:264_5": "Idaṃ panettha nibbacanaṃ –",
  "tika-s0402t:264_6": "lajjatīti lajjo, hirimā,",
  "tika-s0402t:264_7": "tassa bhāvo lajjavaṃ,",
  "tika-s0402t:264_8": "hirīti attho.",
  "tika-s0402t:264_9": "Lajjā etassa atthīti lajjī yathā “mālī māyī”ti,",
  "tika-s0402t:264_10": "tassa bhāvo lajjibhāvo,",
  "tika-s0402t:264_11": "sā eva lajjā.",
  "tika-s0402t:265_0": "166.",
  "tika-s0402t:265_1": "Tatiye adhivāsanakhantīti ettha adhivāsanaṃ vuccati khamanaṃ.",
  "tika-s0402t:265_2": "Tañhi paresaṃ dukkaṭaṃ duruttañca paṭivirodhākaraṇena attano upari āropetvā vāsanato “adhivāsana”nti vuccati.",
  "tika-s0402t:265_3": "Adhivāsanalakkhaṇā khanti adhivāsanakhanti.",
  "tika-s0402t:265_4": "Sucisīlatā soraccaṃ.",
  "tika-s0402t:265_5": "Sā hi sobhanakammaratatā.",
  "tika-s0402t:265_6": "Suṭṭhu vā pāpato oratabhāvo viratatāti āha “suratabhāvo”ti.",
  "tika-s0402t:265_7": "Teneva abhidhammepi –",
  "tika-s0402t:266_0": "“Tattha katamaṃ soraccaṃ?",
  "tika-s0402t:266_1": "Yo kāyiko avītikkamo vācasiko avītikkamo kāyikavācasiko avītikkamo,",
  "tika-s0402t:266_2": "idaṃ vuccati soraccaṃ,",
  "tika-s0402t:266_3": "sabbopi sīlasaṃvaro soracca”nti – āgato.",
  "tika-s0402t:267_0": "167.",
  "tika-s0402t:267_1": "Catutthe sakhilo vuccati saṇhavāco,",
  "tika-s0402t:267_2": "tassa bhāvo sākhalyaṃ,",
  "tika-s0402t:267_3": "saṇhavācatā.",
  "tika-s0402t:267_4": "Tenāha “saṇhavācāvasena sammodamānabhāvo”ti.",
  "tika-s0402t:267_5": "Saṇhavācāvasena hi sammodamānassa puggalassa bhāvo nāma saṇhavācatā.",
  "tika-s0402t:267_6": "Teneva abhidhamme –",
  "tika-s0402t:268_0": "“Tattha katamaṃ sākhalyaṃ?",
  "tika-s0402t:268_1": "Yā sā vācā aṇḍakā kakkasā parakaṭukā parābhisajjanī kodhasāmantā asamādhisaṃvattanikā,",
  "tika-s0402t:268_2": "tathārūpiṃ vācaṃ pahāya yā sā vācā nelā kaṇṇasukhā pemanīyā hadayaṅgamā porī bahujanakantā bahujanamanāpā,",
  "tika-s0402t:268_3": "tathārūpiṃ vācaṃ bhāsitā hoti,",
  "tika-s0402t:268_4": "yā tattha saṇhavācatā sakhilavācatā apharusavācatā,",
  "tika-s0402t:268_5": "idaṃ vuccati sākhalya”nti vuttaṃ.",
  "tika-s0402t:269_0": "Tattha aṇḍakāti sadose savaṇe rukkhe niyyāsapiṇḍo,",
  "tika-s0402t:269_1": "ahicchattādīni vā uṭṭhitāni aṇḍakānīti vadanti,",
  "tika-s0402t:269_2": "pheggurukkhassa pana kuthitassa aṇḍāni viya uṭṭhitā cuṇṇapiṇḍiyo vā gaṇṭhiyo vā aṇḍakā.",
  "tika-s0402t:269_3": "Idha pana byāpajjanakakkasādisabhāvato kaṇṭakappaṭibhāgena vācā aṇḍakāti vuttā.",
  "tika-s0402t:269_4": "Padumanāḷaṃ viya sotaṃ ghaṃsayamānā pavisantī kakkasā daṭṭhabbā.",
  "tika-s0402t:269_5": "Kodhena nibbattā tassa parivārabhūtā kodhasāmantā.",
  "tika-s0402t:269_6": "Pure saṃvaddhanārī porī.",
  "tika-s0402t:269_7": "Sā viya sukumārā mudukā vācā porī viyāti porī.",
  "tika-s0402t:269_8": "Saṇhavācatātiādinā taṃ vācaṃ pavattamānaṃ dasseti.",
  "tika-s0402t:270_0": "168.",
  "tika-s0402t:270_1": "Pañcame “avihiṃsāti karuṇāpubbabhāgo”ti ettakameva idha vuttaṃ,",
  "tika-s0402t:270_2": "dīghanikāyaṭṭhakathāya saṅgītisuttavaṇṇanāyaṃ pana “avihiṃsāti karuṇāpi karuṇāpubbabhāgopī”ti vuttaṃ.",
  "tika-s0402t:270_3": "Abhidhammepi “tattha katamā avihiṃsā?",
  "tika-s0402t:270_4": "Yā sattesu karuṇā karuṇāyanā karuṇāyitattaṃ karuṇācetovimutti,",
  "tika-s0402t:270_5": "ayaṃ vuccati avihiṃsā”ti āgataṃ.",
  "tika-s0402t:270_6": "Etthāpi hi yā kāci karuṇā “karuṇā”ti vuttā,",
  "tika-s0402t:270_7": "karuṇācetovimutti pana appanāppattāva.",
  "tika-s0402t:271_0": "Sucisaddato bhāve yakāraṃ ikārassa ca ukārādesaṃ katvā ayaṃ niddesoti āha “socabyaṃ sucibhāvo”ti.",
  "tika-s0402t:271_1": "Ettha ca socabyanti sīlavasena sucibhāvoti vuttaṃ.",
  "tika-s0402t:271_2": "Dīghanikāyaṭṭhakathāya saṅgītisuttavaṇṇanāyaṃ pana “soceyyanti mettāya ca mettāpubbabhāgassa ca vasena sucibhāvo”ti vuttaṃ.",
  "tika-s0402t:271_3": "Teneva abhidhammepi “tattha katamaṃ socabyaṃ?",
  "tika-s0402t:271_4": "Yā sattesu metti mettāyanā mettāyitattaṃ mettācetovimutti,",
  "tika-s0402t:271_5": "idaṃ vuccati socabya”nti niddeso kato.",
  "tika-s0402t:271_6": "Etthāpi hi “mettī”tiādinā yā kāci mettā vuttā,",
  "tika-s0402t:271_7": "mettācetovimutti pana appanāppattāva.",
  "tika-s0402t:272_0": "169-171. Chaṭṭhasattamaaṭṭhamāni heṭṭhā vuttanayāneva.",
  "tika-s0402t:273_0": "172.",
  "tika-s0402t:273_1": "Navame kāmaṃ sampayuttadhammesu thirabhāvopi balaṭṭho eva,",
  "tika-s0402t:273_2": "paṭipakkhehi pana akampanīyataṃ sātisayaṃ balaṭṭhoti vuttaṃ “muṭṭhassacce akampanenā”tiādi.",
  "tika-s0402t:274_0": "173.",
  "tika-s0402t:274_1": "Dasame paccanīkadhammasamanato samatho,",
  "tika-s0402t:274_2": "samādhīti āha “samathoti cittekaggatā”ti.",
  "tika-s0402t:274_3": "Aniccādinā vividhenākārena dassanato passanato vipassanā,",
  "tika-s0402t:274_4": "paññāti āha “saṅkhārapariggāhakañāṇa”nti.",
  "tika-s0402t:275_0": "174.",
  "tika-s0402t:275_1": "Ekādasame dussīlyanti samādinnassa sīlassa bhedakaro vītikkamo.",
  "tika-s0402t:275_2": "Diṭṭhivipattīti “atthi dinna”ntiādinayappavattāya sammādiṭṭhiyā dūsikā micchādiṭṭhīti āha “diṭṭhivipattīti micchādiṭṭhī”ti.",
  "tika-s0402t:276_0": "175.",
  "tika-s0402t:276_1": "Dvādasame sīlasampadāti sabbabhāgato tassa anūnatāpatti paripuṇṇabhāvo sīlasampadā.",
  "tika-s0402t:276_2": "Paripūraṇattho hettha sampadāsaddo.",
  "tika-s0402t:276_3": "Tenevāha “paripuṇṇasīlatā”ti.",
  "tika-s0402t:276_4": "Diṭṭhisampadāti atthikadiṭṭhiādisammādiṭṭhipāripūribhāvena pavattaṃ ñāṇaṃ.",
  "tika-s0402t:276_5": "Tañca kammassakatāsammādiṭṭhiādivasena pañcavidhaṃ hotīti āha “tena kammassakatā”ti.",
  "tika-s0402t:277_0": "176.",
  "tika-s0402t:277_1": "Terasame sīlavisuddhīti visuddhiṃ pāpetuṃ samatthaṃ sīlaṃ,",
  "tika-s0402t:277_2": "cittavisuddhiādiuparivisuddhiyā paccayo bhavituṃ samatthaṃ visuddhasīlanti vuttaṃ hoti.",
  "tika-s0402t:277_3": "Suvisuddhameva hi sīlaṃ tassā padaṭṭhānaṃ hoti.",
  "tika-s0402t:277_4": "Tenāha “sīlavisuddhīhi visuddhisampāpakaṃ sīla”nti.",
  "tika-s0402t:277_5": "Etthāpi visuddhisampāpakanti cittavisuddhiādiuparivisuddhiyā sampāpakanti attho daṭṭhabbo.",
  "tika-s0402t:277_6": "Abhidhamme panāyaṃ “tattha katamā sīlavisuddhi?",
  "tika-s0402t:277_7": "Kāyiko avītikkamo vācasiko avītikkamo kāyikavācasiko avītikkamo,",
  "tika-s0402t:277_8": "ayaṃ vuccati sīlavisuddhī”ti evaṃ vibhattā.",
  "tika-s0402t:278_0": "Diṭṭhivisuddhīti visuddhiṃ pāpetuṃ samatthaṃ dassanañāṇaṃ dassanavisuddhi,",
  "tika-s0402t:278_1": "paramatthavisuddhiṃ nibbānañca pāpetuṃ upanetuṃ samatthaṃ kammassakatañāṇādi sammādassananti attho.",
  "tika-s0402t:278_2": "Tenāha “visuddhisampāpikā…pe…",
  "tika-s0402t:278_3": "pañcavidhāpi vā sammādiṭṭhī”ti.",
  "tika-s0402t:278_4": "Etthāpi visuddhisampāpikāti ñāṇadassanavisuddhiyā dassananibbānasaṅkhātāya paramatthavisuddhiyā ca sampāpikāti evamattho daṭṭhabbo.",
  "tika-s0402t:278_5": "Abhidhamme panāyaṃ “tattha katamā diṭṭhivisuddhi?",
  "tika-s0402t:278_6": "Kammassakatañāṇaṃ,",
  "tika-s0402t:278_7": "saccānulomikaṃ ñāṇaṃ,",
  "tika-s0402t:278_8": "maggassa maggasamaṅgissa ñāṇaṃ,",
  "tika-s0402t:278_9": "phalasamaṅgissa ñāṇa”nti evaṃ vuttaṃ.",
  "tika-s0402t:279_0": "Ettha ca idaṃ akusalakammaṃ no sakaṃ,",
  "tika-s0402t:279_1": "idaṃ pana kammaṃ sakanti evaṃ byatirekato anvayato ca kammassakatajānanañāṇaṃ kammassakatañāṇaṃ.",
  "tika-s0402t:279_2": "Tividhaduccaritañhi attanā katampi parena katampi no sakakammaṃ nāma hoti atthabhañjanato,",
  "tika-s0402t:279_3": "sucaritaṃ sakakammaṃ nāma atthajananato.",
  "tika-s0402t:279_4": "Vipassanāñāṇaṃ pana vacīsaccañca anulometi,",
  "tika-s0402t:279_5": "paramatthasaccañca na vilometīti saccānulomikañāṇanti vuttaṃ.",
  "tika-s0402t:279_6": "Vipassanāñāṇañhi lakkhaṇāni paṭivijjhanatthaṃ ārambhakāle “aniccaṃ dukkhaṃ anattā”ti pavattaṃ vacīsaccañca anulometi,",
  "tika-s0402t:279_7": "tatheva paṭivijjhanato paramatthasaccaṃ nibbānañca na vilometi na virādheti ekanteneva sampāpanato.",
  "tika-s0402t:280_0": "177.",
  "tika-s0402t:280_1": "Cuddasame diṭṭhivisuddhīti paṭhamamaggasammādiṭṭhi vuttā.",
  "tika-s0402t:280_2": "Yathādiṭṭhissa ca padhānanti taṃsampayuttameva vīriyaṃ.",
  "tika-s0402t:280_3": "Teneva dīghanikāyaṭṭhakathāyaṃ “diṭṭhivisuddhīti ñāṇadassanaṃ kathitaṃ.",
  "tika-s0402t:280_4": "Yathādiṭṭhissa ca padhānanti taṃsampayuttameva vīriya”nti vuttaṃ.",
  "tika-s0402t:280_5": "Ettha hi ñāṇadassananti ñāṇabhūtaṃ dassanaṃ.",
  "tika-s0402t:280_6": "Tena dassanamaggaṃ vadati.",
  "tika-s0402t:280_7": "Taṃsampayuttameva vīriyanti paṭhamamaggasampayuttavīriyamāha.",
  "tika-s0402t:280_8": "Apica diṭṭhivisuddhīti sabbāpi maggasammādiṭṭhi.",
  "tika-s0402t:280_9": "Yathādiṭṭhissa ca padhānanti taṃsampayuttameva vīriyaṃ.",
  "tika-s0402t:280_10": "Teneva dīghanikāyaṭṭhakathāyaṃ “apica purimapadena catumaggañāṇaṃ,",
  "tika-s0402t:280_11": "pacchimapadena taṃsampayuttaṃ vīriya”nti vuttaṃ.",
  "tika-s0402t:281_0": "Atha vā diṭṭhīvisuddhīti kammassakatañāṇādisaṅkhātā sabbāpi sammādiṭṭhi vuttā.",
  "tika-s0402t:281_1": "Yathādiṭṭhissa ca padhānanti yo cetasiko vīriyārambho…pe…",
  "tika-s0402t:281_2": "sammāvāyāmoti.",
  "tika-s0402t:281_3": "Ayameva pāḷiyā sameti.",
  "tika-s0402t:281_4": "Abhidhamme hi “diṭṭhivisuddhi kho panāti yā paññā pajānanā…pe…",
  "tika-s0402t:281_5": "amoho dhammavicayo sammādiṭṭhi.",
  "tika-s0402t:281_6": "Yathādiṭṭhissa ca padhānanti yo cetasiko vīriyārambho…pe…",
  "tika-s0402t:281_7": "sammāvāyāmo”ti evamayaṃ duko vibhatto.",
  "tika-s0402t:281_8": "Teneva abhidhammaṭṭhakathāyaṃ “yā paññā pajānanātiādīhi heṭṭhā vuttāni kammassakatañāṇādīneva cattāri ñāṇāni vibhattāni.",
  "tika-s0402t:281_9": "‘Yo cetasiko vīriyārambho’tiādīhi padehi niddiṭṭhaṃ vīriyaṃ gahitaṃ paññāya lokiyaṭṭhāne lokiyaṃ,",
  "tika-s0402t:281_10": "lokuttaraṭṭhāne lokuttara”nti vuttaṃ.",
  "tika-s0402t:282_0": "Idhāpi visuddhisampāpikā catumaggasammādiṭṭhi,",
  "tika-s0402t:282_1": "pañcavidhāpi vā sammādiṭṭhi diṭṭhivisuddhīti adhippāyena “diṭṭhivisuddhīti visuddhisampāpikā sammādiṭṭhiyevā”ti vuttaṃ.",
  "tika-s0402t:282_2": "Heṭṭhimamaggasampayuttaṃ vīriyanti idaṃ pana “yathādiṭṭhissa ca padhānanti paṭhamamaggasampayuttaṃ vīriyanti vutta”nti adhippāyena vadati.",
  "tika-s0402t:282_3": "Ettha ca taṃtaṃbhāṇakānaṃ matabhedenāyaṃ vaṇṇanābhedoti na aṭṭhakathāvacanānaṃ aññamaññavirodho saṅkitabbo.",
  "tika-s0402t:282_4": "Atha yathādiṭṭhissa ca padhānanti heṭṭhimamaggasampayuttameva vīriyaṃ kasmā vuttanti āha “tañhi tassā diṭṭhiyā anurūpattā”tiādi.",
  "tika-s0402t:282_5": "Tattha tassā diṭṭhiyāti heṭṭhimamaggasampayuttāya diṭṭhiyā.",
  "tika-s0402t:282_6": "Yathādiṭṭhissāti anurūpadiṭṭhissa kalyāṇadiṭṭhissa nibbattitappakāradiṭṭhissa vā nibbattetabbapadhānānurūpadiṭṭhissa",
  "tika-s0402t:282_7": "yathādiṭṭhippavattakiriyassa vāti evampettha atthaṃ saṃvaṇṇayanti.",
  "tika-s0402t:283_0": "178.",
  "tika-s0402t:283_1": "Pannarasame samattaṃ tussanaṃ titti santuṭṭhi,",
  "tika-s0402t:283_2": "natthi etassa santuṭṭhīti asantuṭṭhi,",
  "tika-s0402t:283_3": "asantuṭṭhissa bhāvo asantuṭṭhitā.",
  "tika-s0402t:283_4": "Yā kusalānaṃ dhammānaṃ bhāvanāya asantuṭṭhassa bhiyyokamyatā,",
  "tika-s0402t:283_5": "tassā etaṃ adhivacanaṃ.",
  "tika-s0402t:283_6": "Tāya hi samaṅgibhūto puggalo sīlaṃ pūretvā jhānaṃ uppādeti,",
  "tika-s0402t:283_7": "jhānaṃ labhitvā vipassanaṃ ārabhati,",
  "tika-s0402t:283_8": "āraddhavipassako arahattaṃ aggahetvā antarā vosānaṃ nāpajjati,",
  "tika-s0402t:283_9": "“alamettāvatā katamettāvatā”ti saṅkocaṃ na pāpuṇāti.",
  "tika-s0402t:283_10": "Tenāha “aññatra arahattamaggā kusalesu dhammesu asantuṭṭhibhāvo”ti.",
  "tika-s0402t:283_11": "Tatra aññatra arahattamaggāti arahattamaggasampattaṃ vināti attho.",
  "tika-s0402t:283_12": "“Appaṭivānitā ca padhānasmi”nti idaṃ heṭṭhā vuttanayattā uttānatthamevāti na vibhattaṃ.",
  "tika-s0402t:284_0": "179.",
  "tika-s0402t:284_1": "Soḷasame muṭṭhā naṭṭhā sati etassāti muṭṭhassati,",
  "tika-s0402t:284_2": "tassa bhāvo muṭṭhassaccanti āha “muṭṭhassaccanti muṭṭhassatibhāvo”ti.",
  "tika-s0402t:284_3": "Muṭṭhassatibhāvoti ca satippaṭipakkho dhammo,",
  "tika-s0402t:284_4": "na satiyā abhāvamattaṃ.",
  "tika-s0402t:284_5": "Asampajaññanti “tattha katamaṃ asampajaññaṃ?",
  "tika-s0402t:284_6": "Yaṃ aññāṇaṃ adassanaṃ…pe…",
  "tika-s0402t:284_7": "avijjālaṅghī moho akusalamūla”nti evaṃ vuttā avijjāyeva.",
  "tika-s0402t:284_8": "Tathā hi vijjāpaṭipakkho avijjā vijjāya pahātabbato,",
  "tika-s0402t:284_9": "evaṃ sampajaññappaṭipakkho asampajaññaṃ.",
  "tika-s0402t:284_10": "Yasmā pana sampajaññappaṭipakkhe sati tassa vasena ñāṇassa abhāvo hoti,",
  "tika-s0402t:284_11": "tasmā vuttaṃ “aññāṇabhāvo”ti.",
  "tika-s0402t:285_0": "180.",
  "tika-s0402t:285_1": "Sattarasame apilāpanalakkhaṇā satīti udake lābu viya yena cittaṃ ārammaṇe pilavitvā viya tiṭṭhati,",
  "tika-s0402t:285_2": "na ogāhati,",
  "tika-s0402t:285_3": "taṃ pilāpanaṃ.",
  "tika-s0402t:285_4": "Na pilāpanaṃ apilāpanaṃ,",
  "tika-s0402t:285_5": "taṃ lakkhaṇaṃ sabhāvo etissāti apilāpanalakkhaṇā.",
  "tika-s0402t:286_0": "Samāpattivaggavaṇṇanā niṭṭhitā.",
  "tika-s0402t:287_0": "Tatiyapaṇṇāsakaṃ niṭṭhitaṃ.",
  "tika-s0402t:288_0": "1. Kodhapeyyālaṃ",
  "tika-s0402t:289_0": "181.",
  "tika-s0402t:289_1": "Ito paresu kodhavaggādīsu upanandhanalakkhaṇoti kujjhanavasena “akkocchi maṃ avadhi ma”ntiādinā cittapariyonandhanalakkhaṇo.",
  "tika-s0402t:289_2": "Pubbakālikaṃ kodhaṃ upanayhati bandhati,",
  "tika-s0402t:289_3": "kujjhanākāraṃ pabandhati ghaṭeti.",
  "tika-s0402t:289_4": "Āghātavatthunā cittaṃ bandhantī viya hotīti aparakālo kodho upanāho.",
  "tika-s0402t:289_5": "Suṭṭhu kataṃ kāraṇaṃ upakāro sukatakāraṇaṃ,",
  "tika-s0402t:289_6": "tassa pubbakāritālakkhaṇassa guṇassa makkhanaṃ udakapuñchaniyā viya sarīrānugatassa udakassa puñchanaṃ",
  "tika-s0402t:289_7": "vināsanaṃ lakkhaṇametassāti sukatakaraṇamakkhanalakkhaṇo.",
  "tika-s0402t:289_8": "Tathā hi so paresaṃ guṇānaṃ makkhanaṭṭhena makkhoti vuccati.",
  "tika-s0402t:289_9": "Bahussutepi puggale ajjhotthariṃsu,",
  "tika-s0402t:289_10": "“īdisassa ca bahussutassa aniyatā gahitā,",
  "tika-s0402t:289_11": "tava ca mama ca ko viseso”tiādinā nayena uppajjamāno yugaggāhī palāsoti āha “yugaggāhalakkhaṇo palāso”ti.",
  "tika-s0402t:289_12": "Tattha yugaggāho nāma samadhuraggāho,",
  "tika-s0402t:289_13": "asamampi attanā samaṃ katvā gaṇhanaṃ.",
  "tika-s0402t:289_14": "Palāsatīti palāso,",
  "tika-s0402t:289_15": "paresaṃ guṇe ḍaṃsitvā dantehi viya chinditvā attano guṇehi same karotīti attho.",
  "tika-s0402t:290_0": "Usūyanalakkhaṇāti paresaṃ sakkārādīni khiyyanalakkhaṇā.",
  "tika-s0402t:290_1": "Maccherassa bhāvo macchariyaṃ.",
  "tika-s0402t:290_2": "Tañca āvāsamacchariyādivasena pañcavidhanti āha “pañcamaccherabhāvo macchariya”nti.",
  "tika-s0402t:290_3": "Maccharāyanalakkhaṇanti attano sampattiyā parehi sādhāraṇabhāve asahanalakkhaṇaṃ.",
  "tika-s0402t:290_4": "Katappaṭicchādanalakkhaṇāti katapāpappaṭicchādanalakkhaṇā.",
  "tika-s0402t:290_5": "Kerāṭikabhāvena uppajjamānaṃ sāṭheyyanti āha “kerāṭikalakkhaṇaṃ sāṭheyya”nti.",
  "tika-s0402t:290_6": "Aññathā attano pavedanapuggalo kerāṭiko nekatikavāṇijoti vadanti.",
  "tika-s0402t:290_7": "Kerāṭiko hi puggalo ānandamaccho viya hoti.",
  "tika-s0402t:291_0": "187.",
  "tika-s0402t:291_1": "Yathābhataṃ nikkhitto evaṃ nirayeti yathā ābhataṃ kañci āharitvā ṭhapito,",
  "tika-s0402t:291_2": "evaṃ attano kammunā nikkhitto niraye ṭhapitoyevāti attho.",
  "tika-s0402t:292_0": "2. Akusalapeyyālaṃ",
  "tika-s0402t:293_0": "191- 200.",
  "tika-s0402t:293_1": "Dukkhassa vaḍḍhi etesanti dukkhavaḍḍhikā.",
  "tika-s0402t:293_2": "Ye hi dukkhaṃ vaḍḍhenti,",
  "tika-s0402t:293_3": "punappunaṃ uppādenti,",
  "tika-s0402t:293_4": "dukkhassa vaḍḍhi tesaṃ atthīti evaṃ vuttaṃ.",
  "tika-s0402t:293_5": "Sukhavaḍḍhikāti etthāpi eseva nayo.",
  "tika-s0402t:294_0": "3. Vinayapeyyālaṃ",
  "tika-s0402t:295_0": "201.",
  "tika-s0402t:295_1": "Atthavaseti vuddhivisese ānisaṃsavisese.",
  "tika-s0402t:295_2": "Tesaṃ pana sikkhāpadapaññattikāraṇattā āha “dve kāraṇāni sandhāyā”ti.",
  "tika-s0402t:295_3": "Atthoyeva vā atthavaso,",
  "tika-s0402t:295_4": "dve atthe dve kāraṇānīti vuttaṃ hoti.",
  "tika-s0402t:295_5": "Atha vā attho phalaṃ tadadhīnavuttitāya vaso etassāti atthavaso,",
  "tika-s0402t:295_6": "kāraṇanti evampettha attho daṭṭhabbo.",
  "tika-s0402t:295_7": "Yathā “anabhijjhā dhammapada”nti vutte anabhijjhā eko dhammakoṭṭhāsoti attho hoti.",
  "tika-s0402t:295_8": "Evamidhāpi sikkhāpadanti sikkhākoṭṭhāso sikkhāya eko padesoti ayamettha attho daṭṭhabboti āha “sikkhāpadaṃ paññattanti sikkhākoṭṭhāso ṭhapito”ti.",
  "tika-s0402t:296_0": "Saṅghasuṭṭhu nāma saṅghassa suṭṭhubhāvo “suṭṭhu devā”ti āgataṭṭhāne viya “suṭṭhu,",
  "tika-s0402t:296_1": "bhante”ti vacanasampaṭicchanabhāvo.",
  "tika-s0402t:296_2": "Tenāha “saṅghasuṭṭhutāyāti saṅghassa suṭṭhubhāvāyā”tiādi.",
  "tika-s0402t:296_3": "Dummaṅkūnaṃ puggalānaṃ niggahāyāti dummaṅkū nāma dussīlapuggalā.",
  "tika-s0402t:296_4": "Ye maṅkutaṃ āpādiyamānāpi dukkhena āpajjanti,",
  "tika-s0402t:296_5": "vītikkamaṃ karontā vā katvā vā na lajjanti,",
  "tika-s0402t:296_6": "tesaṃ niggahatthāya.",
  "tika-s0402t:296_7": "Te hi sikkhāpade asati “kiṃ tumhehi diṭṭhaṃ,",
  "tika-s0402t:296_8": "kiṃ sutaṃ,",
  "tika-s0402t:296_9": "kiṃ amhehi kataṃ,",
  "tika-s0402t:296_10": "katarasmiṃ vatthusmiṃ katamaṃ āpattiṃ ropetvā amhe niggaṇhathā”ti saṅghaṃ viheṭhessanti,",
  "tika-s0402t:296_11": "sikkhāpade pana sati tesaṃ saṅgho sikkhāpadaṃ dassetvā dhammena vinayena satthusāsanena niggahessati.",
  "tika-s0402t:296_12": "Tena vuttaṃ “dummaṅkūnaṃ puggalānaṃ niggahāyā”ti.",
  "tika-s0402t:297_0": "Pesalānaṃ bhikkhūnaṃ phāsuvihārāyāti pesalānaṃ piyasīlānaṃ bhikkhūnaṃ phāsuvihāratthāya.",
  "tika-s0402t:297_1": "Piyasīlā hi bhikkhū kattabbākattabbaṃ sāvajjānavajjaṃ velaṃ mariyādaṃ ajānantā sikkhattayapāripūriyā ghaṭamānā kilamanti,",
  "tika-s0402t:297_2": "ubbāḷhā honti,",
  "tika-s0402t:297_3": "kattabbākattabbaṃ pana sāvajjānavajjaṃ velaṃ mariyādañca ñatvā sikkhattayapāripūriyā ghaṭentā na kilamanti,",
  "tika-s0402t:297_4": "na ubbāḷhā honti.",
  "tika-s0402t:297_5": "Tena tesaṃ sikkhāpadappaññāpanā phāsuvihārāya saṃvattati.",
  "tika-s0402t:297_6": "Yo vā dummaṅkūnaṃ puggalānaṃ niggaho,",
  "tika-s0402t:297_7": "sveva etesaṃ phāsuvihāro.",
  "tika-s0402t:297_8": "Dussīlapuggale nissāya hi uposatho na tiṭṭhati,",
  "tika-s0402t:297_9": "pavāraṇā na tiṭṭhati,",
  "tika-s0402t:297_10": "saṅghakammāni nappavattanti,",
  "tika-s0402t:297_11": "sāmaggī na hoti,",
  "tika-s0402t:297_12": "bhikkhū anekaggā uddesaparipucchākammaṭṭhānādīni anuyuñjituṃ na sakkonti.",
  "tika-s0402t:297_13": "Dussīlesu pana niggahitesu sabbopi ayaṃ upaddavo na hoti,",
  "tika-s0402t:297_14": "tato pesalā bhikkhū phāsu viharanti.",
  "tika-s0402t:297_15": "Evaṃ “pesalānaṃ bhikkhūnaṃ phāsuvihārāyā”ti ettha dvidhā attho veditabbo.",
  "tika-s0402t:298_0": "“Na vo ahaṃ, cunda,",
  "tika-s0402t:298_1": "diṭṭhadhammikānaṃyeva āsavānaṃ saṃvarāya dhammaṃ desemī”ti ettha vivādamūlabhūtā kilesā āsavāti āgatā.",
  "tika-s0402t:299_0": "“Yena devūpapatyassa, gandhabbo vā vihaṅgamo;",
  "tika-s0402t:300_0": "Yakkhattaṃ yena gaccheyyaṃ, manussattañca abbaje;",
  "tika-s0402t:301_0": "Te mayhaṃ āsavā khīṇā, viddhastā vinaḷīkatā”ti. –",
  "tika-s0402t:302_0": "Ettha tebhūmakaṃ kammaṃ avasesā ca akusalā dhammā.",
  "tika-s0402t:302_1": "Idha pana parūpavādavippaṭisāravadhabandhanādayo ceva apāyadukkhabhūtā ca nānappakārā upaddavā āsavāti āha –",
  "tika-s0402t:302_2": "“diṭṭhadhamme imasmiṃyeva attabhāve vītikkamapaccayā paṭiladdhabbāna”ntiādi.",
  "tika-s0402t:302_3": "Yadi hi bhagavā sikkhāpadaṃ na paññāpeyya,",
  "tika-s0402t:302_4": "tato asaddhammappaṭisevanaadinnādānapāṇātipātādihetu ye uppajjeyyuṃ parūpavādādayo diṭṭhadhammikā nānappakārā anatthā,",
  "tika-s0402t:302_5": "ye ca tannimittameva nirayādīsu nibbattassa paññavidhabandhanakammakāraṇādivasena mahādukkhānubhavanappakārā anatthā,",
  "tika-s0402t:302_6": "te sandhāya idaṃ vuttaṃ “diṭṭhadhammikānaṃ āsavānaṃ saṃvarāya samparāyikānaṃ āsavānaṃ paṭighātāyā”ti.",
  "tika-s0402t:302_7": "Diṭṭhadhammo vuccati paccakkho attabhāvo,",
  "tika-s0402t:302_8": "tattha bhavā diṭṭhadhammikā.",
  "tika-s0402t:302_9": "Samparetabbato pecca gantabbato samparāyo, paraloko,",
  "tika-s0402t:302_10": "tattha bhavā samparāyikā.",
  "tika-s0402t:303_0": "Akusalaverānanti pāṇātipātādipañcaduccaritānaṃ.",
  "tika-s0402t:303_1": "Tāni verakāraṇattā “verānī”ti vuccanti,",
  "tika-s0402t:303_2": "puggalesu pana uppajjamānāni verāni.",
  "tika-s0402t:303_3": "Te eva vā dukkhadhammāti heṭṭhā vuttā vadhabandhanādayo.",
  "tika-s0402t:303_4": "Tesaṃ pakkhupacchedanatthāyāti tesaṃ pāpicchānaṃ pakkhupacchedāya gaṇabhojanasadisaṃ sikkhāpadaṃ paññattaṃ.",
  "tika-s0402t:303_5": "Paṇḍitamanussānanti lokiyaparikkhakajanānaṃ.",
  "tika-s0402t:303_6": "Te hi sikkhāpadapaññattiyā sati sikkhāpadapaññattiṃ ñatvā vā yathāpaññattaṃ paṭipajjamāne bhikkhū disvā vā –",
  "tika-s0402t:303_7": "“yāni vata loke mahājanassa rajjanadussanamuyhanaṭṭhānāni,",
  "tika-s0402t:303_8": "tehi ime samaṇā sakyaputtiyā ārakā viharanti,",
  "tika-s0402t:303_9": "dukkaraṃ vata karonti,",
  "tika-s0402t:303_10": "bhāriyaṃ vata karontī”ti pasādaṃ āpajjanti vinayapiṭake potthakaṃ disvā micchādiṭṭhikatavedibrāhmaṇo viya.",
  "tika-s0402t:303_11": "Uparūparipasādabhāvāyāti bhiyyo bhiyyo pasāduppādanatthaṃ.",
  "tika-s0402t:303_12": "Yepi hi sāsane pasannā kulaputtā,",
  "tika-s0402t:303_13": "tepi sikkhāpadapaññattiṃ vā ñatvā yathāpaññattaṃ paṭipajjamāne bhikkhū vā disvā “aho, ayyā,",
  "tika-s0402t:303_14": "dukkarakārino,",
  "tika-s0402t:303_15": "ye yāvajīvaṃ ekabhattaṃ brahmacariyaṃ vinayasaṃvaraṃ anupālentī”ti bhiyyo bhiyyo pasīdanti.",
  "tika-s0402t:304_0": "Saddhammassa ciraṭṭhitatthanti pariyattisaddhammo,",
  "tika-s0402t:304_1": "paṭipattisaddhammo,",
  "tika-s0402t:304_2": "adhigamasaddhammoti tividhassapi saddhammassa ciraṭṭhitatthaṃ.",
  "tika-s0402t:304_3": "Tattha piṭakattayasaṅgahitaṃ sabbampi buddhavacanaṃ pariyattisaddhammo nāma.",
  "tika-s0402t:304_4": "Terasa dhutaguṇā,",
  "tika-s0402t:304_5": "cuddasa khandhakavattāni,",
  "tika-s0402t:304_6": "dveasīti mahāvattāni,",
  "tika-s0402t:304_7": "sīlasamādhivipassanāti ayaṃ paṭipattisaddhammo nāma.",
  "tika-s0402t:304_8": "Cattāro ariyamaggā cattāri ca sāmaññaphalāni nibbānañcāti ayaṃ adhigamasaddhammo nāma.",
  "tika-s0402t:304_9": "So sabbo yasmā sikkhāpadapaññattiyā sati bhikkhū sikkhāpadañca tassa vibhaṅgañca tadatthajotanatthaṃ aññañca buddhavacanaṃ pariyāpuṇanti,",
  "tika-s0402t:304_10": "yathāpaññattañca paṭipajjamānā paṭipattiṃ pūretvā paṭipattiyā adhigantabbaṃ lokuttaradhammaṃ adhigacchanti,",
  "tika-s0402t:304_11": "tasmā sikkhāpadapaññattiyā ciraṭṭhitiko hoti.",
  "tika-s0402t:305_0": "Pañcavidhassapi vinayassāti tadaṅgavinayādivasena pañcappakārassa vinayassa.",
  "tika-s0402t:305_1": "Vinayaṭṭhakathāyaṃ pana sikkhāpadapaññattiyā sati saṃvaravinayo ca pahānavinayo ca samathavinayo ca paññattivinayo",
  "tika-s0402t:305_2": "cāti catubbidhopi vinayo anuggahito hoti upatthambhito supatthambhito.",
  "tika-s0402t:305_3": "Tena vuttaṃ “vinayānuggahāyā”ti.",
  "tika-s0402t:305_4": "Tattha saṃvaravinayoti sīlasaṃvaro,",
  "tika-s0402t:305_5": "satisaṃvaro,",
  "tika-s0402t:305_6": "ñāṇasaṃvaro,",
  "tika-s0402t:305_7": "khantisaṃvaro,",
  "tika-s0402t:305_8": "vīriyasaṃvaroti pañcavidhopi saṃvaro yathāsakaṃ saṃvaritabbānaṃ vinetabbānañca kāyaduccaritādīnaṃ saṃvaraṇato saṃvaro,",
  "tika-s0402t:305_9": "vinayanato vinayoti vuccati.",
  "tika-s0402t:305_10": "Pahānavinayoti tadaṅgappahānaṃ,",
  "tika-s0402t:305_11": "vikkhambhanappahānaṃ,",
  "tika-s0402t:305_12": "samucchedappahānaṃ,",
  "tika-s0402t:305_13": "paṭippassaddhippahānaṃ,",
  "tika-s0402t:305_14": "nissaraṇappahānanti pañcavidhampi pahānaṃ yasmā cāgaṭṭhena pahānaṃ,",
  "tika-s0402t:305_15": "vinayanaṭṭhena vinayo,",
  "tika-s0402t:305_16": "tasmā pahānavinayoti vuccati.",
  "tika-s0402t:305_17": "Samathavinayoti satta adhikaraṇasamathā.",
  "tika-s0402t:305_18": "Paññattivinayoti sikkhāpadameva.",
  "tika-s0402t:305_19": "Sikkhāpadapaññattiyā hi vijjamānāya eva sikkhāpadasambhavato sikkhāpadasaṅkhāto paññattivinayoti sikkhāpadapaññattiyā anuggahito hoti.",
  "tika-s0402t:306_0": "202- 230.",
  "tika-s0402t:306_1": "Bhikkhūnaṃ pañcāti nidānapārājikasaṅghādisesāniyatavitthāruddesavasena pañca bhikkhūnaṃ uddesā.",
  "tika-s0402t:306_2": "Bhikkhunīnaṃ cattāroti bhikkhūnaṃ vuttesu aniyatuddesaṃ ṭhapetvā avasesā cattāro.",
  "tika-s0402t:307_0": "Ehibhikkhūpasampadāti “ehi bhikkhū”ti vacanamattena paññattaupasampadā.",
  "tika-s0402t:307_1": "Bhagavā hi ehibhikkhubhāvāya upanissayasampannaṃ puggalaṃ disvā rattapaṃsukūlantarato suvaṇṇavaṇṇaṃ dakkhiṇahatthaṃ",
  "tika-s0402t:307_2": "nīharitvā brahmaghosaṃ nicchārento “ehi bhikkhu,",
  "tika-s0402t:307_3": "cara brahmacariyaṃ sammā dukkhassa antakiriyāyā”ti vadati.",
  "tika-s0402t:307_4": "Tassa saheva bhagavato vacanena gihiliṅgaṃ antaradhāyati,",
  "tika-s0402t:307_5": "pabbajjā ca upasampadā ca ruhati,",
  "tika-s0402t:307_6": "bhaṇḍu kāsāvavasano hoti –",
  "tika-s0402t:307_7": "ekaṃ nivāsetvā ekaṃ pārupitvā ekaṃ aṃse ṭhapetvā vāmaaṃsakūṭe āsattanīluppalavaṇṇamattikāpatto.",
  "tika-s0402t:308_0": "“Ticīvarañca patto ca, vāsi sūci ca bandhanaṃ;",
  "tika-s0402t:309_0": "Parissāvanena aṭṭhete, yuttayogassa bhikkhuno”ti. –",
  "tika-s0402t:310_0": "Evaṃ vuttehi aṭṭhahi parikkhārehi sarīre paṭimukkehiyeva vassasatikatthero viya iriyāpathasampanno buddhācariyako",
  "tika-s0402t:310_1": "buddhupajjhāyako sammāsambuddhaṃ vandamānoyeva tiṭṭhati.",
  "tika-s0402t:311_0": "Saraṇagamanūpasampadāti “buddhaṃ saraṇaṃ gacchāmī”tiādinā nayena tikkhattuṃ vācaṃ bhinditvā vuttehi tīhi saraṇagamanehi anuññātaupasampadā.",
  "tika-s0402t:311_1": "Ovādūpasampadāti ovādappaṭiggahaṇaupasampadā.",
  "tika-s0402t:311_2": "Sā ca “tasmātiha te, kassapa,",
  "tika-s0402t:311_3": "evaṃ sikkhitabbaṃ ‘tibbaṃ me hirottappaṃ,",
  "tika-s0402t:311_4": "paccupaṭṭhitaṃ bhavissati theresu navesu majjhimesū’ti.",
  "tika-s0402t:311_5": "Evañhi te, kassapa,",
  "tika-s0402t:311_6": "sikkhitabbaṃ.",
  "tika-s0402t:311_7": "Tasmātiha te, kassapa,",
  "tika-s0402t:311_8": "evaṃ sikkhitabbaṃ ‘yaṃ kiñci dhammaṃ suṇissāmi kusalūpasaṃhitaṃ,",
  "tika-s0402t:311_9": "sabbaṃ taṃ aṭṭhiṃ katvā manasi karitvā sabbacetasā samannāharitvā ohitasoto dhammaṃ suṇissāmī’ti,",
  "tika-s0402t:311_10": "evañhi te, kassapa,",
  "tika-s0402t:311_11": "sikkhitabbaṃ.",
  "tika-s0402t:311_12": "Tasmātiha te, kassapa,",
  "tika-s0402t:311_13": "evaṃ sikkhitabbaṃ ‘sātasahagatā ca me kāyagatāsati na vijahissatī’ti,",
  "tika-s0402t:311_14": "evañhi te, kassapa,",
  "tika-s0402t:311_15": "sikkhitabba”nti iminā ovādappaṭiggahaṇena mahākassapattherassa anuññātaupasampadā.",
  "tika-s0402t:312_0": "Pañhabyākaraṇūpasampadā nāma sopākassa anuññātaupasampadā.",
  "tika-s0402t:312_1": "Bhagavā kira pubbārāme anucaṅkamantaṃ sopākasāmaṇeraṃ “uddhumātakasaññāti vā, sopāka,",
  "tika-s0402t:312_2": "rūpasaññāti vā ime dhammā nānatthā nānābyañjanā,",
  "tika-s0402t:312_3": "udāhu ekatthā byañjanameva nāna”nti dasa asubhanissite pañhe pucchi.",
  "tika-s0402t:312_4": "So byākāsi.",
  "tika-s0402t:312_5": "Bhagavā tassa sādhukāraṃ datvā “kativassosi,",
  "tika-s0402t:312_6": "tvaṃ sopākā”ti pucchi.",
  "tika-s0402t:312_7": "Sattavassohaṃ bhagavāti. Sopāka,",
  "tika-s0402t:312_8": "tvaṃ mama sabbaññutaññāṇena saddhiṃ saṃsanditvā pañhe byākāsīti āraddhacitto upasampadaṃ anujāni.",
  "tika-s0402t:312_9": "Ayaṃ pañhabyākaraṇūpasampadā.",
  "tika-s0402t:313_0": "Ñatticatutthaupasampadā nāma bhikkhūnaṃ etarahi upasampadā.",
  "tika-s0402t:313_1": "Garudhammūpasampadāti garudhammappaṭiggahaṇena upasampadā.",
  "tika-s0402t:313_2": "Sā ca mahāpajāpatiyā aṭṭhagarudhammappaṭiggahaṇena anuññātā.",
  "tika-s0402t:313_3": "Ubhatosaṅghe upasampadā nāma bhikkhuniyā bhikkhunisaṅghato ñatticatutthena,",
  "tika-s0402t:313_4": "bhikkhusaṅghato ñatticatutthenāti imehi dvīhi kammehi anuññātā aṭṭhavācikūpasampadā.",
  "tika-s0402t:313_5": "Dūtena upasampadā nāma aḍḍhakāsiyā gaṇikāya anuññātā upasampadā.",
  "tika-s0402t:314_0": "Ñattikammaṃ nava ṭhānāni gacchatīti katamāni nava ṭhānāni gacchati? Osāraṇaṃ,",
  "tika-s0402t:314_1": "nissāraṇaṃ, uposatho, pavāraṇā, sammuti, dānaṃ,",
  "tika-s0402t:314_2": "paṭiggahaṃ,",
  "tika-s0402t:314_3": "paccukkaḍḍhanaṃ,",
  "tika-s0402t:314_4": "kammalakkhaṇaññeva navamanti evaṃ vuttāni nava ṭhānāni gacchati.",
  "tika-s0402t:314_5": "Tattha “suṇātu me, bhante, saṅgho,",
  "tika-s0402t:314_6": "itthannāmo itthannāmassa āyasmato upasampadāpekkho,",
  "tika-s0402t:314_7": "anusiṭṭho so mayā,",
  "tika-s0402t:314_8": "yadi saṅghassa pattakallaṃ,",
  "tika-s0402t:314_9": "itthannāmo āgaccheyya,",
  "tika-s0402t:314_10": "āgacchāhīti vattabbo”ti evaṃ upasampadāpekkhassa osāraṇā osāraṇā nāma.",
  "tika-s0402t:315_0": "“Suṇantu me,",
  "tika-s0402t:315_1": "āyasmantā,",
  "tika-s0402t:315_2": "ayaṃ itthannāmo bhikkhu dhammakathiko,",
  "tika-s0402t:315_3": "imassa neva suttaṃ āgacchati,",
  "tika-s0402t:315_4": "no suttavibhaṅgo,",
  "tika-s0402t:315_5": "so atthaṃ asallakkhetvā byañjanacchāyāya atthaṃ paṭibāhati.",
  "tika-s0402t:315_6": "Yadāyasmantānaṃ pattakallaṃ,",
  "tika-s0402t:315_7": "itthannāmaṃ bhikkhuṃ vuṭṭhāpetvā avasesā imaṃ adhikaraṇaṃ vūpasameyyāmā”ti evaṃ ubbāhikavinicchaye dhammakathikassa",
  "tika-s0402t:315_8": "bhikkhuno nissāraṇā nissāraṇā nāma.",
  "tika-s0402t:316_0": "“Suṇātu me, bhante, saṅgho,",
  "tika-s0402t:316_1": "ajjuposatho pannaraso.",
  "tika-s0402t:316_2": "Yadi saṅghassa pattakallaṃ,",
  "tika-s0402t:316_3": "saṅgho uposathaṃ kareyyā”ti evaṃ uposathakammavasena ṭhapitā ñatti uposatho nāma.",
  "tika-s0402t:317_0": "“Suṇātu me, bhante, saṅgho,",
  "tika-s0402t:317_1": "ajja pavāraṇā pannarasī.",
  "tika-s0402t:317_2": "Yadi saṅghassa pattakallaṃ,",
  "tika-s0402t:317_3": "saṅgho pavāreyyā”ti evaṃ pavāraṇākammavasena ṭhapitā ñatti pavāraṇā nāma.",
  "tika-s0402t:318_0": "“Suṇātu me, bhante, saṅgho,",
  "tika-s0402t:318_1": "itthannāmo itthannāmassa āyasmato upasampadāpekkho.",
  "tika-s0402t:318_2": "Yadi saṅghassa pattakallaṃ,",
  "tika-s0402t:318_3": "ahaṃ itthannāmaṃ anusāseyya”nti,",
  "tika-s0402t:318_4": "“yadi saṅghassa pattakallaṃ,",
  "tika-s0402t:318_5": "itthannāmo itthannāmaṃ anusāseyyā”ti,",
  "tika-s0402t:318_6": "“yadi saṅghassa pattakallaṃ,",
  "tika-s0402t:318_7": "ahaṃ itthannāmaṃ antarāyike dhamme puccheyya”nti,",
  "tika-s0402t:318_8": "“yadi saṅghassa pattakallaṃ,",
  "tika-s0402t:318_9": "itthannāmo itthannāmaṃ antarāyike dhamme puccheyyā”ti,",
  "tika-s0402t:318_10": "“yadi saṅghassa pattakallaṃ,",
  "tika-s0402t:318_11": "ahaṃ itthannāmaṃ vinayaṃ puccheyya”nti,",
  "tika-s0402t:318_12": "“yadi saṅghassa pattakallaṃ,",
  "tika-s0402t:318_13": "itthannāmo itthannāmaṃ vinayaṃ puccheyyā”ti,",
  "tika-s0402t:318_14": "“yadi saṅghassa pattakallaṃ,",
  "tika-s0402t:318_15": "ahaṃ itthannāmena vinayaṃ puṭṭho vissajjeyya”nti,",
  "tika-s0402t:318_16": "“yadi saṅghassa pattakallaṃ,",
  "tika-s0402t:318_17": "itthannāmo itthannāmena vinayaṃ puṭṭho vissajjeyyā”ti evaṃ attānaṃ vā paraṃ vā sammannituṃ ṭhapitā ñatti sammuti nāma.",
  "tika-s0402t:319_0": "“Suṇātu me, bhante, saṅgho,",
  "tika-s0402t:319_1": "idaṃ cīvaraṃ itthannāmassa bhikkhuno nissaggiyaṃ saṅghassa nissaṭṭhaṃ.",
  "tika-s0402t:319_2": "Yadi saṅghassa pattakallaṃ,",
  "tika-s0402t:319_3": "saṅgho imaṃ cīvaraṃ itthannāmassa bhikkhuno dadeyyā”ti,",
  "tika-s0402t:319_4": "“yadāyasmantānaṃ pattakallaṃ,",
  "tika-s0402t:319_5": "āyasmantā imaṃ cīvaraṃ itthannāmassa bhikkhuno dadeyyu”nti evaṃ nissaṭṭhacīvarapattādīnaṃ dānaṃ dānaṃ nāma.",
  "tika-s0402t:320_0": "“Suṇātu me, bhante, saṅgho,",
  "tika-s0402t:320_1": "ayaṃ itthannāmo bhikkhu āpattiṃ sarati vivarati uttāniṃ karoti deseti.",
  "tika-s0402t:320_2": "Yadi saṅghassa pattakallaṃ,",
  "tika-s0402t:320_3": "ahaṃ itthannāmassa bhikkhuno āpattiṃ paṭiggaṇheyya”nti,",
  "tika-s0402t:320_4": "“yadāyasmantānaṃ pattakallaṃ,",
  "tika-s0402t:320_5": "ahaṃ itthannāmassa bhikkhuno āpatiṃ paṭiggaṇheyya”nti,",
  "tika-s0402t:320_6": "tena vattabbo “passasī”ti?",
  "tika-s0402t:320_7": "Āma passāmīti.",
  "tika-s0402t:320_8": "“Āyatiṃ saṃvareyyāsī”ti evaṃ āpattippaṭiggaho paṭiggaho nāma.",
  "tika-s0402t:321_0": "“Suṇantu me,",
  "tika-s0402t:321_1": "āyasmantā āvāsikā,",
  "tika-s0402t:321_2": "yadāyasmantānaṃ pattakallaṃ,",
  "tika-s0402t:321_3": "idāni uposathaṃ kareyyāma,",
  "tika-s0402t:321_4": "pātimokkhaṃ uddiseyyāma,",
  "tika-s0402t:321_5": "āgame kāle pavāreyyāmā”ti, te ce,",
  "tika-s0402t:321_6": "bhikkhave,",
  "tika-s0402t:321_7": "bhikkhū bhaṇḍanakārakā kalahakārakā saṅghe adhikaraṇakārakā taṃ kālaṃ anuvaseyyuṃ,",
  "tika-s0402t:321_8": "āvāsikena bhikkhunā byattena paṭibalena āvāsikā bhikkhū ñāpetabbā “suṇantu me,",
  "tika-s0402t:321_9": "āyasmantā āvāsikā,",
  "tika-s0402t:321_10": "yadāyasmantānaṃ pattakallaṃ,",
  "tika-s0402t:321_11": "idāni uposathaṃ kareyyāma,",
  "tika-s0402t:321_12": "pātimokkhaṃ uddiseyyāma,",
  "tika-s0402t:321_13": "āgame juṇhe pavāreyyāmā”ti evaṃ katā pavāraṇā paccukkaḍḍhanā nāma.",
  "tika-s0402t:322_0": "Sabbeheva ekajjhaṃ sannipatitabbaṃ,",
  "tika-s0402t:322_1": "sannipatitvā byattena bhikkhunā paṭibalena saṅgho ñāpetabbo “suṇātu me, bhante, saṅgho,",
  "tika-s0402t:322_2": "amhākaṃ bhaṇḍanajātānaṃ kalahajātānaṃ vivādāpannānaṃ viharataṃ bahu assāmaṇakaṃ ajjhāciṇṇaṃ bhāsitaparikkantaṃ.",
  "tika-s0402t:322_3": "Sace mayaṃ imāhi āpattīhi aññamaññaṃ kāressāma,",
  "tika-s0402t:322_4": "siyāpi taṃ adhikaraṇaṃ kakkhaḷattāya vāḷattāya bhedāya saṃvatteyya.",
  "tika-s0402t:322_5": "Yadi saṅghassa pattakallaṃ,",
  "tika-s0402t:322_6": "saṅgho imaṃ adhikaraṇaṃ tiṇavatthārakena vūpasameyya ṭhapetvā thullavajjaṃ,",
  "tika-s0402t:322_7": "ṭhapetvā gihipaṭisaṃyutta”nti evaṃ tiṇavatthārakasamathe katā sabbapaṭhamā sabbasaṅgāhikañatti kammalakkhaṇaṃ nāma.",
  "tika-s0402t:323_0": "Ñattidutiyaṃ kammaṃ satta ṭhānāni gacchatīti katamāni satta ṭhānāni gacchati? Osāraṇaṃ,",
  "tika-s0402t:323_1": "nissāraṇaṃ, sammuti, dānaṃ,",
  "tika-s0402t:323_2": "uddharaṇaṃ, desanaṃ,",
  "tika-s0402t:323_3": "kammalakkhaṇaññeva sattamanti evaṃ vuttāni satta ṭhānāni gacchati.",
  "tika-s0402t:323_4": "Tattha vaḍḍhassa licchavino pattanikkujjanavasena khandhake vuttā nissāraṇā,",
  "tika-s0402t:323_5": "tasseva pataukkujjanavasena vuttā osāraṇā ca veditabbā.",
  "tika-s0402t:323_6": "Sīmāsammuti ticīvarena avippavāsasammuti santhatasammuti bhattuddesakasenāsanaggāhāpakabhaṇḍāgārika-",
  "tika-s0402t:323_7": "cīvarappaṭiggāhaka-",
  "tika-s0402t:323_8": "cīvarabhājaka-",
  "tika-s0402t:323_9": "yāgubhājaka-",
  "tika-s0402t:323_10": "phalabhājaka-",
  "tika-s0402t:323_11": "khajjabhājaka-",
  "tika-s0402t:323_12": "appamattakavissajjaka-",
  "tika-s0402t:323_13": "sāṭiyaggāhāpaka-",
  "tika-s0402t:323_14": "pattaggāhāpaka-",
  "tika-s0402t:323_15": "ārāmikapesaka-",
  "tika-s0402t:323_16": "sāmaṇerapesakasammutīti etāsaṃ sammutīnaṃ vasena sammuti veditabbā.",
  "tika-s0402t:323_17": "Kaṭhinacīvaradānamatakacīvaradānavasena dānaṃ veditabbaṃ.",
  "tika-s0402t:323_18": "Kaṭhinuddhāraṇavasena uddhāro veditabbo.",
  "tika-s0402t:323_19": "Kuṭivatthuvihāravatthudesanāvasena desanā veditabbā.",
  "tika-s0402t:323_20": "Yā pana tiṇavatthārakasamathe sabbasaṅgāhikañattiñca ekekasmiṃ pakkhe ekekaṃ ñattiñcāti tissopi ñattiyo ṭhapetvā puna ekasmiṃ pakkhe ekā,",
  "tika-s0402t:323_21": "ekasmiṃ pakkhe ekāti dvepi ñattidutiyakammavācā vuttā.",
  "tika-s0402t:323_22": "Tāsaṃ vasena kammalakkhaṇaṃ veditabbaṃ.",
  "tika-s0402t:324_0": "Ñatticatutthakammaṃ satta ṭhānāni gacchatīti katamāni satta ṭhānāni gacchati? Osāraṇaṃ,",
  "tika-s0402t:324_1": "nissāraṇaṃ, sammuti, dānaṃ, niggahaṃ,",
  "tika-s0402t:324_2": "samanubhāsanaṃ,",
  "tika-s0402t:324_3": "kammalakkhaṇaññeva sattamanti evaṃ vuttāni satta ṭhānāni gacchati.",
  "tika-s0402t:324_4": "Tattha tajjanīyakammādīnaṃ sattannaṃ kammānaṃ vasena nissāraṇā,",
  "tika-s0402t:324_5": "tesaṃyeva ca kammānaṃ paṭippassambhanavasena osāraṇā veditabbā.",
  "tika-s0402t:324_6": "Bhikkhunovādakasammutivasena sammuti veditabbā.",
  "tika-s0402t:324_7": "Parivāsadānamānattadānavasena dānaṃ veditabbaṃ.",
  "tika-s0402t:324_8": "Mūlāyapaṭikassanakammavasena niggaho veditabbo.",
  "tika-s0402t:324_9": "Ukkhittānuvattakā,",
  "tika-s0402t:324_10": "aṭṭha yāvatatiyakā, ariṭṭho,",
  "tika-s0402t:324_11": "caṇḍakāḷī ca imete yāvatatiyakāti imāsaṃ ekādasannaṃ samanubhāsanānaṃ vasena samanubhāsanā veditabbā.",
  "tika-s0402t:324_12": "Upasampadakammaabbhānakammavasena kammalakkhaṇaṃ veditabbaṃ.",
  "tika-s0402t:325_0": "Dhammasammukhatātiādīsu yena dhammena,",
  "tika-s0402t:325_1": "yena vinayena,",
  "tika-s0402t:325_2": "yena satthusāsanena saṅgho kammaṃ karoti,",
  "tika-s0402t:325_3": "ayaṃ dhammasammukhatā,",
  "tika-s0402t:325_4": "vinayasammukhatā,",
  "tika-s0402t:325_5": "satthusāsanasammukhatā.",
  "tika-s0402t:325_6": "Tattha dhammoti bhūtavatthu.",
  "tika-s0402t:325_7": "Vinayoti codanā ceva sāraṇā ca.",
  "tika-s0402t:325_8": "Satthusāsanaṃ nāma ñattisampadā ceva anusāvanasampadā ca.",
  "tika-s0402t:325_9": "Yāvatikā bhikkhū kammappattā,",
  "tika-s0402t:325_10": "te āgatā honti,",
  "tika-s0402t:325_11": "chandārahānaṃ chando āhaṭo hoti,",
  "tika-s0402t:325_12": "sammukhībhūtā nappaṭikkosanti,",
  "tika-s0402t:325_13": "ayaṃ saṅghasammukhatā.",
  "tika-s0402t:325_14": "Yassa saṅgho kammaṃ karoti,",
  "tika-s0402t:325_15": "tassa sammukhībhāvo puggalasammukhatā.",
  "tika-s0402t:325_16": "Sesamettha vuttanayattā uttānatthameva.",
  "tika-s0402t:326_0": "Iti manorathapūraṇiyā aṅguttaranikāya-aṭṭhakathāya",
  "tika-s0402t:327_0": "Dukanipātavaṇṇanāya anuttānatthadīpanā samattā.",
  "tika-s0402t:330_0": ". Namo tassa bhagavato arahato sammāsambuddhassa.",
  "tika-s0402t:331_0": "Aṅguttaranikāye",
  "tika-s0402t:332_0": "Tikanipāta-ṭīkā",
  "tika-s0402t:333_0": "1. Paṭhamapaṇṇāsakaṃ",
  "tika-s0402t:334_0": "1. Bālavaggo",
  "tika-s0402t:335_0": "1. Bhayasuttavaṇṇanā",
  "tika-s0402t:336_0": "1.",
  "tika-s0402t:336_1": "Tikanipātassa paṭhame bhayanti bhīti cetaso byadhoti āha “cittutrāso”ti.",
  "tika-s0402t:336_2": "Upaddavoti antarāyo.",
  "tika-s0402t:336_3": "Tassa pana vikkhepakāraṇattā vuttaṃ “anekaggatākāro”ti.",
  "tika-s0402t:336_4": "Upasaggoti upasajjanaṃ,",
  "tika-s0402t:336_5": "devatopapīḷādinā appaṭikāravighātāpatti.",
  "tika-s0402t:336_6": "Sā pana yasmā paṭikārābhāvena vihaññamānassa kiñci kātuṃ asamatthassa osīdanakāraṇaṃ,",
  "tika-s0402t:336_7": "tasmā vuttaṃ “tattha tattha lagganākāro”ti.",
  "tika-s0402t:336_8": "Yathāvutte divase anāgacchantesūti vañcetvā āgantuṃ niyamitadivase anāgacchantesu.",
  "tika-s0402t:336_9": "Dvāre aggiṃ datvāti bahi anikkhamanatthāya dvāre aggiṃ datvā.",
  "tika-s0402t:337_0": "Naḷehi channapaṭicchannāti naḷehi tiṇacchadanasaṅkhepena upari chādetvā tehiyeva dārukuṭikaniyāmena paritopi chāditā.",
  "tika-s0402t:337_1": "Eseva nayoti iminā tiṇehi channataṃ sesasambhārānaṃ rukkhamayatañca atidisati.",
  "tika-s0402t:338_0": "Vidhavaputteti antabhāvopalakkhaṇaṃ.",
  "tika-s0402t:338_1": "Te hi nippitikā avinītā asaṃyatā yaṃ kiñci kārino.",
  "tika-s0402t:338_2": "Sesamettha uttānameva.",
  "tika-s0402t:339_0": "Bhayasuttavaṇṇanā niṭṭhitā.",
  "tika-s0402t:340_0": "2. Lakkhaṇasuttavaṇṇanā",
  "tika-s0402t:341_0": "2.",
  "tika-s0402t:341_1": "Dutiye lakkhīyati bālo ayanti ñāyati etenāti lakkhaṇaṃ,",
  "tika-s0402t:341_2": "kammaṃ lakkhaṇametassāti kammalakkhaṇoti āha “kāyadvārādipavattaṃ kamma”ntiādi.",
  "tika-s0402t:341_3": "Apadīyanti dosā etena rakkhīyanti,",
  "tika-s0402t:341_4": "lūyanti chijjanti vāti apadānaṃ,",
  "tika-s0402t:341_5": "sattānaṃ sammā,",
  "tika-s0402t:341_6": "micchā vā pavattappayogo.",
  "tika-s0402t:341_7": "Tena sobhatīti apadānasobhanī.",
  "tika-s0402t:341_8": "Tenāha “paññā nāmā”tiādi.",
  "tika-s0402t:341_9": "Attano caritenevāti attano cariyāya eva.",
  "tika-s0402t:341_10": "Sesamettha uttānameva.",
  "tika-s0402t:342_0": "Lakkhaṇasuttavaṇṇanā niṭṭhitā.",
  "tika-s0402t:343_0": "3-4. Cintīsuttādivaṇṇanā",
  "tika-s0402t:344_0": "3- 4.",
  "tika-s0402t:344_1": "Tatiye etehīti duccintitacintitādīhi.",
  "tika-s0402t:344_2": "Etena lakkhaṇasaddassa saraṇatthatamāha.",
  "tika-s0402t:344_3": "Tānevāti lakkhaṇāni eva.",
  "tika-s0402t:344_4": "Assāti bālassa.",
  "tika-s0402t:344_5": "Bālo ayanti nimīyati sañjānīyati etehīti bālanimittāni.",
  "tika-s0402t:344_6": "Apadānaṃ vuccati,",
  "tika-s0402t:344_7": "vikhyātaṃ kammaṃ,",
  "tika-s0402t:344_8": "duccintitacintitādīni ca bāle vikhyātāni asādhāraṇabhāvena.",
  "tika-s0402t:344_9": "Tasmā “bālassa apadānānī”ti.",
  "tika-s0402t:344_10": "Abhijjhādīhi duṭṭhaṃ dūsitaṃ cintitaṃ duccintitaṃ,",
  "tika-s0402t:344_11": "taṃ cintetīti duccintitacintī.",
  "tika-s0402t:344_12": "Lobhādīhi duṭṭhaṃ bhāsitaṃ musāvādādiṃ bhāsatīti dubbhāsitabhāsī.",
  "tika-s0402t:344_13": "Tesaṃyeva vasena kattabbato dukkaṭakammaṃ pāṇātipātādiṃ karotīti dukkaṭakammakārī.",
  "tika-s0402t:344_14": "Tenāha “cintayanto”tiādi.",
  "tika-s0402t:344_15": "Vuttānusārenāti “bālo aya”ntiādinā vuttassa atthavacanassa “paṇḍito ayanti etehi lakkhīyatī”tiādinā anussaraṇena.",
  "tika-s0402t:344_16": "Manosucaritādīnaṃ vasenāti “cintayanto anabhijjhābyāpādasammādassanavasena sucintitameva cintetī”tiādinā",
  "tika-s0402t:344_17": "manosucaritādīnaṃ tiṇṇaṃ sucaritānaṃ vasena yojetabbāni.",
  "tika-s0402t:344_18": "Catutthaṃ vuttanayattā uttānatthameva.",
  "tika-s0402t:345_0": "Cintīsuttādivaṇṇanā niṭṭhitā.",
  "tika-s0402t:346_0": "5-10. Ayonisosuttādivaṇṇanā",
  "tika-s0402t:347_0": "5- 10.",
  "tika-s0402t:347_1": "Pañcame kati nu kho anussatiṭṭhānānītiādi chakke āvi bhavissatīti.",
  "tika-s0402t:347_2": "Evaṃ cintitanti ayoniso cintitaṃ.",
  "tika-s0402t:347_3": "Apañhameva pañhanti kathesīti apañhameva pañho ayanti maññamāno vissajjesi.",
  "tika-s0402t:347_4": "Dasavidhaṃ byañjanabuddhiṃ aparihāpetvāti –",
  "tika-s0402t:348_0": "“Sithilaṃ dhanitañca dīgharassaṃ, garukaṃ lahukañca niggahītaṃ;",
  "tika-s0402t:349_0": "Sambandhaṃ vavatthitaṃ vimuttaṃ, dasadhā byañjanabuddhiyā pabhedo”ti. –",
  "tika-s0402t:350_0": "Evaṃ vuttaṃ dasavidhaṃ byañjanabuddhiṃ aparihāpetvā.",
  "tika-s0402t:351_0": "Tattha ṭhānakaraṇāni sithilāni katvā uccāretabbaṃ akkharaṃ sithilaṃ,",
  "tika-s0402t:351_1": "tāniyeva dhanitāni asithilāni katvā uccāretabbaṃ akkharaṃ dhanitaṃ.",
  "tika-s0402t:351_2": "Dvimattakālaṃ dīghaṃ,",
  "tika-s0402t:351_3": "ekamattakālaṃ rassaṃ.",
  "tika-s0402t:351_4": "Garukanti dīghameva,",
  "tika-s0402t:351_5": "yaṃ vā “āyasmato buddharakkhitattherassā”ti saṃyogaparaṃ katvā vuccati,",
  "tika-s0402t:351_6": "lahukanti rassameva,",
  "tika-s0402t:351_7": "yaṃ vā “āyasmato buddharakkhitatherassā”ti evaṃ visaṃyogaparaṃ katvā vuccati.",
  "tika-s0402t:351_8": "Niggahītanti yaṃ karaṇāni niggahetvā avissajjetvā avivaṭena mukhena sānunāsikaṃ katvā vattabbaṃ.",
  "tika-s0402t:351_9": "Sambandhanti yaṃ parapadena sambandhitvā “tuṇhassā”ti vuccati.",
  "tika-s0402t:351_10": "Vavatthitanti yaṃ parapadena asambandhaṃ katvā vicchinditvā “tuṇhī assā”ti vuccati.",
  "tika-s0402t:351_11": "Vimuttanti yaṃ karaṇāni aniggahetvā vissajjetvā vivaṭena mukhena sānunāsikaṃ akatvā vuccati.",
  "tika-s0402t:351_12": "Dasadhā byañjanabuddhiyā pabhedoti evaṃ sithilādivasena byañjanabuddhiyā akkharuppādakacittassa dasappakārena pabhedo.",
  "tika-s0402t:351_13": "Sabbāni hi akkharāni cittasamuṭṭhānāni yathādhippetatthabyañjanato byañjanāni ca.",
  "tika-s0402t:352_0": "“Aṭṭhānaṃ kho etaṃ,",
  "tika-s0402t:352_1": "āvuso sāriputtā”tiādi pañcake āvi bhavissati.",
  "tika-s0402t:352_2": "“Kati nu kho, ānanda,",
  "tika-s0402t:352_3": "anussatiṭṭhānānī”tiādi pana chakke āvi bhavissati.",
  "tika-s0402t:352_4": "Chaṭṭhādīsu natthi vattabbaṃ.",
  "tika-s0402t:353_0": "Ayonisosuttādivaṇṇanā niṭṭhitā.",
  "tika-s0402t:354_0": "Bālavaggavaṇṇanā niṭṭhitā.",
  "tika-s0402t:355_0": "2. Rathakāravaggo",
  "tika-s0402t:356_0": "1. Ñātasuttavaṇṇanā",
  "tika-s0402t:357_0": "11.",
  "tika-s0402t:357_1": "Dutiyassa paṭhame ñātoyeva paññātoti āha “ñāto paññāto”ti.",
  "tika-s0402t:357_2": "Kassa ananulomiketi āha “sāsanassā”ti,",
  "tika-s0402t:357_3": "sāsanassa ananulomike appatirūpeti attho.",
  "tika-s0402t:357_4": "Idāni ananulomikasaddassa nibbacanaṃ dassento “na anulometīti ananulomika”nti āha.",
  "tika-s0402t:357_5": "Sāsanassāti vā sāsananti attho.",
  "tika-s0402t:357_6": "Sāsanaṃ na anulometīti ananulomikanti evamettha sambandho daṭṭhabbo.",
  "tika-s0402t:357_7": "Sabhāgavisabhāganti liṅgato sabhāgavisabhāgaṃ.",
  "tika-s0402t:357_8": "“Viyapuggale”ti āhāti liṅgasabhāgehi avisesetvā āha.",
  "tika-s0402t:357_9": "Ummādaṃ pāpuṇīti so kira sīlaṃ adhiṭṭhāya pihitadvāragabbhe sayanapiṭṭhe nisīditvā bhariyaṃ ārabbha mettaṃ",
  "tika-s0402t:357_10": "bhāvento mettāmukhena uppannena rāgena andhīkato bhariyāya santikaṃ gantukāmo dvāraṃ asallakkhetvā bhittiṃ",
  "tika-s0402t:357_11": "bhinditvāpi nikkhamitukāmatāya bhittiṃ paharanto sabbarattiṃ bhittiyuddhamakāsi.",
  "tika-s0402t:357_12": "Sesamettha suviññeyyameva.",
  "tika-s0402t:358_0": "Ñātasuttavaṇṇanā niṭṭhitā.",
  "tika-s0402t:359_0": "2. Sāraṇīyasuttavaṇṇanā",
  "tika-s0402t:360_0": "12.",
  "tika-s0402t:360_1": "Dutiye catupārisuddhisīlampi pabbajjānissitamevāti iminā pabbajjūpagatasamanantarameva catupārisuddhisīlampi samādinnameva hotīti dasseti.",
  "tika-s0402t:360_2": "Maggasannissitāneva hontīti maggādhigamatthāya paṭipajjitabbattā kasiṇaparikammādīni maggasannissitāneva honti,",
  "tika-s0402t:360_3": "tasmā maggaggahaṇeneva tesampi gahaṇaṃ veditabbaṃ,",
  "tika-s0402t:360_4": "tehi vinā maggādhigamassa asambhavatoti adhippāyo.",
  "tika-s0402t:361_0": "Aggamaggādhigamena asammohappaṭivedhassa sikhāpattattā maggadhammesu viya phaladhammesupi sātisayo asammohoti “sayaṃ abhiññā”ti vuttaṃ,",
  "tika-s0402t:361_1": "sāmaṃ jānitvāti attho.",
  "tika-s0402t:361_2": "Tathā jānanā panassa sacchikaraṇaṃ attapaccakkhakiriyāti “sacchikatvā”ti vuttaṃ.",
  "tika-s0402t:361_3": "Tenāha “attanāva abhivisiṭṭhāya paññāya paccakkhaṃ katvā”ti.",
  "tika-s0402t:361_4": "Tathā sacchikiriyā cassa attani paṭilābhoti “upasampajjā”ti vuttanti āha “paṭilabhitvā”ti.",
  "tika-s0402t:362_0": "Sāraṇīyasuttavaṇṇanā niṭṭhitā.",
  "tika-s0402t:363_0": "3. Āsaṃsasuttavaṇṇanā",
  "tika-s0402t:364_0": "13.",
  "tika-s0402t:364_1": "Tatiye santoti ettha santa-",
  "tika-s0402t:364_2": "saddo “dīghaṃ santassa yojana”ntiādīsu kilantabhāve āgato.",
  "tika-s0402t:364_3": "“Ayañca vitakko,",
  "tika-s0402t:364_4": "ayañca vicāro santo honti samitā”tiādīsu niruddhabhāve.",
  "tika-s0402t:364_5": "“Adhigato kho myāyaṃ dhammo,",
  "tika-s0402t:364_6": "gambhīro duddaso duranubodho santo paṇīto”tiādīsu santañāṇagocaratāyaṃ.",
  "tika-s0402t:364_7": "“Upasantassa sadā satimato”tiādīsu kilesavūpasame.",
  "tika-s0402t:364_8": "“Santo have sabbhi pavedayantī”tiādīsu sādhūsu. “Pañcime,",
  "tika-s0402t:364_9": "bhikkhave,",
  "tika-s0402t:364_10": "mahācorā santo saṃvijjamānā”tiādīsu atthibhāve.",
  "tika-s0402t:364_11": "Idhāpi atthibhāveyevāti āha “santoti atthi upalabbhantī”ti.",
  "tika-s0402t:364_12": "Tattha atthīti lokasaṅketavasena saṃvijjanti.",
  "tika-s0402t:364_13": "Atthibhāvo hettha puggalasambandhena vuttattā lokasamaññāvaseneva veditabbo,",
  "tika-s0402t:364_14": "na paramatthavasena.",
  "tika-s0402t:364_15": "Atthīti cetaṃ nipātapadaṃ daṭṭhabbaṃ “atthi imasmiṃ kāye kesā”tiādīsu viya.",
  "tika-s0402t:365_0": "Saṃvijjamānāti upalabbhamānā.",
  "tika-s0402t:365_1": "Yañhi saṃvijjati,",
  "tika-s0402t:365_2": "taṃ upalabbhati.",
  "tika-s0402t:365_3": "Tenāha “saṃvijjamānāti tasseva vevacana”nti.",
  "tika-s0402t:365_4": "Anāsoti patthanārahito.",
  "tika-s0402t:365_5": "Tenāha “apatthano”ti.",
  "tika-s0402t:365_6": "Āsaṃsati patthetīti āsaṃso.",
  "tika-s0402t:365_7": "Veṇuvettādivilīvehi suppādibhājanakārakā vilīvakārakā.",
  "tika-s0402t:365_8": "Migamacchādīnaṃ nisādanato nesādā,",
  "tika-s0402t:365_9": "māgavikamacchabandhādayo.",
  "tika-s0402t:365_10": "Rathesu cammena nahanakaraṇato rathakārā,",
  "tika-s0402t:365_11": "dhammakārā.",
  "tika-s0402t:365_12": "Puiti karīsassa nāmaṃ,",
  "tika-s0402t:365_13": "taṃ kusenti apanentīti pukkusā,",
  "tika-s0402t:365_14": "pupphacchaḍḍakā.",
  "tika-s0402t:366_0": "Dubbaṇṇoti virūpo.",
  "tika-s0402t:366_1": "Okoṭimakoti ārohābhāvena heṭṭhimako,",
  "tika-s0402t:366_2": "rassakāyoti attho.",
  "tika-s0402t:366_3": "Tenāha “lakuṇḍako”ti.",
  "tika-s0402t:366_4": "Laku viya ghaṭikā viya ḍeti pavattatīti hi lakuṇḍako, rasso.",
  "tika-s0402t:366_5": "Kaṇati nimīlatīti kāṇo.",
  "tika-s0402t:366_6": "Taṃ panassa nimīlanaṃ ekena akkhinā dvīhipi cāti āha “ekakkhikāṇo vā ubhayakkhikāṇo vā”ti.",
  "tika-s0402t:366_7": "Kuṇanaṃ kuṇo,",
  "tika-s0402t:366_8": "hatthavekallaṃ.",
  "tika-s0402t:366_9": "Taṃ etassa atthīti kuṇī.",
  "tika-s0402t:366_10": "Khañjo vuccati pādavikalo.",
  "tika-s0402t:366_11": "Heṭṭhimakāyasaṅkhāto sarīrassa pakkho padeso hato assāti pakkhahato.",
  "tika-s0402t:366_12": "Tenāha “pīṭhasappī”ti.",
  "tika-s0402t:366_13": "Padīpe padīpane etabbaṃ netabbanti padīpeyyaṃ,",
  "tika-s0402t:366_14": "telādiupakaraṇaṃ.",
  "tika-s0402t:367_0": "Āsaṃ na karotīti rajjābhiseke kaniṭṭho patthanaṃ na karoti jeṭṭhe sati kaniṭṭhassa anadhikārattā.",
  "tika-s0402t:367_1": "Abhisekaṃ arahatīti abhisekāraho,",
  "tika-s0402t:367_2": "na abhisekāraho kāṇakuṇiādidosasamannāgato.",
  "tika-s0402t:368_0": "Sīlassa duṭṭhu nāma natthi,",
  "tika-s0402t:368_1": "tasmā abhāvattho idha du-",
  "tika-s0402t:368_2": "saddoti āha “nissīlo”ti.",
  "tika-s0402t:368_3": "“Pāpaṃ pāpena sukara”ntiādīsu viya pāpa-",
  "tika-s0402t:368_4": "saddo nihīnapariyāyoti āha “lāmakadhammo”ti.",
  "tika-s0402t:368_5": "Sīlavipattiyā vā dussīlo.",
  "tika-s0402t:368_6": "Diṭṭhivipattiyā pāpadhammo.",
  "tika-s0402t:368_7": "Kāyavācāsaṃvarabhedena vā dussīlo,",
  "tika-s0402t:368_8": "manosaṃvarabhedena,",
  "tika-s0402t:368_9": "satisaṃvarādibhedena vā pāpadhammo.",
  "tika-s0402t:368_10": "Asuddhappayogatāya dussīlo,",
  "tika-s0402t:368_11": "asuddhāsayatāya pāpadhammo.",
  "tika-s0402t:368_12": "Kusalasīlavirahena dussīlo,",
  "tika-s0402t:368_13": "akusalasīlasamannāgamena pāpadhammo.",
  "tika-s0402t:368_14": "Asucīhīti aparisuddhehi.",
  "tika-s0402t:368_15": "Saṅkāhi saritabbasamācāroti “imassa maññe idaṃ kamma”nti evaṃ parehi saṅkāya saritabbasamācāro.",
  "tika-s0402t:368_16": "Tenāha “kiñcidevā”tiādi.",
  "tika-s0402t:368_17": "Attanāyeva vā saṅkāhi saritabbasamācāroti etenapi kammasādhanataṃyeva saṅkassarasaddassa dasseti.",
  "tika-s0402t:368_18": "Attano saṅkāya paresaṃ samācārakiriyaṃ sarati āsaṅkati vidhāvatītipi saṅkassarasamācāroti evamettha kattusādhanatāpi daṭṭhabbā.",
  "tika-s0402t:368_19": "Tassa hi dve tayo jane kathente disvā “mama dosaṃ maññe kathentī”ti tesaṃ samācāraṃ saṅkāya sarati dhāvati.",
  "tika-s0402t:369_0": "Evaṃpaṭiññoti salākaggahaṇādīsu “kittakā vihāre samaṇā”ti gaṇanāya āraddhāya “ahampi samaṇo,",
  "tika-s0402t:369_1": "ahampi samaṇo”ti paṭiññaṃ datvā salākaggahaṇādīni karotīti samaṇo ahanti evaṃsamaṇappaṭiñño.",
  "tika-s0402t:369_2": "Sumbhakapattadhareti mattikāpattadhare.",
  "tika-s0402t:369_3": "Pūtinā kammenāti saṃkiliṭṭhakammena,",
  "tika-s0402t:369_4": "nigguṇatāya vā guṇasāravirahitattā antopūti.",
  "tika-s0402t:369_5": "Kasambukacavaro jāto sañjāto assāti kasambujātoti āha “sañjātarāgādikacavaro”ti.",
  "tika-s0402t:369_6": "Atha vā kasambu vuccati tintakuṇapakasaṭaṃ udakaṃ,",
  "tika-s0402t:369_7": "imasmiñca sāsane dussīlo nāma jigucchanīyattā tintakuṇapaudakasadiso,",
  "tika-s0402t:369_8": "tasmā kasambu viya jātoti kasambujāto.",
  "tika-s0402t:369_9": "Lokuttaradhammaupanissayassa natthitāyāti yattha patiṭṭhitena sakkā bhaveyya arahattaṃ laddhuṃ,",
  "tika-s0402t:369_10": "tassā patiṭṭhāya bhinnattā vuttaṃ.",
  "tika-s0402t:369_11": "Mahāsīlasmiṃ paripūrakāritāyāti yattha patiṭṭhitena sakkā bhaveyya arahattaṃ pāpuṇituṃ,",
  "tika-s0402t:369_12": "tasmiṃ paripūrakāritāya.",
  "tika-s0402t:370_0": "Āsaṃsasuttavaṇṇanā niṭṭhitā.",
  "tika-s0402t:371_0": "4. Cakkavattisuttavaṇṇanā",
  "tika-s0402t:372_0": "14.",
  "tika-s0402t:372_1": "Catutthe catūhi saṅgahavatthūhīti dānapiyavacanaatthacariyāsamānattatāsaṅkhātehi catūhi saṅgahakāraṇehi.",
  "tika-s0402t:372_2": "Cakkaṃ vattetīti āṇācakkaṃ pavatteti.",
  "tika-s0402t:372_3": "Cakkanti vā idha ratanacakkaṃ veditabbaṃ.",
  "tika-s0402t:372_4": "Ayañhi cakkasaddo sampattiyaṃ, lakkhaṇe, rathaṅge,",
  "tika-s0402t:372_5": "iriyāpathe, dāne,",
  "tika-s0402t:372_6": "ratanadhammakhuracakkādīsu ca dissati.",
  "tika-s0402t:372_7": "“Cattārimāni,",
  "tika-s0402t:372_8": "bhikkhave, cakkāni,",
  "tika-s0402t:372_9": "yehi samannāgatānaṃ devamanussāna”ntiādīsu hi sampattiyaṃ dissati.",
  "tika-s0402t:372_10": "“Pādatalesu cakkāni jātānī”ti ettha lakkhaṇe.",
  "tika-s0402t:372_11": "“Cakkaṃva vahato pada”nti ettha rathaṅge.",
  "tika-s0402t:372_12": "“Catucakkaṃ navadvāra”nti ettha iriyāpathe.",
  "tika-s0402t:372_13": "“Dadaṃ bhuñja mā ca pamādo,",
  "tika-s0402t:372_14": "cakkaṃ vattaya sabbapāṇina”nti ettha dāne.",
  "tika-s0402t:372_15": "“Dibbaṃ cakkaratanaṃ pāturahosī”ti ettha ratanacakke.",
  "tika-s0402t:372_16": "“Mayā pavattitaṃ cakka”nti ettha dhammacakke.",
  "tika-s0402t:372_17": "“Icchāhatassa posassa,",
  "tika-s0402t:372_18": "cakkaṃ bhamati matthake”ti ettha khuracakke.",
  "tika-s0402t:372_19": "“Khurapariyantena cakkenā”ti ettha paharaṇacakke.",
  "tika-s0402t:372_20": "“Asanivicakka”nti ettha asanimaṇḍale.",
  "tika-s0402t:372_21": "Idha panāyaṃ ratanacakke daṭṭhabbo.",
  "tika-s0402t:373_0": "Kittāvatā panāyaṃ cakkavattī nāma hoti?",
  "tika-s0402t:373_1": "Ekaṅguladvaṅgulamattampi cakkaratanaṃ ākāsaṃ abbhuggantvā pavattati.",
  "tika-s0402t:373_2": "Sabbacakkavattīnañhi nisinnāsanato uṭṭhahitvā cakkaratanasamīpaṃ gantvā hatthisoṇḍasadisapanāḷiṃ suvaṇṇabhiṅgāraṃ",
  "tika-s0402t:373_3": "ukkhipitvā udakena abbhukkiritvā “abhivijinātu bhavaṃ cakkaratana”nti vacanasamanantarameva vehāsaṃ abbhuggantvā",
  "tika-s0402t:373_4": "cakkaratanaṃ pavattatīti.",
  "tika-s0402t:373_5": "Yassa pavattisamakālameva,",
  "tika-s0402t:373_6": "so rājā cakkavattī nāma hoti.",
  "tika-s0402t:374_0": "Dhammoti dasakusalakammapathadhammo,",
  "tika-s0402t:374_1": "dasavidhaṃ vā cakkavattivattaṃ.",
  "tika-s0402t:374_2": "Dasavidhe vā kusaladhamme agarahite vā rājadhamme niyuttoti dhammiko.",
  "tika-s0402t:374_3": "Tena ca dhammena sakalalokaṃ rañjetīti dhammarājā.",
  "tika-s0402t:374_4": "Dhammena vā laddharajjattā dhammarājā.",
  "tika-s0402t:374_5": "Cakkavattīhi dhammena ñāyena rajjaṃ adhigacchati,",
  "tika-s0402t:374_6": "na adhammena.",
  "tika-s0402t:374_7": "Dasavidhena cakkavattivattenāti dasappabhedena cakkavattīnaṃ vattena.",
  "tika-s0402t:375_0": "Kiṃ pana taṃ dasavidhaṃ cakkavattivattanti? Vuccate –",
  "tika-s0402t:376_0": "“Katamaṃ pana taṃ, deva,",
  "tika-s0402t:376_1": "ariyaṃ cakkavattivattanti?",
  "tika-s0402t:376_2": "Tena hi tvaṃ, tāta,",
  "tika-s0402t:376_3": "dhammaṃyeva nissāya dhammaṃ sakkaronto dhammaṃ garuṃ karonto dhammaṃ mānento dhammaṃ pūjento dhammaṃ",
  "tika-s0402t:376_4": "apacāyamāno dhammaddhajo dhammaketu dhammādhipateyyo dhammikaṃ rakkhāvaraṇaguttiṃ saṃvidahassu antojanasmiṃ",
  "tika-s0402t:376_5": "balakāyasmiṃ khattiyesu anuyantesu brāhmaṇagahapatikesu negamajānapadesu samaṇabrāhmaṇesu migapakkhīsu.  Mā ca te, tāta,",
  "tika-s0402t:376_6": "vijite adhammakāro pavattittha. Ye ca te, tāta,",
  "tika-s0402t:376_7": "vijite adhanā assu,",
  "tika-s0402t:376_8": "tesañca dhanamanuppadeyyāsi. Ye ca te, tāta,",
  "tika-s0402t:376_9": "vijite samaṇabrāhmaṇā madappamādā paṭiviratā khantisoracce niviṭṭhā ekamattānaṃ damenti,",
  "tika-s0402t:376_10": "ekamattānaṃ samenti,",
  "tika-s0402t:376_11": "ekamattānaṃ parinibbāpenti.",
  "tika-s0402t:376_12": "Te kālena kālaṃ upasaṅkamitvā paripuccheyyāsi pariggaṇheyyāsi – ‘kiṃ, bhante,",
  "tika-s0402t:376_13": "kusalaṃ kiṃ akusalaṃ,",
  "tika-s0402t:376_14": "kiṃ sāvajjaṃ kiṃ anavajjaṃ,",
  "tika-s0402t:376_15": "kiṃ sevitabbaṃ kiṃ na sevitabbaṃ,",
  "tika-s0402t:376_16": "kiṃ me kariyamānaṃ dīgharattaṃ ahitāya dukkhāya assa,",
  "tika-s0402t:376_17": "kiṃ vā pana me kariyamānaṃ dīgharattaṃ hitāya sukhāya assā’ti.",
  "tika-s0402t:376_18": "Tesaṃ sutvā yaṃ akusalaṃ,",
  "tika-s0402t:376_19": "taṃ abhinivajjeyyāsi,",
  "tika-s0402t:376_20": "yaṃ kusalaṃ,",
  "tika-s0402t:376_21": "taṃ samādāya vatteyyāsi. Idaṃ kho, tāta,",
  "tika-s0402t:376_22": "taṃ ariyaṃ cakkavattivatta”nti –",
  "tika-s0402t:377_0": "Evaṃ cakkavattisutte āgatanayena antojanasmiṃ balakāye ekaṃ,",
  "tika-s0402t:377_1": "khattiyesu ekaṃ,",
  "tika-s0402t:377_2": "anuyantesu ekaṃ,",
  "tika-s0402t:377_3": "brāhmaṇagahapatikesu ekaṃ,",
  "tika-s0402t:377_4": "negamajānapadesu ekaṃ,",
  "tika-s0402t:377_5": "samaṇabrāhmaṇesu ekaṃ,",
  "tika-s0402t:377_6": "migapakkhīsu ekaṃ,",
  "tika-s0402t:377_7": "adhammakārappaṭikkhepo ekaṃ,",
  "tika-s0402t:377_8": "adhanānaṃ dhanānuppadānaṃ ekaṃ,",
  "tika-s0402t:377_9": "samaṇabrāhmaṇe upasaṅkamitvā pañhapucchanaṃ ekanti evamevaṃ taṃ cakkavattivattaṃ dasavidhaṃ hoti.",
  "tika-s0402t:377_10": "Gahapatike pana pakkhijāte ca visuṃ katvā gaṇhantassa dvādasavidhaṃ hoti.",
  "tika-s0402t:378_0": "Aññathā vattituṃ adento so dhammo adhiṭṭhānaṃ etassāti tadadhiṭṭhānaṃ.",
  "tika-s0402t:378_1": "Tena tadadhiṭṭhānena cetasā.",
  "tika-s0402t:378_2": "Sakkarontoti ādarakiriyāvasena karonto.",
  "tika-s0402t:378_3": "Tenāha “yathā”tiādi.",
  "tika-s0402t:378_4": "Garuṃ karontoti pāsāṇacchattaṃ viya garukaraṇavasena garuṃ karonto.",
  "tika-s0402t:378_5": "Tenevāha “tasmiṃ gāravuppattiyā”ti.",
  "tika-s0402t:378_6": "Dhammādhipatibhūtāgatabhāvenāti iminā yathāvuttadhammassa jeṭṭhakabhāvena purimataraṃ attabhāvesu sakkaccaṃ samupacitabhāvaṃ dasseti.",
  "tika-s0402t:378_7": "Dhammavaseneva ca sabbakiriyānaṃ karaṇenāti etena ṭhānanisajjādīsu yathāvuttadhammaninnapoṇapabbhārabhāvaṃ dasseti.",
  "tika-s0402t:378_8": "Assāti rakkhāvaraṇaguttiyā.",
  "tika-s0402t:378_9": "Paraṃ rakkhantoti aññaṃ diṭṭhadhammikādianatthato rakkhanto.",
  "tika-s0402t:378_10": "Teneva pararakkhasādhanena khantiādiguṇena attānaṃ tato eva rakkhati.",
  "tika-s0402t:378_11": "Mettacittatāti mettacittatāya.",
  "tika-s0402t:378_12": "Nivāsanapārupanagehādīni sītuṇhādippaṭibāhanena āvaraṇaṃ.",
  "tika-s0402t:379_0": "Antojanasminti abbhantarabhūte puttadārādijane.",
  "tika-s0402t:379_1": "Sīlasaṃvare patiṭṭhāpentoti iminā rakkhaṃ dasseti.",
  "tika-s0402t:379_2": "Vatthagandhamālādīni cassa dadamānoti iminā āvaraṇaṃ,",
  "tika-s0402t:379_3": "itarena guttiṃ.",
  "tika-s0402t:379_4": "Sampadānenapīti pi-",
  "tika-s0402t:379_5": "saddena sīlasaṃvaresu patiṭṭhāpanādīnaṃ sampiṇḍeti.",
  "tika-s0402t:379_6": "Esa nayo paresupi pi-",
  "tika-s0402t:379_7": "saddaggahaṇe.",
  "tika-s0402t:379_8": "Nigamo nivāso etesanti negamā.",
  "tika-s0402t:379_9": "Evaṃ jānapadāti āha “tathā nigamavāsino”tiādinā.",
  "tika-s0402t:380_0": "Rakkhāvaraṇaguttiyā kāyakammādīsu saṃvidahanaṃ ṭhapanaṃ nāma tadupadesoyevāti vuttaṃ “kathetvā”ti.",
  "tika-s0402t:380_1": "Etesūti pāḷiyaṃ vuttesu samaṇādīsu.",
  "tika-s0402t:380_2": "Paṭivattetuṃ na sakkā khīṇānaṃ kilesānaṃ puna anuppajjanato.",
  "tika-s0402t:380_3": "Sesamettha suviññeyyameva.",
  "tika-s0402t:381_0": "Cakkavattisuttavaṇṇanā niṭṭhitā.",
  "tika-s0402t:382_0": "5. Sacetanasuttavaṇṇanā",
  "tika-s0402t:383_0": "15.",
  "tika-s0402t:383_1": "Pañcame isayo patanti sannipatanti etthāti isipatananti āha “buddhapaccekabuddhasaṅkhātāna”ntiādi.",
  "tika-s0402t:383_2": "Sabbūpakaraṇāni sajjetvāti sabbāni rukkhassa chedanatacchanādisādhanāni upakaraṇāni raññā āṇattadivaseyeva sajjetvā.",
  "tika-s0402t:383_3": "Nānā karīyati etenāti nānākaraṇaṃ,",
  "tika-s0402t:383_4": "nānābhāvoti āha “nānatta”nti.",
  "tika-s0402t:383_5": "Nesanti saralopenāyaṃ niddesoti āha “na esa”nti.",
  "tika-s0402t:383_6": "Tathā atthesanti etthāpīti āha “atthi esa”nti.",
  "tika-s0402t:383_7": "Pavattanatthaṃ abhisaṅkharaṇaṃ abhisaṅkhāro,",
  "tika-s0402t:383_8": "tassa gati vegasā pavatti.",
  "tika-s0402t:383_9": "Taṃ sandhāyāha “payogassa gamana”nti.",
  "tika-s0402t:384_0": "Sagaṇḍāti khuddānukhuddakagaṇḍā.",
  "tika-s0402t:384_1": "Tenāha “uṇṇatoṇataṭṭhānayuttā”ti.",
  "tika-s0402t:384_2": "Sakasāvāti sakasaṭā.",
  "tika-s0402t:384_3": "Tenāha “pūtisārenā”tiādi.",
  "tika-s0402t:384_4": "Evaṃ guṇapatanena patitāti yathā taṃ cakkaṃ nābhiaranemīnaṃ sadosatāya na patiṭṭhāsi,",
  "tika-s0402t:384_5": "evamekacce puggalā kāyavaṅkādivasena sadosatāya guṇapatanena patitā sakaṭṭhāne na tiṭṭhanti.",
  "tika-s0402t:384_6": "Ettha ca pharusavācādayopi apāyagamanīyā sotāpattimaggeneva pahīyantīti daṭṭhabbā.",
  "tika-s0402t:385_0": "Sacetanasuttavaṇṇanā niṭṭhitā.",
  "tika-s0402t:386_0": "6. Apaṇṇakasuttavaṇṇanā",
  "tika-s0402t:387_0": "16.",
  "tika-s0402t:387_1": "Chaṭṭhe virajjhanakiriyā nāma pacchā samādātabbatāya apaṇṇakappayogasamādānā viya hoti,",
  "tika-s0402t:387_2": "avirajjhanakiriyā pana pacchā asamādātabbatāya anūnāti taṃsamaṅgipuggalo apaṇṇako,",
  "tika-s0402t:387_3": "tassa bhāvo apaṇṇakatāti āha “apaṇṇakapaṭipadanti aviraddhapaṭipada”ntiādi.",
  "tika-s0402t:387_4": "Yasmā sā adhippetatthasādhanena ekaṃsikā vaṭṭato niyyānāvahā,",
  "tika-s0402t:387_5": "tattha ca yuttiyuttā asārāpagatā aviruddhatāya apaccanīkā anulomikā anudhammabhūtā ca,",
  "tika-s0402t:387_6": "tasmā vuttaṃ “ekaṃsapaṭipada”ntiādi.",
  "tika-s0402t:387_7": "Na takkaggāhena vā nayaggāhena vāti takkaggāhena vā paṭipanno na hoti nayaggāhena vā apaṇṇakapaṭipadaṃ paṭipanno.",
  "tika-s0402t:387_8": "Tattha takkaggāhena vāti ācariyaṃ alabhitvā “evaṃ me sugati,",
  "tika-s0402t:387_9": "nibbānaṃ vā bhavissatī”ti attano takkaggahaṇamattena.",
  "tika-s0402t:387_10": "Nayaggāhenāti paccakkhato adisvā nayato anumānato gahaṇena.",
  "tika-s0402t:387_11": "Evaṃ gahetvā paṭipannoti takkamattena,",
  "tika-s0402t:387_12": "nayaggāhena vā paṭipanno.",
  "tika-s0402t:387_13": "Paṇḍitasatthavāho viya sampattīhi na parihāyatīti yojanā.",
  "tika-s0402t:388_0": "Yaṃ sandhāya vuttanti parihānañca aparihānañca sandhāya jātake vuttaṃ.",
  "tika-s0402t:388_1": "Ayaṃ panettha gāthāya atthayojanā –",
  "tika-s0402t:388_2": "apaṇṇakaṃ ṭhānaṃ aviraddhakāraṇaṃ niyyānikakāraṇaṃ eke bodhisattappamukhā paṇḍitamanussā gaṇhiṃsu.",
  "tika-s0402t:388_3": "Ye pana te bālasatthavāhaputtappamukhā takkikā āhu,",
  "tika-s0402t:388_4": "te dutiyaṃ sāparādhaṃ anekaṃsikaṃ ṭhānaṃ aniyyānikaṃ kāraṇaṃ aggahesuṃ,",
  "tika-s0402t:388_5": "te kaṇhapaṭipadaṃ paṭipannā.",
  "tika-s0402t:388_6": "Tattha sukkapaṭipadā aparihānipaṭipadā,",
  "tika-s0402t:388_7": "kaṇhapaṭipadā parihānipaṭipadā,",
  "tika-s0402t:388_8": "tasmā ye sukkapaṭipadaṃ paṭipannā,",
  "tika-s0402t:388_9": "te aparihīnā sotthibhāvaṃ pattā.",
  "tika-s0402t:388_10": "Ye pana kaṇhapaṭipadaṃ paṭipannā,",
  "tika-s0402t:388_11": "te parihīnā anayabyasanaṃ āpannāti imamatthaṃ bhagavā anāthapiṇḍikassa gahapatino vatvā uttari idamāha “etadaññāya medhāvī,",
  "tika-s0402t:388_12": "taṃ gaṇhe yadapaṇṇaka”nti.",
  "tika-s0402t:389_0": "Tattha etadaññāya medhāvīti medhāti laddhanāmāya visuddhāya uttamāya paññāya samannāgato kulaputto etaṃ",
  "tika-s0402t:389_1": "apaṇṇakaṃ ṭhānaṃ dutiyañcāti dvīsu atakkaggāhatakkaggāhasaṅkhātesu ṭhānesu guṇadosaṃ vuddhihāniṃ atthānatthaṃ",
  "tika-s0402t:389_2": "ñatvāti attho.",
  "tika-s0402t:389_3": "Taṃ gaṇhe yadapaṇṇakanti yaṃ apaṇṇakaṃ ekaṃsikaṃ sukkapaṭipadāaparihāniyapaṭipadāsaṅkhātaṃ niyyānikakāraṇaṃ,",
  "tika-s0402t:389_4": "tadeva gaṇheyya. Kasmā?",
  "tika-s0402t:389_5": "Ekaṃsikādibhāvatoyeva.",
  "tika-s0402t:389_6": "Itaraṃ pana na gaṇheyya. Kasmā?",
  "tika-s0402t:389_7": "Anekaṃsikādibhāvatoyeva.",
  "tika-s0402t:390_0": "Yavanti tāya sattā amissitāpi samānajātitāya missitā viya hontīti yoni.",
  "tika-s0402t:390_1": "Sā pana atthato aṇḍādiuppattiṭṭhānavisiṭṭho khandhānaṃ bhāgaso pavattivisesoti āha “khandhakoṭṭhāso yoni nāmā”ti.",
  "tika-s0402t:390_2": "Kāraṇaṃ yoni nāma,",
  "tika-s0402t:390_3": "yonīti taṃ taṃ phalaṃ anupacitañāṇasambhārehi duravagādhabhedatāya missitaṃ viya hotīti.",
  "tika-s0402t:390_4": "Yato ekattanayena so evāyanti bālānaṃ micchāgāho.",
  "tika-s0402t:390_5": "Passāvamaggo yoni nāma yavanti tāya sattā yonisambandhena missitā hontīti.",
  "tika-s0402t:390_6": "Paggahitā anuṭṭhānena,",
  "tika-s0402t:390_7": "punappunaṃ āsevanāya paripuṇṇā.",
  "tika-s0402t:391_0": "“Cakkhutopī”tiādimhi pana cakkhuviññāṇādivīthīsu tadanugatamanoviññāṇavīthīsu ca kiñcāpi kusalādīnaṃ pavatti atthi,",
  "tika-s0402t:391_1": "kāmāsavādayo eva pana vaṇato yūsaṃ viya paggharanakaasucibhāvena sandanti,",
  "tika-s0402t:391_2": "tasmā te eva “āsavā”ti vuccanti.",
  "tika-s0402t:391_3": "Tattha hi paggharanakaasucimhi āsavasaddo niruḷhoti.",
  "tika-s0402t:391_4": "Dhammato yāva gotrabhūti tato paraṃ maggaphalesu appavattanato vuttaṃ.",
  "tika-s0402t:391_5": "Ete hi ārammaṇakaraṇavasena dhamme gacchantā tato paraṃ na gacchanti.",
  "tika-s0402t:391_6": "Nanu tato paraṃ bhavaṅgādīnipi gacchantīti ce? Na,",
  "tika-s0402t:391_7": "tesampi pubbe ālambitesu lokiyadhammesu sāsavabhāvena antogadhattā tato paratābhāvato.",
  "tika-s0402t:391_8": "Ettha ca gotrabhuvacanena gotrabhuvodānaphalasamāpattipurecārikaparikammāni vuttānīti veditabbāni.",
  "tika-s0402t:391_9": "Paṭhamamaggapurecārikameva vā gotrabhu avadhinidassanabhāvena gahitaṃ,",
  "tika-s0402t:391_10": "tato paraṃ pana maggaphalasamānatāya aññesu maggesu maggavīthiyaṃ samāpattivīthīyaṃ nirodhānantarañca",
  "tika-s0402t:391_11": "pavattamānesu phalesu nibbāne ca āsavānaṃ pavatti nivāritāti veditabbaṃ.",
  "tika-s0402t:391_12": "Savantīti gacchanti,",
  "tika-s0402t:391_13": "ārammaṇakaraṇavasena pavattantīti attho.",
  "tika-s0402t:391_14": "Avadhiattho ā- kāro,",
  "tika-s0402t:391_15": "avadhi ca mariyādābhividhibhedato duvidho.",
  "tika-s0402t:391_16": "Tattha mariyādaṃ kiriyaṃ bahi katvā pavattati yathā “āpāṭalīputtaṃ vuṭṭho devo”ti.",
  "tika-s0402t:391_17": "Abhividhi pana kiriyaṃ byāpetvā pavattati yathā “ābhavaggaṃ bhagavato yaso pavattatī”ti.",
  "tika-s0402t:391_18": "Abhividhiattho cāyamā-",
  "tika-s0402t:391_19": "kāro idha gahitoti vuttaṃ “antokaraṇattho”ti.",
  "tika-s0402t:392_0": "Madirādayoti ādi-",
  "tika-s0402t:392_1": "saddena sindhavakādambarikāpotikādīnaṃ saṅgaho daṭṭhabbo.",
  "tika-s0402t:392_2": "Cirapārivāsiyaṭṭho ciraparivuṭṭhatā purāṇabhāvo.",
  "tika-s0402t:392_3": "Avijjā nāhosītiādīti ettha ādi-",
  "tika-s0402t:392_4": "saddena “purimā,",
  "tika-s0402t:392_5": "bhikkhave,",
  "tika-s0402t:392_6": "koṭi na paññāyati bhavataṇhāyā”ti idaṃ suttaṃ saṅgahitaṃ.",
  "tika-s0402t:392_7": "Avijjāsavabhavāsavānaṃ ciraparivuṭṭhatāya dassitāya tabbhāvabhāvino kāmāsavassa ciraparivuṭṭhatā dassitāva hoti.",
  "tika-s0402t:392_8": "Aññesu ca yathāvutte dhamme okāsañca ārammaṇaṃ katvā pavattamānesu mānādīsu vijjamānesu attattaniyādiggāhavasena",
  "tika-s0402t:392_9": "abhibyāpanaṃ madakaraṇavasena āsavasadisatā ca etesaṃyeva,",
  "tika-s0402t:392_10": "na aññesanti etesveva āsavasaddo niruḷhoti daṭṭhabbo.",
  "tika-s0402t:392_11": "Āyataṃ anādikālikattā.",
  "tika-s0402t:392_12": "Pasavantīti phalanti.",
  "tika-s0402t:392_13": "Na hi kiñci saṃsāradukkhaṃ atthi,",
  "tika-s0402t:392_14": "yaṃ āsavehi vinā uppajjeyya.",
  "tika-s0402t:392_15": "Purimāni cetthāti etesu catūsu atthavikappesu purimāni tīṇi.",
  "tika-s0402t:392_16": "Yatthāti yesu suttābhidhammappadesesu.",
  "tika-s0402t:392_17": "Tattha yujjanti kilesesuyeva yathāvuttassa atthattayassa sambhavato.",
  "tika-s0402t:392_18": "Pacchimaṃ kammepīti pacchimaṃ “āyataṃ vā saṃsāradukkhaṃ savanti pasavantī”ti vuttanibbacanaṃ kammepi",
  "tika-s0402t:392_19": "yujjati dukkhappasavanassa kilesakammasādhāraṇattā.",
  "tika-s0402t:393_0": "Diṭṭhadhammā vuccanti paccakkhabhūtā khandhā,",
  "tika-s0402t:393_1": "diṭṭhadhamme bhavā diṭṭhadhammikā.",
  "tika-s0402t:393_2": "Vivādamūlabhūtāti vivādassa mūlakāraṇabhūtā kodhūpanāhamakkhapalāsaissāmacchariyamāyāsāṭheyyathambhasārambhamānātimānā.",
  "tika-s0402t:393_3": "Yena devūpapatyassāti yena kammakilesappakārena āsavena devesu upapatti nibbatti assa mayhanti sambandho.",
  "tika-s0402t:393_4": "Gandhabbo vā vihaṅgamo ākāsacārī assanti vibhattiṃ vipariṇāmetvā yojetabbaṃ.",
  "tika-s0402t:393_5": "Ettha ca yakkhagandhabbavinimuttā sabbā devatā devaggahaṇena gahitā.",
  "tika-s0402t:393_6": "Naḷo vuccati mūlaṃ,",
  "tika-s0402t:393_7": "tasmā vinaḷīkatāti vigatanaḷā vigatamūlā katāti attho.",
  "tika-s0402t:393_8": "Avasesā ca akusalā dhammāti akusalakammato avasesā akusalā dhammā āsavāti āgatāti sambandho.",
  "tika-s0402t:394_0": "Paṭighātāyāti paṭisedhanāya.",
  "tika-s0402t:394_1": "Parūpavāda…pe…",
  "tika-s0402t:394_2": "upaddavāti idaṃ yadi bhagavā sikkhāpadaṃ na paññāpeyya,",
  "tika-s0402t:394_3": "tato asaddhammappaṭisevanaadinnādānapāṇātipātādihetu ye uppajjeyyuṃ parūpavādādayo diṭṭhadhammikā nānappakārā anatthā,",
  "tika-s0402t:394_4": "ye ca tannimittameva nirayādīsu nibbattassa pañcavidhabandhanakammakāraṇādivasena mahādukkhānubhavādippakārā anatthā,",
  "tika-s0402t:394_5": "te sandhāya vuttaṃ.",
  "tika-s0402t:395_0": "Te paneteti ete kāmarāgādikilesatebhūmakakammaparūpavādādiuppaddavappakārā āsavā.",
  "tika-s0402t:395_1": "Yatthāti yasmiṃ vinayādipāḷippadese.",
  "tika-s0402t:395_2": "Yathāti yena duvidhādippakārena avasesesu ca suttantesu tidhā āgatāti sambandho.",
  "tika-s0402t:395_3": "Nirayaṃ gamentīti nirayagāminiyā.",
  "tika-s0402t:395_4": "Chakkanipāteti chakkanipāte āhuneyyasutte.",
  "tika-s0402t:395_5": "Tattha hi āsavā chadhā āgatā.",
  "tika-s0402t:396_0": "Sarasabhedoti khaṇikanirodho.",
  "tika-s0402t:396_1": "Khīṇākāroti accantāya khīṇatā.",
  "tika-s0402t:396_2": "Āsavā khīyanti pahīyanti etenāti āsavakkhayo, maggo.",
  "tika-s0402t:396_3": "Āsavānaṃ khayante uppajjanato āsavakkhayo, phalaṃ.",
  "tika-s0402t:396_4": "Āsavakkhayena pattabbato āsavā khīyanti etthāti āsavakkhayo, nibbānaṃ.",
  "tika-s0402t:396_5": "Visuddhimagge vitthārito,",
  "tika-s0402t:396_6": "tasmā tattha,",
  "tika-s0402t:396_7": "taṃ saṃvaṇṇanāya ca vuttanayena veditabbo.",
  "tika-s0402t:397_0": "Tathāti iminā visuddhimagge vitthāritataṃ upasaṃharati.",
  "tika-s0402t:397_1": "Kusalappavattiṃ āvaranti nivārentīti āvaraṇīyā.",
  "tika-s0402t:397_2": "Purimappavattivasenāti niddokkamanato pubbe kammaṭṭhānassa pavattivasena.",
  "tika-s0402t:397_3": "Ṭhapetvāti hatthagataṃ kiñci ṭhapento viya kammaṭṭhānaṃ satisampajaññavasena ṭhapetvā kammaṭṭhānameva manasikaronto niddaṃ okkamati,",
  "tika-s0402t:397_4": "jhānasamāpanno viya yathāparicchinneneva kālena pabujjhamāno kammaṭṭhānaṃ ṭhapitaṭṭhāne gaṇhantoyeva pabujjhati nāma.",
  "tika-s0402t:397_5": "Tena vuttaṃ “tasmā…pe…",
  "tika-s0402t:397_6": "nāma hotī”ti.",
  "tika-s0402t:397_7": "Mūlakammaṭṭhāneti ādito paṭṭhāya parihariyamānakammaṭṭhāne.",
  "tika-s0402t:397_8": "Pariggahakammaṭṭhānavasenāti sayanaṃ upagacchantena pariggahamānakammaṭṭhānamanasikāravasena.",
  "tika-s0402t:397_9": "So pana dhātumanasikāravasena icchitabboti dassetuṃ “ayaṃ hī”tiādi vuttaṃ.",
  "tika-s0402t:398_0": "Apaṇṇakasuttavaṇṇanā niṭṭhitā.",
  "tika-s0402t:399_0": "7. Attabyābādhasuttavaṇṇanā",
  "tika-s0402t:400_0": "17.",
  "tika-s0402t:400_1": "Sattame byābādhanaṃ dukkhāpananti āha “attabyābādhāyāti attadukkhāyā”ti.",
  "tika-s0402t:400_2": "Maggaphalacittuppādāpi kāyasucaritādisaṅgaho evāti āha “avāritānevā”ti.",
  "tika-s0402t:401_0": "Attabyābādhasuttavaṇṇanā niṭṭhitā.",
  "tika-s0402t:402_0": "8. Devalokasuttavaṇṇanā",
  "tika-s0402t:403_0": "18.",
  "tika-s0402t:403_1": "Aṭṭhame itīti padasandhibyañjanasiliṭṭhatāti purimapadānaṃ pacchimapadehi atthato sahitatāya byañjanānaṃ vākyānaṃ siliṭṭhatāya dīpane nipāto.",
  "tika-s0402t:404_0": "Devalokasuttavaṇṇanā niṭṭhitā.",
  "tika-s0402t:405_0": "9. Paṭhamapāpaṇikasuttavaṇṇanā",
  "tika-s0402t:406_0": "19.",
  "tika-s0402t:406_1": "Navame ugghāṭetvāti āsanadvārañceva bhaṇḍapasibbake ca vivaritvā.",
  "tika-s0402t:406_2": "Nādhiṭṭhātīti taṃtaṃkayavikkaye attanā voyogaṃ nāpajjati.",
  "tika-s0402t:406_3": "Divākāleti majjhanhikasamaye.",
  "tika-s0402t:406_4": "Assāmiko hoti tīsupi kālesu laddhabbalābhassa alabhanato.",
  "tika-s0402t:406_5": "Apativātābādhaṃ rattiṭṭhānaṃ.",
  "tika-s0402t:406_6": "Chāyudakasampannaṃ divāṭṭhānaṃ.",
  "tika-s0402t:406_7": "Vipassanāpi vaṭṭati vipassanākammikoyeva.",
  "tika-s0402t:406_8": "Tenapi hi navadhā indriyānaṃ tikkhattaṃ āpādentena samādhinimittaṃ gahetabbaṃ,",
  "tika-s0402t:406_9": "vipassanānimittaṃ samāhitākārasallakkhaṇāya.",
  "tika-s0402t:407_0": "Paṭhamapāpaṇikasuttavaṇṇanā niṭṭhitā.",
  "tika-s0402t:408_0": "10. Dutiyapāpaṇikasuttavaṇṇanā",
  "tika-s0402t:409_0": "20.",
  "tika-s0402t:409_1": "Dasame visiṭṭhadhuroti visiṭṭhadhurasampaggāho vīriyasampanno.",
  "tika-s0402t:409_2": "Ñāṇavīriyāyattā hi atthasiddhiyo.",
  "tika-s0402t:409_3": "Tenāha “uttamadhuro”tiādi.",
  "tika-s0402t:409_4": "Vikkāyikabhaṇḍanti vikkayetabbabhaṇḍaṃ.",
  "tika-s0402t:409_5": "Nikkhittadhanenāti nidahitvā ṭhapitadhanavasena.",
  "tika-s0402t:409_6": "Vaḷañjanakavasenāti divase divase dānūpabhogavasena vaḷañjitabbadhanavasena.",
  "tika-s0402t:409_7": "Upabhogaparibhogabhaṇḍenāti upabhogaparibhogūpakaraṇena.",
  "tika-s0402t:409_8": "Nipatantīti nipātenti,",
  "tika-s0402t:409_9": "attano dhanaggahena nipātavuttike karonti.",
  "tika-s0402t:409_10": "Tenāha “nimantentī”ti.",
  "tika-s0402t:410_0": "Ñāṇathāmenāti ñāṇassa thirabhāvena.",
  "tika-s0402t:410_1": "Ñāṇaparakkamenāti ñāṇasahitena vīriyena.",
  "tika-s0402t:410_2": "Diṭṭhadhammikasamparāyikaparamatthabhedañhi yena sutena ijjhati,",
  "tika-s0402t:410_3": "taṃ sutaṃ nāma.",
  "tika-s0402t:410_4": "Ukkaṭṭhaniddesena dassento “ekanikāya…pe…",
  "tika-s0402t:410_5": "bahussutā”ti āha.",
  "tika-s0402t:410_6": "Āgatoti suppavattibhāvena svāgato.",
  "tika-s0402t:410_7": "Tenāha “paguṇo pavattito”ti.",
  "tika-s0402t:410_8": "Abhidhamme āgatā kusalādikkhandhādibhedabhinnā dhammā suttantapiṭakepi otarantīti “dhammadharāti suttantapiṭakadharā”icceva vuttaṃ.",
  "tika-s0402t:410_9": "Na hi ābhidhammikabhāvena vinā nippariyāyato suttantapiṭakaññutā sambhavati.",
  "tika-s0402t:410_10": "Dvemātikādharāti bhikkhubhikkhunimātikāvasena dvemātikādharāti vadanti,",
  "tika-s0402t:410_11": "“vinayābhidhammamātikādharā”ti yuttaṃ.",
  "tika-s0402t:410_12": "Paripucchatīti sabbabhāgena pucchitabbaṃ pucchati.",
  "tika-s0402t:410_13": "Tenāha “atthānatthaṃ kāraṇākāraṇaṃ pucchatī”ti.",
  "tika-s0402t:410_14": "Pariggaṇhātīti vicāreti.",
  "tika-s0402t:411_0": "Na evaṃ attho daṭṭhabboti evaṃ desanānukkamena attho na gahetabbo.",
  "tika-s0402t:411_1": "Añño hi desanākkamo veneyyajjhāsayavasena pavattanato,",
  "tika-s0402t:411_2": "añño paṭipattikkamo.",
  "tika-s0402t:411_3": "Heṭṭhimena vā paricchedoti sīlasamādhipaññāsaṅkhātesu tīsu bhāgesu katthaci heṭṭhimanayena desanāya paricchedaṃ veditabbaṃ sīlena,",
  "tika-s0402t:411_4": "katthaci uparimena bhāgena paññāya,",
  "tika-s0402t:411_5": "katthaci dvīhipi bhāgehi sīlapaññāvasena.",
  "tika-s0402t:411_6": "Idha pana sutte uparimena bhāgena paricchedo veditabboti vatvā taṃ dassento “tasmā”tiādimāha.",
  "tika-s0402t:411_7": "Yasmā vā bhagavā veneyyajjhāsayavasena paṭhamaṃ kalyāṇamittaṃ dassento arahattaṃ pavedetvā “tayidaṃ arahattaṃ",
  "tika-s0402t:411_8": "imāya āraddhavīriyatāya hotī”ti dassento vīriyārambhaṃ pavedetvā “svāyaṃ vīriyārambho iminā kalyāṇamittasannissayena",
  "tika-s0402t:411_9": "bhavatī”ti dassento nissayasampattiṃ pavedeti heṭṭhā dassitanidassanānurūpanti daṭṭhabbaṃ.",
  "tika-s0402t:412_0": "Dutiyapāpaṇikasuttavaṇṇanā niṭṭhitā.",
  "tika-s0402t:413_0": "Rathakāravaggavaṇṇanā niṭṭhitā.",
  "tika-s0402t:414_0": "3. Puggalavaggo",
  "tika-s0402t:415_0": "1. Samiddhasuttavaṇṇanā",
  "tika-s0402t:416_0": "21.",
  "tika-s0402t:416_1": "Tatiyassa paṭhame ruccatīti kāyasakkhiādīsu puggalesu ativiya sundaratarapaṇītatarabhāvena te cittassa abhiruciuppādako katamoti pucchati.",
  "tika-s0402t:416_2": "Saddhindriyaṃ dhuraṃ ahosi saddhādhuraṃ maggavuṭṭhānanti katvā,",
  "tika-s0402t:416_3": "sesindriyāni pana kathanti āha “sesānī”tiādi.",
  "tika-s0402t:416_4": "Paṭividdhamaggovāti tīhipi therehi attano attano paṭividdhaarahattamaggo eva kathito,",
  "tika-s0402t:416_5": "tasmā na sukaraṃ ekaṃsena byākātuṃ “ayaṃ…pe…",
  "tika-s0402t:416_6": "paṇītataro cā”ti.",
  "tika-s0402t:416_7": "Bhummantareneva kathesi “tīsupi puggalesu aggamaggaṭṭhova paṇītataro”ti.",
  "tika-s0402t:417_0": "Samiddhasuttavaṇṇanā niṭṭhitā.",
  "tika-s0402t:418_0": "2. Gilānasuttavaṇṇanā",
  "tika-s0402t:419_0": "22.",
  "tika-s0402t:419_1": "Dutiye hitānīti bhabyāni.",
  "tika-s0402t:419_2": "Vuddhikarānīti ārogyādivuddhikarāni.",
  "tika-s0402t:419_3": "Anucchavikanti upaṭṭhānakiriyāya anurūpaṃ.",
  "tika-s0402t:419_4": "Vātāpamārarogenāti vātarogena ca apamārarogena ca,",
  "tika-s0402t:419_5": "vātanidānena vā apamārarogena.",
  "tika-s0402t:419_6": "Niṭṭhappattagilānoti “iminā rogena na cirasseva marissatī”ti niṭṭhaṃ patto gilāno.",
  "tika-s0402t:419_7": "Khipitakaṃ nāma vamathurogo.",
  "tika-s0402t:419_8": "Kacchūti thullakacchuābādho.",
  "tika-s0402t:419_9": "Tiṇapupphakajaro visamavātasamphassajarogo.",
  "tika-s0402t:419_10": "Yesanti yesaṃ rogānaṃ.",
  "tika-s0402t:419_11": "Paṭijagganenāti paṭikāramattena.",
  "tika-s0402t:419_12": "Phāsukanti byādhivūpasamanena sarīrassa phāsubhāvo.",
  "tika-s0402t:419_13": "Byādhinidānasamuṭṭhānajānanena paṇḍito,",
  "tika-s0402t:419_14": "paṭikārakiriyāya yuttakāritāya dakkho,",
  "tika-s0402t:419_15": "uṭṭhānavīriyasampattiyā analaso.",
  "tika-s0402t:420_0": "Padaparamo puggalo kathito sammattaniyāmokkamanassa ayoggabhāvato.",
  "tika-s0402t:420_1": "Alabhantova tathāgatappaveditaṃ dhammavinayaṃ savanāya okkamati niyāmaṃ kusalesu dhammesu sammattaṃ paccekabodhiṃ. Yanti, yato.",
  "tika-s0402t:420_2": "Ovādaṃ labhitvāti ābhisamācārikavattaṃ ovādamattaṃ.",
  "tika-s0402t:420_3": "Ettakopi hi tassa hitāvahoti.",
  "tika-s0402t:420_4": "Tannissitovāti vipañcitaññunissitova hoti.",
  "tika-s0402t:420_5": "Punappunaṃ desetabbova sammattaniyāmokkamanassa yoggabhāvato.",
  "tika-s0402t:421_0": "Gilānasuttavaṇṇanā niṭṭhitā.",
  "tika-s0402t:422_0": "3. Saṅkhārasuttavaṇṇanā",
  "tika-s0402t:423_0": "23.",
  "tika-s0402t:423_1": "Tatiye vividhehi ākārehi ābādhanato byābādhova byābajjhaṃ,",
  "tika-s0402t:423_2": "kāyikaṃ cetasikañca dukkhaṃ.",
  "tika-s0402t:423_3": "Saha byābajjhena vattatīti sabyābajjhaṃ.",
  "tika-s0402t:423_4": "Tenāha “sadukkha”nti.",
  "tika-s0402t:423_5": "Cetanārāsinti pubbacetanādirāsiṃ.",
  "tika-s0402t:423_6": "Cetanaṃ punappunaṃ pavattento “rāsiṃ karoti piṇḍaṃ karotī”ti ca vutto.",
  "tika-s0402t:423_7": "Sadukkhanti nirantaradukkhaṃ.",
  "tika-s0402t:423_8": "Tenāha “sābādhaṃ nirassāda”nti.",
  "tika-s0402t:423_9": "Atthīti ujukaṃ dukkhavedanā natthīti avattabbattā vuttaṃ.",
  "tika-s0402t:423_10": "Aniṭṭhasabhāvattā aniṭṭhārammaṇattā ca dukkhapakkhikāva sā daṭṭhabbā.",
  "tika-s0402t:423_11": "Na hi akusalavipākā iṭṭhā nāma atthī,",
  "tika-s0402t:423_12": "kusalavipākā pana upekkhāvedanā tattha appāvasarā.",
  "tika-s0402t:423_13": "Aṭṭhakathāyaṃ pana nirayassa dukkhabahulattā dukkhassa ca tattha balavatāya sā abbohārikaṭṭhāne ṭhitāti vuttaṃ.",
  "tika-s0402t:423_14": "Upamaṃ katvā āhaṭo viseso viya sāmaññassa yathā ayopiṇḍirohino viya rūpānanti.",
  "tika-s0402t:423_15": "Paṭibhāgaupamāti paṭibimbaupamā.",
  "tika-s0402t:424_0": "Te aggahetvāti heṭṭhimabrahmaloke aggahetvā.",
  "tika-s0402t:424_1": "Vomissakasukhadukkhanti vimissakasukhadukkhaṃ pītimissakabhāvato.",
  "tika-s0402t:424_2": "Kammanti pāpakammaṃ.",
  "tika-s0402t:424_3": "Kammasīsena phalaṃ vadati.",
  "tika-s0402t:424_4": "Kāmañcettha “abyābajjhaṃ lokaṃ upapajjatī”ti āgataṃ,",
  "tika-s0402t:424_5": "“abyābajjhā phassā phusantī”ti pana vacanena lokuttaraphassāpi saṅgayhantīti “tīṇi sucaritāni lokiyalokuttaramissakāni kathitānī”ti vuttaṃ.",
  "tika-s0402t:425_0": "Saṅkhārasuttavaṇṇanā niṭṭhitā.",
  "tika-s0402t:426_0": "4. Bahukārasuttavaṇṇanā",
  "tika-s0402t:427_0": "24.",
  "tika-s0402t:427_1": "Catutthe avassayaṃ gatoti vaṭṭadukkhaparimuttiyā avassayo mayhanti saraṇagamanakkamena upagato hoti.",
  "tika-s0402t:427_2": "Satantikanti sapariyattidhammaṃ.",
  "tika-s0402t:427_3": "Aggahitasaraṇapubbassāti aggahitapubbasaraṇassa.",
  "tika-s0402t:427_4": "Akatābhinivesassa vasena vuttanti tasmiṃ attabhāve na kato saraṇagamanābhiniveso yenāti akatābhiniveso,",
  "tika-s0402t:427_5": "tassa vasena vuttaṃ.",
  "tika-s0402t:427_6": "Kāmaṃ pubbepi saraṇadāyako ācariyo vutto,",
  "tika-s0402t:427_7": "pabbajjādāyakopi saraṇadāyakova.",
  "tika-s0402t:427_8": "Pubbe pana upāsakabhāvāpādakavasena saraṇadāyako adhippeto.",
  "tika-s0402t:427_9": "Idaṃ pana gahitapabbajjassa saraṇagamanaṃ.",
  "tika-s0402t:427_10": "Pabbajā hi savisesaṃ saraṇagamananti pabbajjādāyako puna vutto.",
  "tika-s0402t:427_11": "Eteti pabbajjādāyakādayo.",
  "tika-s0402t:427_12": "Duvidhena paricchinnāti lokiyadhammasampāpako lokuttaradhammasampāpakoti dvippakārena paricchinnā,",
  "tika-s0402t:427_13": "katābhinivesaakatābhinivesavasena vā.",
  "tika-s0402t:427_14": "Uparīti paṭhamamaggato upari.",
  "tika-s0402t:427_15": "Neva sakkotīti ācariyena katassa upakārassa mahānubhāvattā tassa patikāraṃ nāma kātuṃ na sakkoti.",
  "tika-s0402t:428_0": "Bahukārasuttavaṇṇanā niṭṭhitā.",
  "tika-s0402t:429_0": "5. Vajirūpamasuttavaṇṇanā",
  "tika-s0402t:430_0": "25.",
  "tika-s0402t:430_1": "Pañcame aruiti purāṇaṃ duṭṭhavaṇaṃ vuccati. Ka-",
  "tika-s0402t:430_2": "kāro padasandhikaroti arukūpamaṃ cittaṃ etassāti arukūpamacitto appamattakassapi dukkhassa asahanato.",
  "tika-s0402t:430_3": "Sesapadadvayepi eseva nayo.",
  "tika-s0402t:430_4": "Ittarakālobhāsenāti parittameva kālo ñāṇobhāsavirahena.",
  "tika-s0402t:430_5": "Lagatīti kodhāsaṅgavasena kuppanto puggalo sammukhā,",
  "tika-s0402t:430_6": "“kiṃ vadasī”tiādinā parammukhā ca upanayhanavasena lagati,",
  "tika-s0402t:430_7": "na taṇhāsaṅgavasena.",
  "tika-s0402t:430_8": "Kuppatīti kujjhati.",
  "tika-s0402t:430_9": "Byāpajjatīti vipannacitto hoti.",
  "tika-s0402t:430_10": "Thaddhabhāvaṃ āpajjati īsakampi muduttābhāvato.",
  "tika-s0402t:430_11": "Duṭṭhārukoti maṃsalohitānaṃ duṭṭhabhāvena pakatibhāvaṃ jahitvā ṭhito duṭṭhavaṇo.",
  "tika-s0402t:430_12": "“Duṭṭhārutā”tipi paṭhanti,",
  "tika-s0402t:430_13": "tatthāpi tākāro padasandhikaro.",
  "tika-s0402t:431_0": "Tassāti duṭṭhārukassa.",
  "tika-s0402t:431_1": "Savananti asucivisandanaṃ.",
  "tika-s0402t:431_2": "Uddhumātassa viyāti kodhena uddhaṃ uddhaṃ dhumātakassa viya kodhūpāyāsassa avissajjanato.",
  "tika-s0402t:431_3": "Caṇḍikatassāti kupitassa.",
  "tika-s0402t:431_4": "Ettha ca kiñcāpi heṭṭhimamaggavajjhāpi kilesā tehi anuppattidhammataṃ āpāditattā samucchinnā,",
  "tika-s0402t:431_5": "tathāpi tasmiṃ santāne aggamaggassa anuppannattā tattha appahīnāpi kilesā atthevāti katvā tesaṃ ñāṇānaṃ vijjūpamatā vuttā,",
  "tika-s0402t:431_6": "na tehi maggehi pahīnānaṃ kilesānaṃ atthibhāvatoti daṭṭhabbaṃ.",
  "tika-s0402t:432_0": "Vajirūpamasuttavaṇṇanā niṭṭhitā.",
  "tika-s0402t:433_0": "6. Sevitabbasuttavaṇṇanā",
  "tika-s0402t:434_0": "26.",
  "tika-s0402t:434_1": "Chaṭṭhe upasaṅkamitabboti kālena kālaṃ upasaṅkamitabbo.",
  "tika-s0402t:434_2": "Allīyitabboti chāyāya viya vinā bhāvanāya nillīyitabbo.",
  "tika-s0402t:434_3": "Punappunaṃ upāsitabboti abhiṇhaso upanisīditabbo.",
  "tika-s0402t:434_4": "Anuddayāti mettāpubbabhāgo.",
  "tika-s0402t:434_5": "Upasaṅkamituṃ vaṭṭatīti “etassa sīlena abhivuddhi bhavissatī”ti upakāratthaṃ upasevanādi vaṭṭati.",
  "tika-s0402t:435_0": "Na paṭihaññissatīti “apehi,",
  "tika-s0402t:435_1": "kiṃ etenā”ti paṭikkhepābhāvato piyasīlattā na paṭihaññissati.",
  "tika-s0402t:435_2": "Phāsu bhavissatīti dvīsu hi sīlavantesu ekena sīlassa vaṇṇe kathite itaro anumodati.",
  "tika-s0402t:435_3": "Tena tesaṃ kathā phāsu ceva hoti pavattinī ca.",
  "tika-s0402t:435_4": "Ekasmiṃ pana dussīle sati dussīlassa sīlakathā dukkathā,",
  "tika-s0402t:435_5": "neva sīlakathā hoti,",
  "tika-s0402t:435_6": "na phāsu hoti,",
  "tika-s0402t:435_7": "na pavattinī.",
  "tika-s0402t:435_8": "Dussīlassa hi sīlakathā aphāsu bhavissati.",
  "tika-s0402t:435_9": "Sīlakathāya vuttamatthaṃ samādhipaññākathāsupi atidisati “samādhipaññākathāsupi eseva nayo”ti.",
  "tika-s0402t:435_10": "Dve hi samādhilābhino samādhikathaṃ sappaññā ca paññākathaṃ kathentā rattiṃ vā divasaṃ vā atikkamantampi na jānanti.",
  "tika-s0402t:436_0": "Tattha tattha paññāya anuggahessāmīti tasmiṃ tasmiṃ anuggahetabbe paññāya sodhetabbe vaḍḍhetabbe ca adhikasīlaṃ",
  "tika-s0402t:436_1": "nissāya uppannapaññāya anuggahessāmīti attho.",
  "tika-s0402t:436_2": "Tañca anuggaṇhanaṃ sīlassa asappāyānupakāradhamme vajjetvā tappaṭipakkhasevanena hotīti āha “sīlassa asappāye”tiādi.",
  "tika-s0402t:436_3": "Sīlassa asappāyānupakāradhammā nāma anācārāgocarādayo,",
  "tika-s0402t:436_4": "tappaṭipakkhato upakāradhammā veditabbā.",
  "tika-s0402t:436_5": "Tasmiṃ tasmiṃ ṭhāneti taṃtaṃsikkhākoṭṭhāsapadaṭṭhāne.",
  "tika-s0402t:436_6": "Anuggaṇhāti nāmāti abhinnaṃ asaṃkiliṭṭhaṃ katvā anuggaṇhāti nāma.",
  "tika-s0402t:436_7": "Khāraparissāvaneti rajakānaṃ ūsakhārādikhāraparissāvanapaṭe.",
  "tika-s0402t:436_8": "Hāyatīti sīlādinā parihāyati.",
  "tika-s0402t:436_9": "Seṭṭhaṃ puggalanti sīlādiguṇehi seṭṭhaṃ uttaritaraṃ uttamaṃ puggalaṃ.",
  "tika-s0402t:437_0": "Sevitabbasuttavaṇṇanā niṭṭhitā.",
  "tika-s0402t:438_0": "7. Jigucchitabbasuttavaṇṇanā",
  "tika-s0402t:439_0": "27.",
  "tika-s0402t:439_1": "Sattame abbhuggacchatīti ettha abhi-",
  "tika-s0402t:439_2": "saddāpekkhāya “na”nti sāmiatthe upayogavacananti āha “assā”ti “taṃ kho pana bhavanta”ntiādīsu viya.",
  "tika-s0402t:439_3": "Pāpako kittisaddoti lāmakabhāvena kathetabbasaddo.",
  "tika-s0402t:439_4": "Gūthakūpo viya dussīlyanti etena dussīlassa gūthasadisattameva dasseti.",
  "tika-s0402t:439_5": "Vacananti aniṭṭhavacanaṃ.",
  "tika-s0402t:439_6": "Purimanayenevāti “gūthakūpo viya dussīlya”ntiādinā pubbe vuttanayena.",
  "tika-s0402t:439_7": "Sucimittoti sīlācārasuddhiyā sucimitto.",
  "tika-s0402t:439_8": "Saha ayanti pavattantīti sahāyāti āha “sahagāmino”ti.",
  "tika-s0402t:440_0": "Jigucchitabbasuttavaṇṇanā niṭṭhitā.",
  "tika-s0402t:441_0": "8. Gūthabhāṇīsuttavaṇṇanā",
  "tika-s0402t:442_0": "28.",
  "tika-s0402t:442_1": "Aṭṭhame gūthabhāṇīti gūthasadisavacanattā gūthabhāṇī.",
  "tika-s0402t:442_2": "Yathā hi gūthaṃ nāma mahājanassa aniṭṭhaṃ hoti,",
  "tika-s0402t:442_3": "evameva imassa puggalassa vacanaṃ devamanussānaṃ aniṭṭhaṃ hoti.",
  "tika-s0402t:442_4": "Duggandhakathanti kilesāsucisaṃkiliṭṭhatāya gūthaṃ viya duggandhavāyanakathaṃ.",
  "tika-s0402t:442_5": "Pupphabhāṇīti supupphasadisavacanattā pupphabhāṇī.",
  "tika-s0402t:442_6": "Yathā hi phullāni vassikāni vā adhimuttikāni vā mahājanassa iṭṭhāni kantāni honti,",
  "tika-s0402t:442_7": "evameva imassa puggalassa vacanaṃ devamanussānaṃ iṭṭhaṃ hoti kantaṃ.",
  "tika-s0402t:442_8": "Pupphāni viyāti campakasumanādisugandhapupphāni viya.",
  "tika-s0402t:442_9": "Sugandhakathanti sucigandhavāyanakathaṃ kilesaduggandhābhāvato.",
  "tika-s0402t:442_10": "Madhubhāṇīti ettha “mudubhāṇī”tipi paṭhanti.",
  "tika-s0402t:442_11": "Ubhayatthāpi hi madhuravacanoti attho.",
  "tika-s0402t:442_12": "Yathā hi catumadhuraṃ nāma madhuraṃ paṇītaṃ,",
  "tika-s0402t:442_13": "evameva imassa puggalassa vacanaṃ devamanussānaṃ madhuraṃ hoti.",
  "tika-s0402t:442_14": "Madhurakathanti kaṇṇasukhatāya pemanīyatāya ca saddato atthato ca madhurasabhāvakathaṃ.",
  "tika-s0402t:442_15": "Attahetu vāti attano vā hatthapādādicchedanaharaṇahetu.",
  "tika-s0402t:442_16": "Parahetu vāti etthāpi eseva nayo.",
  "tika-s0402t:442_17": "Tenāha “attano vā”tiādi.",
  "tika-s0402t:443_0": "“Nelaṅgoti kho, bhante,",
  "tika-s0402t:443_1": "sīlānametaṃ adhivacana”nti sutte āgatattā vuttaṃ “ettha vuttasīlaṃ viyā”ti.",
  "tika-s0402t:443_2": "Pūreti guṇānaṃ pāripūriyaṃ.",
  "tika-s0402t:443_3": "Sukumārāti apharusatāya mudukā komalā.",
  "tika-s0402t:443_4": "Purassāti ettha pura-",
  "tika-s0402t:443_5": "saddo tannivāsivācako daṭṭhabbo “gāmo āgato”tiādīsu viya.",
  "tika-s0402t:443_6": "Tenāha “nagaravāsīna”nti.",
  "tika-s0402t:443_7": "Manaṃ appāyati vaḍḍhetīti manāpā.",
  "tika-s0402t:443_8": "Tenāha “cittavuddhikarā”ti.",
  "tika-s0402t:444_0": "Gūthabhāṇīsuttavaṇṇanā niṭṭhitā.",
  "tika-s0402t:445_0": "9. Andhasuttavaṇṇanā",
  "tika-s0402t:446_0": "29.",
  "tika-s0402t:446_1": "Navame andhotiādīsu pāḷipadesu paṭhamo diṭṭhadhammikabhogasaṃharaṇapaññācakkhuno ca samparāyikatthasādhanapaññācakkhuno",
  "tika-s0402t:446_2": "ca abhāvā “andho”ti vuccati dutiyopi,",
  "tika-s0402t:446_3": "tatiyo pana dvinnampi bhāvā “dvicakkhū”ti vuccati.",
  "tika-s0402t:446_4": "Paññācakkhūti āyakosallabhūtā paññācakkhu.",
  "tika-s0402t:446_5": "Tenāha “phātiṃ kareyyā”ti.",
  "tika-s0402t:446_6": "Adhamuttameti adhame ceva uttame ca.",
  "tika-s0402t:446_7": "Paṭipakkhavasenāti paṭipakkhassa atthitāvasena.",
  "tika-s0402t:446_8": "Sukkasappaṭibhāgāti sukkadhammehi pahāyakehi sappaṭibhāgāti jāneyya.",
  "tika-s0402t:446_9": "Kaṇhasappaṭibhāgāti kaṇhadhammehi pahātabbehi sappaṭibhāgāti jāneyya.",
  "tika-s0402t:447_0": "Tathājātikāti yādisehi saputtadāraparijanasañātimittabandhavaggaṃ attānaṃ sukheti pīṇeti,",
  "tika-s0402t:447_1": "tādisā bhogāpi na santi.",
  "tika-s0402t:447_2": "Puññāni ca na karotīti samaṇabrāhmaṇakapaṇaddhikayācakānaṃ santappanavasena puññāni na karoti.",
  "tika-s0402t:447_3": "Ubhayatthāti ubhayasmiṃ loke,",
  "tika-s0402t:447_4": "ubhayasmiṃ vā attheti viggahoti dassento “idhaloke”tiādimāha.",
  "tika-s0402t:447_5": "Ubhayenāti vuttamatthaṃ yojetvā dassetuṃ “katha”ntiādi vuttaṃ.",
  "tika-s0402t:447_6": "Yasmiṃ ṭhāneti yasmiṃyeva ṭhāne.",
  "tika-s0402t:447_7": "Na socatīti sokahetūnaṃ tattha abhāvato na socati.",
  "tika-s0402t:448_0": "Andhasuttavaṇṇanā niṭṭhitā.",
  "tika-s0402t:449_0": "10. Avakujjasuttavaṇṇanā",
  "tika-s0402t:450_0": "30.",
  "tika-s0402t:450_1": "Dasame avakujjapaññoti nikkujjapañño.",
  "tika-s0402t:450_2": "Tenāha “adhomukhapañño”ti.",
  "tika-s0402t:450_3": "Pubbapaṭṭhapanāti paṭhamārambho.",
  "tika-s0402t:450_4": "Sanniṭṭhānanti kathāpariyosānaṃ.",
  "tika-s0402t:450_5": "Appanāti desanāya niṭṭhāpanaṃ.",
  "tika-s0402t:450_6": "Aneke vā anusandhiyoti yojetabbaṃ.",
  "tika-s0402t:450_7": "Samādhi vātiādīsu lokuttaradhammā paramatthato sāsananti tadatthopādakasamādhi tassa ādīti vutto,",
  "tika-s0402t:450_8": "tadāsannattā vipassanā,",
  "tika-s0402t:450_9": "tassa mūlabhāvena ekadesattā maggo.",
  "tika-s0402t:451_0": "Sāsanassa pāripūrisuddhiyo nāma satthārā desitaniyāmeneva siddhā,",
  "tika-s0402t:451_1": "tā panettha kathentassa vasena gahetabbāti dassetuṃ “anūnaṃ katvā desentī”ti,",
  "tika-s0402t:451_2": "“niggaṇṭhiṃ katvā desentī”ti ca vuttaṃ.",
  "tika-s0402t:451_3": "Tattha nijjaṭanti niggumbaṃ anākulaṃ.",
  "tika-s0402t:451_4": "Niggaṇṭhinti gaṇṭhiṭṭhānarahitaṃ suviññeyyaṃ katvā.",
  "tika-s0402t:452_0": "Ākiṇṇānīti ākiritvā saṃkiritvā ṭhapitānīti attho.",
  "tika-s0402t:452_1": "Tenāha “pakkhittānī”ti.",
  "tika-s0402t:452_2": "Ucchaṅgo viya ucchaṅgapañño puggalo daṭṭhabboti ucchaṅgasadisapaññatāya ucchaṅgapañño.",
  "tika-s0402t:452_3": "Evaṃ paññā viya puggalopi ucchaṅgo viya hoti,",
  "tika-s0402t:452_4": "tasmiṃ dhammānaṃ aciraṭṭhānatoti adhippāyena vuttaṃ.",
  "tika-s0402t:452_5": "Yathā ca ucchaṅgasadisā paññā,",
  "tika-s0402t:452_6": "evaṃ nikkujjakumbhasadisā paññā evāti daṭṭhabbā.",
  "tika-s0402t:453_0": "Saṃvidahanapaññāyāti “evaṃ kate idaṃ nāma bhavissatī”ti evaṃ taṃtaṃatthakiccaṃ saṃvidhātuṃ samatthatāya vicāraṇapaññāya rahito.",
  "tika-s0402t:453_1": "Seyyoti seṭṭho pāsaṃso.",
  "tika-s0402t:453_2": "Pubbabhāgapaṭipadanti cittavisuddhiādikaṃ ariyamaggassa adhigamāya pubbabhāgapaṭipattiṃ.",
  "tika-s0402t:454_0": "Avakujjasuttavaṇṇanā niṭṭhitā.",
  "tika-s0402t:455_0": "Puggalavaggavaṇṇanā niṭṭhitā.",
  "tika-s0402t:456_0": "4. Devadūtavaggo",
  "tika-s0402t:457_0": "1. Sabrahmakasuttavaṇṇanā",
  "tika-s0402t:458_0": "31.",
  "tika-s0402t:458_1": "Catutthassa paṭhame sabrahmakānīti saseṭṭhakāni.",
  "tika-s0402t:458_2": "Yesanti yesaṃ kulānaṃ.",
  "tika-s0402t:458_3": "Puttānanti puttehi.",
  "tika-s0402t:458_4": "Pūjitasaddayogena hi idaṃ karaṇatthe sāmivacanaṃ.",
  "tika-s0402t:458_5": "Tenāti āhārādinā.",
  "tika-s0402t:458_6": "Paṭijaggitā gopitāti yathākālaṃ tassa tassa dātabbassa dānena veyyāvaccassa ca karaṇena paṭijaggitā ceva uppannānatthappaharaṇena gopitā ca honti.",
  "tika-s0402t:458_7": "Tesanti mātāpitūnaṃ.",
  "tika-s0402t:458_8": "Brahmādibhāvasādhanatthanti tesaṃ guṇānaṃ atthitāya loke brahmā nāma vuccati,",
  "tika-s0402t:458_9": "ācariyo nāma vuccati,",
  "tika-s0402t:458_10": "āhuneyyo nāma vuccati,",
  "tika-s0402t:458_11": "te mātāpitūnaṃ puttakaṃ paṭilabhantīti dassanavasena nesaṃ brahmādibhāvasādhanatthaṃ “bahukārā”ti,",
  "tika-s0402t:458_12": "vatvā taṃ tesaṃ bahukārataṃ nānākārato dassetuṃ “āpādakā”tiādi vuttaṃ.",
  "tika-s0402t:458_13": "Mātāpitaro hi puttānaṃ jīvitassa āpādakā,",
  "tika-s0402t:458_14": "sarīrassa posakā,",
  "tika-s0402t:458_15": "ācārasamācārānaṃ sikkhāpakā sakalassapi imassa lokassa dassetāro.",
  "tika-s0402t:458_16": "Tenāha “puttānaṃ hī”tiādi.",
  "tika-s0402t:458_17": "Iṭṭhārammaṇaṃ tāva te dassentu,",
  "tika-s0402t:458_18": "aniṭṭhārammaṇaṃ kathanti?",
  "tika-s0402t:458_19": "Tampi dassetabbameva vajjanīyabhāvajānāpanatthaṃ.",
  "tika-s0402t:459_0": "Avijahitā hontīti tāsaṃ bhāvanāya brahmānaṃ brahmaloke uppannattā avijahitā honti bhāvanā.",
  "tika-s0402t:459_1": "Lobhanīyavayasmiṃ paṭhamayobbane ativiya mudubhāvappattadassanatthaṃ satavihataggahaṇaṃ.",
  "tika-s0402t:459_2": "Pāṭiyekkanti visuṃ.",
  "tika-s0402t:459_3": "Iminā kāraṇenāti iminā yathāvuttena puttesu pavattitehi atikkamena mettādisamuppattisaṅkhātena kāraṇena.",
  "tika-s0402t:460_0": "Tharusippanti asisattikuntakalāpādiāyudhasippaṃ.",
  "tika-s0402t:460_1": "Muddāgaṇanāti aṅgulisaṃkocanādinā hatthamuddāya gaṇanā.",
  "tika-s0402t:460_2": "Ādisaddena pāṇādīnaṃ saṅgaho.",
  "tika-s0402t:460_3": "Pacchācariyā nāma mātāpitūnaṃ santike uggahitagahaṭṭhavattasseva puggalassa yathāsakaṃ hatthācariyādīnaṃ",
  "tika-s0402t:460_4": "sippaggāhāpananti katvā sabbapaṭhamaṃ ācariyā nāmāti yojetabbaṃ.",
  "tika-s0402t:460_5": "Ānīya hutaṃ āhutaṃ.",
  "tika-s0402t:460_6": "Pakārehi hutaṃ pāhutaṃ.",
  "tika-s0402t:460_7": "Abhisaṅkhatanti tasseva vevacanaṃ.",
  "tika-s0402t:461_0": "Namo kareyyāti sāyaṃ pātaṃ upaṭṭhānaṃ gantvā “idaṃ mayhaṃ uttamapuññakkhetta”nti namakkāraṃ kareyya.",
  "tika-s0402t:461_1": "Tāya naṃ pāricariyāyāti ettha nanti nipātamattaṃ,",
  "tika-s0402t:461_2": "yathāvuttaparicaraṇenāti attho.",
  "tika-s0402t:461_3": "Atha vā pāricariyāyāti bharaṇakiccakaraṇakulavaṃsappatiṭṭhānāpanādinā pañcavidhaupaṭṭhānena.",
  "tika-s0402t:461_4": "Vuttañhetaṃ –",
  "tika-s0402t:462_0": "“Pañcahi kho,",
  "tika-s0402t:462_1": "gahapatiputta,",
  "tika-s0402t:462_2": "ṭhānehi puttena puratthimā disā mātāpitaro paccupaṭṭhātabbā –",
  "tika-s0402t:462_3": "‘bhato nesaṃ bharissāmi,",
  "tika-s0402t:462_4": "kiccaṃ nesaṃ karissāmi,",
  "tika-s0402t:462_5": "kulavaṃsaṃ ṭhapessāmi,",
  "tika-s0402t:462_6": "dāyajjaṃ paṭipajjāmi,",
  "tika-s0402t:462_7": "atha vā pana petānaṃ kālakatānaṃ dakkhiṇaṃ anuppadassāmī’ti.",
  "tika-s0402t:462_8": "Imehi kho,",
  "tika-s0402t:462_9": "gahapatiputta,",
  "tika-s0402t:462_10": "pañcahi ṭhānehi puttena puratthimā disā mātāpitaro paccupaṭṭhitā pañcahi ṭhānehi puttaṃ anukampanti,",
  "tika-s0402t:462_11": "pāpā nivārenti,",
  "tika-s0402t:462_12": "kalyāṇe nivesenti,",
  "tika-s0402t:462_13": "sippaṃ sikkhāpenti,",
  "tika-s0402t:462_14": "patirūpena dārena saṃyojenti,",
  "tika-s0402t:462_15": "samaye dāyajjaṃ niyyādentī”ti.",
  "tika-s0402t:463_0": "Apica yo mātāpitaro tīsu vatthūsu abhippasanne katvā sīlesu vā patiṭṭhāpetvā pabbajjāya vā niyojetvā upaṭṭhahati,",
  "tika-s0402t:463_1": "ayaṃ mātāpitūpaṭṭhākānaṃ aggoti veditabbo.",
  "tika-s0402t:463_2": "Sā panāyaṃ pāricariyā puttassa ubhayalokahitasukhāvahāti taṃ dassetuṃ “idheva naṃ pasaṃsanti,",
  "tika-s0402t:463_3": "pecca sagge pamodatī”ti vuttaṃ.",
  "tika-s0402t:463_4": "Pasaṃsantīti “ayaṃ puggalo matteyyo petteyyo saggasaṃvattaniyaṃ paṭipadaṃ pūretī”ti idheva naṃ pasaṃsanti.",
  "tika-s0402t:463_5": "Āmodati ādito paṭṭhāya modappattiyā.",
  "tika-s0402t:463_6": "Pamodati nānappakāramodasampavattiyā.",
  "tika-s0402t:464_0": "Sabrahmakasuttavaṇṇanā niṭṭhitā.",
  "tika-s0402t:465_0": "2. Ānandasuttavaṇṇanā",
  "tika-s0402t:466_0": "32.",
  "tika-s0402t:466_1": "Dutiye tathājātikoti tathāsabhāvo.",
  "tika-s0402t:466_2": "Cittekaggatālābhoti cittekaggatāya adhigamo.",
  "tika-s0402t:466_3": "Rūpameva kilesuppattiyā kāraṇabhāvato rūpanimittaṃ.",
  "tika-s0402t:466_4": "Esa nayo sesesupi.",
  "tika-s0402t:466_5": "Sassatādinimittanti sassatucchedabhāvanimittaṃ.",
  "tika-s0402t:466_6": "Puggalanimittanti puggalābhinivesananimittaṃ.",
  "tika-s0402t:466_7": "Dhammanimittanti dhammārammaṇasaṅkhātaṃ nimittaṃ.",
  "tika-s0402t:466_8": "“Siyā nu kho,",
  "tika-s0402t:466_9": "bhante”ti therena puṭṭho bhagavā “siyā”ti avoca lokuttarasamādhippaṭilābhaṃ sandhāya.",
  "tika-s0402t:466_10": "So hi nibbānaṃ santaṃ paṇītanti ca passati.",
  "tika-s0402t:466_11": "Tenāha “idhānandā”tiādi.",
  "tika-s0402t:467_0": "Nibbānaṃ santanti samāpattiṃ appetvāti nibbānaṃ santanti ābhujitvā phalasamāpattiṃ appetvā.",
  "tika-s0402t:467_1": "Divasampītiādinā asaṅkhatāya dhātuyā accantasantapaṇītādibhāvaṃ dasseti.",
  "tika-s0402t:467_2": "Aṭṭhavidheti “santaṃ paṇītaṃ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbāna”nti",
  "tika-s0402t:467_3": "evaṃ aṭṭhavidhe ābhogasaññite samannāhāre.",
  "tika-s0402t:467_4": "Niddhāraṇe cetaṃ bhummaṃ.",
  "tika-s0402t:467_5": "Imasmiṃ ṭhāne…pe…",
  "tika-s0402t:467_6": "labbhantevāti “idhānanda,",
  "tika-s0402t:467_7": "bhikkhuno evaṃ hotī”ti āgate imasmiṃ suttappadese ekopi ābhogasamannāhāro cepi sabbe aṭṭhapi ābhogasamannāhārā",
  "tika-s0402t:467_8": "labbhanteva samannāharataṃ atthāvahattā.",
  "tika-s0402t:468_0": "Ñāṇena jānitvāti vipassanāñāṇasahitena maggañāṇena jānitvā.",
  "tika-s0402t:468_1": "Parāni ca oparāni ca cakkhādīni āyatanāni.",
  "tika-s0402t:468_2": "Santatāyāti paṭippassaddhitāya.",
  "tika-s0402t:468_3": "Kāyaduccaritādidhūmavirahitoti kāyaduccaritādi eva santāpanaṭṭhena dhūmo,",
  "tika-s0402t:468_4": "tena virahito.",
  "tika-s0402t:468_5": "Anīghoti apāpo.",
  "tika-s0402t:468_6": "Jātijarāgahaṇeneva byādhimaraṇampi gahitamevāti tabbhāvabhāvatoti vuttaṃ.",
  "tika-s0402t:469_0": "Ānandasuttavaṇṇanā niṭṭhitā.",
  "tika-s0402t:470_0": "3. Sāriputtasuttavaṇṇanā",
  "tika-s0402t:471_0": "33. Tatiye,",
  "tika-s0402t:471_1": "“sāriputta,",
  "tika-s0402t:471_2": "mayā saṃkhittena desitaṃ dhammaṃ tādisenapi na sukaraṃ viññātu”nti iminā adhippāyeneva vadanto therassa ñāṇaṃ sabbamatikkamaṃ.",
  "tika-s0402t:471_3": "Aññātāro ca dullabhāti hi iminā sāmaññavacanena sāriputtattherampi antogadhaṃ katvā dassento tenapi attano desanāya duppaṭividdhabhāvaṃ dasseti.",
  "tika-s0402t:472_0": "Sammāti hetunā kāraṇena.",
  "tika-s0402t:472_1": "Tenāha “upāyenā”tiādi.",
  "tika-s0402t:472_2": "Mānābhisamayāti mānassa dassanābhisamayā.",
  "tika-s0402t:472_3": "Pahānābhisamayoti ca dassanābhisamayoti ca pariññābhisamayo vutto.",
  "tika-s0402t:472_4": "Arahattamaggo hi pariññākiccasiddhiyā kiccavasena mānaṃ passati,",
  "tika-s0402t:472_5": "asammohappaṭivedhavasenāti vuttaṃ hoti,",
  "tika-s0402t:472_6": "ayamassa dassanābhisamayo.",
  "tika-s0402t:472_7": "Tena diṭṭho pana pahānābhisamayo ca.",
  "tika-s0402t:472_8": "Dassanābhisamayena hi pariññābhisamayameva pahīyati.",
  "tika-s0402t:472_9": "Diṭṭhavisena diṭṭhasattānaṃ jīvitaṃ viya ayamassa pahānābhisamayo.",
  "tika-s0402t:472_10": "Aṭṭhakathāyaṃ pana pahānābhisamayassa dassanābhisamayanānantariyakattā “pahānābhisamayena”icceva vuttaṃ.",
  "tika-s0402t:472_11": "Pahānābhisamaye hi gahite dassanābhisamayo gahitova hoti.",
  "tika-s0402t:473_0": "Antamakāsi dukkhassāti arahattamaggena mānassa pahīnattā ye ime “kāyabandhanassa anto jīrati,",
  "tika-s0402t:473_1": "haritantaṃ vā”ti evaṃ vuttaantimamariyādanto ca “antamidaṃ,",
  "tika-s0402t:473_2": "bhikkhave,",
  "tika-s0402t:473_3": "jīvikāna”nti evaṃ vuttalāmakanto ca “sakkāyo eko anto”ti evaṃ vuttakoṭṭhāsanto ca “esevanto dukkhassa",
  "tika-s0402t:473_4": "sapaccayasaṅkhayā”ti evaṃ vuttakoṭṭhāsanto cāti cattāro antā,",
  "tika-s0402t:473_5": "tesu sabbasseva vaṭṭadukkhassa aduṃ catutthakoṭisaṅkhātaṃ antamakāsi,",
  "tika-s0402t:473_6": "paricchedaṃ parivaṭumaṃ akāsi,",
  "tika-s0402t:473_7": "antimasamudayamattāvasesaṃ dukkhamakāsīti vuttaṃ hoti.",
  "tika-s0402t:473_8": "Tenāha “vaṭṭadukkhassa antamakāsī”ti.",
  "tika-s0402t:474_0": "Nanu ca “pahāna”nti imassa niddese nibbānaṃ āgataṃ?",
  "tika-s0402t:474_1": "Idha paṭippassaddhippahānasaṅkhātaṃ arahattaphalaṃ vuttaṃ,",
  "tika-s0402t:474_2": "tasmā niddesenāyaṃ vaṇṇanā virujjhatīti āha “niddese panā”tiādi.",
  "tika-s0402t:474_3": "Tattha tāni padāni āgatānīti tasmiṃ niddese “pahānaṃ vūpasamaṃ paṭinissagga”ntiādīni padāni āgatāni.",
  "tika-s0402t:475_0": "Dhammatakkapurejavanti iminā tasmiṃ catutthajjhānavimokkhe ṭhatvā jhānaṅgāni vipassitvā adhigataṃ arahattavimokkhaṃ vadati.",
  "tika-s0402t:475_1": "Arahattavimokkhassa hi maggasampayuttasammāsaṅkappasaṅkhāto dhammatakko purejavo hoti.",
  "tika-s0402t:476_0": "Sāriputtasuttavaṇṇanā niṭṭhitā.",
  "tika-s0402t:477_0": "4. Nidānasuttavaṇṇanā",
  "tika-s0402t:478_0": "34.",
  "tika-s0402t:478_1": "Catutthe piṇḍakaraṇatthāyāti āyūhanavasena rāsikaraṇatthāya.",
  "tika-s0402t:478_2": "Abhinnānīti ekadesenapi akhaṇḍitāni.",
  "tika-s0402t:478_3": "Bhinnakālato paṭṭhāya hi bījaṃ bījakiccāya na upakappati.",
  "tika-s0402t:478_4": "Apūtīnīti udakatemanena pūtibhāvaṃ na upagatāni.",
  "tika-s0402t:478_5": "Pūtibījañhi bījatthāya na upakappati.",
  "tika-s0402t:478_6": "Tenāha “pūtibhāvena abījattaṃ appattānī”ti.",
  "tika-s0402t:478_7": "Na vātena na ca ātapena hatānīti vātena ca ātapena ca na hatāni,",
  "tika-s0402t:478_8": "nirojataṃ na pāpitāni.",
  "tika-s0402t:478_9": "Nirojañhi kasaṭabījaṃ bījatthāya na upakappati.",
  "tika-s0402t:478_10": "Sārādānīti taṇḍulasārassa ādānato sārādāni.",
  "tika-s0402t:478_11": "Nissārañhi bījaṃ bījatthāya na upakappati.",
  "tika-s0402t:478_12": "Tenāha “gahitasārānī”ti,",
  "tika-s0402t:478_13": "patiṭṭhitasārānīti attho.",
  "tika-s0402t:478_14": "Sannicayabhāvena sukhaṃ sayitānīti cattāro māse koṭṭhapakkhittaniyāmeneva sukhasayitāni.",
  "tika-s0402t:479_0": "Kammavibhattīti kammavibhāgo.",
  "tika-s0402t:479_1": "Diṭṭhadhammo vuccati paccakkhabhūto paccuppanno attabhāvo,",
  "tika-s0402t:479_2": "tattha veditabbaphalaṃ kammaṃ diṭṭhadhammavedanīyaṃ.",
  "tika-s0402t:479_3": "Paccupannabhavato anantaraṃ veditabbaphalaṃ kammaṃ upapajjavedanīyaṃ.",
  "tika-s0402t:479_4": "Aparapariyāyavedanīyanti diṭṭhadhammānantarabhavato aññasmiṃ attabhāvapariyāye attabhāvaparivatte veditabbaphalaṃ kammaṃ.",
  "tika-s0402t:479_5": "Paṭipakkhehi anabhibhūtatāya paccayavisesena paṭiladdhavisesatāya ca balavabhāvappattā tādisassa pubbābhisaṅkhārassa",
  "tika-s0402t:479_6": "vasena sātisayā hutvā pavattā paṭhamajavanacetanā tasmiṃyeva attabhāve phaladāyinī diṭṭhadhammavedanīyakammaṃ nāma.",
  "tika-s0402t:479_7": "Sā hi vuttākārena balavatī javanasantāne guṇavisesayuttesu upakārānupakāravasappavattiyā āsevanālābhena",
  "tika-s0402t:479_8": "appavipākatāya ca paṭhamajavanacetanā itaradvayaṃ viya pavattasantānuparamāpekkhaṃ okāsalābhāpekkhañca",
  "tika-s0402t:479_9": "kammaṃ na hotīti idheva pupphamattaṃ viya pavattivipākamattaṃ phalaṃ deti.",
  "tika-s0402t:479_10": "Tathā asakkontanti kammassa vipākadānaṃ nāma upadhippayogādipaccayantarasamavāyeneva hotīti tadabhāvato tasmiṃyeva attabhāve vipākaṃ dātuṃ asakkontaṃ.",
  "tika-s0402t:479_11": "Ahosikammanti ahosi eva kammaṃ,",
  "tika-s0402t:479_12": "na tassa vipāko ahosi atthi bhavissati cāti evaṃ veditabbaṃ kammaṃ.",
  "tika-s0402t:480_0": "Atthasādhikāti dānādipāṇātipātādiatthassa nipphādikā.",
  "tika-s0402t:480_1": "Kā pana sāti āha “sattamajavanacetanā”ti.",
  "tika-s0402t:480_2": "Sā hi sanniṭṭhāpakacetanā vuttanayena paṭiladdhavisesā purimajavanacetanāhi laddhāsevanā ca samānā anantarattabhāve",
  "tika-s0402t:480_3": "vipākadāyinī upapajjavedanīyakammaṃ nāma.",
  "tika-s0402t:480_4": "Purimaupamāyayevāti migaluddakopamāyayeva.",
  "tika-s0402t:481_0": "Sati saṃsārappavattiyāti iminā asati saṃsārappavattiyaṃ ahosikammapakkhe tiṭṭhati vipaccanokāsassa abhāvatoti dīpeti.",
  "tika-s0402t:481_1": "Yaṃ garukanti yaṃ akusalaṃ mahāsāvajjaṃ,",
  "tika-s0402t:481_2": "kusalañca mahānubhāvaṃ kammaṃ.",
  "tika-s0402t:481_3": "Kusalaṃ vā hi hotu akusalaṃ vā,",
  "tika-s0402t:481_4": "yaṃ garukaṃ mātughātādikammaṃ vā mahaggatakammaṃ vā,",
  "tika-s0402t:481_5": "tadeva paṭhamaṃ vipaccati.",
  "tika-s0402t:481_6": "Tenāha “kusalākusalesu panā”tiādi.",
  "tika-s0402t:481_7": "Yaṃ bahulanti yaṃ bahulaṃ abhiṇhaso kataṃ samāsevitaṃ.",
  "tika-s0402t:481_8": "Tenāha “kusalākusalesu pana yaṃ bahulaṃ hotī”tiādi.",
  "tika-s0402t:481_9": "Yadāsannaṃ nāma maraṇakāle anussaritaṃ kammaṃ,",
  "tika-s0402t:481_10": "āsannakāle kate pana vattabbameva natthīti āha “yaṃ pana kusalākusalesu āsannamaraṇe”tiādi.",
  "tika-s0402t:481_11": "Anussaritunti paribyattabhāvena anussarituṃ.",
  "tika-s0402t:482_0": "Tesaṃ abhāveti tesaṃ yaṃgarukādīnaṃ tiṇṇaṃ kammānaṃ abhāve.",
  "tika-s0402t:482_1": "Yattha katthaci vipākaṃ detīti paṭisandhijanakavasena vipākaṃ deti.",
  "tika-s0402t:482_2": "Paṭisandhijanakavasena hi garukādikammacatukkaṃ vuttaṃ.",
  "tika-s0402t:482_3": "Tattha garukaṃ sabbapaṭhamaṃ vipaccati,",
  "tika-s0402t:482_4": "garuke asati bahulīkataṃ,",
  "tika-s0402t:482_5": "tasmiṃ asati yadāsannaṃ,",
  "tika-s0402t:482_6": "tasmiṃ asati “kaṭattā vā panā”ti vuttaṃ purimajātīsu katakammaṃ vipaccati.",
  "tika-s0402t:482_7": "Bahulāsannapubbakatesu ca balābalaṃ jānitabbaṃ.",
  "tika-s0402t:482_8": "Pāpato pāpantaraṃ kalyāṇañca,",
  "tika-s0402t:482_9": "kalyāṇato kalyāṇantaraṃ pāpañca bahulīkataṃ.",
  "tika-s0402t:482_10": "Tato mahatova pubbakatādi appañca bahulānussaraṇena vippaṭisārādijananato,",
  "tika-s0402t:482_11": "paṭipakkhassa aparipuṇṇatāya āraddhavipākassa kammassa kammasesassa vā aparapariyāyavedanīyassa aparikkhīṇatāya",
  "tika-s0402t:482_12": "santatiyā pariṇāmavisesatoti tehi tehi kāraṇehi āyūhitaphalaṃ paṭhamaṃ vipaccati.",
  "tika-s0402t:482_13": "Mahānāradakassapajātake videharañño senāpati alāto,",
  "tika-s0402t:482_14": "bījako dāso,",
  "tika-s0402t:482_15": "rājakaññā rucā ca ettha nidassanaṃ.",
  "tika-s0402t:482_16": "Tathā hi vuttaṃ bhagavatā –",
  "tika-s0402t:483_0": "“Tatrānanda,",
  "tika-s0402t:483_1": "yvāyaṃ puggalo idha pāṇātipātī…pe…",
  "tika-s0402t:483_2": "micchādiṭṭhi.",
  "tika-s0402t:483_3": "Kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjati,",
  "tika-s0402t:483_4": "pubbe vāssa taṃ kataṃ hoti pāpakammaṃ dukkhavedanīyaṃ,",
  "tika-s0402t:483_5": "pacchā vāssa taṃ kataṃ hoti pāpakammaṃ dukkhavedanīyaṃ,",
  "tika-s0402t:483_6": "maraṇakāle vāssa hoti micchādiṭṭhi samattā samādinnā,",
  "tika-s0402t:483_7": "tena so kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjatī”ti –",
  "tika-s0402t:484_0": "Ādi.",
  "tika-s0402t:484_1": "Sabbaṃ mahākammavibhaṅgasuttaṃ vitthāretabbaṃ.",
  "tika-s0402t:484_2": "Kiṃ bahunā.",
  "tika-s0402t:484_3": "Yaṃ taṃ tathāgatassa mahākammavibhaṅgañāṇaṃ,",
  "tika-s0402t:484_4": "tassevāyaṃ visayo,",
  "tika-s0402t:484_5": "yadidaṃ tassa tassa kammassa tena tena kāraṇena pubbāparavipākatā samatthīyati.",
  "tika-s0402t:485_0": "Idāni janakādikammacatukkaṃ vibhajanto “janakaṃ nāmā”tiādimāha.",
  "tika-s0402t:485_1": "Pavattiṃ na janetīti pavattivipākaṃ na janeti.",
  "tika-s0402t:485_2": "Paṭhamanaye janakakammassa paṭisandhivipākamattasseva vuttattā tassa pavattivipākadāyakattampi anujānanto “aparo nayo”tiādimāha.",
  "tika-s0402t:485_3": "Tattha paṭisandhidānādivasena vipākasantānassa nibbattakaṃ janakaṃ.",
  "tika-s0402t:485_4": "Sukhadukkhasantānassa nāmarūpappabandhassa vā cirataraṃ pavattihetubhūtaṃ upatthambhakaṃ.",
  "tika-s0402t:485_5": "Tenāha “sukhadukkhaṃ upatthambheti,",
  "tika-s0402t:485_6": "addhānaṃ pavattetī”ti.",
  "tika-s0402t:485_7": "Upapīḷakaṃ sukhadukkhappabandhe pavattamāne saṇikaṃ saṇikaṃ hāpeti.",
  "tika-s0402t:485_8": "Tenāha “sukhadukkhaṃ pīḷeti bādheti,",
  "tika-s0402t:485_9": "addhānaṃ pavattituṃ na detī”ti.",
  "tika-s0402t:486_0": "Vātakāḷako mahallako core ghātetuṃ na sakkotīti so kira mahallakakāle ekappahārena sīsaṃ chindituṃ na sakkoti,",
  "tika-s0402t:486_1": "dve tayo vāre paharanto manusse kilameti,",
  "tika-s0402t:486_2": "tasmā te evamāhaṃsu.",
  "tika-s0402t:486_3": "Anulomikaṃ khantiṃ paṭilabhitvāti sotāpattimaggassa orato anulomikaṃ khantiṃ labhitvā.",
  "tika-s0402t:486_4": "Taruṇavacchāya gāviyā madditvā jīvitakkhayaṃ pāpitoti ekā kira yakkhinī dhenuvesena āgantvā ure paharitvā māresi,",
  "tika-s0402t:486_5": "taṃ sandhāyetaṃ vuttaṃ.",
  "tika-s0402t:486_6": "Nagare bhavo nāgariyo.",
  "tika-s0402t:487_0": "Ghātetvāti upacchinditvā.",
  "tika-s0402t:487_1": "Kammassa upacchindanaṃ nāma tassa vipākappaṭibāhanamevāti āha “tassa vipākaṃ paṭibāhitvā”ti.",
  "tika-s0402t:487_2": "Tañca attano vipākuppattiyā okāsakaraṇanti vuttaṃ “attano vipākassa okāsaṃ karotī”ti.",
  "tika-s0402t:487_3": "Vipaccanāya katokāsaṃ kammaṃ vipakkammeva nāma hotīti āha “evaṃ pana kammena kate okāse taṃ vipākaṃ uppannaṃ nāma vuccatī”ti.",
  "tika-s0402t:487_4": "Upapīḷakaṃ aññassa vipākaṃ upacchindati,",
  "tika-s0402t:487_5": "na sayaṃ attano vipākaṃ deti.",
  "tika-s0402t:487_6": "Upaghātakaṃ pana dubbalakammaṃ upacchinditvā attano vipākaṃ uppādetīti ayametesaṃ viseso.",
  "tika-s0402t:487_7": "Kiñci bahvābādhatādipaccayūpasannipātena vipākassa vibādhakaṃ upapīḷakaṃ,",
  "tika-s0402t:487_8": "tathā vipākasseva upacchedakaṃ.",
  "tika-s0402t:487_9": "Upaghātakakammaṃ pana upaghātetvā attano vipākassa okāsakaraṇena vipaccane sati janakameva siyā.",
  "tika-s0402t:487_10": "Janakādibhāvo nāma vipākaṃ pati icchitabbo,",
  "tika-s0402t:487_11": "na kammaṃ patīti vipākasseva upaghātakatā yuttā viya dissati,",
  "tika-s0402t:487_12": "vīmaṃsitabbaṃ.",
  "tika-s0402t:488_0": "Aparo nayo –",
  "tika-s0402t:488_1": "yasmiṃ kamme kate paṭisandhiyaṃ pavatte ca vipākakaṭattārūpānaṃ uppatti hoti,",
  "tika-s0402t:488_2": "taṃ janakaṃ.",
  "tika-s0402t:488_3": "Yasmiṃ pana kate aññena janitassa iṭṭhassa vā aniṭṭhassa vā phalassa vibādhakavicchedakapaccayānuppattiyā",
  "tika-s0402t:488_4": "upabrūhanapaccayuppattiyā janakasāmatthiyānurūpaṃ parisuddhiciratarappabandhā hoti,",
  "tika-s0402t:488_5": "taṃ upatthambhakaṃ.",
  "tika-s0402t:488_6": "Janakena nibbattitaṃ kusalaphalaṃ vā akusalaphalaṃ vā yena paccanīkabhūtena rogadhātuvisamatādinimittatāya vibādhayati,",
  "tika-s0402t:488_7": "taṃ upapīḷakaṃ.",
  "tika-s0402t:488_8": "Yena pana kammunā janakasāmatthiyavasena ciratarappabandhārahampi samānaṃ phalaṃ vicchedakapaccayuppattiyā upahaññati vicchijjati,",
  "tika-s0402t:488_9": "taṃ upaghātakanti ayamettha sāro.",
  "tika-s0402t:489_0": "Tattha keci dutiyassa kusalabhāvaṃ itthattamāgatassa appābādhadīghāyukatāsaṃvattanavasena,",
  "tika-s0402t:489_1": "pacchimānaṃ dvinnaṃ akusalabhāvaṃ bahvābādhaappāyukatāsaṃvattanavasena vaṇṇenti.",
  "tika-s0402t:489_2": "Tathā ca vuttaṃ majjhimanikāye cūḷakammavibhaṅgasuttavaṇṇanāyaṃ –",
  "tika-s0402t:490_0": "“Cattāri hi kammāni –",
  "tika-s0402t:490_1": "upapīḷakaṃ,",
  "tika-s0402t:490_2": "upacchedakaṃ, janakaṃ,",
  "tika-s0402t:490_3": "upatthambhakanti.",
  "tika-s0402t:490_4": "Balavakammena hi nibbattaṃ pavatte upapīḷakaṃ āgantvā atthato evaṃ vadati nāma ‘sacāhaṃ paṭhamataraṃ jāneyyaṃ,",
  "tika-s0402t:490_5": "na te idha nibbattituṃ dadeyyaṃ,",
  "tika-s0402t:490_6": "catūsuyeva taṃ apāyesu nibbattāpeyyaṃ. Hotu,",
  "tika-s0402t:490_7": "tvaṃ yattha katthaci nibbatta,",
  "tika-s0402t:490_8": "ahaṃ upapīḷakakammaṃ nāma taṃ pīḷetvā nirojaṃ niyūsaṃ kasaṭaṃ karissāmī’ti.",
  "tika-s0402t:490_9": "Tato paṭṭhāya taṃ tādisaṃ karoti.",
  "tika-s0402t:490_10": "Kiṃ karoti?",
  "tika-s0402t:490_11": "Parissayaṃ upaneti,",
  "tika-s0402t:490_12": "bhoge vināseti.",
  "tika-s0402t:491_0": "“Tattha dārakassa mātukucchiyaṃ nibbattakālato paṭṭhāya mātu assādo vā sukhaṃ vā na hoti,",
  "tika-s0402t:491_1": "mātāpitūnaṃ pīḷāva uppajjati.",
  "tika-s0402t:491_2": "Evaṃ parissayaṃ upaneti.",
  "tika-s0402t:491_3": "Dārakassa pana mātukucchimhi nibbattakālato paṭṭhāya gehe bhogā udakaṃ patvā loṇaṃ viya rājādīnaṃ vasena nassanti,",
  "tika-s0402t:491_4": "kumbhadohanadhenuyo khīraṃ na denti,",
  "tika-s0402t:491_5": "sūratā goṇā caṇḍā honti,",
  "tika-s0402t:491_6": "kāṇā honti,",
  "tika-s0402t:491_7": "khañjā honti,",
  "tika-s0402t:491_8": "gomaṇḍale rogo patati,",
  "tika-s0402t:491_9": "dāsādayo vacanaṃ na karonti,",
  "tika-s0402t:491_10": "vāpitaṃ sassaṃ na jāyati,",
  "tika-s0402t:491_11": "gehagataṃ gehe,",
  "tika-s0402t:491_12": "araññagataṃ araññe nassati,",
  "tika-s0402t:491_13": "anupubbena ghāsacchādanamattaṃ dullabhaṃ hoti,",
  "tika-s0402t:491_14": "gabbhaparihāro na hoti,",
  "tika-s0402t:491_15": "vijātakāle mātu thaññaṃ chijjati,",
  "tika-s0402t:491_16": "dārako parihāraṃ alabhanto pīḷito nirojo niyūso kasaṭo hoti.",
  "tika-s0402t:491_17": "Idaṃ upapīḷakakammaṃ nāma.",
  "tika-s0402t:492_0": "“Dīghāyukakammena pana nibbattassa upacchedakakammaṃ āgantvā āyuṃ chindati.",
  "tika-s0402t:492_1": "Yathā hi puriso aṭṭhusabhagamanaṃ katvā saraṃ khipeyya,",
  "tika-s0402t:492_2": "tamañño dhanuto muttamattaṃ muggarena paharitvā tattheva pāteyya,",
  "tika-s0402t:492_3": "evaṃ dīghāyukakammena nibbattassa upacchedakakammaṃ āyuṃ chindati.",
  "tika-s0402t:492_4": "Kiṃ karoti?",
  "tika-s0402t:492_5": "Corānaṃ aṭaviṃ paveseti,",
  "tika-s0402t:492_6": "vāḷamacchodakaṃ otāreti,",
  "tika-s0402t:492_7": "aññataraṃ vā pana saparissayaṭhānaṃ upaneti.",
  "tika-s0402t:492_8": "Idaṃ upacchedakakammaṃ nāma.",
  "tika-s0402t:492_9": "‘Upaghātaka’ntipi etasseva nāmaṃ.",
  "tika-s0402t:492_10": "Paṭisandhinibbattakaṃ pana kammaṃ janakakammaṃ nāma.",
  "tika-s0402t:492_11": "Appabhogakulādīsu nibbattassa bhogasampadādikaraṇena upatthambhakakammaṃ upatthambhakakammaṃ nāma.",
  "tika-s0402t:493_0": "“Parittakammenapi nibbattaṃ etaṃ pavatte pāṇātipātādiviratikammaṃ āgantvā atthato evaṃ vadati nāma ‘sacāhaṃ paṭhamataraṃ jāneyyaṃ,",
  "tika-s0402t:493_1": "na te idha nibbattituṃ dadeyyaṃ,",
  "tika-s0402t:493_2": "devalokeyeva taṃ nibbattāpeyyaṃ, hotu,",
  "tika-s0402t:493_3": "tvaṃ yattha katthaci nibbatta,",
  "tika-s0402t:493_4": "ahaṃ upatthambhakakammaṃ nāma upatthambhaṃ te karissāmī’ti upatthambhaṃ karoti.",
  "tika-s0402t:493_5": "Kiṃ karoti?",
  "tika-s0402t:493_6": "Parissayaṃ nāseti,",
  "tika-s0402t:493_7": "bhoge uppādeti.",
  "tika-s0402t:494_0": "“Tattha dārakassa mātukucchiyaṃ nibbattakālato paṭṭhāya mātāpitūnaṃ sukhameva sātameva hoti.",
  "tika-s0402t:494_1": "Yepi pakatiyā manussāmanussaparissayā honti,",
  "tika-s0402t:494_2": "te sabbe apagacchanti.",
  "tika-s0402t:494_3": "Evaṃ parissayaṃ nāseti.",
  "tika-s0402t:494_4": "Dārakassa pana mātukucchimhi nibbattakālato paṭṭhāya gehe bhogānaṃ pamāṇaṃ na hoti,",
  "tika-s0402t:494_5": "nidhikumbhiyo puratopi pacchatopi gehaṃ parivaṭṭamānā pavisanti.",
  "tika-s0402t:494_6": "Mātāpitaro parehi ṭhapitadhanassapi sammukhībhāvaṃ gacchanti,",
  "tika-s0402t:494_7": "dhenuyo bahukhīrā honti,",
  "tika-s0402t:494_8": "goṇā sukhasīlā honti,",
  "tika-s0402t:494_9": "vappaṭṭhāne sassāni sampajjanti,",
  "tika-s0402t:494_10": "vaḍḍhiyā vā sampayuttaṃ,",
  "tika-s0402t:494_11": "tāvakālikaṃ vā dinnaṃ dhanaṃ acoditā sayameva āharitvā denti,",
  "tika-s0402t:494_12": "dāsādayo subbacā honti,",
  "tika-s0402t:494_13": "kammantā na parihāyanti,",
  "tika-s0402t:494_14": "dārako gabbhato paṭṭhāya parihāraṃ labhati,",
  "tika-s0402t:494_15": "komārikavejjā sannihitāva honti.",
  "tika-s0402t:494_16": "Gahapatikule jāto seṭṭhiṭṭhānaṃ,",
  "tika-s0402t:494_17": "amaccakulādīsu jāto senāpatiṭṭhānādīni labhati.",
  "tika-s0402t:494_18": "Evaṃ bhoge uppādeti.",
  "tika-s0402t:494_19": "So aparissayo sabhogo ciraṃ jīvati.",
  "tika-s0402t:494_20": "Idaṃ upatthambhakakammaṃ nāma.",
  "tika-s0402t:494_21": "Imesu catūsu purimāni dve akusalāneva,",
  "tika-s0402t:494_22": "janakaṃ kusalampi akusalampi,",
  "tika-s0402t:494_23": "upatthambhakaṃ kusalamevā”ti.",
  "tika-s0402t:495_0": "Ettha vibādhūpaghātā nāma kusalavipākamhi na yuttāti adhippāyena “dve akusalānevā”ti vuttaṃ.",
  "tika-s0402t:495_1": "Devadattādīnaṃ pana nāgādīnaṃ ito anuppadinnayāpanakapetānañca narakādīsu akusalavipākūpatthambhanūpapīḷanūpaghātakāni",
  "tika-s0402t:495_2": "santīti catunnampi kusalākusalabhāvo na virujjhati.",
  "tika-s0402t:495_3": "Evañca katvā yā bahūsu ānantariyesu katesu ekena gahitappaṭisandhikassa itaresaṃ tassa anubalappadāyitā vuttā,",
  "tika-s0402t:495_4": "sāpi samatthitā hoti.",
  "tika-s0402t:496_0": "Suttantapariyāyena ekādasa kammāni vibhajitvā idāni abhidhammapariyāpannaṃ dassento “atthekaccāni pāpakāni",
  "tika-s0402t:496_1": "kammasamādānānī”tiādinā vibhaṅgapāḷiṃ dasseti.",
  "tika-s0402t:496_2": "Tattha gatisampattipaṭibāḷhānīti gatisampattiyā paṭibāhitāni nivāritāni paṭisedhitāni.",
  "tika-s0402t:496_3": "Sesapadesupi eseva nayo.",
  "tika-s0402t:496_4": "Tattha ca gatisampattīti sampannagati devaloko ca manussaloko ca.",
  "tika-s0402t:496_5": "Gativipattīti vipannagati cattāro apāyā.",
  "tika-s0402t:496_6": "Upadhisampattīti attabhāvasamiddhi.",
  "tika-s0402t:496_7": "Upadhivipattīti hīnaattabhāvatā.",
  "tika-s0402t:496_8": "Kālasampattīti surājasumanussakālasaṅkhāto sampannakālo.",
  "tika-s0402t:496_9": "Kālavipattīti durājadummanussakālasaṅkhāto vipannakālo.",
  "tika-s0402t:496_10": "Payogasampattīti sammāpayogo.",
  "tika-s0402t:496_11": "Payogavipattīti micchāpayogo.",
  "tika-s0402t:497_0": "Idāni yathāvuttapāḷiyā atthaṃ dassento “tatthā”tiādimāha.",
  "tika-s0402t:497_1": "Tattha aniṭṭhārammaṇānubhavanārahe kamme vijjamāneyevāti iminā aniṭṭhārammaṇānubhavananimmittakassa pāpakammassa sabbhāvaṃ dasseti.",
  "tika-s0402t:497_2": "Taṃ kammanti taṃ pāpakaṃ kammaṃ.",
  "tika-s0402t:497_3": "Ekaccassa hi aniṭṭhārammaṇānubhavananimittaṃ bahupāpakammaṃ vijjamānampi gativipattiyaṃ ṭhitasseva vipaccati.",
  "tika-s0402t:497_4": "Yadi pana so ekena kalyāṇakammena gatisampattiyaṃ devesu vā manussesu vā nibbatteyya,",
  "tika-s0402t:497_5": "tādise ṭhāne akusalassa vāro natthi,",
  "tika-s0402t:497_6": "ekantaṃ kusalassevāti taṃ kammaṃ gatisampattipaṭibāḷhaṃ na vipaccati.",
  "tika-s0402t:497_7": "Patibāhitaṃ hutvāti bādhitaṃ hutvā.",
  "tika-s0402t:497_8": "Attabhāvasamiddhiyanti sarīrasampattiyaṃ.",
  "tika-s0402t:497_9": "Kiliṭṭhakammassāti hatthimeṇḍaassabandhakagopālakādikammassa.",
  "tika-s0402t:497_10": "Palāyitabbayuttakāleti hatthiādipaccatthikasamāgamakāle.",
  "tika-s0402t:497_11": "Lañjaṃ detīti evaṃ me bādhataṃ paresaṃ vase na hotīti deti.",
  "tika-s0402t:497_12": "Corikayuttakāleti pakkhabalādīnaṃ labbhamānakāle.",
  "tika-s0402t:497_13": "Antarakappeti pariyosānappatte antarakappe.",
  "tika-s0402t:498_0": "Abhidhammanayena soḷasa kammāni vibhajitvā paṭisambhidāmaggapariyāyena dvādasa kammāni vibhajitvā dassetuṃ “aparānipī”tiādimāha.",
  "tika-s0402t:498_1": "Tattha atītabhavesu katassa kammassa atītabhavesuyeva vipakkavipākaṃ gahetvā “ahosi kammaṃ ahosi kammavipāko”ti",
  "tika-s0402t:498_2": "vuttanti āha “yaṃ kammaṃ atīte āyūhita”ntiādi.",
  "tika-s0402t:498_3": "Vipākavāranti vipaccanāvasaraṃ vipākavāraṃ.",
  "tika-s0402t:498_4": "“Vipākavāraṃ labhatī”ti iminā vuttamevatthaṃ “paṭisandhiṃ janesī”tiādinā vibhāveti.",
  "tika-s0402t:498_5": "Tattha paṭisandhiṃ janesīti iminā ca paṭisandhidāyakassa kammassa pavattivipākadāyitāpi vuttā hoti.",
  "tika-s0402t:498_6": "Pavattivipākasseva pana dāyakaṃ rūpajanakasīsena vadati.",
  "tika-s0402t:498_7": "Tasseva atītassa kammassa diṭṭhadhammavedanīyassa upapajjavedanīyassa ca paccayavekallena atītabhavesuyeva avipakkavipākañca,",
  "tika-s0402t:498_8": "atīteyeva parinibbutassa diṭṭhadhammavedanīyaupapajjavedanīyaaparapariyāyavedanīyassa kammassa avipakkavipākañca",
  "tika-s0402t:498_9": "gahetvā “ahosi kammaṃ nāhosi kammavipāko”tipi vuttanti āha “yaṃ pana vipākavāraṃ na labhī”tiādi.",
  "tika-s0402t:499_0": "Atītasseva kammassa avipakkavipākassa paccuppannabhave paccayasampattiyā vipaccamānaṃ vipākaṃ gahetvā",
  "tika-s0402t:499_1": "“ahosi kammaṃ atthi kammavipāko”ti vuttanti āha “yaṃ pana atīte āyūhita”ntiādimāha.",
  "tika-s0402t:499_2": "Atītasseva kammassa atikkantavipākakālassa ca paccuppannabhave parinibbāyantassa ca avipaccamānavipākaṃ",
  "tika-s0402t:499_3": "gahetvā “ahosi kammaṃ natthi kammavipāko”ti vuttanti āha “aladdhavipākavāra”ntiādi.",
  "tika-s0402t:499_4": "Atītasseva kammassa vipākārahassa avipakkavipākassa anāgatabhave paccayasampattiyā vipaccitabbaṃ vipākaṃ",
  "tika-s0402t:499_5": "gahetvā “ahosi kammaṃ bhavissati kammavipāko”ti vuttanti dassento “yaṃ pana atīte āyūhita”ntiādimāha.",
  "tika-s0402t:499_6": "Atītasseva kammassa atikkantavipākakālassa ca anāgatabhave parinibbāyitabbassa avipaccitabbavipākañca",
  "tika-s0402t:499_7": "gahetvā “ahosi kammaṃ na bhavissati kammavipāko”ti vuttanti āha “yaṃ anāgate vipākavāraṃ na labhissatī”tiādi.",
  "tika-s0402t:499_8": "Evaṃ tāva atītakammaṃ atītapaccuppannānāgatavipākāvipākavasena chadhā dassitaṃ.",
  "tika-s0402t:500_0": "Idāni paccuppannabhave katassa diṭṭhadhammavedanīyassa idheva vipaccamānaṃ vipākaṃ gahetvā “atthi kammaṃ",
  "tika-s0402t:500_1": "atthi kammavipāko”ti vuttanti dassento “yaṃ pana etarahi āyūhita”ntiādimāha.",
  "tika-s0402t:500_2": "Yaṃ pana etarahi vipākavāraṃ na labhatītiādinā tasseva paccuppannassa kammassa paccayavekallena idha",
  "tika-s0402t:500_3": "avipaccamānañca diṭṭheva dhamme parinibbāyantassa idha avipaccamānañca vipākaṃ gahetvā “atthi kammaṃ",
  "tika-s0402t:500_4": "natthi kammavipāko”ti vuttanti dasseti.",
  "tika-s0402t:500_5": "Paccuppannasseva kammassa upapajjavedanīyassa aparapariyāyavedanīyassa ca anāgatabhave vipaccitabbavipākaṃ",
  "tika-s0402t:500_6": "gahetvā “atthi kammaṃ bhavissati kammavipāko”ti vuttanti āha “yaṃ pana etarahi āyūhitaṃ anāgate vipākavāraṃ",
  "tika-s0402t:500_7": "labhissatī”tiādi.",
  "tika-s0402t:500_8": "Paccuppannasseva kammassa upapajjavedanīyassa paccayavekallena anāgatabhave avipaccitabbañca anāgatabhave",
  "tika-s0402t:500_9": "parinibbāyitabbassa aparapariyāyavedanīyassa avipaccitabbañca vipākaṃ gahetvā “atthi kammaṃ na bhavissati",
  "tika-s0402t:500_10": "kammavipāko”ti vuttanti āha “yaṃ pana vipākavāraṃ na labhissatī”tiādi.",
  "tika-s0402t:501_0": "Evañca paccuppannakammaṃ paccuppannānāgatavipākāvipākavasena catudhā dassetvā idāni anāgatabhave katassa",
  "tika-s0402t:501_1": "kammassa anāgate vipaccitabbavipākaṃ gahetvā “bhavissati kammaṃ bhavissati kammavipāko”ti vuttanti dassento",
  "tika-s0402t:501_2": "“yaṃ panānāgate āyūhissatī”tiādimāha.",
  "tika-s0402t:501_3": "Tasseva anāgatassa kammassa paccayavekallena avipaccitabbañca anāgatabhave parinibbāyitabbassa avipaccitabbañca",
  "tika-s0402t:501_4": "vipākaṃ gahetvā “bhavissati kammaṃ na bhavissati kammavipāko”ti vuttanti āha “yaṃ pana vipākavāraṃ na",
  "tika-s0402t:501_5": "labhissatī”tiādi.",
  "tika-s0402t:501_6": "Evaṃ anāgatakammaṃ anāgatavipākāvipākavasena dvidhā dassitaṃ.",
  "tika-s0402t:501_7": "Evantiādinā yathāvuttadvādasakammāni nigameti.",
  "tika-s0402t:502_0": "Idāni sabbesu yathāvuttappabhedesu kammesu yāni abhidhammanayena vibhattāni soḷasa kammāni,",
  "tika-s0402t:502_1": "yāni ca paṭisambhidāmaggapariyāyena vibhattāni dvādasa kammāni,",
  "tika-s0402t:502_2": "tāni sabbāni suttantikapariyāyena vibhattesu ekādasavidhesuyeva kammesu antogadhāni,",
  "tika-s0402t:502_3": "tāni ca diṭṭhadhammavedanīyaupapajjavedanīyaaparapariyāyavedanīyesu tīsuyeva antogadhānīti dassento “iti imāni cevā”tiādimāha.",
  "tika-s0402t:502_4": "Tattha attano ṭhānā osakkitvāti attano yathāvuttadvādasasoḷasappabhedasaṅkhātaṭṭhānato parihāpetvā,",
  "tika-s0402t:502_5": "taṃ taṃ pabhedaṃ hitvāti vuttaṃ hoti.",
  "tika-s0402t:502_6": "Ekādasa kammāniyeva bhavantīti taṃsabhāvānaṃyeva kammānaṃ dvādasadhā soḷasadhā ca vibhajitvā vuttattā evamāha.",
  "tika-s0402t:502_7": "Yasmā ekādasadhā vuttakammāni diṭṭhadhammavedanīyāni vā siyuṃ upapajjavedanīyāni vā aparapariyāyavedanīyāni vā,",
  "tika-s0402t:502_8": "tasmā vuttaṃ “tīṇiyeva kammāni hontī”ti.",
  "tika-s0402t:503_0": "Tesaṃ saṅkamanaṃ natthīti tesaṃ diṭṭhadhammavedanīyādīnaṃ saṅkamanaṃ natthi,",
  "tika-s0402t:503_1": "saṅkamanaṃ upapajjavedanīyādibhāvāpatti.",
  "tika-s0402t:503_2": "Tenāha “yathāṭhāneyeva tiṭṭhantī”ti,",
  "tika-s0402t:503_3": "attano diṭṭhadhammavedanīyādiṭṭhāneyeva tiṭṭhantīti attho.",
  "tika-s0402t:503_4": "Diṭṭhadhammavedanīyameva hi paṭhamajavanacetanā,",
  "tika-s0402t:503_5": "upapajjavedanīyameva sattamajavanacetanā,",
  "tika-s0402t:503_6": "majjhe pañca aparapariyāyavedanīyamevāti natthi tesaṃ aññamaññaṃ saṅgaho,",
  "tika-s0402t:503_7": "tasmā attano attano diṭṭhadhammavedanīyādisabhāveyeva tiṭṭhanti.",
  "tika-s0402t:503_8": "Teneva bhagavatā –",
  "tika-s0402t:503_9": "“diṭṭhe vā dhamme,",
  "tika-s0402t:503_10": "upapajja vā,",
  "tika-s0402t:503_11": "apare vā pariyāye”ti tayo vikappā dassitā.",
  "tika-s0402t:503_12": "Tenevāha “diṭṭhadhammavedanīyaṃ kamma”ntiādi.",
  "tika-s0402t:503_13": "Tattha “diṭṭhe vā dhamme”ti satthā na vadeyyāti asati niyāme na vadeyya.",
  "tika-s0402t:503_14": "Yasmā pana tesaṃ saṅkamanaṃ natthi,",
  "tika-s0402t:503_15": "niyatasabhāvā hi tāni,",
  "tika-s0402t:503_16": "tasmā satthā “diṭṭhe vā dhamme”tiādimavoca.",
  "tika-s0402t:504_0": "Sukkapakkheti “alobho nidānaṃ kammānaṃ samudayāyā”tiādinā āgate kusalapakkhe.",
  "tika-s0402t:504_1": "Niruddheti ariyamaggādhigamena anuppādanirodhena niruddhe.",
  "tika-s0402t:504_2": "Tālavatthu viya katanti yathā tāle chinne ṭhitaṭṭhāne kiñci na hoti,",
  "tika-s0402t:504_3": "evaṃ kamme pahīne kiñci na hotīti attho.",
  "tika-s0402t:504_4": "Tālavatthūti vā matthakacchinno tālo vutto pattaphalamakulasūciādīnaṃ abhāvato.",
  "tika-s0402t:504_5": "Tato eva so aviruḷhidhammo.",
  "tika-s0402t:504_6": "Evaṃ pahīnakammo sattasantāno.",
  "tika-s0402t:504_7": "Tenāha “matthakacchinnatālo viyā”ti.",
  "tika-s0402t:504_8": "Anuabhāvaṃ kataṃ pacchato dhammappavattiyā abhāvato.",
  "tika-s0402t:504_9": "Tenāha “yathā”tiādi.",
  "tika-s0402t:504_10": "Appavattikatakālo viyāti bījānaṃ sabbaso appavattiyā katakālo viya.",
  "tika-s0402t:504_11": "Chinnamūlakānanti kilesamūlassa sabbaso chinnattā chinnamūlakānaṃ.",
  "tika-s0402t:504_12": "Kilesā hi khandhānaṃ mūlāni.",
  "tika-s0402t:505_0": "Vedanīyanti veditabbaṃ.",
  "tika-s0402t:505_1": "Aññaṃ vatthu natthīti aññaṃ adhiṭṭhānaṃ natthi.",
  "tika-s0402t:505_2": "Sugatisaññitāpi heṭṭhimantena saṅkhāradukkhato anapagatattā duggatiyo evāti vuttaṃ “sabbā duggatiyo”ti,",
  "tika-s0402t:505_3": "evaṃ vā ettha attho daṭṭhabbo.",
  "tika-s0402t:505_4": "Lobho etassa kāraṇabhūto atthīti lobhaṃ,",
  "tika-s0402t:505_5": "lobhanimittaṃ kammaṃ.",
  "tika-s0402t:505_6": "Tathā dosanti etthāpi.",
  "tika-s0402t:505_7": "Tenāha “lobhadosasīsena lobhajañca dosajañca kammameva niddiṭṭha”nti.",
  "tika-s0402t:505_8": "Vaṭṭavivaṭṭanti vaṭṭañca vivaṭṭañca.",
  "tika-s0402t:506_0": "Nidānasuttavaṇṇanā niṭṭhitā.",
  "tika-s0402t:507_0": "5. Hatthakasuttavaṇṇanā",
  "tika-s0402t:508_0": "35.",
  "tika-s0402t:508_1": "Pañcame āḷaviyanti āḷaviraṭṭhe,",
  "tika-s0402t:508_2": "na āḷavinagare.",
  "tika-s0402t:508_3": "Tenāha “āḷaviyanti āḷaviraṭṭhe”ti.",
  "tika-s0402t:508_4": "Athāti avicchedatthe nipāto.",
  "tika-s0402t:508_5": "Tattha bhagavato nisajjāya avicchinnāya evāti attho.",
  "tika-s0402t:508_6": "Tenāha “eva”ntiādi.",
  "tika-s0402t:508_7": "Hatthato hatthaṃ gatattāti āḷavakassa yakkhassa hatthato sammāsambuddhassa hatthaṃ,",
  "tika-s0402t:508_8": "tato rājapurisānaṃ hatthaṃ gatattā.",
  "tika-s0402t:509_0": "Māghassāti māghamāsassa.",
  "tika-s0402t:509_1": "Evaṃ phaggunassāti etthāpi.",
  "tika-s0402t:509_2": "Khurantarehi kaddamo uggantvā tiṭṭhatīti kaddamo khurantarehi uggantvā tiṭṭhati.",
  "tika-s0402t:509_3": "Catūhi disāhi vāyanto vāto verambhoti vuccati verambhavātasadisattā.",
  "tika-s0402t:510_0": "Pañcadvārakāyanti pañcadvārānusārena pavattaṃ viññāṇakāyaṃ.",
  "tika-s0402t:510_1": "Khobhayamānāti kilesakhobhavasena khobhayamānā cittaṃ saṅkhobhaṃ karontā.",
  "tika-s0402t:510_2": "Cetasikāti manodvārikacittasannissitā.",
  "tika-s0402t:510_3": "Tenāha “manodvāraṃ khobhayamānā”ti.",
  "tika-s0402t:510_4": "So rāgoti taṃsadiso rāgo.",
  "tika-s0402t:510_5": "Bhavati hi taṃsadise tabbohāro yathā “sā eva tittirikā,",
  "tika-s0402t:510_6": "tāni eva osadhānī”ti.",
  "tika-s0402t:510_7": "Yādiso hi ekassa puggalassa uppajjanakarāgo,",
  "tika-s0402t:510_8": "tādiso eva tato aññassa rāgabhāvasāmaññato.",
  "tika-s0402t:510_9": "Tena vuttaṃ “tathārūpo rāgo”tiādi.",
  "tika-s0402t:510_10": "Icchitālābhena rajanīyesu vā niruddhesu vatthūsu domanassuppattiyā dosapariḷāhānaṃ sambhavo veditabbo.",
  "tika-s0402t:511_0": "Na limpati anupalittacittattā.",
  "tika-s0402t:511_1": "Sītibhūto nibbutasabbapariḷāhattā.",
  "tika-s0402t:511_2": "Āsattiyo vuccanti taṇhāyo tattha tattha āsañjanaṭṭhena.",
  "tika-s0402t:511_3": "Darathanti pariḷāhajātaṃ.",
  "tika-s0402t:511_4": "Cetasoti sāmivacanaṃ.",
  "tika-s0402t:512_0": "Hatthakasuttavaṇṇanā niṭṭhitā.",
  "tika-s0402t:513_0": "6. Devadūtasuttavaṇṇanā",
  "tika-s0402t:514_0": "36.",
  "tika-s0402t:514_1": "Chaṭṭhe devadūtānīti liṅgavipallāsaṃ katvā vuttanti āha “devadūtā”ti,",
  "tika-s0402t:514_2": "ubhayaliṅgaṃ vā etaṃ padaṃ,",
  "tika-s0402t:514_3": "tasmā napuṃsakaliṅgavasena pāḷiyaṃ vuttassa pulliṅgavasena atthadassanaṃ kataṃ.",
  "tika-s0402t:514_4": "Devoti maccūti abhibhavanaṭṭhena sattānaṃ attano vase vattāpanato maccurājā “devo”ti vuccati.",
  "tika-s0402t:514_5": "Yathā hi devo pakatisatte abhibhavati,",
  "tika-s0402t:514_6": "evaṃ maccu sabbasatte abhibhavati,",
  "tika-s0402t:514_7": "tasmā devo viyāti devo.",
  "tika-s0402t:514_8": "“Tassa dūtā”ti vatvā idānissa dūte tesaṃ dūtabhāvañca vibhāvetuṃ “jiṇṇabyādhimatā hī”tiādi vuttaṃ.",
  "tika-s0402t:514_9": "Tena codanatthena devassa dūtā viyāti devadūtāti dasseti.",
  "tika-s0402t:514_10": "“Ahaṃ asukaṃ pamaddituṃ āgamissāmi,",
  "tika-s0402t:514_11": "tuvaṃ tassa kese gahetvā mā vissajjehī”ti maccudevassa āṇākarā dūtā viyāti hi dūtāti vuccanti.",
  "tika-s0402t:515_0": "Idāni saddhātabbaṭṭhena devā viya dūtāti devadūtāti dassento “devā viya dūtā”tiādimāha.",
  "tika-s0402t:515_1": "Tattha alaṅkatappaṭiyattāyāti idaṃ attano dibbānubhāvaṃ āvikatvā ṭhitāyāti dassanatthaṃ vuttaṃ.",
  "tika-s0402t:515_2": "Devatāya byākaraṇasadisameva hoti na cirasseva jarābyādhimaraṇassa sambhavato.",
  "tika-s0402t:515_3": "Visuddhidevānanti khīṇāsavabrahmānaṃ.",
  "tika-s0402t:515_4": "Te hi carimabhave bodhisattānaṃ jiṇṇādibhedaṃ dassenti,",
  "tika-s0402t:515_5": "tasmā antimabhavikabodhisattānaṃ visuddhidevehi upaṭṭhāpitabhāvaṃ upādāya tadaññesampi tehi anupaṭṭhāpitānampi",
  "tika-s0402t:515_6": "tathā voharitabbatā pariyāyasiddhāti veditabbā.",
  "tika-s0402t:515_7": "Disvāvāti visuddhidevehi dassite disvāva.",
  "tika-s0402t:515_8": "Tatoyeva hi te visuddhidevānaṃ dūtā vuttā.",
  "tika-s0402t:516_0": "Kasmā āraddhanti kevalaṃ devadūte eva sarūpato adassetvāti adhippāyo.",
  "tika-s0402t:516_1": "Devānaṃ dūtānaṃ dassanūpāyattā tathā vuttanti dassento “devadūtā…pe…",
  "tika-s0402t:516_2": "samanuyuñjatī”ti āha.",
  "tika-s0402t:516_3": "Tattha devadūtā…pe…",
  "tika-s0402t:516_4": "dassanatthanti devadūtānaṃ anuyuñjanaṭṭhānūpagassa kammassa dassanatthaṃ.",
  "tika-s0402t:517_0": "Ekacce therāti andhakādike viññāṇavādino ca sandhāya vadati.",
  "tika-s0402t:517_1": "Nerayike niraye pālenti tato niggantuṃ appadānavasena rakkhantīti nirayapālā.",
  "tika-s0402t:517_2": "Atha vā nirayapālatāya nerayikānaṃ nirayadukkhena pariyonaddhāya alaṃ samatthāti nirayapālā.",
  "tika-s0402t:517_3": "Tanti “natthi nirayapālā”ti vacanaṃ.",
  "tika-s0402t:517_4": "Paṭisedhitamevāti “atthi nirayesu nirayapālā atthi ca kāraṇikā”tiādinā nayena abhidhamme paṭisedhitameva.",
  "tika-s0402t:517_5": "Yadi nirayapālā nāma na siyuṃ,",
  "tika-s0402t:517_6": "kammakāraṇāpi na bhaveyya.",
  "tika-s0402t:517_7": "Sati hi kāraṇike kammakāraṇāya bhavitabbanti adhippāyo.",
  "tika-s0402t:517_8": "Tenāha “yathā hī”tiādi. Etthāha –",
  "tika-s0402t:517_9": "“kiṃ panete nirayapālā nerayikā,",
  "tika-s0402t:517_10": "udāhu anerayikā”ti.",
  "tika-s0402t:517_11": "Kiñcettha –",
  "tika-s0402t:517_12": "yadi tāva nerayikā nirayasaṃvattaniyena kammena nibbattā,",
  "tika-s0402t:517_13": "sayampi nirayadukkhaṃ paccanubhaveyyuṃ,",
  "tika-s0402t:517_14": "tathā sati aññesaṃ nerayikānaṃ ghātanāya asamatthā siyuṃ,",
  "tika-s0402t:517_15": "“ime nerayikā ime nirayapālā”ti vavatthānañca na siyā.",
  "tika-s0402t:517_16": "Ye ca ye ghātenti,",
  "tika-s0402t:517_17": "tehi samānarūpabalappamāṇehi itaresaṃ bhayasantāsā na siyuṃ.",
  "tika-s0402t:517_18": "Atha anerayikā,",
  "tika-s0402t:517_19": "nesaṃ tattha kathaṃ sambhavoti? Vuccate –",
  "tika-s0402t:517_20": "anerayikā nirayapālā anirayagatisaṃvattaniyakammanibbattito.",
  "tika-s0402t:517_21": "Nirayūpapattisaṃvattaniyakammato hi aññeneva kammunā te nibbattanti rakkhasajātikattā.",
  "tika-s0402t:517_22": "Tathā hi vadanti sabbatthivādino –",
  "tika-s0402t:518_0": "“Kodhā kurūrakammantā, pāpābhirucino tathā;",
  "tika-s0402t:519_0": "Dukkhitesu ca nandanti, jāyanti yamarakkhasā”ti.",
  "tika-s0402t:520_0": "Tattha yadeke vadanti “yātanādukkhaṃ paṭisaṃvedeyyuṃ,",
  "tika-s0402t:520_1": "atha vā aññamaññaṃ ghāteyyu”ntiādi,",
  "tika-s0402t:520_2": "tayidaṃ asāraṃ nirayapālānaṃ nerayikabhāvasseva abhāvato.",
  "tika-s0402t:520_3": "Yadipi anerayikā nirayapālā,",
  "tika-s0402t:520_4": "ayomayāya pana ādittāya sampajjalitāya sajotibhūtāya nirayabhūmiyā parikkamamānā kathaṃ dāhadukkhaṃ nānubhavantīti?",
  "tika-s0402t:520_5": "Kammānubhāvato.",
  "tika-s0402t:520_6": "Yathā hi iddhimanto cetovasippattā mahāmoggallānādayo nerayike anukampantā iddhibalena nirayabhūmiṃ upagatā dāhadukkhena na bādhīyanti,",
  "tika-s0402t:520_7": "evaṃ sampadamidaṃ daṭṭhabbaṃ.",
  "tika-s0402t:521_0": "Iddhivisayassa acinteyyabhāvatoti ce?",
  "tika-s0402t:521_1": "Idampi taṃsamānaṃ kammavipākassa acinteyyabhāvato.",
  "tika-s0402t:521_2": "Tathārūpena hi kammunā te nibbattā yathā nirayadukkhena abādhitā eva hutvā nerayike ghātenti,",
  "tika-s0402t:521_3": "na cettakena bāhiravisayābhāvo yujjati iṭṭhāniṭṭhatāya paccekaṃ dvārapurisesupi vibhattasabhāvattā.",
  "tika-s0402t:521_4": "Tathā hi ekaccassa dvārassa purisassa ca iṭṭhaṃ ekaccassa aniṭṭhaṃ,",
  "tika-s0402t:521_5": "ekaccassa ca aniṭṭhaṃ ekaccassa iṭṭhaṃ hoti.",
  "tika-s0402t:521_6": "Evañca katvā yadeke vadanti “natthi kammavasena tejasā parūpatāpana”ntiādi,",
  "tika-s0402t:521_7": "tadapāhataṃ hoti.",
  "tika-s0402t:521_8": "Yaṃ pana vadanti “anerayikānaṃ tesaṃ kathaṃ tattha sambhavo”ti niraye nerayikānaṃ yātanāsabbhāvabhāvato.",
  "tika-s0402t:521_9": "Nerayikasattayātanāyoggañhi attabhāvaṃ nibbattentaṃ kammaṃ tādisanikanti vināmitaṃ nirayaṭṭhāne eva nibbatteti.",
  "tika-s0402t:521_10": "Te hi nerayikehi adhikatarabalārohapariṇāhā ativiya bhayānakadassanā kurūratarapayogā ca honti.",
  "tika-s0402t:521_11": "Eteneva tattha nerayikānaṃ vibādhakakākasunakhādīnampi nibbattiyā atthibhāvo saṃvaṇṇitoti daṭṭhabbo.",
  "tika-s0402t:522_0": "Kathamaññagatikehi aññagatikabādhananti ca na vattabbaṃ aññatthāpi tathā dassanato.",
  "tika-s0402t:522_1": "Yaṃ paneke vadanti “asattasabhāvā eva niraye nirayapālā niraye sunakhādayo cā”ti,",
  "tika-s0402t:522_2": "tampetesaṃ matimattaṃ aññattha tathā adassanato.",
  "tika-s0402t:522_3": "Na hi kāci atthi tādisī dhammappavatti,",
  "tika-s0402t:522_4": "yā asattasabhāvā,",
  "tika-s0402t:522_5": "sampatisattehi appayojitā ca atthakiccaṃ sādhentī diṭṭhapubbā.",
  "tika-s0402t:522_6": "Petānaṃ pānīyanivārakānaṃ daṇḍādihatthānañca purisānaṃ sabbhāve asattabhāve ca visesakāraṇaṃ natthīti tādisānaṃ sabbhāve kiṃ pāpakānaṃ vattabbaṃ.",
  "tika-s0402t:522_7": "Supinopaghātopi atthakiccasamatthatāya appamāṇaṃ dassanādimattenapi tadatthasiddhito.",
  "tika-s0402t:522_8": "Tathā hi supine āhārūpabhogādinā na atthasiddhi,",
  "tika-s0402t:522_9": "iddhinimmānarūpaṃ panettha laddhaparihāraṃ iddhivisayassa acinteyyabhāvato.",
  "tika-s0402t:522_10": "Idhāpi kammavipākassa acinteyyabhāvatoti ce? Taṃ na,",
  "tika-s0402t:522_11": "asiddhattā.",
  "tika-s0402t:522_12": "Nerayikānaṃ kammavipāko nirayapālāti siddhamettaṃ,",
  "tika-s0402t:522_13": "vuttanayena pāḷito ca tesaṃ sattabhāvo eva siddho.",
  "tika-s0402t:522_14": "Sakkā hi vattuṃ sattasaṅkhātā nirayapālasaññitā dhammappavatti sābhisandhikaparūpaghāti atthakiccasabbhāvato ojāhārādi rakkhasasantati viya.",
  "tika-s0402t:522_15": "Abhisandhipubbakatā cettha na sakkā paṭikkhipituṃ tathā tathā abhisandhiyā ghātanato.",
  "tika-s0402t:522_16": "Tato eva na saṅghātapabbatehi anekantikatā.",
  "tika-s0402t:522_17": "Ye pana vadanti “bhūtavisesā eva te vaṇṇasaṇṭhānādivisesavanto bheravākārā narakapālāti samaññaṃ labhantī”ti,",
  "tika-s0402t:522_18": "tadasiddhaṃ ujukameva pāḷiyaṃ “atthi niraye nirayapālā”ti vādassa patiṭṭhāpitattā.",
  "tika-s0402t:523_0": "Apica yathā ariyavinaye narakapālānaṃ bhūtamattatā asiddhā,",
  "tika-s0402t:523_1": "tathā paññattimattavādinopi bhūtamattatā asiddhā sabbaso rūpadhammānaṃ atthibhāvasseva appaṭijānanato.",
  "tika-s0402t:523_2": "Na hi tassa bhūtāni nāma paramatthato santi.",
  "tika-s0402t:523_3": "Yadi paramatthaṃ gahetvā voharati,",
  "tika-s0402t:523_4": "atha kasmā cakkhurūpādīni paṭikkhipatīti?",
  "tika-s0402t:523_5": "Tiṭṭhatesā anavaṭṭhitatakkānaṃ appahīnavipallāsānaṃ vādavīmaṃsā.",
  "tika-s0402t:523_6": "Evaṃ attheva niraye nirayapālāti niṭṭhamettha gantabbaṃ.",
  "tika-s0402t:523_7": "Sati ca nesaṃ sabbhāve asatipi bāhire visaye narake viya desādiniyamo hotīti vādo na sijjhati,",
  "tika-s0402t:523_8": "sati eva pana bāhire visaye desādiniyamoti daṭṭhabbaṃ.",
  "tika-s0402t:524_0": "Devadūtasarāpanavasena satte yathūpacite puññakamme yameti niyametīti yamo.",
  "tika-s0402t:524_1": "Tassa yamassa vemānikapetānaṃ rājabhāvato rañño.",
  "tika-s0402t:524_2": "Tenāha “yamarājā nāma vemānikapetarājā”ti.",
  "tika-s0402t:524_3": "Kammavipākanti akusalakammavipākaṃ.",
  "tika-s0402t:524_4": "Vemānikapetā hi kaṇhasukkavasena missakaṃ kammaṃ katvā vinipātikadevatā viya sukkena kammunā paṭisandhiṃ gaṇhanti.",
  "tika-s0402t:524_5": "Tathā hi maggaphalabhāginopi honti,",
  "tika-s0402t:524_6": "pavattiyaṃ pana kammānurūpaṃ kadāci puññaphalaṃ,",
  "tika-s0402t:524_7": "kadāci apuññaphalaṃ paccanubhavanti.",
  "tika-s0402t:524_8": "Yesaṃ pana ariyamaggo uppajjati,",
  "tika-s0402t:524_9": "tesaṃ maggādhigamato paṭṭhāya puññaphalameva uppajjatīti daṭṭhabbaṃ.",
  "tika-s0402t:524_10": "Apuññaphalaṃ pubbe viya kaṭukaṃ na hoti,",
  "tika-s0402t:524_11": "manussattabhāve ṭhitānaṃ viya mudukameva hotīti apare.",
  "tika-s0402t:524_12": "Dhammiko rājāti ettha tassa dhammikabhāvo dhammadevaputtassa viya uppattiniyato dhammatāvasena veditabbo.",
  "tika-s0402t:524_13": "Dvāresūti avīcimahānarakassa catūsu dvāresu.",
  "tika-s0402t:524_14": "Khīṇāsavā brāhmaṇā nāma ukkaṭṭhaniddesena.",
  "tika-s0402t:525_0": "Anuyogavattanti anuyoge kate vattitabbavattaṃ.",
  "tika-s0402t:525_1": "Āropentoti kārāpento,",
  "tika-s0402t:525_2": "attano pucchaṃ uddissa paṭivacanaṃ dāpento pucchati.",
  "tika-s0402t:525_3": "Parassa hi adhippāyaṃ ñātuṃ icchanto tadupagaṃ payogaṃ karonto pucchati nāma.",
  "tika-s0402t:525_4": "Laddhinti gāhaṃ.",
  "tika-s0402t:525_5": "Patiṭṭhāpentoti tattha niccakālaṃ kārāpento.",
  "tika-s0402t:525_6": "Kāraṇaṃ pucchantoti yuttiṃ pucchanto.",
  "tika-s0402t:525_7": "Samanubhāsatīti yathānuyuttamatthaṃ vibhūtaṃ katvā katheti.",
  "tika-s0402t:526_0": "Jiṇṇanti jarāpattiyā jiṇṇaṃ.",
  "tika-s0402t:526_1": "Ekacco daharakālato paṭṭhāya paṇḍurogādinā abhibhūtakāyatāya jiṇṇasadiso hoti,",
  "tika-s0402t:526_2": "ayaṃ na tathā jarāpattiyā jiṇṇoti dasseti.",
  "tika-s0402t:526_3": "Gopānasī viya vaṅkanti vaṅkagopānasī viya vaṅkaṃ.",
  "tika-s0402t:526_4": "Na hi vaṅkabhāvassa nidassanatthaṃ avaṅkagopānasī gayhati.",
  "tika-s0402t:526_5": "Bhagganti bhaggasarīraṃ kaṭiyaṃ bhaggakāyattā.",
  "tika-s0402t:526_6": "Tenāha “imināpissa vaṅkabhāvameva dīpetī”ti.",
  "tika-s0402t:526_7": "Daṇḍapaṭisaraṇanti ṭhānagamanesu daṇḍo paṭisaraṇaṃ etassāti daṇḍapaṭisaraṇaṃ tena vinā vattituṃ asamatthattā.",
  "tika-s0402t:526_8": "Tenāha “daṇḍadutiya”nti.",
  "tika-s0402t:526_9": "Jarāturanti jarāya patthatasaṃkilantakāyaṃ.",
  "tika-s0402t:526_10": "Sabbaso kimihataṃ viya mahākhallāṭaṃ sīsamassāti mahākhallāṭasīsaṃ.",
  "tika-s0402t:526_11": "Sañjātavalinti samantato jātavalikaṃ.",
  "tika-s0402t:526_12": "Jarādhammoti jarāpakatiko.",
  "tika-s0402t:526_13": "Tenāha “jarāsabhāvo”ti.",
  "tika-s0402t:526_14": "Sabhāvo ca nāma tejodhātuyā uṇhatā viya na kadāci vigacchatīti āha “aparimutto jarāyā”tiādi.",
  "tika-s0402t:527_0": "Atthato evaṃ vadati nāma,",
  "tika-s0402t:527_1": "vācāya avadantopi atthāpattito evaṃ vadanto viya hoti viññūnanti attho.",
  "tika-s0402t:527_2": "Taruṇo ahosiṃ yobbanena samannāgato.",
  "tika-s0402t:527_3": "Ūrūnaṃ balaṃ etassa atthīti ūrubalī.",
  "tika-s0402t:527_4": "Tena dūrepi gamanāgamanalaṅghanādisamatthataṃ dasseti,",
  "tika-s0402t:527_5": "bāhubalīti pana iminā hatthehi kātabbakiccasamatthataṃ,",
  "tika-s0402t:527_6": "javaggahaṇena vegasā pavattisamatthataṃ.",
  "tika-s0402t:527_7": "Antarahitāti naṭṭhā.",
  "tika-s0402t:527_8": "Ettha ca na kho panāhantiādi jarāya devadūtabhāvadassanaṃ.",
  "tika-s0402t:527_9": "Tenāha “tenesa devadūto nāma jāto”ti.",
  "tika-s0402t:527_10": "Ābādhassa atthitāya ābādhikaṃ.",
  "tika-s0402t:527_11": "Vividhaṃ dukkhaṃ ādahatīti byādhi,",
  "tika-s0402t:527_12": "visesena vā ādhiyati etenāti byādhi,",
  "tika-s0402t:527_13": "byādhi saṃjāto etassāti byādhitaṃ.",
  "tika-s0402t:527_14": "Esa nayo dukkhitanti etthāpi.",
  "tika-s0402t:528_0": "Dutiyaṃ devadūtanti etthāpi vuttanayeneva attho veditabbo.",
  "tika-s0402t:528_1": "Byādhinā abhihatoti byādhinā bādhito,",
  "tika-s0402t:528_2": "upaddutoti attho.",
  "tika-s0402t:529_0": "Viparibhinnavaṇṇoti viparibhinnanīlavaṇṇo.",
  "tika-s0402t:529_1": "Tañhi yattha yattha gahitapubbakaṃ,",
  "tika-s0402t:529_2": "tattha tattha paṇḍuvaṇṇaṃ,",
  "tika-s0402t:529_3": "maṃsussadaṭṭhāne rattavaṇṇaṃ,",
  "tika-s0402t:529_4": "yebhuyyena ca nīlasāṭakapārutaṃ viya hoti.",
  "tika-s0402t:529_5": "Tena vuttaṃ “viparibhinnanīlavaṇṇo”ti.",
  "tika-s0402t:530_0": "“Ko labhati,",
  "tika-s0402t:530_1": "ko na labhatī”ti nirayupagasseva vasenāyaṃ vicāraṇāti “yena tāva bahu pāpaṃ kata”ntiādi āraddhaṃ.",
  "tika-s0402t:530_2": "Bahu pāpaṃ katanti bahuso pāpaṃ kataṃ.",
  "tika-s0402t:530_3": "Tena pāpassa bahulīkaraṇamāha.",
  "tika-s0402t:530_4": "Bahūti vā mahantaṃ.",
  "tika-s0402t:530_5": "Mahatthopi hi bahusaddo dissati “bahu vata kataṃ assā”tiādīsu,",
  "tika-s0402t:530_6": "garukanti vuttaṃ hoti.",
  "tika-s0402t:530_7": "So garukaṃ bahulaṃ vā pāpaṃ katvā ṭhito niraye nibbattatiyeva,",
  "tika-s0402t:530_8": "na yamapurisehi yamassa santikaṃ nīyatīti.",
  "tika-s0402t:530_9": "Parittanti pamāṇaparittatāya kālaparittatāya ca parittaṃ.",
  "tika-s0402t:530_10": "Purimasmiṃ atthe agarūti attho,",
  "tika-s0402t:530_11": "dutiyasmiṃ abahulanti.",
  "tika-s0402t:530_12": "Yathāvuttamatthaṃ upamāya vibhāvetuṃ “yathā hī”tiādi vuttaṃ.",
  "tika-s0402t:530_13": "Kattabbameva karontīti daṇḍameva karonti.",
  "tika-s0402t:530_14": "Anuvijjitvāti vīmaṃsitvā.",
  "tika-s0402t:530_15": "Vinicchayaṭṭhānanti aṭṭakaraṇaṭṭhānaṃ.",
  "tika-s0402t:530_16": "Parittapāpakammāti dubbalapāpakammā.",
  "tika-s0402t:530_17": "Attano dhammatāyāti parehi asāriyamānepi attano dhammatāya saranti.",
  "tika-s0402t:530_18": "Te hi pāpakammassa dubbalabhāvato katūpacitassa ca okāsārahakusalakammassa balavabhāvato attano dhammatāyapi saranti.",
  "tika-s0402t:530_19": "Sāriyamānāpīti “idaṃ nāma tayā kataṃ puññakamma”nti parehi sāriyamānāpi.",
  "tika-s0402t:531_0": "Ākāsacetiyanti girisikhare abbhokāse vivaṭaṅgaṇe katacetiyaṃ.",
  "tika-s0402t:531_1": "Rattapaṭenāti rattavaṇṇena paṭena pūjesi paṭākaṃ katvā.",
  "tika-s0402t:531_2": "Aggijālasaddanti paṭapaṭāyantaṃ narake aggijālasaddaṃ sutvāva.",
  "tika-s0402t:531_3": "Attanā pūjitapaṭaṃ anussarīti tadā paṭākāya vātappahārasadde nimittassa gahitattā “mayā tadā ākāsacetiye",
  "tika-s0402t:531_4": "pūjitarattapaṭasaddo viyā”ti attanā pūjitapaṭaṃ anussari.",
  "tika-s0402t:532_0": "Sumanapupphakumbhenāti kumbhaparimāṇena sumanapuppharāsinā.",
  "tika-s0402t:532_1": "“Dasādhikaṃ nāḷisahassakumbha”nti keci,",
  "tika-s0402t:532_2": "“pañcaambaṇa”nti apare.",
  "tika-s0402t:532_3": "Tīhipi na sarati balavato pāpakammena byāmohito.",
  "tika-s0402t:532_4": "Tuṇhī ahosīti “kammāraho aya”nti tattha paṭikāraṃ apassanto tuṇhī ahosi.",
  "tika-s0402t:533_0": "Ekapakkhacchadanamattāhīti majjhimappamāṇassa gehassa ekacchadanappamāṇehi.",
  "tika-s0402t:533_1": "Suttāhataṃ karitvāti kāḷasuttaṃ pātetvā.",
  "tika-s0402t:533_2": "Yathā ratho sabbaso pajjalito hoti ayomayo,",
  "tika-s0402t:533_3": "evaṃ yugādayopissa pajjalitā sajotibhūtā eva hontīti āha “saddhiṃ…pe…",
  "tika-s0402t:533_4": "rathe yojetvā”ti.",
  "tika-s0402t:533_5": "Mahākūṭāgārappamāṇanti sattabhūmakamahākūṭāgārappamāṇaṃ.",
  "tika-s0402t:534_0": "Vibhattoti sattānaṃ sādhāraṇena pāpakammunā vibhatto.",
  "tika-s0402t:534_1": "Hīnaṃ kāyanti hīnaṃ sattanikāyaṃ,",
  "tika-s0402t:534_2": "hīnaṃ vā attabhāvaṃ.",
  "tika-s0402t:534_3": "Upādāneti catubbidhe upādāne.",
  "tika-s0402t:534_4": "Atthato pana taṇhādiṭṭhiggāhoti āha “taṇhādiṭṭhiggahaṇe”ti.",
  "tika-s0402t:534_5": "Sambhavati jarāmaraṇaṃ etenāti sambhavo,",
  "tika-s0402t:534_6": "upādānanti āha “jātiyā ca maraṇassa cha kāraṇabhūte”ti.",
  "tika-s0402t:534_7": "Anupādāti anupādāya.",
  "tika-s0402t:534_8": "Tenāha “anupādiyitvā”ti.",
  "tika-s0402t:534_9": "Sakalavaṭṭadukkhaṃ atikkantāti carimacittanirodhena vaṭṭadukkhassa kilesānampi asambhavato sabbaṃ vaṭṭadukkhaṃ atikkantā.",
  "tika-s0402t:535_0": "Devadūtasuttavaṇṇanā niṭṭhitā.",
  "tika-s0402t:536_0": "7. Catumahārājasuttavaṇṇanā",
  "tika-s0402t:537_0": "37.",
  "tika-s0402t:537_1": "Sattame amā saha vattanti tasmiṃ tasmiṃ kicceti amaccā, sahitā.",
  "tika-s0402t:537_2": "Parisati bhavāti pārisajjā,",
  "tika-s0402t:537_3": "parivāraṭṭhāniyā parisāpariyāpannā.",
  "tika-s0402t:537_4": "Tenāha “paricārikadevatā”ti.",
  "tika-s0402t:537_5": "Tātāti ālapanaṃ.",
  "tika-s0402t:537_6": "Evanti “kacci bahū manussā”tiādinā vuttākārena.",
  "tika-s0402t:537_7": "Aṭṭha vāreti ekasmiṃ aḍḍhamāse catukkhattuṃ tathā itarasminti evaṃ aṭṭha vāre.",
  "tika-s0402t:537_8": "Adhiṭṭhahantīti adhitiṭṭhanti.",
  "tika-s0402t:537_9": "Paṭijāgarontīti paṭi paṭi jāgaronti.",
  "tika-s0402t:537_10": "Puññaṃ karontā hi sattā jāgaronti nāma kātabbakiccappasutattā,",
  "tika-s0402t:537_11": "itare pana supanti nāma sahitaparahitavimuttattā.",
  "tika-s0402t:537_12": "Cātuddasiuposathassa anugamanaṃ viya pannarasiuposathassa paccuggamanaṃ na labbhati divasābhāvato.",
  "tika-s0402t:538_0": "Tatoti tato tato.",
  "tika-s0402t:538_1": "Taṃ upanissāyāti tā tā gāmanigamarājadhāniyo upanissāya.",
  "tika-s0402t:538_2": "Adhivatthāti ārāmavanarukkhādīsu adhivatthā devatā.",
  "tika-s0402t:538_3": "Teti te devā.",
  "tika-s0402t:538_4": "Sandhāya kathetīti bhagavā katheti.",
  "tika-s0402t:538_5": "Vuttanti aṭṭhakathāyaṃ vuttaṃ.",
  "tika-s0402t:539_0": "Niccaṃ nibaddhaṃ uposatho saṃvacchare saṃvacchare paṭi paṭi haritabbato pavattetabbato pāṭihāriyapakkho nāma.",
  "tika-s0402t:539_1": "Guṇaṅgehīti uposathaṅgehi.",
  "tika-s0402t:540_0": "Vutthavāsoti vusitabrahmacariyavāso.",
  "tika-s0402t:540_1": "Kattabbakiccanti dukkhādīsu pariññātādikiccaṃ.",
  "tika-s0402t:540_2": "Otāretvāti chaḍḍetvā.",
  "tika-s0402t:540_3": "Parikkhīṇabhavasaṃyojanoti sabbaso khīṇabhavabandhano.",
  "tika-s0402t:540_4": "Kāraṇena jānitvāti vipassanāpaññāsahitāya maggapaññāya cattāri ariyasaccāni jānitvā.",
  "tika-s0402t:541_0": "Jānantoti “arahantānaṃ anukaraṇappaṭipatti esā,",
  "tika-s0402t:541_1": "yadidaṃ sammadeva uposathānuṭṭhāna”nti evaṃ uposathakammassa guṇaṃ jānanto.",
  "tika-s0402t:541_2": "Evarūpenāti yādiso bhagavato uposathabhāvo vihito,",
  "tika-s0402t:541_3": "evarūpena arahantānukaraṇena uposathakammena.",
  "tika-s0402t:541_4": "Sakkā pahitatto vipassanaṃ ussukkāpetvā khīṇāsavasampattiṃ pāpuṇituṃ.",
  "tika-s0402t:541_5": "Aṭṭhamaṃ uttānatthameva sattame vuttanayattā.",
  "tika-s0402t:542_0": "Catumahārājasuttavaṇṇanā niṭṭhitā.",
  "tika-s0402t:543_0": "9. Sukhumālasuttavaṇṇanā",
  "tika-s0402t:544_0": "39.",
  "tika-s0402t:544_1": "Navame niddukkhoti kāyikacetasikadukkhavirahito.",
  "tika-s0402t:544_2": "Sadukkhe hi savighāte sukhumālattā anavasarā,",
  "tika-s0402t:544_3": "tasmā sukhito niddukkhatāya sukhumālo nāma.",
  "tika-s0402t:544_4": "Yāvassa sukhumālattā paramukkaṃsagatāti āha “paramasukhumālo”ti.",
  "tika-s0402t:544_5": "Ativiya sukhumāloti attho.",
  "tika-s0402t:544_6": "Antamatītaṃ accantaṃ.",
  "tika-s0402t:544_7": "Sabbadā sukhumāloti āha “satataniddukkho”ti.",
  "tika-s0402t:544_8": "Cariyakāleti bodhicariyāya caraṇakāle.",
  "tika-s0402t:544_9": "Tenāti bodhisattena.",
  "tika-s0402t:544_10": "Aññattha pana padumanti rattaṃ kamalaṃ.",
  "tika-s0402t:544_11": "Puṇḍarīkanti setaṃ vuccati.",
  "tika-s0402t:544_12": "Itarāti itarapokkharaṇiyo.",
  "tika-s0402t:544_13": "“Bodhisattassa kirā”tiādikaṃ pokkharaṇīnaṃ uppattidassanaṃ.",
  "tika-s0402t:544_14": "Kuddālakammakāreti khaṇake.",
  "tika-s0402t:544_15": "Pokkharaṇiṭṭhānānīti pokkharaṇikhaṇanayoggaṭṭhānāni.",
  "tika-s0402t:544_16": "Gaṇhāpesīti khaṇāpesi.",
  "tika-s0402t:544_17": "Pokkharaṇisaddo cettha tādise jalāsaye niruḷho daṭṭhabbo paṅkajādisaddā viya.",
  "tika-s0402t:544_18": "Sopānabāhukānaṃ matthakaṭṭhānaṃ uṇhīsanti adhippetaṃ.",
  "tika-s0402t:544_19": "Udakasecananāḷikāti udakacchaṭāvissajjananāḷiyantāni.",
  "tika-s0402t:544_20": "Pañcavidhāti vaṇṇavasena jātivasena ca.",
  "tika-s0402t:545_0": "Kho panassāti nipātamattaṃ. Kāsika-",
  "tika-s0402t:545_1": "saddo ativiya saṇhe sukhume mahagghavatthe niruḷho,",
  "tika-s0402t:545_2": "aññasmimpi tathājātike ruḷhivasena pavattatīti daṭṭhabbaṃ.",
  "tika-s0402t:545_3": "Tenāha “akāsikaṃ candana”nti.",
  "tika-s0402t:545_4": "Hemante vāso hemantaṃ,",
  "tika-s0402t:545_5": "hemantaṃ arahatīti hemantiko, pāsādo.",
  "tika-s0402t:545_6": "“Itaresupi eseva nayo”ti vatvā tadeva nesaṃ arahataṃ dassetuṃ “tattha hemantiko”tiādi vuttaṃ.",
  "tika-s0402t:545_7": "Sajālānīti sajālavātapānāni,",
  "tika-s0402t:545_8": "udakayantānīti udakadhārāvissandanakayantāni.",
  "tika-s0402t:545_9": "Pāsādamatthaketi pāsādassa upariākāsatale.",
  "tika-s0402t:545_10": "Bandhitvāti payojitayante sukkhamahiṃsacammaṃ bandhitvā.",
  "tika-s0402t:545_11": "Yantaṃ parivattetvāti yathāpayojitaṃ yantaṃ pāsāṇāropanatthañceva puna tesaṃ vissajjanatthañca parivattetvā.",
  "tika-s0402t:545_12": "Tasmiṃ vissajjentīti chadanapiṭṭhe baddhasukkhamahiṃsacamme vissajjenti.",
  "tika-s0402t:546_0": "Sahassathāmanti purisasahassabalaṃ,",
  "tika-s0402t:546_1": "purisasahassena vahitabbabhāravahaṃ.",
  "tika-s0402t:546_2": "Pallaṅke nisinnovāti ratanamayapallaṅke yathānisinno eva.",
  "tika-s0402t:546_3": "Uppatanākārapattanti uppatitvā ṭhitaṃ viya.",
  "tika-s0402t:546_4": "Jiyaṃ pothentassāti jiyāghātaṃ karontassa.",
  "tika-s0402t:546_5": "Jiyappahārasaddoti jiyāghātasaddo.",
  "tika-s0402t:546_6": "Yante baddhanti yantabaddhaṃ katvā ṭhapitaṃ.",
  "tika-s0402t:546_7": "Saddantareti thāmamajjhimassa purisassa saddasavanaṭṭhāne.",
  "tika-s0402t:546_8": "Gāvutassa catuttho bhāgo kosotipi vuccati dvisahassadaṇḍappamāṇaṭṭhānaṃ.",
  "tika-s0402t:547_0": "Sabbaṭṭhānānīti mahāpurisassa tāni tāni sabbāni vasanaṭṭhānāni.",
  "tika-s0402t:547_1": "Sikhābaddhoti purisasabhāvasseva visesato dassanametaṃ.",
  "tika-s0402t:547_2": "Na uppilāvitabhāvatthanti uppilāvitabhāvasaṅkhātaṃ atthaṃ na kathesīti attho.",
  "tika-s0402t:547_3": "Tassa hi bodhimūleyeva setughāto.",
  "tika-s0402t:547_4": "Tenevāti appamādalakkhaṇassa dīpanato eva.",
  "tika-s0402t:547_5": "Attānaṃ atikkamitvāti attano jarāpattiṃ acintetvā aṭṭīyati.",
  "tika-s0402t:547_6": "Na panesa maggena pahīno tadā maggassa anadhigatattā.",
  "tika-s0402t:547_7": "Sikkhaṃ paṭikkhipitvāti yathāsamādinnasikkhaṃ pahāya.",
  "tika-s0402t:548_0": "Aviparītabyādhiādisabhāvāvāti ekantena byādhiādisabhāvā eva.",
  "tika-s0402t:548_1": "Evaṃ jigucchāvihārenāti evaṃ sakalasseva vaṭṭadukkhassa jigucchanavihārena viharantassa.",
  "tika-s0402t:548_2": "Evaṃ jigucchananti evaṃ parassa jigucchanaṃ.",
  "tika-s0402t:548_3": "Paraṃ ajigucchamānoti karuṇāyanena evaṃ paraṃ ajigucchanto.",
  "tika-s0402t:548_4": "Abhibhosmīti abhibhavitā asmi.",
  "tika-s0402t:548_5": "Ussāho ahūti caturaṅgasamannāgataṃ vīriyameva catubbidhasammappadhānavīriyañca ahosi,",
  "tika-s0402t:548_6": "yena maggabrahmacariyaparāyaṇo jāto.",
  "tika-s0402t:549_0": "Sukhumālasuttavaṇṇanā niṭṭhitā.",
  "tika-s0402t:550_0": "10. Ādhipateyyasuttavaṇṇanā",
  "tika-s0402t:551_0": "40.",
  "tika-s0402t:551_1": "Dasame abhibhavitvā pavattanaṭṭhena adhipati yaṃ kiñci jeṭṭhakaṃ na kārakaṃ attānaṃ adhipatīti katvā attā eva adhipati,",
  "tika-s0402t:551_2": "tato āgataṃ attādhipateyyaṃ.",
  "tika-s0402t:551_3": "Tenāha “attāna”ntiādi.",
  "tika-s0402t:551_4": "Lokanti sattalokaṃ.",
  "tika-s0402t:551_5": "So ca kho iddhividhādiguṇavisesayutto adhippeto adhipatibhāvassa adhippetattā.",
  "tika-s0402t:551_6": "Navavidhaṃ lokuttaradhammanti ukkaṭṭhaniddesena vuttaṃ.",
  "tika-s0402t:551_7": "Iti bhavoti evaṃ sampattibhavo,",
  "tika-s0402t:551_8": "tattha evaṃ abhivuddhīti.",
  "tika-s0402t:551_9": "Sampattibhavassa hetūti taṃtaṃsampattibhavassa tattha ca abhivuddhiyā hetu.",
  "tika-s0402t:551_10": "Jātinimittassa kammabhavassa katūpacitattā jāti antopaviṭṭhā.",
  "tika-s0402t:551_11": "Jarādīsupi eseva nayo hetusiddhiyā phalasiddhito.",
  "tika-s0402t:552_0": "Asallīnanti na saṅkocappattaṃ.",
  "tika-s0402t:552_1": "Upaṭṭhitāti kāyādisabhāvasallakkhaṇavasena upaṭṭhitā.",
  "tika-s0402t:552_2": "Asammuṭṭhā sammosābhāvato.",
  "tika-s0402t:552_3": "Asāraddhoti sārambhassa sārambhahetūnañca vikkhambhanena asāraddho.",
  "tika-s0402t:552_4": "Ekaggaṃ anekaggabhāvassa dūrasamussāpitattā.",
  "tika-s0402t:552_5": "Nimmalaṃ katvāti rāgādimalānaṃ apanayanena malarahitaṃ katvā.",
  "tika-s0402t:552_6": "Gopāyatīti saṃkilesānatthato rakkhati.",
  "tika-s0402t:552_7": "Ayanti evaṃpaṭipanno bhikkhu.",
  "tika-s0402t:552_8": "Suddhamattānaṃ pariharati asuddhabhāvassa kilesassapi abhāvato.",
  "tika-s0402t:553_0": "Atikkamitvā maññasīti asakkhiṃ katvā maññasi.",
  "tika-s0402t:553_1": "Tāya taṇhāya nibbattoti tammayo,",
  "tika-s0402t:553_2": "taṇhāvasiko.",
  "tika-s0402t:553_3": "Tassa bhāvo tammayatā,",
  "tika-s0402t:553_4": "tassā tammayatāya abhāvena.",
  "tika-s0402t:553_5": "Na hāyati paññādiguṇavepullappattiyā.",
  "tika-s0402t:554_0": "Ādhipateyyasuttavaṇṇanā niṭṭhitā.",
  "tika-s0402t:555_0": "Devadūtavaggavaṇṇanā niṭṭhitā.",
  "tika-s0402t:556_0": "5. Cūḷavaggo",
  "tika-s0402t:557_0": "1. Sammukhībhāvasuttavaṇṇanā",
  "tika-s0402t:558_0": "41.",
  "tika-s0402t:558_1": "Pañcamassa paṭhame sammukho bhavati yena so sammukhībhāvo,",
  "tika-s0402t:558_2": "purato vijjamānatā,",
  "tika-s0402t:558_3": "tasmā sammukhībhāvā.",
  "tika-s0402t:558_4": "Puññakammanti dānasaṅkhātaṃ puññakammaṃ.",
  "tika-s0402t:558_5": "Dve dhammā sulabhā bāhirattā yathāsakaṃ paccayasamavāyena labbhanato.",
  "tika-s0402t:558_6": "Saddhā pana dullabhā pacurajanassa anavaṭṭhitakiccattā.",
  "tika-s0402t:558_7": "Tenevāha “puthujjanassā”tiādi.",
  "tika-s0402t:559_0": "Sammukhībhāvasuttavaṇṇanā niṭṭhitā.",
  "tika-s0402t:560_0": "2. Tiṭhānasuttavaṇṇanā",
  "tika-s0402t:561_0": "42.",
  "tika-s0402t:561_1": "Dutiye macchariyameva malaṃ macchariyamalaṃ,",
  "tika-s0402t:561_2": "cittassa malīnasabhāvāpādanato vigataṃ macchariyamalaṃ etthāti vigatamacchariyamalaṃ.",
  "tika-s0402t:561_3": "Gedhābhāvena koci kiñci dentopi tattha āsattiṃ na vissajjeti,",
  "tika-s0402t:561_4": "ayaṃ pana na tādisoti āha “vissaṭṭhacāgo”ti.",
  "tika-s0402t:561_5": "Malīnahatthova cittavisuddhiyā abhāvato.",
  "tika-s0402t:561_6": "Dhotahatthova dhotahatthena kātabbakiccasādhanato.",
  "tika-s0402t:561_7": "Tena vuttaṃ –",
  "tika-s0402t:561_8": "“citte suddhe visujjhanti,",
  "tika-s0402t:561_9": "iti vuttaṃ mahesinā”ti.",
  "tika-s0402t:561_10": "Yācituṃ yutto yācakānaṃ manorathapūraṇato.",
  "tika-s0402t:561_11": "Yācayogo payogāsahehi yācakehi suṭṭhu yuttabhāvato.",
  "tika-s0402t:561_12": "Taṃsamaṅgī eva tattha rato nāma,",
  "tika-s0402t:561_13": "na cittamattenevāti āha “dānaṃ…pe…",
  "tika-s0402t:561_14": "rato nāma hotī”ti.",
  "tika-s0402t:562_0": "“Uccā,",
  "tika-s0402t:562_1": "bhante”ti vatvā ayaṃ maṃ uccato vadatīti cinteyyāti puna “nātiuccā tumhe”ti āha,",
  "tika-s0402t:562_2": "sarīrenāti adhippāyo.",
  "tika-s0402t:562_3": "Mecakavaṇṇassāti nīlobhāsassa.",
  "tika-s0402t:562_4": "Pucchīti bhikkhū pucchi.",
  "tika-s0402t:562_5": "Bhūmiyaṃ lekhaṃ likhanto acchīti paṭhamaṃ mañce nipajjitvā uṭṭhāya bhūmiyaṃ lekhaṃ likhanto acchi “akhīṇāsavoti maññanā hotū”ti.",
  "tika-s0402t:562_6": "Tathā hi rājā khīṇāsavassa nāma…pe… nivatti.",
  "tika-s0402t:562_7": "Dhajapaggahitāvāti paggahitadhajāva.",
  "tika-s0402t:562_8": "Silācetiyaṭṭhānanti thūpārāmassa ca mahācetiyassa ca antare silāya katacetiyaṭṭhānaṃ.",
  "tika-s0402t:562_9": "Cetiyaṃ…pe…",
  "tika-s0402t:562_10": "aṭṭhāsi sāvakassa taṃ kūṭāgāranti katvā.",
  "tika-s0402t:563_0": "Pacchābhāgenāti dhammakathikassa therassa piṭṭhipassena.",
  "tika-s0402t:563_1": "Gonasoti maṇḍalasappo.",
  "tika-s0402t:563_2": "Dhammassavanantarāya bahūnaṃ saggamaggappaṭilābhantarāyo bhaveyyāti adhippāyena “dhammassavanantarāyaṃ na karissāmī”ti cintesi.",
  "tika-s0402t:563_3": "Visaṃ vikkhambhetvāti vipassanātejena visavegaṃ vikkhambhetvā.",
  "tika-s0402t:563_4": "Gāthāsahassanti gāthāsahassavantaṃ.",
  "tika-s0402t:563_5": "Paṭṭhānagāthāyāti paṭṭhāpanagāthāya,",
  "tika-s0402t:563_6": "ādigāthāyāti attho.",
  "tika-s0402t:563_7": "Paṭṭhāna…pe…",
  "tika-s0402t:563_8": "avasānagāthaṃ eva vavatthapesi,",
  "tika-s0402t:563_9": "na dvinnaṃ antare vuttaṃ kilantakāyattā.",
  "tika-s0402t:563_10": "Sarabhāṇaṃ sāyanhadhammakathā.",
  "tika-s0402t:563_11": "Paggaṇhātīti paccakkhaṃ karontī gaṇhāti,",
  "tika-s0402t:563_12": "sakkaccaṃ suṇātīti attho.",
  "tika-s0402t:563_13": "Dhammakathanadivase dhammakathikānaṃ akilamanatthaṃ saddhā upāsakā siniddhabhojanaṃ madhupānakañca denti",
  "tika-s0402t:563_14": "sarassa madhurabhāvāya sappimadhukatelādiñca bhesajjaṃ.",
  "tika-s0402t:563_15": "Tenāha “ariyavaṃsaṃ kathessāmī”tiādi.",
  "tika-s0402t:563_16": "Catūhi dāṭhāhi ḍaṃsitvāti daḷhadaṭṭhabhāvadassanaṃ.",
  "tika-s0402t:563_17": "Carissāmīti sammānessāmi,",
  "tika-s0402t:563_18": "sakkaccaṃ suṇissāmīti attho.",
  "tika-s0402t:563_19": "Nimmathetvāti nimmadditvā,",
  "tika-s0402t:563_20": "apanetvāti attho.",
  "tika-s0402t:564_0": "Tiṭhānasuttavaṇṇanā niṭṭhitā.",
  "tika-s0402t:565_0": "3. Atthavasasuttavaṇṇanā",
  "tika-s0402t:566_0": "43.",
  "tika-s0402t:566_1": "Tatiye attho nāma phalaṃ,",
  "tika-s0402t:566_2": "taṃ etassa vasoti atthavaso. Hetu,",
  "tika-s0402t:566_3": "attho etassa atthīti attho,",
  "tika-s0402t:566_4": "so evāti āha “tayo atthe tīṇi kāraṇānī”ti.",
  "tika-s0402t:566_5": "Dhammadesanā nāma ukkaṭṭhaniddesena catunnaṃ ariyasaccānaṃ pakāsanāti āha “catusaccadhammaṃ pakāsetī”ti.",
  "tika-s0402t:566_6": "Aṭṭhakathaṃ ñāṇena paṭisaṃvedīti pāḷipadānaṃ atthaṃ vivaraṇañāṇena paṭi paṭi saṃvedanasīlo “ayaṃ imassa bhāsitassa attho”ti.",
  "tika-s0402t:566_7": "Etena atthapaṭisambhidābyāpāramāha.",
  "tika-s0402t:566_8": "Pāḷidhammaṃ paṭisaṃvedīti pāḷigatiṃ pāḷiṃ padavivaraṇaṃ paṭi paṭi saṃvedanasīlo.",
  "tika-s0402t:566_9": "Etena dhammapaṭisambhidābyāpāramāha.",
  "tika-s0402t:567_0": "Atthavasasuttavaṇṇanā niṭṭhitā.",
  "tika-s0402t:568_0": "4. Kathāpavattisuttavaṇṇanā",
  "tika-s0402t:569_0": "44.",
  "tika-s0402t:569_1": "Catutthe pavattinīti yāva adhippetatthanigamanā avicchedena pavattinī.",
  "tika-s0402t:569_2": "Paṭighātābhāvena appaṭihatā.",
  "tika-s0402t:569_3": "Niyyānikā sappāṭihīrakā.",
  "tika-s0402t:570_0": "Kathāpavattisuttavaṇṇanā niṭṭhitā.",
  "tika-s0402t:571_0": "5. Paṇḍitasuttavaṇṇanā",
  "tika-s0402t:572_0": "45.",
  "tika-s0402t:572_1": "Pañcame paṇḍitapaññattānīti paṇḍitehi paṭhamaṃ paññattāni.",
  "tika-s0402t:572_2": "Kathitānīti seyyaso kathitāni.",
  "tika-s0402t:572_3": "Mahāpurisehīti buddhabodhisattehi.",
  "tika-s0402t:572_4": "Karuṇāti karuṇācetovimutti vuttā.",
  "tika-s0402t:572_5": "Pubbabhāgoti tassa upacāro.",
  "tika-s0402t:572_6": "Damoti indriyasaṃvaro “manacchaṭṭhānaṃ indriyānaṃ damana”nti katvā.",
  "tika-s0402t:572_7": "Attadamananti cittadamanaṃ.",
  "tika-s0402t:572_8": "Puṇṇovāde “sakkhissasi kho,",
  "tika-s0402t:572_9": "tvaṃ puṇṇa,",
  "tika-s0402t:572_10": "iminā damūpasamenā”ti āgatattā damoti vuttā khantipi.",
  "tika-s0402t:572_11": "Āḷavake āḷavakasutte “saccā damā cāgā”ti evaṃ vuttā paññāpi imasmiṃ sutte “damo”ti vattuṃ vaṭṭati.",
  "tika-s0402t:572_12": "Rakkhanaṃ gopanaṃ paṭijaggananti mātāpitūnaṃ manussāmanussakatūpaddavato rakkhanaṃ,",
  "tika-s0402t:572_13": "byādhiādianatthato gopanaṃ,",
  "tika-s0402t:572_14": "ghāsacchādanādīhi veyyāvaccakaraṇena paṭijagganaṃ.",
  "tika-s0402t:572_15": "Santo nāma sabbakilesadarathapariḷāhūpasamena upasantakāyavacīsamācāratāya ca.",
  "tika-s0402t:572_16": "Uttamaṭṭhena santānanti matteyyatādīhi seṭṭhaṭṭhena santānaṃ.",
  "tika-s0402t:573_0": "Idha imesaṃyeva tiṇṇaṃ ṭhānānaṃ karaṇenāti imasmiṃ sutte āgatānaṃ tiṇṇaṃ ṭhānānaṃ karaṇena nibbattanena. Etāni…pe…",
  "tika-s0402t:573_1": "kāraṇānīti mātupaṭṭhānaṃ pitupaṭṭhānanti etāni dve uttamapurisānaṃ kāraṇāni.",
  "tika-s0402t:573_2": "Uttamakiccakaraṇena hi mātāpituupaṭṭhākā “uttamapurisā”ti vuttā.",
  "tika-s0402t:573_3": "Tenāha “mātāpitu…pe… vutto”ti.",
  "tika-s0402t:573_4": "Anupaddavabhāvena khemaṃ.",
  "tika-s0402t:574_0": "Paṇḍitasuttavaṇṇanā niṭṭhitā.",
  "tika-s0402t:575_0": "6. Sīlavantasuttavaṇṇanā",
  "tika-s0402t:576_0": "46.",
  "tika-s0402t:576_1": "Chaṭṭhe lokiyalokuttaramissakanti ettha “manussā puññaṃ pasavantī”ti avisesena vuttattā bhāvanāmayassapi",
  "tika-s0402t:576_2": "puññassa saṅgaṇhanato lokuttarassapi sambhavo daṭṭhabbo.",
  "tika-s0402t:577_0": "Sīlavantasuttavaṇṇanā niṭṭhitā.",
  "tika-s0402t:578_0": "7. Saṅkhatalakkhaṇasuttavaṇṇanā",
  "tika-s0402t:579_0": "47.",
  "tika-s0402t:579_1": "Sattame samecca sambhūya paccayehi kataṃ saṅkhataṃ.",
  "tika-s0402t:579_2": "Nimittānīti sañjānanassa nimittāni.",
  "tika-s0402t:579_3": "Hetupaccayasamavāye uppajjanaṃ uppādo,",
  "tika-s0402t:579_4": "attalābho.",
  "tika-s0402t:579_5": "Vayoti bhaṅgo.",
  "tika-s0402t:579_6": "Ṭhitassāti uppādakkhaṇato uddhaṃ ṭhitikkhaṇapattassa.",
  "tika-s0402t:579_7": "Sā panassa avatthā uppādāvatthāya bhinnāti katvā aññathattaṃ jarāti ca vuttā.",
  "tika-s0402t:579_8": "Yasmā dhammo uppajjamāno eva bhijjati,",
  "tika-s0402t:579_9": "tathā sati uppādabhaṅgā samānakkhaṇā siyuṃ,",
  "tika-s0402t:579_10": "na ca taṃ yujjati,",
  "tika-s0402t:579_11": "tasmā uppādāvatthāya bhinnā bhaṅgābhimukhāvatthā jarāti veditabbā.",
  "tika-s0402t:579_12": "Ye pana “saṅkhārānaṃ ṭhiti natthī”ti vadanti,",
  "tika-s0402t:579_13": "tesaṃ taṃ micchā.",
  "tika-s0402t:579_14": "Yathā hi tasseva dhammassa uppādāvatthāya bhinnā bhaṅgāvatthā icchitā,",
  "tika-s0402t:579_15": "aññathā “aññaṃ uppajjati,",
  "tika-s0402t:579_16": "aññaṃ nirujjhatī”ti āpajjati,",
  "tika-s0402t:579_17": "evaṃ uppajjamānassa bhaṅgābhimukhā dhammā icchitabbā.",
  "tika-s0402t:579_18": "Sā ca ṭhitikkhaṇo.",
  "tika-s0402t:579_19": "Na hi uppajjamāno bhijjatīti sakkā viññātunti.",
  "tika-s0402t:580_0": "Saṅkhatanti tebhūmakā dhammā paccayasamuppannattā.",
  "tika-s0402t:580_1": "Yadi evaṃ maggaphaladhammā kathanti āha “maggaphalāni panā”tiādi.",
  "tika-s0402t:580_2": "Lakkhaṇakathā hi yāvadeva sammasanatthā.",
  "tika-s0402t:580_3": "Uppādakkhaṇe uppādo,",
  "tika-s0402t:580_4": "na ṭhānabhaṅgakkhaṇesu. Kasmā?",
  "tika-s0402t:580_5": "Uppādauppādakkhaṇānaṃ aññamaññaṃ paricchinnattā.",
  "tika-s0402t:580_6": "Yathā hi uppādasaṅkhātena vikārena uppādakkhaṇo paricchinno,",
  "tika-s0402t:580_7": "evaṃ uppādakkhaṇenapi uppādo paricchinno.",
  "tika-s0402t:580_8": "Sesadvayepi eseva nayo.",
  "tika-s0402t:580_9": "Dhammappavattimattatāyapi kālassa lokasamaññāvaseneva vuttaṃ.",
  "tika-s0402t:580_10": "Lakkhaṇaṃ na saṅkhataṃ,",
  "tika-s0402t:580_11": "saṅkhataṃ na lakkhaṇanti nesaṃ bhedadassanaṃ.",
  "tika-s0402t:580_12": "Avatthāvato hi avatthā bhinnāvāti.",
  "tika-s0402t:580_13": "Paricchinnanti ettha uppādavayehi tāva saṅkhataṃ paricchinnaṃ hotu,",
  "tika-s0402t:580_14": "jarāya pana taṃ kathaṃ paricchinnanti vuccati?",
  "tika-s0402t:580_15": "Na vuccati paricchedo pubbantāparantamattena,",
  "tika-s0402t:580_16": "atha kho sabhāvabhedenāti nāyaṃ doso.",
  "tika-s0402t:580_17": "Saṅkhataṃ dhammajātaṃ paricchinnaṃ tabbantaṃ dhammajātaṃ saṅkhatanti paññāyati evaṃ tesaṃ abhāvena nibbānametanti lakkhitabbato sañjānitabbato.",
  "tika-s0402t:580_18": "Idāni “yathā hī”tiādinā yathāvuttamattaṃ upamāhi vibhāveti.",
  "tika-s0402t:581_0": "Saṅkhatalakkhaṇasuttavaṇṇanā niṭṭhitā.",
  "tika-s0402t:582_0": "8. Asaṅkhatalakkhaṇasuttavaṇṇanā",
  "tika-s0402t:583_0": "48.",
  "tika-s0402t:583_1": "Aṭṭhame asaṅkhatassāti vuttanayena na saṅkhatassa.",
  "tika-s0402t:583_2": "Tenāha “paccayehī”tiādi.",
  "tika-s0402t:583_3": "Yathā uppādādīnaṃ bhāvena saṅkhatadhammajātaṃ saṅkhatanti paññāyati,",
  "tika-s0402t:583_4": "evaṃ tesaṃ abhāvena nibbānaṃ asaṅkhatanti paññāyati.",
  "tika-s0402t:584_0": "Asaṅkhatalakkhaṇasuttavaṇṇanā niṭṭhitā.",
  "tika-s0402t:585_0": "9. Pabbatarājasuttavaṇṇanā",
  "tika-s0402t:586_0": "49.",
  "tika-s0402t:586_1": "Navame idha sāla-",
  "tika-s0402t:586_2": "saddo rukkhasāmaññapariyāyo,",
  "tika-s0402t:586_3": "na rukkhavisesapariyāyoti āha “mahāsālāti mahārukkhā”ti.",
  "tika-s0402t:586_4": "Kulajeṭṭhakanti tasmiṃ kule jeṭṭhabhūtaṃ sāmibhūtaṃ.",
  "tika-s0402t:586_5": "Silāmayo na paṃsumayo missako ca.",
  "tika-s0402t:586_6": "Gāmaṃ gāmūpacārañca ṭhapetvā sabbaṃ araññanti āha “araññasminti agāmakaṭṭhāne”ti.",
  "tika-s0402t:586_7": "Mahanto pabbato seloti yojanā.",
  "tika-s0402t:587_0": "Pabbatarājasuttavaṇṇanā niṭṭhitā.",
  "tika-s0402t:588_0": "10. Ātappakaraṇīyasuttavaṇṇanā",
  "tika-s0402t:589_0": "50.",
  "tika-s0402t:589_1": "Dasame sarīrasambhavānanti sarīre sambhūtānaṃ.",
  "tika-s0402t:589_2": "Dukkhānanti aniṭṭhānaṃ.",
  "tika-s0402t:589_3": "Bahalānanti nirantarappavattiyā aviraḷānaṃ.",
  "tika-s0402t:589_4": "Tāpanavasenāti dukkhāpanavasena.",
  "tika-s0402t:589_5": "Tibbānanti kurūrānaṃ.",
  "tika-s0402t:589_6": "Tāsaṃ yathāvuttānaṃ adhivāsanāya pahātabbadukkhavedanānaṃ pajahanaṃ nāma khamanamevāti āha “khamanatthāyā”ti.",
  "tika-s0402t:589_7": "Āṇāpetvāti “ātappaṃ karaṇīya”nti buddhāṇaṃ vidhāya.",
  "tika-s0402t:589_8": "Lokiyalokuttaramissakā kathitā sasambhārānaṃ maggadhammānaṃ kathitattā.",
  "tika-s0402t:590_0": "Ātappakaraṇīyasuttavaṇṇanā niṭṭhitā.",
  "tika-s0402t:591_0": "11. Mahācorasuttavaṇṇanā",
  "tika-s0402t:592_0": "51.",
  "tika-s0402t:592_1": "Ekādasame mahābalavacoro mahācoroti āha “mahanto balavacoro”ti.",
  "tika-s0402t:592_2": "Balavacoroti ca mahāthāmatāya mahāparivāratāya mahācoriyakammasamatthatāya ca veditabbo.",
  "tika-s0402t:592_3": "Mahataṃ gāmanigamānaṃ viluppanaṃ mahāvilopo.",
  "tika-s0402t:592_4": "Taṃ taṃ kāraṇaṃ pakkhipitvāti taṃ taṃ akaraṇameva kāraṇaṃ katvā tappaṭibaddhāya kathāya pakkhipitvā.",
  "tika-s0402t:592_5": "Atthaṃ kathayissantīti tassa tassa atthañca kathayissanti.",
  "tika-s0402t:592_6": "Harantāti apanentā pariharantā.",
  "tika-s0402t:592_7": "Dasavatthukāyāti “sassato loko”ti ādidasavatthusannissitāya.",
  "tika-s0402t:592_8": "Antaṃ gahetvā ṭhitadiṭṭhiyāti tameva sassatādiantaṃ gahetvā avissajjetvā ṭhitadiṭṭhiyā.",
  "tika-s0402t:593_0": "Mahācorasuttavaṇṇanā niṭṭhitā.",
  "tika-s0402t:594_0": "Cūḷavaggavaṇṇanā niṭṭhitā.",
  "tika-s0402t:595_0": "Paṭhamapaṇṇāsakaṃ niṭṭhitaṃ.",
  "tika-s0402t:596_0": "2. Dutiyapaṇṇāsakaṃ",
  "tika-s0402t:597_0": "(6) 1. Brāhmaṇavaggo",
  "tika-s0402t:598_0": "1. Paṭhamadvebrāhmaṇasuttavaṇṇanā",
  "tika-s0402t:599_0": "52.",
  "tika-s0402t:599_1": "Brāhmaṇavaggassa paṭhame jarājiṇṇāti jarāvasena jiṇṇā,",
  "tika-s0402t:599_2": "na byādhiādīnaṃ vasena jiṇṇasadisattā jiṇṇā.",
  "tika-s0402t:599_3": "Vayovuddhāti vayaso vuddhippattiyā vuddhā,",
  "tika-s0402t:599_4": "na sīlādivuddhiyā.",
  "tika-s0402t:599_5": "Jātimahallakāti jātiyā mahantatāya cirarattaññutāya jātimahallakā.",
  "tika-s0402t:599_6": "Tayo addhe atikkantāti paṭhamo, majjhimo,",
  "tika-s0402t:599_7": "pacchimoti tayo addhe atītā.",
  "tika-s0402t:599_8": "Tatiyaṃ vayaṃ anuppattāti tato eva pacchimaṃ vayaṃ anuppattā.",
  "tika-s0402t:599_9": "Akatabhayaparittāṇāti ettha bhayaparittāṇanti duggatibhayato parittāyakaṃ puññaṃ,",
  "tika-s0402t:599_10": "taṃ akataṃ etehīti akatabhayaparittāṇā.",
  "tika-s0402t:599_11": "Patiṭṭhākammanti sugatisaṅkhātappatiṭṭhāvahaṃ kammaṃ.",
  "tika-s0402t:599_12": "Upasaṃharīyatīti sampāpīyati.",
  "tika-s0402t:599_13": "“Upanīyatī”ti vuttaṃ,",
  "tika-s0402t:599_14": "kiṃ kena upanīyatīti āha “ayañhi jātiyā jaraṃ upanīyatī”tiādi.",
  "tika-s0402t:599_15": "Ayanti loko.",
  "tika-s0402t:599_16": "Jāto na jātabhāveneva tiṭṭhati,",
  "tika-s0402t:599_17": "atha kho tato paraṃ jaraṃ pāpīyati,",
  "tika-s0402t:599_18": "jarāya byādhiṃ pāpīyati.",
  "tika-s0402t:599_19": "Evaṃ parato paraṃ dukkhameva upanīyati.",
  "tika-s0402t:600_0": "Tāyanaṭṭhenāti rakkhanaṭṭhena.",
  "tika-s0402t:600_1": "Nilīyanaṭṭhenāti nilīnaṭṭhānabhāvena.",
  "tika-s0402t:600_2": "Patiṭṭhānaṭṭhenāti patiṭṭhānabhāvena.",
  "tika-s0402t:600_3": "Avassayanaṭṭhenāti avassayitabbabhāvena.",
  "tika-s0402t:600_4": "Uttamagativasenāti paramagatibhāvena.",
  "tika-s0402t:601_0": "Paṭhamadvebrāhmaṇasuttavaṇṇanā niṭṭhitā.",
  "tika-s0402t:602_0": "2. Dutiyadvebrāhmaṇasuttavaṇṇanā",
  "tika-s0402t:603_0": "53. Dutiye bhajitabbaṭṭhena paresaṃ bhājitabbaṭṭhena bhājanaṃ, bhaṇḍakaṃ.",
  "tika-s0402t:604_0": "Dutiyadvebrāhmaṇasuttavaṇṇanā niṭṭhitā.",
  "tika-s0402t:605_0": "3-4. Aññatarabrāhmaṇasuttādivaṇṇanā",
  "tika-s0402t:606_0": "54- 55.",
  "tika-s0402t:606_1": "Tatiye yesaṃ rāgādīnaṃ appahānena purisassa attabyābādhādīnaṃ sambhavo,",
  "tika-s0402t:606_2": "pahānena asambhavoti evaṃ rāgādīnaṃ pahāyako ariyadhammo mahānubhāvatāya mahānisaṃsatāya ca sāmaṃ passitabboti sandiṭṭhiko.",
  "tika-s0402t:606_3": "Iminā nayena sesesu padesupi yathārahaṃ nīharitvā vattabbo.",
  "tika-s0402t:606_4": "Saddattho pana visuddhimaggasaṃvaṇṇanāsu vuttanayena veditabbo.",
  "tika-s0402t:606_5": "Catutthaṃ uttānatthameva.",
  "tika-s0402t:607_0": "Aññatarabrāhmaṇasuttādivaṇṇanā niṭṭhitā.",
  "tika-s0402t:608_0": "5. Nibbutasuttavaṇṇanā",
  "tika-s0402t:609_0": "56.",
  "tika-s0402t:609_1": "Pañcame na kālantare pattabbanti yadā saccappaṭivedho,",
  "tika-s0402t:609_2": "tadā eva laddhabbattā na kālantare pattabbaṃ.",
  "tika-s0402t:609_3": "Maggañāṇena upanetabbattā upaneyyaṃ.",
  "tika-s0402t:609_4": "Upaneyyameva opaneyyikanti āha “paṭipattiyā upagantabba”nti.",
  "tika-s0402t:610_0": "Nibbutasuttavaṇṇanā niṭṭhitā.",
  "tika-s0402t:611_0": "6. Palokasuttavaṇṇanā",
  "tika-s0402t:612_0": "57.",
  "tika-s0402t:612_1": "Chaṭṭhe ācariyapācariyānanti ācariyānampi ācariyānaṃ.",
  "tika-s0402t:612_2": "Nirantaraphuṭo nerayikasattehi nirayagāmikammassa kārakānaṃ bahubhāvā.",
  "tika-s0402t:612_3": "Ubhayampetanti yathāvuttaṃ atthadvayaṃ.",
  "tika-s0402t:612_4": "Ghananivāsatanti gāmānaṃ ghanasannivāsataṃ.",
  "tika-s0402t:612_5": "Ekanteneva adhammoti ayonisomanasikārahetukattā anatthahetutāya ca niyameneva adhammo.",
  "tika-s0402t:612_6": "Na adhammarāgoti adhippetoti paraparikkhāresu rāgo viya na mahāsāvajjoti katvā vuttaṃ.",
  "tika-s0402t:612_7": "Tathā hi sakasakaparikkhāravisayo rāgo visamalobho viya na ekantato apāyuppattijanako.",
  "tika-s0402t:612_8": "Paraparikkhāresu uppajjamānassa mahāsāvajjatāya adhammarāgatā.",
  "tika-s0402t:612_9": "Lobhassa samakālo nāma natthi kāyaduccaritādīnaṃ viya ayonisomanasikārasamuṭṭhānattā.",
  "tika-s0402t:612_10": "Esāti eso pāpadhammo.",
  "tika-s0402t:612_11": "Samalobho visamalakkhaṇābhāvato.",
  "tika-s0402t:612_12": "Tathā hi taṃsamuṭṭhāno payogo micchācāroti na vuccati.",
  "tika-s0402t:612_13": "Avatthupaṭisevanasaṅkhātenāti yaṃ lokiyasādhusamanuññātaṃ rāgassa vatthuṭṭhānaṃ,",
  "tika-s0402t:612_14": "tato aññasmiṃ vatthusmiṃ paṭisevanasaṅkhātena.",
  "tika-s0402t:613_0": "Vividhasassānanti sālivīhiādinānappakārasassānaṃ.",
  "tika-s0402t:613_1": "Dussassanti paccayadūsena dūsitaṃ sassaṃ.",
  "tika-s0402t:613_2": "Sampajjamāneti nipphajjanato pageva gabbhaparivuddhikāle.",
  "tika-s0402t:613_3": "Pāṇakāti salabhādipāṇakā.",
  "tika-s0402t:613_4": "Patantīti sassānaṃ matthake patanti.",
  "tika-s0402t:613_5": "Salākāmattameva sampajjatīti vaḍḍhitvā gabbhaṃ gahetuṃ asamatthaṃ sampajjati.",
  "tika-s0402t:613_6": "Teti vāḷaamanussā.",
  "tika-s0402t:613_7": "Laddhokāsāti yakkhādhipatīhi anuññātattā laddhokāsā.",
  "tika-s0402t:614_0": "Palokasuttavaṇṇanā niṭṭhitā.",
  "tika-s0402t:615_0": "7. Vacchagottasuttavaṇṇanā",
  "tika-s0402t:616_0": "58.",
  "tika-s0402t:616_1": "Sattame mahāvipākanti uḷāraphalaṃ bahuvipākaṃ.",
  "tika-s0402t:616_2": "Dhammo nāma kathitakathā “atthaṃ dahati vidahatī”ti katvā.",
  "tika-s0402t:616_3": "Anudhammo nāma paṭikathanaṃ “taṃ anugato dhammo”ti katvā.",
  "tika-s0402t:616_4": "Saha dhammenāti sahadhammo,",
  "tika-s0402t:616_5": "so eva sahadhammiko.",
  "tika-s0402t:616_6": "Dhammasaddo cettha kāraṇapariyāyoti āha “sakāraṇo”ti.",
  "tika-s0402t:616_7": "Vādassāti vacanassa.",
  "tika-s0402t:616_8": "Anupāto anupacchā pavatti.",
  "tika-s0402t:617_0": "Paripanthe tiṭṭhatīti pāripanthiko.",
  "tika-s0402t:617_1": "Panthe ṭhatvā paresaṃ sāpateyyaṃ chindanato panthadūhanacoro.",
  "tika-s0402t:617_2": "Yadi paccavekkhaṇañāṇaṃ,",
  "tika-s0402t:617_3": "kathaṃ taṃ asekkhanti āha “asekkhassa pavattattā”ti.",
  "tika-s0402t:617_4": "Itarānīti sīlakkhandhādīni.",
  "tika-s0402t:617_5": "Sayampīti pi-",
  "tika-s0402t:617_6": "saddo “asekkhassa pavattā cā”ti imamatthaṃ sampiṇḍeti.",
  "tika-s0402t:618_0": "Nibbisevanoti visevanarahito vigatavilomabhāvo.",
  "tika-s0402t:618_1": "Na upaparikkhantīti na vicārenti.",
  "tika-s0402t:618_2": "Jātiṃ nibbattiṃ yāti upagacchatīti jātiyo,",
  "tika-s0402t:618_3": "jātoti attho.",
  "tika-s0402t:618_4": "Tenāha “yattha katthaci kulajāte”ti.",
  "tika-s0402t:619_0": "Kevalīti kevalavā,",
  "tika-s0402t:619_1": "pāripūrimāti attho.",
  "tika-s0402t:619_2": "Tenāha “paripuṇṇabhāvena yutto”ti.",
  "tika-s0402t:619_3": "Etaṃ kevalīti padaṃ.",
  "tika-s0402t:619_4": "Abhiññāpāranti abhijānassa pāraṃ.",
  "tika-s0402t:619_5": "Pariyantaṃ gatattā pāragū.",
  "tika-s0402t:619_6": "Esa nayo sesapadesupi.",
  "tika-s0402t:619_7": "Khettavinicchayasavanenāti “imehi sīlādiguṇasampannā sadevake loke puññassa khettaṃ,",
  "tika-s0402t:619_8": "tadañño na khetta”nti evaṃ khettavinicchayasavanena rahitā.",
  "tika-s0402t:620_0": "Vacchagottasuttavaṇṇanā niṭṭhitā.",
  "tika-s0402t:621_0": "8. Tikaṇṇasuttavaṇṇanā",
  "tika-s0402t:622_0": "59.",
  "tika-s0402t:622_1": "Aṭṭhame durāsadāti durupasaṅkamanā.",
  "tika-s0402t:622_2": "Garahā muccissatīti mayi evaṃ kathente samaṇo gotamo kiñci kathessati,",
  "tika-s0402t:622_3": "evaṃ me vacanamattampi na laddhanti ayaṃ garahā muccissatīti.",
  "tika-s0402t:622_4": "Paṇḍitāti paṇḍiccena samannāgatā.",
  "tika-s0402t:622_5": "Dhīrāti dhitisampannā.",
  "tika-s0402t:622_6": "Byattāti paravādamaddanasamatthena veyyattiyena samannāgatā.",
  "tika-s0402t:622_7": "Bahussutāti bāhusaccavanto.",
  "tika-s0402t:622_8": "Vādinoti vādimaggakusalā.",
  "tika-s0402t:622_9": "Sammatāti bahuno janassa sādhusammatā.",
  "tika-s0402t:622_10": "Paṇḍitādiākāraparicchedanti tesaṃ tevijjānaṃ paṇḍitākārādiākāraparicchedaṃ.",
  "tika-s0402t:622_11": "Ākārasaddo kāraṇapariyāyo,",
  "tika-s0402t:622_12": "paricchedasaddo parimāṇatthoti āha “ettakena kāraṇenā”ti.",
  "tika-s0402t:623_0": "Yathāti yenākārena,",
  "tika-s0402t:623_1": "yena kāraṇenāti attho.",
  "tika-s0402t:623_2": "Tenāha “yathāti kāraṇavacana”nti.",
  "tika-s0402t:623_3": "“Dvīhipi pakkhehī”ti vatvā te pakkhe sarūpato dassento “mātito ca pitito cā”ti āha.",
  "tika-s0402t:623_4": "Tesaṃ pakkhānaṃ vasenassa sujātataṃ dassetuṃ “yassa mātā”tiādi vuttaṃ.",
  "tika-s0402t:623_5": "Janakajanikābhāvena vināpi loke mātāpitusamaññā dissati,",
  "tika-s0402t:623_6": "idha pana sā orasaputtavaseneva icchitāti dassetuṃ “saṃsuddhagahaṇiko”ti vuttaṃ.",
  "tika-s0402t:623_7": "Gabbhaṃ gaṇhāti dhāretīti gahaṇī,",
  "tika-s0402t:623_8": "gabbhāsayasaññito mātukucchippadeso.",
  "tika-s0402t:623_9": "Yathābhuttassa āhārassa vipācanavasena gaṇhanato achaḍḍanato gahaṇī,",
  "tika-s0402t:623_10": "kammajatejodhātu.",
  "tika-s0402t:624_0": "Pitā ca mātā ca pitaro,",
  "tika-s0402t:624_1": "pitūnaṃ pitaro pitāmahā,",
  "tika-s0402t:624_2": "tesaṃ yugo pitāmahayugo,",
  "tika-s0402t:624_3": "tasmā “yāva sattamā pitāmahayugā pitāmahadvandā”ti evamettha attho daṭṭhabbo.",
  "tika-s0402t:624_4": "Aṭṭhakathāyaṃ pana dvandaṃ aggahetvā “yuganti āyuppamāṇaṃ vuccatī”ti vuttaṃ. Yuga-",
  "tika-s0402t:624_5": "saddassa ca atthakathā dassitā “pitāmahoyeva pitāmahayuga”nti.",
  "tika-s0402t:624_6": "Pubbapurisāti purisaggahaṇañcettha ukkaṭṭhaniddesavasena katanti daṭṭhabbaṃ.",
  "tika-s0402t:624_7": "Evañhi “mātito”ti pāḷivacanaṃ samatthitaṃ hoti.",
  "tika-s0402t:624_8": "Akkhittoti akkhepo.",
  "tika-s0402t:624_9": "Anavakkhittoti saddhathālipākādīsu anavakkhitto na chaḍḍito.",
  "tika-s0402t:624_10": "Jātivādenāti hetumhi karaṇavacananti dassetuṃ “kena kāraṇenā”tiādi vuttaṃ.",
  "tika-s0402t:624_11": "Ettha ca “ubhato…pe…",
  "tika-s0402t:624_12": "pitāmahayugā”ti etena brāhmaṇassa yonidosābhāvo dassito saṃsuddhagahaṇikatākittanato.",
  "tika-s0402t:624_13": "“Akkhitto”ti iminā kiriyāparādhābhāvo.",
  "tika-s0402t:624_14": "Saṃsuddhajātikāpi hi sattā kiriyāparādhena khepaṃ pāpuṇanti.",
  "tika-s0402t:624_15": "“Anupakkuṭṭho”ti iminā ayuttasaṃsaggābhāvo.",
  "tika-s0402t:624_16": "Ayuttasaṃsaggañhi paṭicca sattā suddhajātikā kiriyāparādharahitāpi akkosaṃ labhanti.",
  "tika-s0402t:625_0": "Tanti garahāvacanaṃ.",
  "tika-s0402t:625_1": "Mante parivattetīti vede sajjhāyati,",
  "tika-s0402t:625_2": "pariyāpuṇātīti attho.",
  "tika-s0402t:625_3": "Mante dhāretīti yathāadhīte mante asammuṭṭhe katvā hadaye ṭhapeti.",
  "tika-s0402t:626_0": "Oṭṭhapahatakaraṇavasenāti atthāvadhāraṇavasena.",
  "tika-s0402t:626_1": "Sanighaṇḍukeṭubhānanti ettha vacanīyavācakabhāvena atthaṃ saddañca khaṇḍati bhindati vibhajja dassetīti nikhaṇḍu,",
  "tika-s0402t:626_2": "so eva idha kha-",
  "tika-s0402t:626_3": "kārassa gha-",
  "tika-s0402t:626_4": "kāraṃ katvā “nighaṇḍū”ti vutto.",
  "tika-s0402t:626_5": "Kiṭati gameti kiriyādivibhāgaṃ,",
  "tika-s0402t:626_6": "taṃ vā anavasesapariyādānato gamento pūretīti keṭubhaṃ.",
  "tika-s0402t:626_7": "Vevacanappakāsakanti pariyāyasaddadīpakaṃ,",
  "tika-s0402t:626_8": "ekekassa atthassa anekapariyāyavacanavibhāvakanti attho.",
  "tika-s0402t:626_9": "Nidassanamattañcetaṃ anekesampi atthānaṃ ekasaddavacanīyatāvibhāvanavasenapi tassa ganthassa pavattattā.",
  "tika-s0402t:626_10": "Vacībhedādilakkhaṇā kiriyā kappīyati vikappīyati etenāti kiriyākappo,",
  "tika-s0402t:626_11": "so pana vaṇṇapadasambandhapadatthādivibhāgato bahukappoti āha “kiriyākappavikappo”ti.",
  "tika-s0402t:626_12": "Idañca mūlakiriyākappaganthaṃ sandhāya vuttaṃ.",
  "tika-s0402t:626_13": "So hi mahāvisayo satasahassaparimāṇo namācariyādippakaraṇaṃ.",
  "tika-s0402t:626_14": "Ṭhānakaraṇādivibhāgato nibbacanavibhāgato ca akkharā pabhedīyanti etehīti akkharappabhedā,",
  "tika-s0402t:626_15": "sikkhāniruttiyo.",
  "tika-s0402t:626_16": "Etesanti catunnaṃ vedānaṃ.",
  "tika-s0402t:627_0": "Padanti catubbidhaṃ,",
  "tika-s0402t:627_1": "pañcavidhaṃ vā padaṃ,",
  "tika-s0402t:627_2": "taṃ padaṃ kāyatīti padako,",
  "tika-s0402t:627_3": "teyeva vā vede padaso kāyatīti padako.",
  "tika-s0402t:627_4": "Tadavasesanti vuttāvasesaṃ vākyaṃ.",
  "tika-s0402t:627_5": "Ettāvatā saddabyākaraṇaṃ vatvā puna “byākaraṇa”nti atthabyākaraṇamāha.",
  "tika-s0402t:627_6": "Taṃ taṃ saddaṃ tadatthañca byākaroti byācikkhati etenāti byākaraṇaṃ,",
  "tika-s0402t:627_7": "saddasatthaṃ.",
  "tika-s0402t:627_8": "Āyatiṃ hitaṃ tena loko na yatati na īhatīti lokāyataṃ.",
  "tika-s0402t:627_9": "Tañhi ganthaṃ nissāya sattā puññakiriyāya cittampi na uppādenti.",
  "tika-s0402t:628_0": "Asīti mahāsāvakāti aññāsikoṇḍañño, vappo, bhaddiyo, mahānāmo, assaji, nāḷako, yaso, vimalo, subāhu, puṇṇaji,",
  "tika-s0402t:628_1": "gavampati,",
  "tika-s0402t:628_2": "uruvelakassapo,",
  "tika-s0402t:628_3": "nadīkassapo,",
  "tika-s0402t:628_4": "gayākassapo,",
  "tika-s0402t:628_5": "sāriputto,",
  "tika-s0402t:628_6": "mahāmoggallāno,",
  "tika-s0402t:628_7": "mahākassapo,",
  "tika-s0402t:628_8": "mahākaccāno,",
  "tika-s0402t:628_9": "mahākoṭṭhiko,",
  "tika-s0402t:628_10": "mahākappino,",
  "tika-s0402t:628_11": "mahācundo,",
  "tika-s0402t:628_12": "anuruddho,",
  "tika-s0402t:628_13": "kaṅkhārevato, ānando, nandako, bhagu, nandiyo, kimilo, bhaddiyo, rāhulo, sīvali, upāli, dabbo, upaseno,",
  "tika-s0402t:628_14": "khadiravaniyarevato,",
  "tika-s0402t:628_15": "puṇṇo mantāniputto,",
  "tika-s0402t:628_16": "puṇṇo sunāparantako,",
  "tika-s0402t:628_17": "soṇo kuṭikaṇṇo,",
  "tika-s0402t:628_18": "soṇo koḷiviso, rādho, subhūti,",
  "tika-s0402t:628_19": "aṅgulimālo, vakkali, kāḷudāyī,",
  "tika-s0402t:628_20": "mahāudāyī,",
  "tika-s0402t:628_21": "pilindavaccho, sobhito,",
  "tika-s0402t:628_22": "kumārakassapo,",
  "tika-s0402t:628_23": "raṭṭhapālo, vaṅgīso, sabhiyo, selo, upavāṇo, meghiyo, sāgato, nāgito,",
  "tika-s0402t:628_24": "lakuṇḍakabhaddiyo,",
  "tika-s0402t:628_25": "piṇḍolo bhāradvājo,",
  "tika-s0402t:628_26": "mahāpanthako,",
  "tika-s0402t:628_27": "cūḷapanthako, bākulo,",
  "tika-s0402t:628_28": "kuṇḍadhāno,",
  "tika-s0402t:628_29": "dārucīriyo, yasojo, ajito,",
  "tika-s0402t:628_30": "tissametteyyo, puṇṇako, mettagu, dhotako, upasīvo, nando, hemako, todeyyo, kappo,",
  "tika-s0402t:628_31": "jatukaṇṇī,",
  "tika-s0402t:628_32": "bhadrāvudho, udayo, posalo,",
  "tika-s0402t:628_33": "mogharājā,",
  "tika-s0402t:628_34": "piṅgiyoti ete asīti mahāsāvakā nāma.",
  "tika-s0402t:629_0": "Kasmā panete eva therā “mahāsāvakā”ti vuccantīti?",
  "tika-s0402t:629_1": "Abhinīhārassa mahantabhāvato.",
  "tika-s0402t:629_2": "Tathā hi dve aggasāvakāpi mahāsāvakesu antogadhā.",
  "tika-s0402t:629_3": "Te hi sāvakapāramiñāṇassa matthakappattiyā sāvakesu aggadhammādhigamena aggaṭṭhāne ṭhitāpi abhinīhāramahantatāsāmaññena “mahāsāvakā”tipi vuccanti,",
  "tika-s0402t:629_4": "itare pana pakatisāvakehi sātisayaṃ mahābhinīhārā.",
  "tika-s0402t:629_5": "Tathā hi te padumuttarassa bhagavato kāle katapaṇidhānā,",
  "tika-s0402t:629_6": "tato eva sātisayaṃ abhiññāsamāpattīsu vasino pabhinnappaṭisambhidā ca.",
  "tika-s0402t:629_7": "Kāmaṃ sabbepi arahanto sīlavisuddhiādike sampādetvā catūsu satipaṭṭhānesu suppatiṭṭhitacittā satta bojjhaṅge",
  "tika-s0402t:629_8": "yathābhūtaṃ bhāvetvā maggappaṭipāṭiyā anavasesato kilese khepetvā aggaphale patiṭṭhahanti,",
  "tika-s0402t:629_9": "tathāpi yathā saddhāvimuttato diṭṭhippattassa,",
  "tika-s0402t:629_10": "paññāvimuttato ca ubhatobhāgavimuttassa pubbabhāgabhāvanāvisesasiddho maggabhāvanāviseso,",
  "tika-s0402t:629_11": "evaṃ abhinīhāramahantattapubbayogamahantattā hi sasantāne sātisayassa guṇavisesassa nipphāditattā sīlādīhi guṇehi mahantā sāvakāti mahāsāvakā.",
  "tika-s0402t:629_12": "Tesuyeva pana ye bodhipakkhiyadhammesu pāmokkhabhāvena dhurabhūtānaṃ sammādiṭṭhisaṅkappādīnaṃ sātisayaṃ",
  "tika-s0402t:629_13": "kiccānubhāvanipphattiyā kāraṇabhūtāya tajjābhinīhārābhinīhaṭāya sakkaccaṃ nirantaraṃ cirakālasambhāvitāya",
  "tika-s0402t:629_14": "sammāpaṭipattiyā yathākkamaṃ paññāya samādhismiñca ukkaṭṭhapāramippattiyā savisesaṃ sabbaguṇehi aggabhāve ṭhitā,",
  "tika-s0402t:629_15": "te sāriputtamoggallānā.",
  "tika-s0402t:629_16": "Itare aṭṭhasattati therā sāvakapāramiyā matthake sabbasāvakānaṃ aggabhāvena aṭṭhitattā “mahāsāvakā”icceva vuccanti.",
  "tika-s0402t:629_17": "Pakatisāvakā pana abhinīhāramahantattābhāvato pubbayogamahantattābhāvato ca “satthusāvakā”icceva vuccanti.",
  "tika-s0402t:629_18": "Te pana aggasāvakā viya mahāsāvakā viya ca na parimitā,",
  "tika-s0402t:629_19": "atha kho anekasatā anekasahassā.",
  "tika-s0402t:630_0": "Vayatīti vayo,",
  "tika-s0402t:630_1": "ādimajjhapariyosānesu katthaci aparikilamanto avitthāyanto te ganthe santāneti paṇetīti attho.",
  "tika-s0402t:630_2": "Dve paṭisedhā pakatiṃ gamentīti dassetuṃ “avayo na hotī”ti vatvā tattha avayaṃ dassetuṃ “avayo nāma…pe…",
  "tika-s0402t:630_3": "na sakkotī”ti vuttaṃ.",
  "tika-s0402t:631_0": "Idhāti imasmiṃ sutte.",
  "tika-s0402t:631_1": "Etanti “vivicceva kāmehī”tiādivacanaṃ.",
  "tika-s0402t:631_2": "Tatiyavijjādhigamāya paṭipattikkamo visuddhimagge sātisayaṃ vitthārito,",
  "tika-s0402t:631_3": "tathā idha avattukāmatāya bhayabheravasuttādīsu viya saṅkhepato ca vattukāmatāya “dvinnaṃ vijjāna”micceva vuttaṃ.",
  "tika-s0402t:632_0": "Vijjāti pubbenivāsappaṭicchādakassa mohakkhandhassa vijjanaṭṭhenapi vijjā.",
  "tika-s0402t:632_1": "Moho paṭicchādakaṭṭhena tamoti vuccati tamo viyāti katvā.",
  "tika-s0402t:632_2": "Kātabbato karaṇaṃ,",
  "tika-s0402t:632_3": "obhāsova karaṇaṃ obhāsakaraṇaṃ,",
  "tika-s0402t:632_4": "attano paccayehi obhāsabhāvena nibbattetabbaṭṭhenāti attho.",
  "tika-s0402t:632_5": "Ayaṃ atthoti ayameva adhippetattho.",
  "tika-s0402t:632_6": "Pasaṃsāvacananti tasseva atthassa thomanāvacanaṃ paṭipakkhavidhamanapavattivisesānaṃ bodhanato.",
  "tika-s0402t:632_7": "Yojanāti pasaṃsāvasena vuttapadānaṃ atthadassanavasena vuttapadassa ca yojanā.",
  "tika-s0402t:632_8": "Avijjā vihatāti etena vijjanaṭṭhena vijjāti ayampi attho dīpitoti daṭṭhabbaṃ.",
  "tika-s0402t:632_9": "Yasmā vijjā uppannāti etena vijjāpaṭipakkhā avijjā,",
  "tika-s0402t:632_10": "paṭipakkhatā cassā pahātabbabhāvena vijjāya ca pahāyakabhāvenāti dasseti.",
  "tika-s0402t:632_11": "Itarasmimpi padadvayeti “tamo vihato,",
  "tika-s0402t:632_12": "āloko uppanno”ti padadvayepi.",
  "tika-s0402t:632_13": "Eseva nayoti yathāvuttayojanaṃ atidisati.",
  "tika-s0402t:632_14": "Tatthāyaṃ yojanā –",
  "tika-s0402t:632_15": "evaṃ adhigatavijjassa tamo vihato viddhasto. Kasmā?",
  "tika-s0402t:632_16": "Yasmā āloko uppanno ñāṇāloko pātubhūtoti.",
  "tika-s0402t:632_17": "Pesitattassāti yathādhippetatthasiddhippattiṃ vissaṭṭhacittassa,",
  "tika-s0402t:632_18": "paṭhamavijjādhigamāya pesitacittassāti vuttaṃ hoti.",
  "tika-s0402t:633_0": "Vipassanāpādakanti iminā tassa jhānacittassa nibbedhabhāgiyatamāha.",
  "tika-s0402t:633_1": "Vipassanā tividhā vipassakapuggalabhedena.",
  "tika-s0402t:633_2": "Mahābodhisattānañhi paccekabodhisattānañca vipassanā cintāmayañāṇasaṃvaḍḍhitattā sayambhuñāṇabhūtā,",
  "tika-s0402t:633_3": "itaresaṃ sutamayañāṇasaṃvaḍḍhitattā paropadesasambhūtā.",
  "tika-s0402t:633_4": "Sā “ṭhapetvā nevasaññānāsaññāyatanaṃ avasesarūpārūpajjhānānaṃ aññatarato vuṭṭhāyā”tiādinā anekadhā arūpamukhavasena",
  "tika-s0402t:633_5": "catudhātuvavatthāne vuttānaṃ tesaṃ tesaṃ dhātupariggahamukhānaṃ aññataramukhavasena ca anekadhāva visuddhimagge",
  "tika-s0402t:633_6": "nānānayato vibhāvitā.",
  "tika-s0402t:633_7": "Mahābodhisattānaṃ pana catuvīsatikoṭisatasahassamukhena pabhedagamanato nānānayaṃ sabbaññutaññāṇasannissayassa",
  "tika-s0402t:633_8": "ariyamaggañāṇassa adhiṭṭhānabhūtaṃ pubbabhāgañāṇagabbhaṃ gaṇhāpentaṃ paripākaṃ gacchantaṃ paramagambhīraṃ",
  "tika-s0402t:633_9": "saṇhasukhumataraṃ anaññasādhāraṇaṃ vipassanāñāṇaṃ hoti,",
  "tika-s0402t:633_10": "yaṃ aṭṭhakathāsu “mahāvajirañāṇa”nti vuccati.",
  "tika-s0402t:633_11": "Yassa ca pavattivibhāgena catuvīsatikoṭisatasahassappabhedassa pādakabhāvena samāpajjiyamānā catuvīsatikoṭisatasahassasaṅkhā",
  "tika-s0402t:633_12": "devasikaṃ satthu vaḷañjanakasamāpattiyo vuccanti,",
  "tika-s0402t:633_13": "svāyaṃ buddhānaṃ vipassanācāro paramatthamañjūsāyaṃ visuddhimaggasaṃvaṇṇanāyaṃ dassito,",
  "tika-s0402t:633_14": "atthikehi tato gahetabboti.",
  "tika-s0402t:633_15": "Idha pana sāvakānaṃ vipassanācāraṃ sandhāya “vipassanāpādaka”nti vuttaṃ.",
  "tika-s0402t:634_0": "Kāmaṃ heṭṭhimamaggañāṇānipi āsavānaṃ khepanañāṇāni eva,",
  "tika-s0402t:634_1": "anavasesato pana tesaṃ khepanaṃ aggamaggañāṇenevāti āha “arahattamaggañāṇatthāyā”ti.",
  "tika-s0402t:634_2": "Āsavavināsanatoti āsavānaṃ nissesaṃ samucchindanato.",
  "tika-s0402t:634_3": "Āsavānaṃ khaye ñāṇaṃ āsavakkhayañāṇanti dassento “tatra cetaṃ ñāṇa”nti vatvā “khaye”ti ādhāre bhummaṃ,",
  "tika-s0402t:634_4": "na visayeti dassento “tattha pariyāpannattā”ti āha.",
  "tika-s0402t:634_5": "Abhinīharatīti abhimukhaṃ nīharati,",
  "tika-s0402t:634_6": "yathā maggābhisamayo hoti,",
  "tika-s0402t:634_7": "savanaṃ tadabhimukhaṃ pavatteti.",
  "tika-s0402t:634_8": "Idaṃ dukkhanti dukkhassa ariyasaccassa tadā bhikkhunā paccakkhato gahitabhāvadassanaṃ.",
  "tika-s0402t:634_9": "Ettakaṃ dukkhanti tassa paricchijja gahitabhāvadassanaṃ.",
  "tika-s0402t:634_10": "Na ito bhiyyoti tassa anavasesato gahitabhāvadassanaṃ.",
  "tika-s0402t:634_11": "Tenāha “sabbampi dukkhasacca”ntiādi.",
  "tika-s0402t:634_12": "Sarasalakkhaṇapaṭivedhenāti sabhāvasaṅkhātassa lakkhaṇassa asammohato paṭivijjhanena.",
  "tika-s0402t:634_13": "Asammohapaṭivedhoti ca yathā tasmiṃ ñāṇe pavatte pacchā dukkhasaccassa sarūpādiparicchede sammoho na hoti,",
  "tika-s0402t:634_14": "tathā pavatti.",
  "tika-s0402t:634_15": "Tenevāha “yathābhūtaṃ pajānātī”ti.",
  "tika-s0402t:634_16": "Dukkhaṃ samudeti etasmāti dukkhasamudayo.",
  "tika-s0402t:634_17": "Yaṃ ṭhānaṃ patvāti yaṃ nibbānaṃ maggassa ārammaṇapaccayaṭṭhena kāraṇabhūtaṃ āgamma.",
  "tika-s0402t:634_18": "Patvāti ca tadubhayavato puggalassa pavattiyāti katvā vuttaṃ.",
  "tika-s0402t:634_19": "Patvāti vā pāpuṇanahetu.",
  "tika-s0402t:634_20": "Appavattinti appavattinimittaṃ.",
  "tika-s0402t:634_21": "Te vā na pavattanti etthāti appavatti, nibbānaṃ.",
  "tika-s0402t:634_22": "Tassāti dukkhanirodhassa.",
  "tika-s0402t:634_23": "Sampāpakanti sacchikiriyāvasena sammadeva pāpakaṃ.",
  "tika-s0402t:635_0": "Kilesavasenāti āsavasaṅkhātakilesavasena.",
  "tika-s0402t:635_1": "Yasmā āsavānaṃ dukkhasaccapariyāyo tappariyāpannattā sesasaccānañca taṃsamudayādipariyāyo atthi,",
  "tika-s0402t:635_2": "tasmā vuttaṃ “pariyāyato”ti.",
  "tika-s0402t:635_3": "Dassento saccānīti yojanā.",
  "tika-s0402t:635_4": "Āsavānañcettha gahaṇaṃ “āsavānaṃ khayañāṇāyā”ti āraddhattā.",
  "tika-s0402t:635_5": "Tathā hi “kāmāsavāpi cittaṃ vimuccatī”tiādinā āsavavimuttisīseneva sabbakilesavimutti vuttā.",
  "tika-s0402t:635_6": "“Idaṃ dukkhanti yathābhūtaṃ pajānātī”tiādinā missakamaggo idha kathitoti “saha vipassanāya koṭippattaṃ maggaṃ kathesī”ti vuttaṃ.",
  "tika-s0402t:635_7": "Jānato passatoti iminā pariññāsacchikiriyābhāvanābhisamayā vuttā.",
  "tika-s0402t:635_8": "Vimuccatīti iminā pahānābhisamayo vuttoti āha “iminā maggakkhaṇaṃ dassetī”ti.",
  "tika-s0402t:635_9": "Jānato passatoti vā hetuniddeso.",
  "tika-s0402t:635_10": "Yaṃ jānanahetu kāmāsavāpi cittaṃ vimuccatīti yojanā.",
  "tika-s0402t:635_11": "Dhammānañhi samānakālikānampi paccayapaccayuppannatā sahajātakoṭiyā labbhati.",
  "tika-s0402t:635_12": "Bhavāsavaggahaṇeneva ettha bhavarāgassa viya bhavadiṭṭhiyāpi samavarodhoti diṭṭhāsavassapi saṅgaho daṭṭhabbo.",
  "tika-s0402t:636_0": "Khīṇā jātītiādīhi padehi.",
  "tika-s0402t:636_1": "Tassāti paccavekkhaṇañāṇassa.",
  "tika-s0402t:636_2": "Bhūminti pavattiṭṭhānaṃ.",
  "tika-s0402t:636_3": "Yenādhippāyena “katamā panassā”tiādinā codanā katā,",
  "tika-s0402t:636_4": "taṃ vivaranto “na tāvassā”tiādimāha.",
  "tika-s0402t:636_5": "Tattha na tāvassa atītā jāti khīṇā maggabhāvanāyāti adhippāyo.",
  "tika-s0402t:636_6": "Tattha kāraṇamāha “pubbeva khīṇattā”ti.",
  "tika-s0402t:636_7": "Na anāgatā assa jāti khīṇāti yojanā.",
  "tika-s0402t:636_8": "Na anāgatāti ca anāgatabhāvasāmaññaṃ gahetvā lesena codeti.",
  "tika-s0402t:636_9": "Tenāha “anāgate vāyāmābhāvato”ti.",
  "tika-s0402t:636_10": "Anāgataviseso panettha adhippeto,",
  "tika-s0402t:636_11": "tassa khepane vāyāmo labbhateva.",
  "tika-s0402t:636_12": "Tenāha “yā pana maggassā”tiādi.",
  "tika-s0402t:636_13": "Ekacatupañcavokārabhavesūti bhavattayaggahaṇaṃ vuttanayena anavasesato jātiyā khīṇabhāvadassanatthaṃ.",
  "tika-s0402t:636_14": "Tanti yathāvuttaṃ jātiṃ.",
  "tika-s0402t:636_15": "Soti khīṇāsavo bhikkhu.",
  "tika-s0402t:637_0": "Brahmacariyavāso nāma idha maggabrahmacariyassa nibbattanamevāti āha “parivuttha”nti.",
  "tika-s0402t:637_1": "Sammādiṭṭhiyā catūsu saccesu pariññādikiccasādhanavasena pavattamānāya sammāsaṅkappādīnampi dukkhasacce pariññābhisamayānuguṇā pavatti,",
  "tika-s0402t:637_2": "itaresu ca saccesu nesaṃ pahānābhisamayādivasena pavatti pākaṭā eva.",
  "tika-s0402t:637_3": "Tena vuttaṃ “catūsu saccesu catūhi maggehi pariññāpahānasacchikiriyābhāvanābhisamayavasenā”ti.",
  "tika-s0402t:637_4": "Puthujjanakalyāṇakādayoti ādi-",
  "tika-s0402t:637_5": "saddena sattasekhaṃ saṅgaṇhāti.",
  "tika-s0402t:638_0": "Itthattāyāti ime pakārā itthaṃ,",
  "tika-s0402t:638_1": "tabbhāvo itthattaṃ,",
  "tika-s0402t:638_2": "tadatthanti vuttaṃ hoti.",
  "tika-s0402t:638_3": "Te pana pakārā ariyamaggabyāpārabhūtā pariññādayo idhādhippetāti āha “evaṃsoḷasavidhakiccabhāvāyā”ti.",
  "tika-s0402t:638_4": "Te hi maggaṃ paccavekkhato maggānubhāvena pākaṭā hutvā upaṭṭhahanti,",
  "tika-s0402t:638_5": "pariññādīsu ca pahānameva padhānaṃ tadatthattā itaresanti āha “kilesakkhayāya vā”ti.",
  "tika-s0402t:638_6": "Pahīnakilesapaccavekkhaṇavasena vā etaṃ vuttaṃ.",
  "tika-s0402t:638_7": "Dutiyavikappe itthattāyāti nissakke sampadānavacananti āha “itthabhāvato”ti.",
  "tika-s0402t:638_8": "Aparanti anāgataṃ.",
  "tika-s0402t:638_9": "Ime pana carimakattabhāvasaṅkhātā pañcakkhandhā.",
  "tika-s0402t:638_10": "Pariññātā tiṭṭhantīti etena tesaṃ appatiṭṭhataṃ dasseti.",
  "tika-s0402t:638_11": "Apariññāmūlakā hi patiṭṭhā.",
  "tika-s0402t:638_12": "Yathāha “kabaḷīkāre ce,",
  "tika-s0402t:638_13": "bhikkhave,",
  "tika-s0402t:638_14": "āhāre atthi rāgo,",
  "tika-s0402t:638_15": "atthi nandī,",
  "tika-s0402t:638_16": "atthi taṇhā,",
  "tika-s0402t:638_17": "patiṭṭhitaṃ tattha viññāṇaṃ viruḷha”ntiādi.",
  "tika-s0402t:638_18": "Tenevāha –",
  "tika-s0402t:638_19": "“chinnamūlakā rukkhā viyā”tiādi.",
  "tika-s0402t:639_0": "Yassāti puthujjanassa.",
  "tika-s0402t:639_1": "Tassa hi sīlaṃ kadāci vaḍḍhati,",
  "tika-s0402t:639_2": "kadāci hāyati.",
  "tika-s0402t:639_3": "Sekkhāpi pana sīlesu paripūrakārinova,",
  "tika-s0402t:639_4": "asekkhesu vattabbameva natthi.",
  "tika-s0402t:639_5": "Tenāha “khīṇāsavassā”tiādi.",
  "tika-s0402t:639_6": "Vasippattanti vasībhāvappattaṃ.",
  "tika-s0402t:639_7": "Suṭṭhu samāhitanti aggaphalasamādhinā sammadeva samāhitaṃ.",
  "tika-s0402t:639_8": "Dhitisampannanti aggaphaladhitiyā samannāgataṃ.",
  "tika-s0402t:639_9": "Maccuṃ jahitvā ṭhitanti āyatiṃ punabbhavābhāvato vuttaṃ.",
  "tika-s0402t:639_10": "Kathaṃ punabbhavābhāvoti āha “sabbe pāpadhamme pajahitvā ṭhita”nti.",
  "tika-s0402t:639_11": "Sabbassapi ñeyyadhammassa catusaccantogadhattā vuttaṃ “buddhanti catusaccabuddha”nti.",
  "tika-s0402t:639_12": "Buddhasāvakāti sāvakabuddhā namassanti,",
  "tika-s0402t:639_13": "pageva itarā pajā.",
  "tika-s0402t:639_14": "Itarā hi pajā sāvakepi namassanti.",
  "tika-s0402t:639_15": "Iti ettakena ṭhānena sammāsambuddhassa vasena gāthānaṃ atthaṃ vatvā idāni sāvakassapi vasena atthaṃ yojetvā dassetuṃ “atha vā”tiādi vuttaṃ.",
  "tika-s0402t:639_16": "Sāvakopi gotamo mukhanibbattena sampattena sambandhena,",
  "tika-s0402t:639_17": "yato sabbepi ariyasāvakā bhagavato orasaputtāti vuccantīti.",
  "tika-s0402t:640_0": "Nivussatīti nivāso,",
  "tika-s0402t:640_1": "nivuttho khandhasantānoti āha “nivutthakkhandhaparampara”nti. Aveti,",
  "tika-s0402t:640_2": "avedīti pāṭhadvayenapi pubbenivāsañāṇassa kiccasiddhiṃyeva dasseti.",
  "tika-s0402t:640_3": "Ekattakāyaekattasaññibhāvasāmaññato vehapphalāpi ettheva saṅgahaṃ gacchantīti “cha kāmāvacare,",
  "tika-s0402t:640_4": "nava brahmaloke”icceva vuttaṃ.",
  "tika-s0402t:640_5": "Itare pana apacurabhāvato na vuttā.",
  "tika-s0402t:640_6": "Ekaccānaṃ avisayabhāvato ca avacanaṃ daṭṭhabbaṃ.",
  "tika-s0402t:640_7": "Jāti khīyati etenāti jātikkhayo,",
  "tika-s0402t:640_8": "arahattanti āha “arahattaṃ patto”ti.",
  "tika-s0402t:640_9": "“Abhiññāyā”ti vattabbe yakāralopena “abhiññā”ti niddeso katoti āha “jānitvā”ti.",
  "tika-s0402t:640_10": "Kiccavosānenāti catūhi maggehi kattabbassa soḷasavidhassa kiccassa pariyosānena.",
  "tika-s0402t:640_11": "Vositoti pariyosito,",
  "tika-s0402t:640_12": "niṭṭhitoti attho.",
  "tika-s0402t:640_13": "Moneyyena samannāgatoti kāyamoneyyādīhi samannāgato.",
  "tika-s0402t:640_14": "Lapitaṃ lapatīti lapitalāpano.",
  "tika-s0402t:640_15": "Attapaccakkhato ñatvāti iminā tesaṃ vijjānaṃ paṭiladdhabhāvaṃ dīpeti.",
  "tika-s0402t:641_0": "Tikaṇṇasuttavaṇṇanā niṭṭhitā.",
  "tika-s0402t:642_0": "9. Jāṇussoṇisuttavaṇṇanā",
  "tika-s0402t:643_0": "60.",
  "tika-s0402t:643_1": "Navame deyyadhammassetaṃ nāmanti yāgaṃ karontena dātabbadeyyadhammaṃ sandhāya vadati tadaññassa pāḷiyaṃ deyyadhammaggahaṇeneva gahitattā.",
  "tika-s0402t:643_2": "Matakabhattanti matake uddissa dātabbabhattaṃ,",
  "tika-s0402t:643_3": "pitupiṇḍanti vuttaṃ hoti.",
  "tika-s0402t:643_4": "Varapurisānanti visiṭṭhapurisānaṃ,",
  "tika-s0402t:643_5": "uttamapurisānanti attho.",
  "tika-s0402t:643_6": "Sabbametaṃ dānanti yathāvuttabhedaṃ yaññasaddhādidānaṃ.",
  "tika-s0402t:644_0": "Jāṇussoṇisuttavaṇṇanā niṭṭhitā.",
  "tika-s0402t:645_0": "10. Saṅgāravasuttavaṇṇanā",
  "tika-s0402t:646_0": "61.",
  "tika-s0402t:646_1": "Dasame jiṇṇānaṃ hatthisālādīnaṃ paṭisaṅkharaṇaṃ puna pākatikakaraṇaṃ jiṇṇapaṭisaṅkharaṇaṃ,",
  "tika-s0402t:646_2": "tassa kārako jiṇṇapaṭisaṅkharaṇakārako.",
  "tika-s0402t:646_3": "Bāhirasamayeti satthusāsanato bāhire aññatitthiyasamaye.",
  "tika-s0402t:646_4": "Sabbacatukkenātiādīsu sabbesu dvipadacatuppadādibhedesu pāṇesu ekekasmiṃ cattāro cattāro pāṇe vadhitvā yajitabbaṃ yaññaṃ sabbacatukkaṃ nāma.",
  "tika-s0402t:646_5": "Sesesupi iminā nayena attho veditabbo.",
  "tika-s0402t:646_6": "Yassa vā tassa vāti nissakke sāmivacananti āha “yasmā vā tasmā vā”ti.",
  "tika-s0402t:646_7": "Evamassāyanti ettha assūti nipātamattanti āha “evaṃ santepi aya”nti.",
  "tika-s0402t:647_0": "Vaḍḍhentoti paṭṭhapento.",
  "tika-s0402t:647_1": "Maggabrahmacariyassa ogadhaṃ mūlaṃ patiṭṭhābhūtaṃ brahmacariyogadhaṃ.",
  "tika-s0402t:647_2": "Tenāha “arahattamaggasaṅkhātassā”tiādi.",
  "tika-s0402t:647_3": "Ukkaṭṭhaniddesena cettha arahattamaggasseva gahaṇaṃ katanti daṭṭhabbaṃ.",
  "tika-s0402t:647_4": "Uttamaṃ patiṭṭhābhūtaṃ ārammaṇūpanissayabhāvena.",
  "tika-s0402t:648_0": "Appehi veyyāvaccakarādīhi attho etissāti appaṭṭhā ttha-",
  "tika-s0402t:648_1": "kārassa ṭṭha-",
  "tika-s0402t:648_2": "kāraṃ katvā.",
  "tika-s0402t:648_3": "Tenāha “yattha bahū”tiādi.",
  "tika-s0402t:648_4": "Yatthāti yassaṃ paṭipadāyaṃ.",
  "tika-s0402t:648_5": "Appo samārambho etassāti appasamārambho.",
  "tika-s0402t:648_6": "Pāsaṃsāti pasaṃsārahā.",
  "tika-s0402t:648_7": "Etaṃ yeva kathāpessāmīti eteneva brāhmaṇena kathāpessāmi.",
  "tika-s0402t:649_0": "Soppenāti niddāya.",
  "tika-s0402t:649_1": "Pamādenāti jāgariyādīsu ananuyuñjanato sativippavāsalakkhaṇena pamādena.",
  "tika-s0402t:649_2": "Paccanīkapaṭiharaṇavasenāti paṭipakkhāpanayanavasena.",
  "tika-s0402t:649_3": "Tathā hi bhagavato ca sāsanassa ca paṭipakkhā titthiyā,",
  "tika-s0402t:649_4": "tesaṃ haraṇato paṭihāriyaṃ.",
  "tika-s0402t:649_5": "Te hi diṭṭhiharaṇavasena diṭṭhippakāsane asamatthabhāvena ca iddhiādesanānusāsanīhi haritā apanītā hontīti.",
  "tika-s0402t:649_6": "“Paṭī”ti vā ayaṃ saddo “pacchā”ti etassa atthaṃ bodheti “tasmiṃ paṭipaviṭṭhasmiṃ,",
  "tika-s0402t:649_7": "añño āgañchi brāhmaṇo”tiādīsu viya,",
  "tika-s0402t:649_8": "tasmā samāhite citte vigatūpakkilese katakiccena pacchā haritabbaṃ pavattetabbanti paṭihāriyaṃ,",
  "tika-s0402t:649_9": "attano vā upakkilesesu catutthajjhānamaggehi haritesu pacchāharaṇaṃ paṭihāriyaṃ,",
  "tika-s0402t:649_10": "iddhiādesanānusāsaniyo ca vigatūpakkilesena katakiccena ca sattahitatthaṃ puna pavattetabbā,",
  "tika-s0402t:649_11": "haritesu ca attano upakkilesesu parasattānaṃ upakkilesaharaṇāni hontīti paṭihāriyāni bhavanti,",
  "tika-s0402t:649_12": "paṭihāriyameva pāṭihāriyaṃ.",
  "tika-s0402t:649_13": "Paṭihāriye vā iddhiādesanānusāsanisamudāye bhavaṃ ekekaṃ pāṭihāriyanti vuccati.",
  "tika-s0402t:649_14": "Paṭihāriyaṃ vā catutthajjhānaṃ maggo ca paṭipakkhaharaṇato,",
  "tika-s0402t:649_15": "tattha jātaṃ nimittabhūte,",
  "tika-s0402t:649_16": "tato vā āgatanti pāṭihāriyaṃ.",
  "tika-s0402t:650_0": "Āgatanimittenāti āgatākārasallakkhaṇavasena.",
  "tika-s0402t:650_1": "Esa nayo sesesupi.",
  "tika-s0402t:650_2": "Eko rājāti dakkhiṇamadhurādhipati eko paṇḍurājā.",
  "tika-s0402t:650_3": "Evampi te manoti iminā ākārena tava mano pavattoti attho.",
  "tika-s0402t:650_4": "Tena pakārena pavattoti āha “somanassito vā”tiādi.",
  "tika-s0402t:650_5": "Sāmaññajotanā visese avatiṭṭhatīti adhippāyenevaṃ vuttaṃ.",
  "tika-s0402t:650_6": "“Evaṃ tava mano”ti idañca manaso somanassitatādimattadassanaṃ,",
  "tika-s0402t:650_7": "na pana yena so somanassito vā domanassito vā,",
  "tika-s0402t:650_8": "taṃdassanaṃ.",
  "tika-s0402t:650_9": "Somanassaggahaṇena cettha tadekaṭṭhā rāgādayo saddhādayo ca dassitā honti,",
  "tika-s0402t:650_10": "domanassaggahaṇena dosādayo.",
  "tika-s0402t:650_11": "Dutiyanti “itthampi te mano”ti padaṃ.",
  "tika-s0402t:650_12": "Itipīti ettha iti-",
  "tika-s0402t:650_13": "saddo nidassanattho “atthīti kho, kaccāna,",
  "tika-s0402t:650_14": "ayameko anto”tiādīsu viya.",
  "tika-s0402t:650_15": "Tenāha “imañca imañca atthaṃ cintayamāna”nti. Pi-",
  "tika-s0402t:650_16": "saddo vuttatthasampiṇḍanattho.",
  "tika-s0402t:651_0": "Kathentānaṃ sutvāti kathentānaṃ saddaṃ sutvā.",
  "tika-s0402t:651_1": "Tassa vasenāti tassa vitakkitassa vasena.",
  "tika-s0402t:651_2": "Aṭṭakārakenāti vinicchayakārakena.",
  "tika-s0402t:652_0": "Na ariyānanti ariyānaṃ maggaphalacittaṃ na jānātīti attho.",
  "tika-s0402t:652_1": "Tañhi tena anadhigatattā cetopariyañāṇenapi na sakkā viññātuṃ,",
  "tika-s0402t:652_2": "aññaṃ pana cittaṃ jānātiyeva.",
  "tika-s0402t:652_3": "Heṭṭhimo uparimassa cittaṃ na jānātītiādīnipi maggaphalacittameva sandhāya vuttānīti veditabbāni.",
  "tika-s0402t:652_4": "Sotāpannādayopi hi attanā adhigatameva maggaphalaṃ parehi uppāditaṃ sammā cetopariyañāṇena jānituṃ sakkonti,",
  "tika-s0402t:652_5": "na attanā anadhigataṃ.",
  "tika-s0402t:652_6": "Sabbepi ariyā attano phalaṃ samāpajjanti adhigatattāti dassento “etesu cā”tiādimāha.",
  "tika-s0402t:652_7": "Yadi ariyā attanā adhigataphalaṃ samāpajjanti,",
  "tika-s0402t:652_8": "uparimāpi heṭṭhimaṃ phalaṃ samāpajjanti adhigatattā lokiyasamāpattiyo viyāti kassaci āsaṅkā siyā,",
  "tika-s0402t:652_9": "tannivattanatthamāha “uparimo heṭṭhimaṃ na samāpajjatī”ti.",
  "tika-s0402t:653_0": "Uparimoti sakadāgāmiādiariyapuggalo.",
  "tika-s0402t:653_1": "Heṭṭhimanti sotāpattiphalādiṃ.",
  "tika-s0402t:653_2": "Na samāpajjatīti satipi adhigatatte na samāpajjati.",
  "tika-s0402t:653_3": "Kasmāti ce?",
  "tika-s0402t:653_4": "Kāraṇamāha “tesañhī”tiādi,",
  "tika-s0402t:653_5": "tesaṃ sakadāgāmiādīnaṃ heṭṭhimā heṭṭhimā phalasamāpatti tesu tesuyeva heṭṭhimesu ariyapuggalesu pavattati,",
  "tika-s0402t:653_6": "na uparimesūti attho.",
  "tika-s0402t:653_7": "Iminā heṭṭhimaṃ phalacittaṃ uparimassa na uppajjatīti dasseti.",
  "tika-s0402t:653_8": "Kasmāti ce?",
  "tika-s0402t:653_9": "Puggalantarabhāvūpagamanena paṭippassaddhattā.",
  "tika-s0402t:653_10": "Etena uparimo ariyo heṭṭhimaṃ phalasamāpattiṃ samāpajjati attanā adhigatattā yathā taṃ lokiyasamāpattinti evaṃ pavatto hetu byabhicāritoti daṭṭhabbaṃ.",
  "tika-s0402t:653_11": "Na hi lokiyajjhānesu puggalantarabhāvūpagamanaṃ nāma atthi visesābhāvato,",
  "tika-s0402t:653_12": "idha pana asamugghāṭitakammakilesanirodhanena puthujjanehi viya sotāpannassa sotāpannādīhi sakadāgāmiādīnaṃ puggalantarabhāvūpagamanaṃ atthi.",
  "tika-s0402t:653_13": "Yato heṭṭhimā heṭṭhimā phaladhammā uparūparimaggadhammehi nivattitā paṭipakkhehi viya abhibhūtā appavattidhammataṃyeva āpannā.",
  "tika-s0402t:653_14": "Teneva vuttaṃ “paṭippassaddhattā”ti.",
  "tika-s0402t:654_0": "Apica kusalakiriyappavatti nāma aññā,",
  "tika-s0402t:654_1": "vipākappavatti ca aññāti anantaraphalattā ca lokuttarakusalānaṃ heṭṭhimato uparimo bhavantaragato viya hoti.",
  "tika-s0402t:654_2": "Taṃtaṃphalavaseneva hi ariyānaṃ sotāpannādināmalābho.",
  "tika-s0402t:654_3": "Te sace aññaphalasamaṅginopi honti,",
  "tika-s0402t:654_4": "sotāpannādināmampi tesaṃ avavatthitaṃ siyā.",
  "tika-s0402t:654_5": "Tassa tassa vā ariyassa taṃ taṃ phalaṃ sadisanti katvā na uparimassa heṭṭhimaphalasamaṅgitāya lesopi sambhavati,",
  "tika-s0402t:654_6": "kuto tassā samāpajjananti daṭṭhabbaṃ.",
  "tika-s0402t:654_7": "Heṭṭhimā ca sotāpannādayo uparimaṃ sakadāgāmiphalādiṃ na samāpajjanti anadhigatattā.",
  "tika-s0402t:654_8": "Na hi anadhigataṃ samāpattiṃ samāpajjituṃ sakkā,",
  "tika-s0402t:654_9": "tasmā sabbepi ariyā attanoyeva phalaṃ samāpajjantīti niṭṭhamettha gantabbaṃ.",
  "tika-s0402t:655_0": "Pavattentāti pavattakā hutvā,",
  "tika-s0402t:655_1": "pavattanavasenāti attho.",
  "tika-s0402t:655_2": "Evanti yathānusiṭṭhāya anusāsaniyā vidhivasena paṭisedhavasena ca pavattitākāraparāmasanaṃ.",
  "tika-s0402t:655_3": "Sā ca sammāvitakkā nāma micchāvitakkānañca pavattiākāradassanavasena pavattati.",
  "tika-s0402t:655_4": "Tattha ānisaṃsassa ādīnavassa ca vibhāvanatthaṃ aniccasaññameva,",
  "tika-s0402t:655_5": "na niccasaññanti attho.",
  "tika-s0402t:655_6": "Paṭiyoginivattanatthañhi eva-",
  "tika-s0402t:655_7": "kāraggahaṇaṃ.",
  "tika-s0402t:655_8": "Idhāpi evasaddaggahaṇassa attho payojanañca vuttanayeneva veditabbaṃ. Idaṃ-",
  "tika-s0402t:655_9": "gahaṇepi eseva nayo.",
  "tika-s0402t:655_10": "Pañcakāmaguṇarāganti nidassanamattaṃ daṭṭhabbaṃ tadaññarāgassa dosādīnañca pahānassa icchitattā tappahānassa ca tadaññarāgādikhepassa upāyabhāvato.",
  "tika-s0402t:655_11": "Tathā vuttaṃ duṭṭhalohitavimocanassa pubbaduṭṭhamaṃsakhepanūpāyatā viya.",
  "tika-s0402t:655_12": "Lokuttaradhammamevāti avadhāraṇaṃ paṭikkhepabhāvato sāvajjadhammanivattanaparaṃ daṭṭhabbaṃ,",
  "tika-s0402t:655_13": "tassa adhigamūpāyānisaṃsabhūtānaṃ tadaññesaṃ anavajjadhammānaṃ nānantariyabhāvato.",
  "tika-s0402t:656_0": "Cintāmaṇikavijjāsarikkhakatanti iminā “cintāmaṇī”ti evaṃ laddhanāmā loke ekā vijjā atthi,",
  "tika-s0402t:656_1": "yāya paresaṃ cittaṃ vijānantīti dīpeti.",
  "tika-s0402t:656_2": "“Tassā kira vijjāya sādhako puggalo tādise desakāle mantaṃ parijappitvā yassa cittaṃ jānitukāmo,",
  "tika-s0402t:656_3": "tassa diṭṭhahatthādivisesasañjānanamukhena cittācāraṃ anuminanto kathetī”ti keci.",
  "tika-s0402t:656_4": "Apare “vācaṃ niccharāpetvā tattha akkharasallakkhaṇavasenā”ti vadanti.",
  "tika-s0402t:657_0": "Idañca pana sabbanti “bhavaṃ gotamo anekavihitaṃ iddhividhaṃ paccanubhotī”tiādinayappavattaṃ sabbampi.",
  "tika-s0402t:658_0": "Saṅgāravasuttavaṇṇanā niṭṭhitā.",
  "tika-s0402t:659_0": "Brāhmaṇavaggavaṇṇanā niṭṭhitā.",
  "tika-s0402t:660_0": "(7) 2. Mahāvaggo",
  "tika-s0402t:661_0": "1. Titthāyatanasuttavaṇṇanā",
  "tika-s0402t:662_0": "62.",
  "tika-s0402t:662_1": "Dutiyassa paṭhame titthaṃ nāma dvāsaṭṭhi diṭṭhiyo tabbinimuttassa kassaci diṭṭhivipphanditassa abhāvato.",
  "tika-s0402t:662_2": "Ettha hi sattā taranti uppilavanti ummujjanimujjaṃ karonti,",
  "tika-s0402t:662_3": "tasmā “tittha”nti vuccati.",
  "tika-s0402t:662_4": "Pāragamanasaṅkhātañhi taraṇaṃ diṭṭhigatikānaṃ natthi,",
  "tika-s0402t:662_5": "tattheva aparāparaṃ nimujjanummujjanavasena pilavanameva tesaṃ taraṇaṃ nāma.",
  "tika-s0402t:662_6": "Uppādakāti pūraṇakassapādayo.",
  "tika-s0402t:662_7": "Titthe jātā titthiyā,",
  "tika-s0402t:662_8": "yathāvuttaṃ vā diṭṭhigatasaṅkhātaṃ titthaṃ etesaṃ atthīti titthikā,",
  "tika-s0402t:662_9": "titthikā eva titthiyā.",
  "tika-s0402t:662_10": "Manorameti sāduphalabharitatāya abhayadisatāya ca manorame.",
  "tika-s0402t:662_11": "Imesuyeva tīsu ṭhānesūti yathāvuttesu titthāyatanesu.",
  "tika-s0402t:663_0": "Yo yathā jānāti,",
  "tika-s0402t:663_1": "tassa tathā vuccatīti iminā puggalajjhāsayavasena tathā vuttanti dasseti. Puggala-",
  "tika-s0402t:663_2": "saddo ca tissannampi pakatīnaṃ sādhāraṇo,",
  "tika-s0402t:663_3": "tasmā purisaggahaṇena tato visesanaṃ yathā “aṭṭha purisapuggalā”ti.",
  "tika-s0402t:663_4": "Paṭisaṃviditaṃ karotīti kevalaṃ jānanavasena viditaṃ karoti.",
  "tika-s0402t:663_5": "Anubhavati vāti vipākalakkhaṇappattaṃ anubhavati.",
  "tika-s0402t:663_6": "Pubbekatahetūti antogadhāvadhāraṇaṃ padanti āha “pubbekatakammapaccayenevā”ti.",
  "tika-s0402t:663_7": "Imināti “sabbaṃ taṃ pubbekatahetū”ti iminā vacanena.",
  "tika-s0402t:663_8": "Kammavedananti kusalākusalakammasahajaṃ vedanaṃ.",
  "tika-s0402t:663_9": "Kiriyavedananti “neva kusalākusalā na ca kammavipākā”ti evaṃ vuttaṃ kiriyacittasahajaṃ vedanaṃ.",
  "tika-s0402t:663_10": "Na kevalañca te kammakiriyavedanā eva paṭikkhipanti,",
  "tika-s0402t:663_11": "atha kho sāsane loke ca pākaṭe vātābādhādiroge ca paṭikkhipanti evāti dassetuṃ “ye vā ime”tiādimāha.",
  "tika-s0402t:663_12": "Tattha pittasamuṭṭhānāti pittavikārādhikasambhūtā.",
  "tika-s0402t:663_13": "Anantaradvayepi eseva nayo.",
  "tika-s0402t:663_14": "Sannipātikāti pittādīnaṃ tiṇṇampi vikārānaṃ sannipātato jātā.",
  "tika-s0402t:663_15": "Utupariṇāmajāti sītādiutuno vipariṇāmato visamaparivuttito jātā.",
  "tika-s0402t:663_16": "Visamaparihārajāti asappāyāhārayogapaṭisevanavasena kāyassa visamaṃ pariharaṇato jātā.",
  "tika-s0402t:663_17": "Opakkamikāti upakkamato nibbattā.",
  "tika-s0402t:663_18": "Kammavipākajāti kammassa vipākabhūtakkhandhato jātā.",
  "tika-s0402t:663_19": "Virodhipaccayasamuṭṭhānā dhātūnaṃ vikārāvatthā,",
  "tika-s0402t:663_20": "tappaccayā vā dukkhā vedanā ābādhanaṭṭhena ābādho,",
  "tika-s0402t:663_21": "so eva rujjanaṭṭhena rogo.",
  "tika-s0402t:663_22": "Tattha “yo yāpyalakkhaṇo, so rogo,",
  "tika-s0402t:663_23": "itaro ābādho”ti vadanti.",
  "tika-s0402t:663_24": "Sabbesañca nesaṃ taṃtaṃdhātūnaṃ visamaṃ āsannakāraṇaṃ,",
  "tika-s0402t:663_25": "na tathā itarāni.",
  "tika-s0402t:663_26": "Tatthāpi ca pakopāvatthā dhātuyo āsannakāraṇaṃ,",
  "tika-s0402t:663_27": "na tathā parapaccayāvatthāti daṭṭhabbaṃ.",
  "tika-s0402t:663_28": "Aṭṭhamaṃyeva kammavipākajaṃ ābādhaṃ sampaṭicchanti “sabbaṃ taṃ pubbekatahetū”ti vipallāsaggāhena.",
  "tika-s0402t:663_29": "“Pubbe”ti purātanasseva kammassa gahitattā upapajjavedanīyampi te paṭikkhipantīti vuttaṃ “dve paṭibāhitvā”ti.",
  "tika-s0402t:663_30": "Sampaṭicchantīti anujānanti.",
  "tika-s0402t:664_0": "Attanā katamūlakenāti sāhatthikakammahetu.",
  "tika-s0402t:664_1": "Āṇattimūlakenāti parassa āṇāpanavasena katakammahetu.",
  "tika-s0402t:664_2": "Imāti tisso vedanā.",
  "tika-s0402t:664_3": "Sabbe paṭibāhantīti sabbe roge paṭisedhenti sabbesampi tesaṃ ekena issareneva nimmitattā tabbhāvībhāvāsambhavato.",
  "tika-s0402t:664_4": "Esa nayo sesesupi.",
  "tika-s0402t:664_5": "Sabbaṃ paṭibāhantīti hetupaccayapaṭisedhanato sabbaṃ nisedhenti.",
  "tika-s0402t:665_0": "Mātikaṃ nikkhipitvāti tiṇṇampi vedānaṃ asārabhāvadassanatthaṃ uddesaṃ katvā.",
  "tika-s0402t:665_1": "Tanti taṃ mātikaṃ.",
  "tika-s0402t:665_2": "Vibhajitvā dassetunti dosadassanavaseneva vibhāgato dassetuṃ.",
  "tika-s0402t:665_3": "Laddhipatiṭṭhāpanatthanti attano laddhiyā paṭijānāpanatthaṃ.",
  "tika-s0402t:665_4": "Laddhito laddhiṃ saṅkamantīti mūlaladdhito aññaladdhiṃ upagacchanti paṭijānanti.",
  "tika-s0402t:665_5": "Pubbekatahetuyeva paṭisaṃvedetīti kammavedanampi vipākavedanaṃ katvā vadanti.",
  "tika-s0402t:665_6": "Diṭṭhigatikā hi byāmūḷhacittā kammantaravipākantarādīni āloḷenti,",
  "tika-s0402t:665_7": "asaṅkarato saññāpetuṃ na sakkonti.",
  "tika-s0402t:665_8": "Yathā ca akusalakamme,",
  "tika-s0402t:665_9": "evaṃ kusalakammepīti dassetuṃ “evaṃ pāṇātipātā”tiādi vuttaṃ.",
  "tika-s0402t:665_10": "Tattha evanti yathā pubbekatahetu eva pāṇātipātino nāma honti,",
  "tika-s0402t:665_11": "na idāni sayaṃkatakāraṇā,",
  "tika-s0402t:665_12": "evaṃ pāṇātipātā viramaṇampi pubbekatahetu evāti vicāriyamāno pubbekatavādo akiriyavādo eva sampajjati.",
  "tika-s0402t:666_0": "Kattukamyatāchando na taṇhāchando.",
  "tika-s0402t:666_1": "Kattukamyatāti kātumicchā.",
  "tika-s0402t:666_2": "Paccattapurisakāroti tena tena purisena kattabbakiccaṃ na hoti pubbekatahetu eva sijjhanato.",
  "tika-s0402t:666_3": "Ubhayampi taṃ esa na labbhatīti kattabbakaraṇaṃ sucaritapūraṇaṃ,",
  "tika-s0402t:666_4": "akattabbaakaraṇaṃ duccaritaviratīti idaṃ ubhayampi esa na labhati.",
  "tika-s0402t:666_5": "Samaṇāpi hi pubbekatakāraṇāyeva hontīti pubbekatakāraṇāyeva samaṇāpi honti,",
  "tika-s0402t:666_6": "na idāni saṃvarasamādānādinā.",
  "tika-s0402t:666_7": "Assamaṇāpi pubbekatakāraṇāyevāti pubbekatakāraṇāyeva assamaṇāpi honti,",
  "tika-s0402t:666_8": "na saṃvarabhedena.",
  "tika-s0402t:667_0": "Yathā pubbekatavāde chandavāyāmānaṃ asambhavato paccattapurisakārānaṃ abhāvo,",
  "tika-s0402t:667_1": "evaṃ issaranimmānavādepi issareneva sabbassa nimmitabhāvānujānanatoti vuttaṃ “pubbekatavāde vuttanayeneva veditabbo”ti.",
  "tika-s0402t:667_2": "Esa nayo ahetukavādepīti āha “tathā ahetukavādepī”ti.",
  "tika-s0402t:668_0": "Imesantiādinā imesaṃ titthāyatanānaṃ tucchāsāratāya thusakoṭṭanena kuṇḍakamattassapi alābho viya paramatthalesassapi abhāvo,",
  "tika-s0402t:668_1": "tathā khajjopanakobhāsato tejaso phuliṅgamattassapi abhāvo viya andhaveṇikassapi maggassa appaṭilābho",
  "tika-s0402t:668_2": "viya saddamattaṃ nissāya micchābhāgena vipallatthatāya daddarajātake sasakasadisatā ca vibhāvitā hoti.",
  "tika-s0402t:668_3": "Sārabhāvanti sīlasārādisampattiyā sārasabbhāvaṃ.",
  "tika-s0402t:668_4": "Niyyānikabhāvanti ekanteneva vaṭṭato niyyānāvahabhāvaṃ.",
  "tika-s0402t:668_5": "Aniggahitoti na niggahetabbo.",
  "tika-s0402t:668_6": "Tenāha “niggahetuṃ asakkuṇeyyo”ti.",
  "tika-s0402t:668_7": "Asaṃkiliṭṭhoti saṃkilesavirahito.",
  "tika-s0402t:668_8": "Tenāha “nikkileso”tiādi.",
  "tika-s0402t:668_9": "Anupavajjoti dhammato na upavaditabbo.",
  "tika-s0402t:668_10": "Appaṭikuṭṭho nāma appaṭisedhanaṃ vā siyā anakkosanaṃ vāti tadubhayaṃ dassento “appaṭibāhito anupakkuṭṭho”ti āha.",
  "tika-s0402t:669_0": "Tassa dhammassāti “ayaṃ kho pana,",
  "tika-s0402t:669_1": "bhikkhave”tiādinā uddhaṭassa dhammassa.",
  "tika-s0402t:669_2": "Pañhaṃ pucchitvāti kathetukamyatāvasena pañhaṃ pucchitvā.",
  "tika-s0402t:669_3": "Yathāpaṭipāṭiyāti mātikāya yathānikkhittappaṭipāṭiyā.",
  "tika-s0402t:669_4": "Dhātuyoti sabhāvadhāraṇaṭṭhena dhātuyo.",
  "tika-s0402t:669_5": "Tā pana yasmā taṇhādiṭṭhikappanāparikappitaattasubhasukhasassatādipakatiādidhuvādijīvādikāyādikā viya",
  "tika-s0402t:669_6": "na icchāsabhāvā diṭṭhiādirahitehi vimuccamānaudumbarapupphādilokavohāravatthūni viya ca vācāvatthumattā,",
  "tika-s0402t:669_7": "atha kho saccaparamatthabhūtāti āha “sabhāvā”ti,",
  "tika-s0402t:669_8": "saccasabhāvāti attho.",
  "tika-s0402t:669_9": "Attano sabhāvaṃ dhārentīti hi dhātuyo.",
  "tika-s0402t:669_10": "Nijjīvanissattabhāvappakāsakoti bāhiraparikappitajīvābhāvappakāsako lokiyamahājanasaṃkappitasattābhāvappakāsako ca.",
  "tika-s0402t:669_11": "Ākaraṭṭhenāti uppajjanaṭṭhānabhāvena.",
  "tika-s0402t:669_12": "Uppattiṭṭhānampi hi ākaro āyatananti vuccati yathā “kambojo assānaṃ āyatana”nti.",
  "tika-s0402t:669_13": "Manopavicārāti taṃ taṃ ārammaṇaṃ upecca manaso vividhacaraṇākāro.",
  "tika-s0402t:669_14": "Kehi katthāti āha “vitakkavicārapādehī”tiādi.",
  "tika-s0402t:669_15": "Aṭṭhārasasu ṭhānesūti cha somanassaṭṭhāniyāni,",
  "tika-s0402t:669_16": "cha domanassaṭṭhāniyāni,",
  "tika-s0402t:669_17": "cha upekkhāṭṭhāniyānīti evaṃ aṭṭhārasasu ṭhānesu.",
  "tika-s0402t:670_0": "Patiṭṭhādhātūti sesabhūtattayassa ceva sabbūpādārūpānañca patiṭṭhāsabhāvā dhātu.",
  "tika-s0402t:670_1": "Iminā nayena ābandhanadhātūtiādīsupi attho veditabbo.",
  "tika-s0402t:670_2": "Apica kakkhaḷabhāvasiddho sahajātadhammānaṃ ādhārabhāvo patiṭṭhābhāvo.",
  "tika-s0402t:670_3": "Dravabhāvasiddhaṃ sampiṇḍanaṃ ābandhanaṃ.",
  "tika-s0402t:670_4": "Uṇhabhāvasiddhaṃ mudutāpakkatāvahaṃ paripācanaṃ.",
  "tika-s0402t:670_5": "Thaddhabhāvāvahaṃ uddhumātanaṃ vitthambhanaṃ.",
  "tika-s0402t:670_6": "Rūpavivitto rūpapariyanto ākāsoti yesaṃ so paricchedo,",
  "tika-s0402t:670_7": "tehi so asamphuṭṭhovāti vuttaṃ “ākāsadhātūti asamphuṭṭhadhātū”ti.",
  "tika-s0402t:670_8": "Sañjānanavidhurā ārammaṇūpaladdhi vijānanadhātu.",
  "tika-s0402t:670_9": "Vitthāratopi kathetuṃ vaṭṭati saṅkhepantogadhattā vitthārassa.",
  "tika-s0402t:670_10": "Saṅkhepato kathetuṃ na vaṭṭati kathetabbassa atthassa anavasesapariyādānābhāvato.",
  "tika-s0402t:670_11": "Tenāha “vitthāratova vaṭṭatī”ti.",
  "tika-s0402t:670_12": "Ubhayathāti saṅkhepato vitthārato ca.",
  "tika-s0402t:671_0": "Anipphannāpi ākāsadhātu bhūtāni upādāya gahetabbatāmattena “upādārūpa”nteva vuccati.",
  "tika-s0402t:671_1": "Diṭṭhānevāti sallakkhetabbāni upādārūpabhāvasāmaññato.",
  "tika-s0402t:671_2": "Tena sahajātā vedanā vedanākkhandho samudāye pavattavohārassa avayavepi dissanato yathā “vatthekadese daḍḍhe vatthaṃ daḍḍha”nti.",
  "tika-s0402t:671_3": "“Phasso ca cetanā ca saṅkhārakkhandho”ti vuttaṃ mahābhūmakattā tesaṃ tappadhānattā ca saṅkhārakkhandhassa.",
  "tika-s0402t:671_4": "Arūpakkhandhā nāmaṃ ārammaṇābhimukhaṃ namanato nāmādhīnaggahaṇato ca.",
  "tika-s0402t:671_5": "Rūpakkhandho rūpaṃ paribyattaṃ ruppanaṭṭhena.",
  "tika-s0402t:671_6": "Paccayanti nissayabhūtaṃ paccayaṃ.",
  "tika-s0402t:671_7": "Vibhāgena dvācattālīsa.",
  "tika-s0402t:671_8": "Ekāsīti cittāni “sammasanacāroya”nti katvā.",
  "tika-s0402t:671_9": "Anukkamena paṭipajjamānoti evaṃ kaṅkhāvitaraṇavisuddhiyaṃ ṭhito uparimena tissannaṃ visuddhīnaṃ sampādanavasena visuddhibhāvanaṃ ussukkāpento.",
  "tika-s0402t:672_0": "Phassāyatananti phassassa uppattiṭṭhānaṃ.",
  "tika-s0402t:672_1": "Suvaṇṇādīnanti suvaṇṇamaṇivajirādīnaṃ.",
  "tika-s0402t:672_2": "Ākiṇṇaṃ viya hutvā uppajjanti etthāti ākaro.",
  "tika-s0402t:672_3": "Yathā cakkhu vipākaphassassa visesapaccayo,",
  "tika-s0402t:672_4": "na tathā itaresanti katvā vuttaṃ “dve cakkhuviññāṇānī”tiādi.",
  "tika-s0402t:672_5": "Esa nayo sesavāresupi.",
  "tika-s0402t:672_6": "Dvattiṃsāya vipākaphassesu dvipañcaviññāṇasahagataphasse ṭhapetvā sesā dvāvīsati vipākaphassā veditabbā.",
  "tika-s0402t:672_7": "Diṭṭhameva hoti tena samānayogakkhamattā.",
  "tika-s0402t:672_8": "“Saṅkhepato tāvā”ti saṅkhepakathaṃ ārabhitvāpi vitthārakathāpettha vuttanayattā suviññeyyāvāti vuttaṃ “heṭṭhā…pe…",
  "tika-s0402t:672_9": "veditabba”nti.",
  "tika-s0402t:673_0": "Somanassassa uppattiṭṭhānabhūtaṃ somanassaṭṭhāniyaṃ.",
  "tika-s0402t:673_1": "Tenāha “somanassassa kāraṇabhūta”nti.",
  "tika-s0402t:673_2": "Upavicaratīti upecca pavattati.",
  "tika-s0402t:673_3": "Sabhāvato saṅkappato ca somanassādiuppattihetukā somanassaṭṭhāniyāditāti āha “iṭṭhaṃ vā hotū”tiādi.",
  "tika-s0402t:673_4": "Catutthaṃ diṭṭhameva hoti tadavinābhāvato.",
  "tika-s0402t:674_0": "Ariyasaccānīti purimapade uttarapadalopenāyaṃ niddesoti āha “ariyabhāvakarānī”tiādi.",
  "tika-s0402t:674_1": "Visuddhimagge pakāsitaṃ,",
  "tika-s0402t:674_2": "tasmā na idha pakāsetabbanti adhippāyo.",
  "tika-s0402t:674_3": "Sukhāvabodhanatthanti desiyamānāya vaṭṭakathāya sukhena avabodhanatthaṃ.",
  "tika-s0402t:674_4": "Tenāha “yassa hī”tiādi.",
  "tika-s0402t:674_5": "Dvādasapadanti avijjādīhi padehi dvādasapadaṃ.",
  "tika-s0402t:674_6": "Paccayavaṭṭanti paccayappabandhaṃ.",
  "tika-s0402t:674_7": "Kathetukāmo hoti paccayākāramukhena saccāni dassetukāmatāya.",
  "tika-s0402t:674_8": "Gabbhāvakkantivaṭṭanti gabbhokkantimukhena vipākavaṭṭaṃ dasseti “gabbhassāvakkanti hotī”tiādinā.",
  "tika-s0402t:674_9": "Tasmā panettha gabbhāvakkantivaseneva vaṭṭaṃ dassitanti āha “gabbhāvakkantivaṭṭasmiṃ hī”tiādi.",
  "tika-s0402t:674_10": "Gabbhāvakkantivaṭṭasminti mātukucchimhi nibbattanavasena pavattadhammappabandhe.",
  "tika-s0402t:674_11": "Dassiteti desanāvasena dassite.",
  "tika-s0402t:674_12": "Purimā dve yoniyo itarāhi oḷārikatāya paribyattatarāti vuttaṃ “gabbhāvakkanti…pe…",
  "tika-s0402t:674_13": "avabodhetumpī”ti.",
  "tika-s0402t:675_0": "Paccayamattanti channaṃ dhātūnaṃ sādhāraṇaṃ paccayabhāvamattaṃ,",
  "tika-s0402t:675_1": "na tehi bhāgaso nipphādiyamānaṃ paccayavisesaṃ “kuto panetaṃ channaṃ dhātūna”nti avibhāgena vuttattā.",
  "tika-s0402t:675_2": "Tenāha “idaṃ vuttaṃ hotī”tiādi.",
  "tika-s0402t:675_3": "Na mātu na pitu tāsaṃ dhātūnaṃ imassa sattassa bāhirabhāvato.",
  "tika-s0402t:675_4": "Gabbhassāti ettha gabbhati attabhāvabhāvena vattatīti gabbho,",
  "tika-s0402t:675_5": "kalalādiavattho dhammappabandho.",
  "tika-s0402t:675_6": "Tannissitattā pana sattasantāno gabbhoti vutto yathā mañcanissitā “mañcā ukkuṭṭhiṃ karontī”ti.",
  "tika-s0402t:675_7": "Tannissayabhāvato mātukucchi gabbhoti vuccati “gabbhe vasati māṇavo”tiādīsu.",
  "tika-s0402t:675_8": "Gabbho viyāti vā gabbho.",
  "tika-s0402t:675_9": "Yathā hi nivāsaṭṭhānatāya sattānaṃ ovarako “gabbho”ti vuccati,",
  "tika-s0402t:675_10": "evaṃ gabbhaseyyakānaṃ sattānaṃ yāva abhijāti nivāsaṭṭhānatāya mātukucchi “gabbho”ti vuccati.",
  "tika-s0402t:675_11": "Idha pana paṭhamaṃ vuttaattheneva gabbhoti veditabbo.",
  "tika-s0402t:675_12": "Tenāha “gabbho ca nāmā”tiādi.",
  "tika-s0402t:676_0": "Niratiatthena nirayo ca so yathāvuttena atthena gabbho cāti nirayagabbho.",
  "tika-s0402t:676_1": "Esa nayo sesapadesupi.",
  "tika-s0402t:676_2": "Ayaṃ pana viseso –",
  "tika-s0402t:676_3": "devamanujādayo viya uddhaṃ dīghā ahutvā tiriyaṃ añcitā dīghāti tiracchānā.",
  "tika-s0402t:676_4": "Te eva khandhakoṭṭhāsabhāvena yoni ca so vuttanayena gabbho cāti tiracchānayonigabbho.",
  "tika-s0402t:676_5": "Pakaṭṭhato sukhato apetaṃ apagamo petabhāvo,",
  "tika-s0402t:676_6": "taṃ pattānaṃ visayoti pettivisayo, petayoni.",
  "tika-s0402t:676_7": "Manassa ussannatāya sūrabhāvādiguṇehi upacitamānasatāya ukkaṭṭhaguṇacittatāya manussā.",
  "tika-s0402t:676_8": "Dibbanti kāmaguṇādīhi kīḷanti laḷanti jotantīti devā.",
  "tika-s0402t:676_9": "Gabbhasaddo vuttanayo eva.",
  "tika-s0402t:676_10": "Nānappakāroti yathāvuttena tadanantarabhedena ca nānappakārako.",
  "tika-s0402t:676_11": "Manussagabbho adhippeto supākaṭatāya paccakkhabhāvato.",
  "tika-s0402t:676_12": "Okkanti mātukucchiṃ okkamitvā viya uppatitvāti katvā.",
  "tika-s0402t:676_13": "Nibbattanaṃ nibbatti.",
  "tika-s0402t:676_14": "Pātubhāvo uppattippakāsako ca.",
  "tika-s0402t:677_0": "Sannipāto nāma avekallajātihīnavekalleti dassetuṃ “idha mātāpitaro”tiādi vuttaṃ.",
  "tika-s0402t:677_1": "Idhāti imasmiṃ sattaloke.",
  "tika-s0402t:677_2": "Sannipatitāti samodhānabhāvato sannipatitā samāgatā saṃsiliṭṭhā.",
  "tika-s0402t:677_3": "Utunīti utumatī sañjātapupphā.",
  "tika-s0402t:677_4": "Idañca utusamayaṃ sandhāya vuttaṃ,",
  "tika-s0402t:677_5": "na lokasamaññākarajassa lagganadivasamattaṃ.",
  "tika-s0402t:677_6": "Mātugāmassa hi yasmiṃ gabbhāsahasaññite okāse dārako nibbattati,",
  "tika-s0402t:677_7": "tattha mahatī lohitapīḷakā saṇṭhahitvā aggahitapubbā eva bhijjitvā paggharati,",
  "tika-s0402t:677_8": "vatthu suddhaṃ hoti paggharitalohitattā anāmayattā ca.",
  "tika-s0402t:677_9": "Visuddhe vatthumhi mātāpitūsu ekavāraṃ sannipatitesu yāva satta divasāni khettameva hoti.",
  "tika-s0402t:677_10": "Suddhaṃ vatthu nahānato parampi katipayāni divasāni gabbhasaṇṭhahanatāya khettameva hoti parittassa lohitalesassa vijjamānattā.",
  "tika-s0402t:677_11": "Tasmiṃ samaye hatthaggāhaveṇiggāhādinā aṅgaparāmasanenapi dārako nibbattatiyeva.",
  "tika-s0402t:677_12": "Itthisantānepi hi sattapi dhātū labbhanteva.",
  "tika-s0402t:677_13": "Tathā hi pārikāya nābhiparāmasanena sāmassa bodhisattassa,",
  "tika-s0402t:677_14": "diṭṭhamaṅgalikāya nābhiparāmasanena maṇḍabyassa nibbatti ahosi.",
  "tika-s0402t:677_15": "Gandhanato uppannagatiyā nimittūpaṭṭhānena sūcanato dīpanato gandhoti laddhanāmena bhavagāmikammunā abbati pavattatīti gandhabbo,",
  "tika-s0402t:677_16": "tattha uppajjamānakasatto.",
  "tika-s0402t:677_17": "Paccupaṭṭhito hotīti na mātāpitūnaṃ sannipātaṃ olokayamāno samīpe ṭhito paccupaṭṭhito nāma hoti,",
  "tika-s0402t:677_18": "kammayantayantito pana eko satto tasmiṃ okāse nibbattanako hotīti ayamettha adhippāyo.",
  "tika-s0402t:677_19": "Tadā hi tatrūpagasatto tatrūpapattiāvahantakammasaṅkhātena pellakayantena tathatthāya pellito upanīto viya hoti.",
  "tika-s0402t:678_0": "Viññāṇapaccayā nāmarūpanti ettha viññāṇassa paccayabhāvena gahitattā “tayo arūpino khandhā”ti vuttaṃ.",
  "tika-s0402t:678_1": "Idha pana viññāṇaṃ paccayabhāvena aggahetvā gabbhokkantiyā eva paccayabhāvena gahitattā “viññāṇakkhandhampi pakkhipitvā”ti vuttaṃ.",
  "tika-s0402t:678_2": "Idha pana manussagabbhassa okkantiyā adhippetattā “gabbhaseyyakānaṃ paṭisandhikkhaṇe”ti vuttaṃ.",
  "tika-s0402t:679_0": "Taṇhāya samudayasaccabhāvena gahitattā “ṭhapetvā taṇha”nti vuttaṃ.",
  "tika-s0402t:679_1": "Tasseva pabhāvikāti tasseva yathāvuttassa dukkhasaccassa uppādikā.",
  "tika-s0402t:679_2": "Dukkhanirodhoti ettha dukkhaggahaṇena taṇhāpi gahitāti āha “tesaṃ dvinnampi…pe…",
  "tika-s0402t:679_3": "dukkhanirodho”ti.",
  "tika-s0402t:679_4": "Avisesena hi tebhūmakavaṭṭaṃ idha dukkhanti adhippetaṃ.",
  "tika-s0402t:679_5": "Atha vā dukkhassa anuppattinirodho tabbhāvikāya taṇhāya anuppattinirodhena vinā na hotīti vuttaṃ “tesaṃ dvinnampi…pe…",
  "tika-s0402t:679_6": "dukkhanirodho”ti.",
  "tika-s0402t:679_7": "Anuppattinirodhoti ca anuppattinirodhanimittaṃ nibbānaṃ dasseti.",
  "tika-s0402t:680_0": "“Tattha vuttanayeneva veditabba”nti vatvā ubhayattha pāḷiyā pavattiākārabhedaṃ dassetuṃ “ayaṃ pana viseso”ti āha.",
  "tika-s0402t:680_1": "Tatthāti visaddhimagge.",
  "tika-s0402t:680_2": "Idhāti imasmiṃ sutte.",
  "tika-s0402t:680_3": "Avijjāya tvevāti avijjāya tu eva.",
  "tika-s0402t:680_4": "Asesavirāganirodhāti ettha accantameva saṅkhāre virajjati etenāti virāgo, maggo,",
  "tika-s0402t:680_5": "tasmā virāgasaṅkhātena maggena asesanirodhā asesetvā nirodhā samucchindanāti evamettha attho daṭṭhabbo.",
  "tika-s0402t:681_0": "Sakalassāti anavasesassa.",
  "tika-s0402t:681_1": "Kevalassāti vā suddhassa,",
  "tika-s0402t:681_2": "paraparikappitasattajīvādivirahitassāti attho.",
  "tika-s0402t:681_3": "Khīṇākāropi vuccati “nirujjhanaṃ nirodho”ti iminā atthena.",
  "tika-s0402t:681_4": "Arahattampi nirodhoti vuccati nirodhante uppannattā.",
  "tika-s0402t:681_5": "Nibbānampi nirodhoti vuccati avijjādīnaṃ nirodhassa nimittabhāvato avijjādayo nirujjhanti etthāti nirodhoti katvā.",
  "tika-s0402t:681_6": "Khīṇākāradassanavasenāti avijjādīnaṃ anuppattinirodhena nirujjhanākāradassanavasena.",
  "tika-s0402t:681_7": "Nibbānameva sandhāya,",
  "tika-s0402t:681_8": "na pana arahattanti adhippāyo.",
  "tika-s0402t:681_9": "Sabhāvadhammānaṃ niggaho nāma yathāvuttadhammaparicchedato ūnādhikabhāvappakāsanena attasabhāvavibhāvaneneva hotīti āha “niggaṇhanto hī”tiādi.",
  "tika-s0402t:682_0": "Titthāyatanasuttavaṇṇanā niṭṭhitā.",
  "tika-s0402t:683_0": "2. Bhayasuttavaṇṇanā",
  "tika-s0402t:684_0": "63.",
  "tika-s0402t:684_1": "Dutiye parittātuṃ samatthabhāvenāti uppannabhayato rakkhituṃ samatthabhāvena.",
  "tika-s0402t:684_2": "Natthi ettha mātāputtaṃ aññamaññaṃ tāyituṃ samatthanti amātāputtāni,",
  "tika-s0402t:684_3": "tāniyeva amātāputtikāni.",
  "tika-s0402t:684_4": "Tenāha “natthi etthā”tiādi.",
  "tika-s0402t:684_5": "Yanti bhummatthe upayogavacananti āha “yasmiṃ samaye”ti.",
  "tika-s0402t:684_6": "Mātāpi puttaṃ passituṃ na labhati,",
  "tika-s0402t:684_7": "parittātuṃ na samatthanti adhippāyo.",
  "tika-s0402t:684_8": "Puttopi mātaranti etthāpi eseva nayo.",
  "tika-s0402t:684_9": "Cittutrāsoyeva bhayaṃ cittutrāsabhayaṃ.",
  "tika-s0402t:684_10": "Iminā ottappabhayādiṃ nivatteti.",
  "tika-s0402t:684_11": "Aṭaviggahaṇena aṭavivāsino vuttā “sabbo gāmo āgato”tiādīsu viyāti āha “aṭavīti cettha aṭavivāsino corā veditabbā”ti.",
  "tika-s0402t:684_12": "Eteti aṭavivāsino corā.",
  "tika-s0402t:684_13": "Etaṃ vuttanti “aṭavisaṅkopo”ti idaṃ vuttaṃ.",
  "tika-s0402t:684_14": "Ṭhānagamanādiiriyāpathacakkasamaṅgino iriyāpathacakkasamāruḷhā nāma hontīti āha “iriyāpathacakkampi vaṭṭatī”ti.",
  "tika-s0402t:684_15": "Iriyāpathoyeva pavattanaṭṭhena cakkanti iriyāpathacakkaṃ.",
  "tika-s0402t:685_0": "Pariyāyantīti parito tena tena disābhāgena gacchanti.",
  "tika-s0402t:685_1": "Tenāha “ito cito ca gacchantī”ti.",
  "tika-s0402t:685_2": "Mātupemena gantuṃ avisahitvā attano santikaṃ āgacchantaṃ.",
  "tika-s0402t:685_3": "Attasinehassa balavabhāvato mātarampi anapekkhitvā “attānaṃyeva rakkhissāmī”ti gacchantaṃ.",
  "tika-s0402t:685_4": "Ekasmiṃ ṭhāne nilīnanti vuttanayeneva gantvā ekasmiṃ kheme padese nisinnaṃ.",
  "tika-s0402t:685_5": "Kulle vātiādīsu kūlaṃ paratīraṃ vahati pāpetīhi kullo,",
  "tika-s0402t:685_6": "taraṇatthāya veḷunaḷādīhi kalāpaṃ katvā baddho.",
  "tika-s0402t:685_7": "Pattharitvā baddho pana uḷumpo,",
  "tika-s0402t:685_8": "cāṭiādi mattikābhājanaṃ.",
  "tika-s0402t:685_9": "Vuyhamānanti udakoghena adhosotaṃ nīyamānaṃ.",
  "tika-s0402t:686_0": "Yathāvuttāni tīṇi bhayāni samātāputtikāniyeva assutavato puthujjanassa vasena amātāputtikāni dassitānīti",
  "tika-s0402t:686_1": "āha “evaṃ pariyāyato amātāputtikāni bhayāni dassetvā”ti.",
  "tika-s0402t:687_0": "Bhayasuttavaṇṇanā niṭṭhitā.",
  "tika-s0402t:688_0": "3. Venāgapurasuttavaṇṇanā",
  "tika-s0402t:689_0": "64.",
  "tika-s0402t:689_1": "Tatiye evaṃnāmake janapadeti yattha nāmaggahaṇena kosalasaddassa ruḷhīsaddataṃ dasseti.",
  "tika-s0402t:689_2": "Tathā hi kosalā nāma jānapadino rājakumārā,",
  "tika-s0402t:689_3": "tesaṃ nivāso ekopi janapado ruḷhīsaddena “kosalā”ti vuccati.",
  "tika-s0402t:689_4": "Akkharacintakā hi īdisesu ṭhānesu yutte viya saliṅgavacanāni (pāṇini 1.2.51) icchanti.",
  "tika-s0402t:689_5": "Ayamettha ruḷhī yathā aññatthāpi “kurūsu viharati,",
  "tika-s0402t:689_6": "aṅgesu viharatī”ti ca.",
  "tika-s0402t:689_7": "Tabbisesane pana janapadasadde jātisadde ekavacanameva yathā “kosalesu janapade”ti.",
  "tika-s0402t:689_8": "Cārikanti caraṇaṃ.",
  "tika-s0402t:689_9": "Caraṇaṃ vā cāro,",
  "tika-s0402t:689_10": "so eva cārikā.",
  "tika-s0402t:689_11": "Tayidaṃ maggagamanaṃ idhādhippetaṃ,",
  "tika-s0402t:689_12": "na cuṇṇikagamanamattanti āha “addhānagamanaṃ gacchanto”ti.",
  "tika-s0402t:689_13": "Taṃ vibhāgena dassetuṃ “cārikā ca nāmesā”tiādi vuttaṃ.",
  "tika-s0402t:689_14": "Tattha dūrepīti dūrepi nātidūrepi.",
  "tika-s0402t:689_15": "Sahasā gamananti sīghagamanaṃ.",
  "tika-s0402t:689_16": "Mahākassapapaccuggamanādīsūti ādi-",
  "tika-s0402t:689_17": "saddena āḷavakādīnaṃ atthāya gamanaṃ saṅgaṇhāti.",
  "tika-s0402t:689_18": "Bhagavā hi mahākassapattheraṃ paccuggacchanto muhuttena tigāvutamaggamagamāsi.",
  "tika-s0402t:689_19": "Āḷavakassatthāya tiṃsayojanaṃ,",
  "tika-s0402t:689_20": "tathā aṅgulimālassa,",
  "tika-s0402t:689_21": "pukkusātissa pana pañcacattālīsayojanaṃ,",
  "tika-s0402t:689_22": "mahākappinassa vīsayojanasataṃ,",
  "tika-s0402t:689_23": "dhaniyassatthāya satta yojanasatāni,",
  "tika-s0402t:689_24": "dhammasenāpatino saddhivihārikassa vanavāsissa tissasāmaṇerassa tigāvutādhikaṃ vīsayojanasataṃ agamāsi.",
  "tika-s0402t:689_25": "Imaṃ sandhāyāti imaṃ aturitacārikaṃ sandhāya.",
  "tika-s0402t:690_0": "Upalabhiṃsūti ettha savanavasena upalabhiṃsūti imamatthaṃ dassento “sotadvāra…pe…",
  "tika-s0402t:690_1": "jāniṃsū”ti āha.",
  "tika-s0402t:690_2": "Sabbampi vākyaṃ avadhāraṇaphalattā antogadhāvadhāraṇanti āha “padapūraṇamatte vā nipāto”ti.",
  "tika-s0402t:690_3": "Avadhāraṇatthenāti pana iminā iṭṭhatthatovadhāraṇatthaṃ kho-",
  "tika-s0402t:690_4": "saddaggahaṇanti dasseti.",
  "tika-s0402t:690_5": "Assosīti padaṃ kho-",
  "tika-s0402t:690_6": "sadde gahite tena phullitamaṇḍitavibhūsitaṃ viya hontaṃ pūritaṃ nāma hoti,",
  "tika-s0402t:690_7": "tena ca purimapacchimapadāni saṃsiliṭṭhāni nāma honti,",
  "tika-s0402t:690_8": "na tasmiṃ aggahiteti āha “padapūraṇena byañjanasiliṭṭhatāmattamevā”ti.",
  "tika-s0402t:690_9": "Mattasaddo visesanivattiattho.",
  "tika-s0402t:690_10": "Tenassa anatthantaradīpanatā dassitā hoti,",
  "tika-s0402t:690_11": "evasaddena pana byañjanasiliṭṭhatāya ekantikatā.",
  "tika-s0402t:691_0": "Samitapāpattāti accantaṃ anavasesato savāsanaṃ samitapāpattā.",
  "tika-s0402t:691_1": "Evañhi bāhirakavītarāgasekkhāsekkhapāpasamanato bhagavato pāpasamanaṃ visesitaṃ hoti.",
  "tika-s0402t:691_2": "Tenassa yathābhūtaguṇādhigatametaṃ nāmaṃ yadidaṃ samaṇoti dīpeti.",
  "tika-s0402t:691_3": "Anekatthattā nipātānaṃ idha anussavattho adhippetoti āha “khalūti anussavatthe nipāto”ti.",
  "tika-s0402t:691_4": "Ālapanamattanti piyālāpavacanamattaṃ.",
  "tika-s0402t:691_5": "Piyasamudāhārā hete “bho”ti vā “āvuso”ti vā “devānaṃ piyā”ti vā.",
  "tika-s0402t:691_6": "Gottavasenāti ettha gaṃ tāyatīti gottaṃ.",
  "tika-s0402t:691_7": "Gotamoti hi pavattamānaṃ vacanaṃ buddhiñca tāyati ekaṃsikavisayatāya rakkhatīti gottaṃ.",
  "tika-s0402t:691_8": "Yathā hi buddhi ārammaṇabhūtena atthena vinā na vattati,",
  "tika-s0402t:691_9": "tathā abhidhānaṃ abhidheyyabhūtena,",
  "tika-s0402t:691_10": "tasmā so gottasaṅkhāto attho tāni tāyati rakkhatīti vuccati.",
  "tika-s0402t:691_11": "Ko pana soti?",
  "tika-s0402t:691_12": "Aññakulaparamparāsādhāraṇaṃ tassa kulassa ādipurisasamudāgataṃ taṃkulapariyāpannasādhāraṇaṃ sāmaññarūpanti daṭṭhabbaṃ.",
  "tika-s0402t:691_13": "Ettha ca samaṇoti iminā parikkhakajanehi bhagavato bahumatabhāvo dassito samitapāpatākittanato.",
  "tika-s0402t:691_14": "Gotamoti iminā lokiyajanehi uccākulasambhūtatā dīpitā tena uditoditavipulakhattiyakulavibhāvanato.",
  "tika-s0402t:691_15": "Sabbakhattiyānañhi ādibhūtamahāsammatamahārājato paṭṭhāya asambhinnaṃ uḷāratamaṃ sakyarājakulaṃ.",
  "tika-s0402t:692_0": "Kenaci pārijuññenāti ñātipārijuññabhogapārijuññādinā kenacipi pārijuññena parihāniyā anabhibhūto anajjhotthaṭo.",
  "tika-s0402t:692_1": "Tathā hi tassa kulassa na kiñci pārijuññaṃ lokanāthassa abhijātiyaṃ,",
  "tika-s0402t:692_2": "atha kho vaḍḍhiyeva.",
  "tika-s0402t:692_3": "Abhinikkhamane ca tatopi samiddhatamabhāvo loke pākaṭo paññātoti.",
  "tika-s0402t:692_4": "Sakyakulā pabbajitoti idaṃ vacanaṃ bhagavato saddhāpabbajitabhāvadīpanaṃ vuttaṃ mahantaṃ ñātiparivaṭṭaṃ",
  "tika-s0402t:692_5": "mahantañca bhogakkhandhaṃ pahāya pabbajitabhāvasiddhito.",
  "tika-s0402t:693_0": "Itthambhūtākhyānattheti itthaṃ evaṃpakāro bhūto jātoti evaṃ kathanatthe.",
  "tika-s0402t:693_1": "Upayogavacananti “abbhuggato”ti ettha abhi-",
  "tika-s0402t:693_2": "saddo itthambhūtākhyānatthajotako,",
  "tika-s0402t:693_3": "tena yogato “taṃ kho pana bhavanta”nti idaṃ sāmiatthe upayogavacanaṃ.",
  "tika-s0402t:693_4": "Tenāha “tassa kho pana bhoto gotamassāti attho”ti.",
  "tika-s0402t:693_5": "Kalyāṇaguṇasamannāgatoti kalyāṇehi guṇehi yutto,",
  "tika-s0402t:693_6": "tannissito tabbisayatāyāti adhippāyo.",
  "tika-s0402t:693_7": "Seṭṭhoti etthāpi eseva nayo.",
  "tika-s0402t:693_8": "Kittetabbato kitti,",
  "tika-s0402t:693_9": "sā eva saddanīyato saddoti āha “kittisaddoti kittiyevā”ti.",
  "tika-s0402t:693_10": "Abhitthavanavasena pavatto saddo thutighoso.",
  "tika-s0402t:693_11": "Sadevakaṃ lokaṃ ajjhottharitvā uggatoti anaññasādhāraṇe guṇe ārabbha pavattattā sadevakaṃ lokaṃ ajjhottharitvā abhibhavitvā uggato.",
  "tika-s0402t:694_0": "So bhagavāti yo so samatiṃsa pāramiyo pūretvā sabbakilese bhañjitvā anuttaraṃ sammāsambodhiṃ abhisambuddho",
  "tika-s0402t:694_1": "devānaṃ atidevo sakkānaṃ atisakko brahmānaṃ atibrahmā lokanātho bhāgyavantatādīhi kāraṇehi sadevake loke",
  "tika-s0402t:694_2": "“bhagavā”ti patthaṭakittisaddo,",
  "tika-s0402t:694_3": "so bhagavā.",
  "tika-s0402t:694_4": "“Bhagavā”ti ca idaṃ satthu nāmakittanaṃ.",
  "tika-s0402t:694_5": "Tenāha āyasmā dhammasenāpati “bhagavāti netaṃ nāmaṃ mātarā kata”ntiādi.",
  "tika-s0402t:694_6": "Parato pana bhagavāti guṇakittanaṃ.",
  "tika-s0402t:694_7": "Yathā kammaṭṭhānikena “araha”ntiādīsu navasu ṭhānesu paccekaṃ iti-",
  "tika-s0402t:694_8": "saddaṃ yojetvā buddhaguṇā anussariyanti,",
  "tika-s0402t:694_9": "evaṃ buddhaguṇasaṃkittanenapīti dassento “itipi arahaṃ itipi sammāsambuddho…pe…",
  "tika-s0402t:694_10": "itipi bhagavā”ti āha.",
  "tika-s0402t:694_11": "“Itipetaṃ bhūtaṃ itipetaṃ taccha”ntiādīsu viya idha itisaddo āsannapaccakkhakaraṇattho, pi-",
  "tika-s0402t:694_12": "saddo sampiṇḍanattho,",
  "tika-s0402t:694_13": "tena ca tesaṃ guṇānaṃ bahubhāvo dīpito,",
  "tika-s0402t:694_14": "tāni ca saṃkittentena viññunā cittassa sammukhībhūtāneva katvā saṃkittetabbānīti dassento “iminā ca iminā ca kāraṇenāti vuttaṃ hotī”ti āha.",
  "tika-s0402t:694_15": "Evaṃ nirūpetvā kittento yo kitteti,",
  "tika-s0402t:694_16": "tassa bhagavati ativiya abhippasādo hoti.",
  "tika-s0402t:695_0": "Ārakattāti suvidūrattā.",
  "tika-s0402t:695_1": "Arīnanti kilesārīnaṃ.",
  "tika-s0402t:695_2": "Arānanti saṃsāracakkassa arānaṃ.",
  "tika-s0402t:695_3": "Hatattāti viddhaṃsitattā.",
  "tika-s0402t:695_4": "Paccayādīnanti cīvarādipaccayānañceva pūjāvisesānañca.",
  "tika-s0402t:695_5": "Tatoti visuddhimaggato.",
  "tika-s0402t:695_6": "Yathā ca visuddhimaggato,",
  "tika-s0402t:695_7": "evaṃ taṃsaṃvaṇṇanātopi nesaṃ vitthāro gahetabbo.",
  "tika-s0402t:696_0": "Imaṃ lokanti nayidaṃ mahājanassa sammukhamattaṃ sandhāya vuttaṃ,",
  "tika-s0402t:696_1": "atha kho anavasesaṃ pariyādāyāti dassetuṃ “sadevaka”ntiādi vuttaṃ.",
  "tika-s0402t:696_2": "Tenāha “idāni vattabbaṃ nidassetī”ti.",
  "tika-s0402t:696_3": "Pajātattāti yathāsakaṃ kammakilesehi nibbattattā.",
  "tika-s0402t:696_4": "Pañcakāmāvacaradevaggahaṇaṃ pārisesanayena itaresaṃ padantarena gahitattā.",
  "tika-s0402t:696_5": "Sadevakanti ca avayavena viggaho samudāyo samāsattho.",
  "tika-s0402t:696_6": "Chaṭṭhakāmāvacaradevaggahaṇaṃ paccāsattinayena.",
  "tika-s0402t:696_7": "Tattha hi so jāto tannivāsī ca.",
  "tika-s0402t:696_8": "Sabrahmakavacanena brahmakāyikādibrahmaggahaṇanti etthāpi eseva nayo.",
  "tika-s0402t:696_9": "Paccatthikasamaṇabrāhmaṇaggahaṇanti nidassanamattametaṃ apaccatthikānaṃ samitabāhitapāpānañca samaṇabrāhmaṇānaṃ samaṇabrāhmaṇavacanena gahitattā.",
  "tika-s0402t:696_10": "Kāmaṃ “sadevaka”ntiādivisesanānaṃ vasena sattavisayo lokasaddoti viññāyati tulyayogavisayattā tesaṃ,",
  "tika-s0402t:696_11": "“salomako sapakkhako”tiādīsu pana atulyayogepi ayaṃ samāso labbhatīti byabhicāradassanato pajāgahaṇanti āha “pajāvacanena sattalokaggahaṇa”nti.",
  "tika-s0402t:697_0": "Arūpino sattā attano āneñjavihārena viharantā dibbantīti devāti imaṃ nibbacanaṃ labhantīti āha “sadevakaggahaṇena arūpāvacaraloko gahito”ti.",
  "tika-s0402t:697_1": "Tenāha “ākāsānañcāyatanūpagānaṃ devānaṃ sahabyata”nti.",
  "tika-s0402t:697_2": "Samārakaggahaṇena chakāmāvacaradevaloko gahito tassa savisesaṃ mārassa vase vattanato.",
  "tika-s0402t:697_3": "Sabrahmakaggahaṇena rūpībrahmaloko gahito arūpībrahmalokassa gahitattā.",
  "tika-s0402t:697_4": "Catuparisavasenāti khattiyādicatuparisavasena.",
  "tika-s0402t:697_5": "Itarā pana catasso parisā samārakādiggahaṇena gahitā evāti.",
  "tika-s0402t:697_6": "Avasesasattaloko nāgagaruḷādibhedo.",
  "tika-s0402t:697_7": "Tīhākārehīti devamārabrahmasahitatāsaṅkhātehi tīhi pakārehi.",
  "tika-s0402t:697_8": "Tīsu padesūti “sadevaka”ntiādīsu tīsu padesu.",
  "tika-s0402t:697_9": "Tena tenākārenāti sadevakattādinā tena tena pakārena.",
  "tika-s0402t:697_10": "Tedhātukameva pariyādinnanti porāṇā āhūti yojanā.",
  "tika-s0402t:698_0": "Abhiññāti yakāralopenāyaṃ niddeso,",
  "tika-s0402t:698_1": "abhijānitvāti ayamettha atthoti āha “abhiññāya adhikena ñāṇena ñatvā”ti.",
  "tika-s0402t:698_2": "Anumānādipaṭikkhepoti anumānaatthāpattiādippaṭikkhepo ekappamāṇattā.",
  "tika-s0402t:698_3": "Sabbattha appaṭihatañāṇacāratāya hi sabbapaccakkhā buddhā bhagavanto.",
  "tika-s0402t:699_0": "Anuttaraṃ vivekasukhanti phalasamāpattisukhaṃ.",
  "tika-s0402t:699_1": "Tena vimissāpi kadāci bhagavato dhammadesanā hotīti “hitvāpī”ti pi-",
  "tika-s0402t:699_2": "saddaggahaṇaṃ.",
  "tika-s0402t:699_3": "Bhagavā hi dhammaṃ desento yasmiṃ khaṇe parisā sādhukāraṃ vā deti,",
  "tika-s0402t:699_4": "yathāsutaṃ vā dhammaṃ paccavekkhati,",
  "tika-s0402t:699_5": "taṃ khaṇaṃ pubbabhāgena paricchinditvā phalasamāpattiṃ samāpajjati,",
  "tika-s0402t:699_6": "yathāparicchedañca samāpattito vuṭṭhāya ṭhitaṭṭhānato paṭṭhāya dhammaṃ deseti.",
  "tika-s0402t:699_7": "Appaṃ vā bahuṃ vā desentoti ugghaṭitaññussa vasena appaṃ vā,",
  "tika-s0402t:699_8": "vipañcitaññussa neyyassa vā vasena bahuṃ vā desento.",
  "tika-s0402t:699_9": "Dhammassa kalyāṇatā ca niyyānikatā ca sabbaso anavajjabhāvenevāti āha “anavajjameva katvā”ti.",
  "tika-s0402t:700_0": "Desakāyattena āṇādividhinā atisajjanaṃ pabodhanaṃ desanāti sā pariyattidhammavasena veditabbāti āha “desanāya tāva cātuppadikagāthāyapī”tiādi.",
  "tika-s0402t:700_1": "Nidānanigamānipi satthu desanāya anuvidhānato tadantogadhāni evāti āha “nidānaṃ ādi,",
  "tika-s0402t:700_2": "idamavocāti pariyosāna”nti.",
  "tika-s0402t:701_0": "Sāsitabbapuggalagatena yathāparādhādisāsitabbabhāvena anusāsanaṃ tadaṅgavinayādivasena vinayanaṃ sāsananti",
  "tika-s0402t:701_1": "taṃ paṭipattidhammavasena veditabbanti āha “sīlasamādhivipassanā”tiādi.",
  "tika-s0402t:701_2": "Kusalānanti anavajjadhammānaṃ sīlasamathavipassanānaṃ sīladiṭṭhīnañca ādibhāvo taṃmūlikattā uttarimanussadhammānaṃ.",
  "tika-s0402t:701_3": "Ariyamaggassa antadvayavigamena majjhimāpaṭipadābhāvo viya sammāpaṭipattiyā ārabbha nibbattīnaṃ vemajjhatāpi majjhabhāvoti vuttaṃ “atthi,",
  "tika-s0402t:701_4": "bhikkhave…pe…",
  "tika-s0402t:701_5": "majjhimaṃ nāmā”ti.",
  "tika-s0402t:701_6": "Phalaṃ pariyosānaṃ nāma saupādisesatāvasena.",
  "tika-s0402t:701_7": "Nibbānaṃ pariyosānaṃ nāma anupādisesatāvasena.",
  "tika-s0402t:701_8": "Idāni tesaṃ dvinnampi sāsanassa pariyosānataṃ āgamena dassetuṃ “tasmātiha tva”ntiādi vuttaṃ.",
  "tika-s0402t:701_9": "“Sātthaṃ sabyañjana”ntiādivacanato dhammadesanāya ādimajjhapariyosānaṃ adhippetanti āha “idha…pe…",
  "tika-s0402t:701_10": "adhippeta”nti.",
  "tika-s0402t:701_11": "Tasmiṃ tasmiṃ atthe kathāvadhisaddappabandho gāthāvasena suttavasena ca vavatthito pariyattidhammo,",
  "tika-s0402t:701_12": "so idha desanāti vutto,",
  "tika-s0402t:701_13": "tassa pana attho visesato sīlādi evāti āha “bhagavā hi dhammaṃ desento…pe…",
  "tika-s0402t:701_14": "dassetī”ti.",
  "tika-s0402t:701_15": "Tattha sīlaṃ dassetvāti sīlaggahaṇena sasambhāraṃ sīlaṃ gahitaṃ,",
  "tika-s0402t:701_16": "tathā maggaggahaṇena sasambhāro maggoti tadubhayavasena anavasesato pariyattiatthaṃ pariyādāya tiṭṭhati.",
  "tika-s0402t:701_17": "Tenāti sīlādidassanena.",
  "tika-s0402t:701_18": "Atthavasena hi idha desanāya ādikalyāṇādibhāvo adhippeto.",
  "tika-s0402t:701_19": "Kathikasaṇṭhitīti kathikassa saṇṭhānaṃ kathanavasena samavaṭṭhānaṃ.",
  "tika-s0402t:702_0": "Na so sātthaṃ deseti niyyānatthavirahato tassā desanāya.",
  "tika-s0402t:702_1": "Ekabyañjanādiyuttā vāti sithilādibhedesu byañjanesu ekappakāreneva dvippakāreneva vā byañjanena yuttā damiḷabhāsā viya.",
  "tika-s0402t:702_2": "Vivaṭakaraṇatāya oṭṭhe aphusāpetvā uccāretabbato sabbaniroṭṭhabyañjanā vā kirātabhāsā viya.",
  "tika-s0402t:702_3": "Sabbasseva vissajjanīyayuttatāya sabbavissaṭṭhabyañjanā vā yavanabhāsā viya.",
  "tika-s0402t:702_4": "Sabbasseva sānusāratāya sabbaniggahitabyañjanā vā pārasikādimilakkhabhāsā viya.",
  "tika-s0402t:702_5": "Sabbāpesā byañjanekadesavaseneva pavattiyā aparipuṇṇabyañjanāti katvā “abyañjanā”ti vuttā.",
  "tika-s0402t:703_0": "Ṭhānakaraṇāni sithilāni katvā uccāretabbaṃ akkharaṃ pañcasu vaggesu paṭhamatatiyanti evamādi sithilaṃ.",
  "tika-s0402t:703_1": "Tāni asithilāni katvā uccāretabbaṃ akkharaṃ vaggesu dutiyacatutthanti evamādi dhanitaṃ.",
  "tika-s0402t:703_2": "Dvimattakālaṃ dīghaṃ.",
  "tika-s0402t:703_3": "Ekamattakālaṃ rassaṃ.",
  "tika-s0402t:703_4": "Tadeva lahukaṃ lahukameva.",
  "tika-s0402t:703_5": "Saṃyogaparaṃ dīghañca garukaṃ.",
  "tika-s0402t:703_6": "Ṭhānakaraṇāni niggahetvā uccāretabbaṃ niggahitaṃ.",
  "tika-s0402t:703_7": "Parena sambandhaṃ katvā uccāretabbaṃ sambandhaṃ.",
  "tika-s0402t:703_8": "Tathā na sambandhaṃ vavatthitaṃ.",
  "tika-s0402t:703_9": "Ṭhānakaraṇāni vissaṭṭhāni katvā uccāretabbaṃ vimuttaṃ.",
  "tika-s0402t:703_10": "Dasadhā byañjanabuddhiyā pabhedoti evaṃ sithilādivasena byañjanabuddhiyā akkharuppādakacittassa dasappakārena pabhedo.",
  "tika-s0402t:703_11": "Sabbāni hi akkharāni cittasamuṭṭhānāni yathādhippetatthabyañjanato byañjanāni ca.",
  "tika-s0402t:704_0": "Amakkhetvāti amilecchetvā,",
  "tika-s0402t:704_1": "avināsetvā,",
  "tika-s0402t:704_2": "ahāpetvāti attho.",
  "tika-s0402t:704_3": "Bhagavā yamatthaṃ ñāpetuṃ ekagāthaṃ ekavākyampi deseti,",
  "tika-s0402t:704_4": "tamatthaṃ tāya desanāya parimaṇḍalapadabyañjanāya eva desetīti āha “paripuṇṇabyañjanameva katvā dhammaṃ desetī”ti.",
  "tika-s0402t:704_5": "Idha kevalasaddo anavasesavācako,",
  "tika-s0402t:704_6": "na avomissatādivācakoti āha “sakalādhivacana”nti.",
  "tika-s0402t:704_7": "Paripuṇṇanti sabbaso puṇṇaṃ.",
  "tika-s0402t:704_8": "Taṃ pana kiñci ūnaṃ vā adhikaṃ vā na hotīti “anūnādhikavacana”nti vuttaṃ.",
  "tika-s0402t:704_9": "Tattha yadatthaṃ desitaṃ,",
  "tika-s0402t:704_10": "tassa sādhakattā anūnatā veditabbā,",
  "tika-s0402t:704_11": "tabbidhurassa pana asādhakattā anadhikatā.",
  "tika-s0402t:704_12": "Sakalanti sabbabhāgavantaṃ.",
  "tika-s0402t:704_13": "Paripuṇṇamevāti sabbaso paripuṇṇameva.",
  "tika-s0402t:704_14": "Tenāha “ekadesanāpi aparipuṇṇā natthī”ti.",
  "tika-s0402t:704_15": "Aparisuddhā desanā nāma hoti taṇhāsaṃkilesattā.",
  "tika-s0402t:704_16": "Lokāmisaṃ cīvarādayo paccayā,",
  "tika-s0402t:704_17": "tattha agadhitacittatāya lokāmisanirapekkho.",
  "tika-s0402t:704_18": "Hitapharaṇenāti hitūpasaṃharaṇena.",
  "tika-s0402t:704_19": "Mettābhāvanāya muduhadayoti mettābhāvanāya karuṇāya vā muduhadayo.",
  "tika-s0402t:704_20": "Ullumpanasabhāvasaṇṭhitenāti sakalasaṃkilesato vaṭṭadukkhato ca uddharaṇākārāvaṭṭhitena cittena,",
  "tika-s0402t:704_21": "karuṇādhippāyenāti attho.",
  "tika-s0402t:704_22": "Tasmāti yasmā sikkhattayasaṅgahaṃ sakalaṃ sāsanaṃ idha brahmacariyanti adhippetaṃ, tasmā.",
  "tika-s0402t:704_23": "Brahmacariyanti iminā samānādhikaraṇāni sabbapadāni yojetvā atthaṃ dassento “so dhammaṃ deseti…pe…",
  "tika-s0402t:704_24": "pakāsetīti evamettha attho daṭṭhabbo”ti āha.",
  "tika-s0402t:705_0": "Sundaranti bhaddakaṃ.",
  "tika-s0402t:705_1": "Bhaddakatā ca passantassa hitasukhāvahabhāvena veditabbāti āha “atthāvahaṃ sukhāvaha”nti.",
  "tika-s0402t:705_2": "Tattha atthāvahanti diṭṭhadhammikasamparāyikaparamatthasaṃhitahitāvahaṃ.",
  "tika-s0402t:705_3": "Sukhāvahanti yathāvuttatividhasukhāvahaṃ.",
  "tika-s0402t:705_4": "Tathānurūpānanti tādisānaṃ.",
  "tika-s0402t:705_5": "Yādisehi pana guṇehi bhagavā samannāgato,",
  "tika-s0402t:705_6": "tehi catuppamāṇikassa lokassa sabbathāpi accantappasādanīyo tesaṃ yathābhūtasabhāvattāti dassento “yathārūpo”tiādimāha.",
  "tika-s0402t:705_7": "Tattha yathābhūta…pe…",
  "tika-s0402t:705_8": "arahatanti iminā dhammappamāṇalūkhappamāṇānaṃ sattānaṃ bhagavato pasādāvahatā dassitā,",
  "tika-s0402t:705_9": "itarena itaresaṃ.",
  "tika-s0402t:705_10": "Dassanamattampi sādhu hotīti ettha kosiyavatthu kathetabbaṃ.",
  "tika-s0402t:705_11": "Ubhatopakkhikāti micchādiṭṭhisammādiṭṭhivasena ubhayapakkhikā.",
  "tika-s0402t:705_12": "Kerāṭikāti saṭhā.",
  "tika-s0402t:706_0": "Anekatthattā nipātānaṃ yāvañcidanti nipātasamudāyo adhimattappamāṇaparicchedaṃ dīpetīti āha “adhimattappamāṇaparicchedavacanameta”nti.",
  "tika-s0402t:706_1": "Adhimattavippasannānīti adhikappamāṇena vippasannāni.",
  "tika-s0402t:706_2": "Vippasannānīti ca pakatiākāraṃ atikkamitvā vippasannānīti attho.",
  "tika-s0402t:706_3": "Nanu ca cakkhādīnaṃ indriyānaṃ manoviññeyyattā kathaṃ tena tesaṃ vippasannatā viññāyatīti āha “tassa hī”tiādi.",
  "tika-s0402t:706_4": "Tassāti brāhmaṇassa.",
  "tika-s0402t:706_5": "Tesanti cakkhādīnaṃ pañcannaṃ indriyānaṃ.",
  "tika-s0402t:706_6": "Evampi manindriyena patiṭṭhitokāsassa adiṭṭhattā kathaṃ manindriyassa vippasannatā tena viññāyatīti āha “yasmā panā”tiādi.",
  "tika-s0402t:706_7": "Nayaggāhapaññā hesā tassa brāhmaṇassa.",
  "tika-s0402t:706_8": "Mane vippasanneyeva hoti pasannacittasamuṭṭhitarūpasampadāhi eva cakkhādīnaṃ patiṭṭhitokāsassa pasannatāsambhavato.",
  "tika-s0402t:707_0": "Jambonadasuvaṇṇaṃ rattavaṇṇameva hotīti āha “surattavaṇṇassā”ti.",
  "tika-s0402t:707_1": "Jambonadasuvaṇṇassa ghaṭikāti jambonadasuvaṇṇapiṇḍaṃ.",
  "tika-s0402t:707_2": "Iminā nekkhanti nekkhappamāṇajambonadasuvaṇṇena kataṃ akatabhaṇḍaṃ vuttanti dasseti.",
  "tika-s0402t:707_3": "Nekkhanti vā atirekapañcasuvaṇṇena katapilandhanaṃ katabhaṇḍaṃ vuttaṃ.",
  "tika-s0402t:707_4": "Tañhi ghaṭṭanamajjanakkhamaṃ hotīti.",
  "tika-s0402t:707_5": "Suvaṇṇanti ca pañcadharaṇassa samaññā,",
  "tika-s0402t:707_6": "tasmā pañcavīsatidharaṇahiraññavicitaṃ ābharaṇaṃ idha nekkhanti adhippetaṃ.",
  "tika-s0402t:707_7": "Jambonadanti mahājambusākhāya pavattanadiyaṃ nibbattaṃ.",
  "tika-s0402t:707_8": "Taṃ kira ratanaṃ rattaṃ.",
  "tika-s0402t:707_9": "Suvaṇṇākāre mahājambuphalarase vā pathaviyaṃ paviṭṭhe suvaṇṇaṅkurā uṭṭhahanti,",
  "tika-s0402t:707_10": "tena suvaṇṇena katapilandhanantipi attho.",
  "tika-s0402t:707_11": "Suparikammakatanti suṭṭhu kataparikammaṃ.",
  "tika-s0402t:707_12": "Sampahaṭṭhanti sammā pahaṭṭhaṃ ghaṭṭanādivasena sukataparikammaṃ.",
  "tika-s0402t:707_13": "Tenāha “suvaṇṇakāra…pe…",
  "tika-s0402t:707_14": "suparimajjitanti attho”ti.",
  "tika-s0402t:708_0": "Vāḷarūpānīti āharimāni vāḷarūpāni.",
  "tika-s0402t:708_1": "“Akappiyarūpākulo akappiyamañco pallaṅkoti sārasamāse.",
  "tika-s0402t:708_2": "Ratanacitranti bhitticchedādivasena ratanacitraṃ.",
  "tika-s0402t:708_3": "Rukkhatūlalatātūlapoṭakitūlānaṃ vasena tiṇṇaṃ tūlānaṃ.",
  "tika-s0402t:708_4": "Uddalomiyaṃ kecīti sārasamāsācariyā uttaravihārino ca.",
  "tika-s0402t:708_5": "Tathā ekantalomiyaṃ.",
  "tika-s0402t:708_6": "Koseyyakaṭṭissamayanti koseyyakasaṭamayaṃ.",
  "tika-s0402t:708_7": "Ajinacammehīti ajinamigacammehi.",
  "tika-s0402t:708_8": "Tāni kira cammāni sukhumatarāni.",
  "tika-s0402t:708_9": "Tasmā dupaṭṭatipaṭṭāni katvā sibbanti.",
  "tika-s0402t:708_10": "Tena vuttaṃ “ajinappaveṇī”tiādi.",
  "tika-s0402t:709_0": "Nikāmalābhīti yathicchitalābhī.",
  "tika-s0402t:709_1": "Tenāha “icchiticchitalābhī”ti.",
  "tika-s0402t:709_2": "Vipulalābhīti uḷāralābhī.",
  "tika-s0402t:709_3": "Kasiranti hi parittaṃ vuccati,",
  "tika-s0402t:709_4": "tappaṭikkhepena akasiraṃ uḷāraṃ.",
  "tika-s0402t:709_5": "Tenāha “mahantalābhī”tiādi.",
  "tika-s0402t:710_0": "Laddhā ca na kappantīti sāmaññena paṭisiddhattā sabbathā na kappatīti kassaci āsaṅkā siyā,",
  "tika-s0402t:710_1": "tannivattanatthaṃ “kiñci kiñci kappatī”tiādimāha.",
  "tika-s0402t:710_2": "Tattha suddhakoseyyanti ratanaparisibbanarahitaṃ.",
  "tika-s0402t:710_3": "Ettha ca “suddhakoseyyaṃ pana vaṭṭatī”ti vinaye vuttattā idhāpi ettakameva vuttaṃ.",
  "tika-s0402t:710_4": "Dīghanikāyaṭṭhakathāyaṃ pana “ṭhapetvā tūlikaṃ sabbāneva gonakādīni ratanaparisibbitāni na vaṭṭantī”ti vuttaṃ.",
  "tika-s0402t:710_5": "Tattha “ṭhapetvā tūlika”nti etena ratanasibbanarahitāpī tūlikā na vaṭṭatīti dīpeti.",
  "tika-s0402t:710_6": "Vacanatoti etena vinaye vuttabhāvaṃ dasseti.",
  "tika-s0402t:710_7": "Ekena vidhānenāti yathāvuttameva vidhānaṃ sandhāya vadati.",
  "tika-s0402t:710_8": "Yadi evaṃ kasmā bhagavatā “laddhā ca na kappantī”ti sāmaññena paṭisedho katoti āha “akappiyaṃ pana upādāyā”tiādi.",
  "tika-s0402t:711_0": "Pallaṅkanti ettha pari-",
  "tika-s0402t:711_1": "saddo samantatoti etasmiṃ atthe vattati,",
  "tika-s0402t:711_2": "tasmā vāmūruṃ dakkhiṇūruñca samaṃ ṭhapetvā ubho pāde aññamaññasambandhe katvā nisajjā pallaṅkanti āha “samantato ūrubaddhāsana”nti.",
  "tika-s0402t:711_3": "Ūrūnaṃ bandhanavasena nisajjā.",
  "tika-s0402t:711_4": "Pallaṅkaṃ ābhujitvāti ca yathā pallaṅkavasena nisajjā hoti,",
  "tika-s0402t:711_5": "evaṃ ubho pāde ābhuje samiñjite katvāti attho.",
  "tika-s0402t:711_6": "Taṃ pana ubhinnaṃ pādānaṃ tathā sambandhatākaraṇanti āha “bandhitvā”ti.",
  "tika-s0402t:711_7": "Ujuṃ kāyaṃ paṇidhāyāti uparimaṃ sarīraṃ ujukaṃ ṭhapetvā aṭṭhārasa piṭṭhikaṇṭake koṭiyā koṭiṃ paṭipādetvā.",
  "tika-s0402t:711_8": "Evañhi nisinnassa cammamaṃsanhārūni na paṇamanti.",
  "tika-s0402t:711_9": "Athassa yā tesaṃ paṇamanapaccayā khaṇe khaṇe vedanā uppajjeyyuṃ,",
  "tika-s0402t:711_10": "tā na uppajjanti.",
  "tika-s0402t:711_11": "Tāsu anuppajjamānāsu cittaṃ ekaggaṃ hoti,",
  "tika-s0402t:711_12": "kammaṭṭhānaṃ na paripatati,",
  "tika-s0402t:711_13": "vuddhiṃ phātiṃ gacchati.",
  "tika-s0402t:711_14": "Tenāha “aṭṭhārasa piṭṭhikaṇṭake”tiādi.",
  "tika-s0402t:711_15": "Ujuṃ kāyaṃ ṭhapetvāti uparimaṃ kāyaṃ ujukaṃ ṭhapetvā,",
  "tika-s0402t:711_16": "ayameva vā pāṭho.",
  "tika-s0402t:711_17": "Heṭṭhimakāyassa hi anujukaṭṭhapanaṃ nisajjāvacaneneva bodhitanti.",
  "tika-s0402t:711_18": "Ujuṃ kāyanti ettha kāya-",
  "tika-s0402t:711_19": "saddo uparimakāyavisayo.",
  "tika-s0402t:712_0": "Parimukhanti ettha pari-",
  "tika-s0402t:712_1": "saddo abhisaddena samānatthoti āha “kammaṭṭhānābhimukha”nti,",
  "tika-s0402t:712_2": "bahiddhā puthuttārammaṇato nivāretvā kammaṭṭhānaṃyeva purakkhatvāti attho.",
  "tika-s0402t:712_3": "Ettha yathā “vanantaññeva pavisāmī”tiādinā bhāvanānurūpaṃ senāsanaṃ dassitaṃ,",
  "tika-s0402t:712_4": "evaṃ “nisīdāmī”ti iminā alīnānuddhaccapakkhiyo santo iriyāpatho dassito,",
  "tika-s0402t:712_5": "“pallaṅkaṃ ābhujitvā”ti iminā nisajjāya daḷhabhāvo,",
  "tika-s0402t:712_6": "“parimukhaṃ satiṃ upaṭṭhapetvā”ti iminā ārammaṇapariggahūpāyo.",
  "tika-s0402t:712_7": "Pariggahitaniyyānanti sabbathā gahitāsammosaṃ pariccattasammosaṃ satiṃ katvā,",
  "tika-s0402t:712_8": "paramasatinepakkaṃ upaṭṭhapetvāti attho.",
  "tika-s0402t:712_9": "Parīti pariggahaṭṭho “pariṇāyikā”tiādīsu viya.",
  "tika-s0402t:712_10": "Mukhanti niyyānaṭṭho “suññatavimokkha”ntiādīsu viya.",
  "tika-s0402t:712_11": "Paṭipakkhato niggamanaṭṭho hi niyyānaṭṭho.",
  "tika-s0402t:713_0": "Cattāri rūpāvacarajjhānāni dibbabhāvāvahattā dibbavihārā nāma hontīti tadāsannappavattacaṅkamopi tadupacārato",
  "tika-s0402t:713_1": "dibbo nāma hotīti āha “cattāri hi rūpajjhānānī”tiādi.",
  "tika-s0402t:713_2": "Samāpajjitvā caṅkamantassāti idañca caṅkamantassa antarantarā samāpattiṃ samāpajjitvā uṭṭhāyuṭṭhāya caṅkamanaṃ sandhāya vuttaṃ.",
  "tika-s0402t:713_3": "Na hi samāpattiṃ samāpajjitvā avuṭṭhitena sakkā caṅkamituṃ.",
  "tika-s0402t:713_4": "Samāpattito vuṭṭhāya caṅkamantassapi caṅkamoti idaṃ pana samāpattito vuṭṭhahitvā antarantarā samāpajjitvā caṅkamantassa vasena vuttaṃ.",
  "tika-s0402t:713_5": "Dvīsu vihāresūti brahmavihāre,",
  "tika-s0402t:713_6": "ariyavihāre ca.",
  "tika-s0402t:713_7": "Mettājhānādayo hitūpasaṃhārādivasena pavattiyā brahmabhūtā seṭṭhabhūtā vihārāti brahmavihārā.",
  "tika-s0402t:713_8": "Anaññasādhāraṇattā pana ariyānaṃ vihārāti ariyavihārā,",
  "tika-s0402t:713_9": "catassopi phalasamāpattiyo.",
  "tika-s0402t:713_10": "Idha pana arahattaphalasamāpattiyeva āgatā.",
  "tika-s0402t:714_0": "Paccavekkhaṇāya phalasamāpatti kathitā samāpattiṃ samāpajjitvā vuṭṭhitassa paccavekkhaṇāsambhavato.",
  "tika-s0402t:714_1": "Caṅkamādayoti phalasamāpattiṃ samāpannassapi samāpattito vuṭṭhitassapi caṅkamaṭṭhānanisajjādayo.",
  "tika-s0402t:714_2": "Ariyacaṅkamādayo honti na pana paccavekkhantassāti adhippāyo.",
  "tika-s0402t:715_0": "Venāgapurasuttavaṇṇanā niṭṭhitā.",
  "tika-s0402t:716_0": "4. Sarabhasuttavaṇṇanā",
  "tika-s0402t:717_0": "65.",
  "tika-s0402t:717_1": "Catutthe gijjhā ettha santīti gijjhaṃ, kūṭaṃ.",
  "tika-s0402t:717_2": "Taṃ etassāti gijjhakūṭo.",
  "tika-s0402t:717_3": "Gijjho viyāti vā gijjhaṃ, kūṭaṃ.",
  "tika-s0402t:717_4": "Taṃ etassāti gijjhakūṭo, pabbato.",
  "tika-s0402t:717_5": "Tasmiṃ gijjhakūṭe.",
  "tika-s0402t:717_6": "Tenāha “gijjhā vā”tiādi.",
  "tika-s0402t:717_7": "Acirapakkantoti ettha na desantarapakkamanaṃ adhippetaṃ,",
  "tika-s0402t:717_8": "atha kho sāsanapakkamananti dassento “imasmiṃ sāsane pabbajitvā”tiādimāha,",
  "tika-s0402t:717_9": "teneva hi “imassā dhammavinayā”ti vuttaṃ.",
  "tika-s0402t:717_10": "Labbhatīti lābho,",
  "tika-s0402t:717_11": "catunnaṃ paccayānametaṃ adhivacanaṃ.",
  "tika-s0402t:717_12": "Sakkaccaṃ kātabbo dātabboti sakkāro.",
  "tika-s0402t:717_13": "Paccayā eva hi paṇītapaṇītā sundarasundarā abhisaṅkharitvā katā sakkārāti vuccanti.",
  "tika-s0402t:717_14": "Sakkāroti vā sundarakāro,",
  "tika-s0402t:717_15": "parehi attano gāravakiriyā pupphādīhi vā pūjā.",
  "tika-s0402t:717_16": "Lābho ca sakkāro ca lābhasakkārā,",
  "tika-s0402t:717_17": "te naṭṭhā pahīnā etesanti naṭṭhalābhasakkārā.",
  "tika-s0402t:718_0": "Mahālābhasakkāro uppajjīti tadā kira bhagavato mahālābhasakkāro uppajji yathā taṃ cattāro asaṅkheyye pūritadānapāramisañcayassa.",
  "tika-s0402t:718_1": "Sabbadisāsu hi yamakamahāmegho vuṭṭhahitvā mahogho viya sabbapāramiyo “ekasmiṃ attabhāve vipākaṃ dassāmā”ti",
  "tika-s0402t:718_2": "sampiṇḍitā viya lābhasakkāramahoghaṃ nibbattayiṃsu.",
  "tika-s0402t:718_3": "Tato tato annapānayānavatthamālāgandhavilepanādihatthā khattiyabrāhmaṇādayo āgantvā “kahaṃ buddho,",
  "tika-s0402t:718_4": "kahaṃ bhagavā,",
  "tika-s0402t:718_5": "kahaṃ devadevo narāsabho purisasīho”ti bhagavantaṃ pariyesanti,",
  "tika-s0402t:718_6": "sakaṭasatehipi paccaye āharitvā okāsaṃ alabhamānā samantā gāvutappamāṇampi sakaṭadhurena sakaṭadhuraṃ",
  "tika-s0402t:718_7": "āhacca tiṭṭhanti ceva anubandhanti ca andhakavindabrāhmaṇo viya.",
  "tika-s0402t:718_8": "Yathā ca bhagavato,",
  "tika-s0402t:718_9": "evaṃ bhikkhusaṅghassapi.",
  "tika-s0402t:718_10": "Vuttampi cetaṃ –",
  "tika-s0402t:719_0": "“Tena kho pana samayena bhagavā sakkato hoti garukato mānito pūjito apacito lābhī cīvarapiṇḍapātasenāsanagilānapaccayabhesajjaparikkhārānaṃ,",
  "tika-s0402t:719_1": "bhikkhusaṅghopi sakkato hoti…pe…",
  "tika-s0402t:719_2": "parikkhārāna”nti.",
  "tika-s0402t:720_0": "Tathā –",
  "tika-s0402t:721_0": "“Yāvatā kho pana, cunda,",
  "tika-s0402t:721_1": "etarahi saṅgho vā gaṇo vā loke uppanno, nāhaṃ, cunda,",
  "tika-s0402t:721_2": "aññaṃ ekaṃ saṅghampi samanupassāmi evaṃlābhaggayasaggappattaṃ yatharivāyaṃ, cunda,",
  "tika-s0402t:721_3": "bhikkhusaṅgho”ti.",
  "tika-s0402t:722_0": "Svāyaṃ bhagavato ca saṅghassa ca uppanno lābhasakkāro ekato hutvā dvinnaṃ mahānadīnaṃ udakaṃ viya appameyyo ahosi,",
  "tika-s0402t:722_1": "bhagavato pana bhikkhusaṅghassa ca uppanno lābhasakkāro dhammassapi uppannoyeva.",
  "tika-s0402t:722_2": "Dhammadharānañhi kato sakkāro dhammassa kato nāma hoti.",
  "tika-s0402t:722_3": "Tena vuttaṃ “tiṇṇaṃ ratanānaṃ mahālābhasakkāro uppajjī”ti.",
  "tika-s0402t:723_0": "Vuttamatthaṃ pāḷiyā nidassento “yathāhā”tiādimāha.",
  "tika-s0402t:723_1": "Tattha sakkatoti sakkārappatto.",
  "tika-s0402t:723_2": "Yassa hi cattāro paccaye sakkatvā suabhisaṅkhate paṇītapaṇīte upaneti,",
  "tika-s0402t:723_3": "so sakkato.",
  "tika-s0402t:723_4": "Garukatoti garubhāvahetūnaṃ uttamaguṇānaṃ matthakappattiyā anaññasādhāraṇena garukārena sabbadevamanussehi pāsāṇacchattaṃ viya garukato.",
  "tika-s0402t:723_5": "Yasmiñhi garubhāvaṃ paccupaṭṭhapetvā paccaye denti,",
  "tika-s0402t:723_6": "so garukato.",
  "tika-s0402t:723_7": "Mānitoti sammāpaṭipattiyā mānito manena piyāyito.",
  "tika-s0402t:723_8": "Tāya hi viññūnaṃ manāpatā.",
  "tika-s0402t:723_9": "Pūjitoti mānanādipūjāya ceva catupaccayapūjāya ca pūjito.",
  "tika-s0402t:723_10": "Yassa hi sabbametaṃ pūjanañca karonti,",
  "tika-s0402t:723_11": "so pūjito.",
  "tika-s0402t:723_12": "Apacitoti nīcavuttikaraṇena apacito.",
  "tika-s0402t:723_13": "Satthārañhi disvā manussā hatthikkhandhādīhi otaranti,",
  "tika-s0402t:723_14": "maggaṃ denti,",
  "tika-s0402t:723_15": "aṃsakūṭato sāṭakaṃ apanenti.",
  "tika-s0402t:723_16": "Āsanato vuṭṭhahanti,",
  "tika-s0402t:723_17": "vandantīti evaṃ so tehi apacito nāma hoti.",
  "tika-s0402t:724_0": "Avaṇṇaṃ pattharitvāti avaṇṇaṃ tattha tattha saṃkittanavasena pattharitvā.",
  "tika-s0402t:724_1": "Āvaṭṭanimāyanti āvaṭṭetvā gahaṇamāyaṃ.",
  "tika-s0402t:724_2": "Āvaṭṭeti purimākārato nivatteti attano vase vatteti etāyāti āvaṭṭanī, māyā,",
  "tika-s0402t:724_3": "taṃ āvaṭṭanimāyaṃ osāretvā parijappetvāti attho.",
  "tika-s0402t:724_4": "Koṭito paṭṭhāyāti antimakoṭito paṭṭhāya.",
  "tika-s0402t:724_5": "Thaddhakāyena pharusavācāya tiṇṇaṃ ratanānaṃ avaṇṇakathanaṃ anatthāvahattā visasiñcanasadisā hotīti āha “visaṃ siñcitvā”ti.",
  "tika-s0402t:724_6": "Aññātoti āñāto.",
  "tika-s0402t:724_7": "Tenāha “ñāto”tiādi.",
  "tika-s0402t:725_0": "Kāyaṅganti kāyameva aṅgaṃ,",
  "tika-s0402t:725_1": "kāyassa vā aṅgaṃ, sīsādi.",
  "tika-s0402t:725_2": "Vācaṅganti “hotu,",
  "tika-s0402t:725_3": "sādhū”ti evamādivācāya avayavaṃ.",
  "tika-s0402t:725_4": "Ekakenāti asahāyena.",
  "tika-s0402t:725_5": "Imassa panatthassāti “cariyaṃ caraṇakāle”tiādinā vuttassa.",
  "tika-s0402t:725_6": "Yato yato garu dhuranti yasmiṃ yasmiṃ ṭhāne dhuraṃ garu bhārikaṃ hoti,",
  "tika-s0402t:725_7": "aññe balibaddā ukkhipituṃ na sakkonti.",
  "tika-s0402t:725_8": "Yato gambhīravattanīti vattanti etthāti vattanī,",
  "tika-s0402t:725_9": "dummaggassetaṃ nāmaṃ,",
  "tika-s0402t:725_10": "yasmiṃ ṭhāne udakacikkhallamahantatāya vā visamacchinnataṭabhāvena vā maggo gambhīro hotīti attho.",
  "tika-s0402t:725_11": "Tadāssu kaṇhaṃ yuñjentīti assūti nipātamattaṃ,",
  "tika-s0402t:725_12": "tadā kaṇhaṃ yuñjentīti attho.",
  "tika-s0402t:725_13": "Yadā dhurañca garu hoti maggo ca gambhīro,",
  "tika-s0402t:725_14": "tadā aññe balibadde apanetvā kaṇhameva yuñjentīti vuttaṃ hoti.",
  "tika-s0402t:725_15": "Svāssu taṃ vahate dhuranti etthapi assūti nipātamattameva,",
  "tika-s0402t:725_16": "so taṃ dhuraṃ vahatīti attho.",
  "tika-s0402t:726_0": "Gehavetananti gehe nivuṭṭhabhāvahetu dātabbaṃ.",
  "tika-s0402t:726_1": "Kāḷako nāma nāmenāti añjanavaṇṇo kiresa,",
  "tika-s0402t:726_2": "tenassa “kāḷako”ti nāmaṃ akaṃsu.",
  "tika-s0402t:726_3": "Kāḷakaṃ upasaṅkamitvā āhāti kāḷako kira ekadivasaṃ cintesi “mayhaṃ mātā duggatā maṃ puttaṭṭhāne ṭhapetvā dukkhena poseti,",
  "tika-s0402t:726_4": "yaṃnūnāhaṃ bhatiṃ katvā imaṃ duggatabhāvato moceyya”nti.",
  "tika-s0402t:726_5": "So tato paṭṭhāya bhatiṃ upadhārento vicarati.",
  "tika-s0402t:726_6": "Atha tasmiṃ divase gāmagorūpehi saddhiṃ tattha samīpe carati.",
  "tika-s0402t:726_7": "Satthavāhaputtopi gosuttavittako,",
  "tika-s0402t:726_8": "so “atthi nu kho etesaṃ gunnaṃ antare sakaṭāni uttāretuṃ samattho usabhājānīyo”ti upadhārayamāno bodhisattaṃ",
  "tika-s0402t:726_9": "disvā “ayaṃ ājānīyo sakkhissati mayhaṃ sakaṭāni uttāretu”nti aññāsi.",
  "tika-s0402t:726_10": "Tena taṃ upasaṅkamitvā evamāha.",
  "tika-s0402t:726_11": "So aññesaṃ…pe…",
  "tika-s0402t:726_12": "gehameva agamāsīti tadā kira gāmadārakā “kiṃ nāmetaṃ kāḷakassa gale”ti tassa santikaṃ āgacchanti.",
  "tika-s0402t:726_13": "So te anubandhitvā dūratova palāpento mātu santikaṃ gato.",
  "tika-s0402t:726_14": "Taṃ sandhāyetaṃ vuttaṃ.",
  "tika-s0402t:727_0": "Sāyanhasamayanti sāyanhakāle.",
  "tika-s0402t:727_1": "Bhummatthe etaṃ upayogavacanaṃ.",
  "tika-s0402t:727_2": "Na hettha accantasaṃyogo sambhavati.",
  "tika-s0402t:727_3": "Paṭisallānā vuṭṭhitoti ettha tehi tehi saddhivihārikaantevāsikaupāsakaupāsikādisattehi ceva rūpārammaṇādisaṅkhārehi",
  "tika-s0402t:727_4": "ca paṭinivattetvā apasakkitvā nilīyanaṃ vivecanaṃ kāyacittehi tato vivittatāya paṭisallānaṃ kāyaviveko,",
  "tika-s0402t:727_5": "cittaviveko ca.",
  "tika-s0402t:727_6": "Yo tato duvidhavivekato vuṭṭhito bhavaṅgappattiyā sabrahmacārīhi samāgamena ca apeto.",
  "tika-s0402t:727_7": "So paṭisallānā vuṭṭhito nāma hoti.",
  "tika-s0402t:727_8": "Ayaṃ pana yasmā paṭisallānānaṃ uttamato phalasamāpattito vuṭṭhāsi,",
  "tika-s0402t:727_9": "tasmā “phalasamāpattito”ti vuttaṃ.",
  "tika-s0402t:727_10": "Kāyasakkhino bhavissāmāti nāmakāyena desanāsampaṭicchanavasena sakkhibhūtā bhavissāma.",
  "tika-s0402t:727_11": "Nanu ca “paññatte āsane nisīdī”ti idaṃ kasmā vuttaṃ.",
  "tika-s0402t:727_12": "Titthiyā hi bhagavato paṭipakkhā,",
  "tika-s0402t:727_13": "te kasmā tassa āsanaṃ paññāpentīti āha “tathāgato hī”tiādi.",
  "tika-s0402t:728_0": "Viggāhikakathanti viggāhasaṃvattanikaṃ sārambhakathaṃ.",
  "tika-s0402t:728_1": "Āyāceyyāsīti vacībhedaṃ katvā yāceyyāsi.",
  "tika-s0402t:728_2": "Pattheyyāsīti manasā āsīseyyāsi.",
  "tika-s0402t:728_3": "Piheyyāsīti tasseva vevacanaṃ.",
  "tika-s0402t:728_4": "Nittejataṃ āpannoti tejahāniyā nittejabhāvaṃ āpanno,",
  "tika-s0402t:728_5": "nittejabhūtoti attho.",
  "tika-s0402t:728_6": "Tato eva bhikkhuādayopi sammukhā oloketuṃ asamatthatāya pattakkhandho,",
  "tika-s0402t:728_7": "patitakkhandhoti attho.",
  "tika-s0402t:728_8": "Tenāha “onatagīvo”ti.",
  "tika-s0402t:728_9": "Dassitadhammesūti vuttadhammesu.",
  "tika-s0402t:728_10": "Vacanamattameva hi tesaṃ,",
  "tika-s0402t:728_11": "na pana dassanaṃ tādisasseva dhammassa abhāvato.",
  "tika-s0402t:728_12": "Bhagavato eva vā “ime dhammā anabhisambuddhā”ti parassa vacanavasena dassitadhammesu.",
  "tika-s0402t:728_13": "Paṭicarissatīti paṭicchādanavase carissati pavattissati,",
  "tika-s0402t:728_14": "paṭicchādanattho eva vā carati-",
  "tika-s0402t:728_15": "saddo anekatthattā dhātūnanti āha “paṭicchādessatī”ti.",
  "tika-s0402t:728_16": "Aññena vā aññanti pana paṭicchādanākāradassananti āha “aññena vā vacanenā”tiādi.",
  "tika-s0402t:729_0": "Tattha aññaṃ vacananti yaṃ samanuyuñjantena bhagavatā parassa dosavibhāvanaṃ vacanaṃ vuttaṃ,",
  "tika-s0402t:729_1": "taṃ tato aññeneva vacanena paṭicchādeti.",
  "tika-s0402t:729_2": "“Āpattiṃ āpannosī”ti codakena vuttavacanaṃ viya “ko āpanno,",
  "tika-s0402t:729_3": "kiṃ āpanno,",
  "tika-s0402t:729_4": "kismiṃ āpanno,",
  "tika-s0402t:729_5": "kaṃ bhaṇatha,",
  "tika-s0402t:729_6": "kiṃ bhaṇathā”tiādivacanena aññaṃ āgantukakathaṃ āharanto “tvaṃ itthannāmaṃ āpattiṃ āpannosī”ti puṭṭho",
  "tika-s0402t:729_7": "“pāṭaliputtaṃ gatomhī”ti vatvā puna “na tava pāṭaliputtagamanaṃ pucchāma,",
  "tika-s0402t:729_8": "āpattiṃ pucchāmā”ti vutte tato rājagahaṃ gatomhi.",
  "tika-s0402t:729_9": "Rājagahaṃ vā yāhi brāhmaṇagehaṃ vā,",
  "tika-s0402t:729_10": "āpattiṃ āpannosīti.",
  "tika-s0402t:729_11": "“Tattha me sūkaramaṃsaṃ laddha”ntiādīni vadanto viya samanuyuñjakena vuttavacanato aññaṃ āgantukakathaṃ āharanto apanāmessati,",
  "tika-s0402t:729_12": "vikkhepaṃ gamayissati.",
  "tika-s0402t:729_13": "Appatītā honti tena atuṭṭhā asomanassikāti apaccayo,",
  "tika-s0402t:729_14": "domanassetaṃ adhivacanaṃ.",
  "tika-s0402t:729_15": "Neva attano,",
  "tika-s0402t:729_16": "na paresaṃ hitaṃ abhirādhayatīti anabhiraddhi,",
  "tika-s0402t:729_17": "domanassameva.",
  "tika-s0402t:729_18": "Tenevāha “apaccayena domanassaṃ vutta”nti.",
  "tika-s0402t:730_0": "Yassa kho pana te atthāya dhammo desitoti ettha dhamma-",
  "tika-s0402t:730_1": "saddena catusaccadhammo vuttoti āha “yassa maggassa vā phalassa vā atthāyā”ti.",
  "tika-s0402t:730_2": "Catusaccadhammo hi maggaphalādhigamatthāya desīyati.",
  "tika-s0402t:730_3": "Na niggacchatīti na pavatteti.",
  "tika-s0402t:730_4": "Nanti naṃ dhammaṃ.",
  "tika-s0402t:730_5": "Idāni “yassa kho pana te atthāya dhammo desito”ti ettha dhamma-",
  "tika-s0402t:730_6": "saddena paṭipattidhammo dassito,",
  "tika-s0402t:730_7": "na pana catusaccadhammoti adhippāyena atthavikappaṃ dassento “atha vā”tiādimāha.",
  "tika-s0402t:730_8": "Pañca dhammāti gambhīrañāṇacariyabhūtānaṃ khandhādīnaṃ uggahasavanadhāraṇaparicayayonisomanasikāre sandhāyāha.",
  "tika-s0402t:730_9": "Takkarassa sammā dukkhakkhayāyāti ettha sammāsaddo ubhayatthāpi yojetabbo “sammā takkarassa sammā dukkhakkhayāyā”ti.",
  "tika-s0402t:730_10": "Yo hi sammā dhammaṃ paṭipajjati,",
  "tika-s0402t:730_11": "tasseva sammā dukkhakkhayo hotīti.",
  "tika-s0402t:730_12": "Yo pana vuttanayena takkaro,",
  "tika-s0402t:730_13": "tassa niyyānaṃ atthato dhammasseva niyyānanti tappaṭikkhepena “so dhammo…pe…",
  "tika-s0402t:730_14": "na niyyāti na niggacchatī”ti āha.",
  "tika-s0402t:731_0": "Yadi tiracchānasīhassa nādo sabbatiracchānaekaccamanussāmanussanādato seṭṭhattā seṭṭhanādo,",
  "tika-s0402t:731_1": "kimaṅgaṃ pana tathāgatasīhassa nādoti āha “sīhanādanti seṭṭhanāda”nti.",
  "tika-s0402t:731_2": "Yadi vā tiracchānasīhanādassa seṭṭhanādatā nibbhayatāya appaṭisattutāya icchitā,",
  "tika-s0402t:731_3": "tathāgatasīhanādasseva ayamattho sātisayoti āha “abhītanādaṃ appaṭināda”nti.",
  "tika-s0402t:731_4": "“Aṭṭhānametaṃ anavakāso”tiādinā hi yo attho vutto,",
  "tika-s0402t:731_5": "tassa bhūtatāya ayaṃ nādo seṭṭhanādo nāma hoti uttamanādo.",
  "tika-s0402t:731_6": "Bhūtattho hi uttamatthoti.",
  "tika-s0402t:731_7": "Imamatthaṃ pana vadantassa bhagavato aññato bhayaṃ vā āsaṅkā vā natthīti abhītanādo nāma hoti.",
  "tika-s0402t:731_8": "Abhūtañhi vadato kutoci bhayaṃ vā āsaṅkā vā siyā,",
  "tika-s0402t:731_9": "evaṃ pana vadantaṃ bhagavantaṃ koci uṭṭhahitvā paṭibāhituṃ samattho nāma natthīti ayaṃ nādo appaṭinādo nāma hoti.",
  "tika-s0402t:732_0": "Samantato niggaṇhanavasena todanaṃ vijjhanaṃ sannitodakaṃ,",
  "tika-s0402t:732_1": "sammā vā nitudanti pīḷenti etenāti sannitodakaṃ.",
  "tika-s0402t:732_2": "Vācāyāti ca paccatte karaṇavacanaṃ.",
  "tika-s0402t:732_3": "Tenāha “vacanapatodenā”ti.",
  "tika-s0402t:732_4": "Sañjambharimakaṃsūti samantato sambharitaṃ akaṃsu,",
  "tika-s0402t:732_5": "sabbe paribbājakā vācātodanehi tudiṃsūti attho.",
  "tika-s0402t:732_6": "Tenāha “sambharitaṃ…pe…",
  "tika-s0402t:732_7": "vijjhiṃsū”ti.",
  "tika-s0402t:732_8": "Siṅgālakaṃyevāti siṅgālameva,",
  "tika-s0402t:732_9": "“segālakaṃyevā”tipi pāṭho.",
  "tika-s0402t:732_10": "Tassevāti siṅgālaravasseva.",
  "tika-s0402t:732_11": "Atha vā bheraṇḍakaṃyevāti bhedaṇḍasakuṇisadisaṃyevāti attho.",
  "tika-s0402t:732_12": "Bhedaṇḍaṃ nāma eko pakkhī dvimukho,",
  "tika-s0402t:732_13": "tassa kira saddo ativiya virūpo amanāpo.",
  "tika-s0402t:732_14": "Tenāha “apica bhinnassaraṃ amanāpasaddaṃ nadatī”ti.",
  "tika-s0402t:732_15": "Sesamettha uttānameva.",
  "tika-s0402t:733_0": "Sarabhasuttavaṇṇanā niṭṭhitā.",
  "tika-s0402t:734_0": "5. Kesamuttisuttavaṇṇanā",
  "tika-s0402t:735_0": "66.",
  "tika-s0402t:735_1": "Pañcame kesamuttaṃ nivāso etesanti kesamuttiyāti āha “kesamuttanigamavāsino”ti.",
  "tika-s0402t:735_2": "Aṭṭhavidhapānakānīti ambapānādiaṭṭhavidhāni pānāni.",
  "tika-s0402t:736_0": "“Mā anussavenā”tiādīsu pana eko daharakālato paṭṭhāya evaṃ anussavo atthi,",
  "tika-s0402t:736_1": "evaṃ cirakālakatāya anussutiyā labbhamānaṃ kathamidaṃ aññathā siyā,",
  "tika-s0402t:736_2": "tasmā bhūtametanti anussavena gaṇhāti,",
  "tika-s0402t:736_3": "tathā gahaṇaṃ paṭikkhipanto “mā anussavenā”ti āha.",
  "tika-s0402t:736_4": "Anu anu savanaṃ anussavo.",
  "tika-s0402t:736_5": "Aparo “amhākaṃ pitupitāmahādivuddhānaṃ upadesaparamparāya idamābhataṃ,",
  "tika-s0402t:736_6": "evaṃ paramparābhatakathaṃ nāma na aññathā siyā,",
  "tika-s0402t:736_7": "tasmā bhūtameta”nti gaṇhāti,",
  "tika-s0402t:736_8": "taṃ paṭikkhipanto “mā paramparāyā”ti āha.",
  "tika-s0402t:736_9": "Eko kenaci kismiñci vuttamatte “evaṃ kira eta”nti gaṇhāti,",
  "tika-s0402t:736_10": "taṃ nisedhento “mā itikirāyā”ti āha.",
  "tika-s0402t:736_11": "Piṭakaṃ gantho sampadīyati etassāti piṭakasampadānaṃ,",
  "tika-s0402t:736_12": "ganthassa uggaṇhanako.",
  "tika-s0402t:736_13": "Tena piṭakauggaṇhanakabhāvena ekacco tādisaṃ ganthaṃ paguṇaṃ katvā tena taṃ samentaṃ sameti,",
  "tika-s0402t:736_14": "tasmā “bhūtameta”nti gaṇhāti,",
  "tika-s0402t:736_15": "taṃ sandhāyesa paṭikkhepo “mā piṭakasampadānenā”ti,",
  "tika-s0402t:736_16": "attano uggahaganthasampattiyā mā gaṇhitthāti vuttaṃ hoti.",
  "tika-s0402t:736_17": "Sametanti saṃgataṃ.",
  "tika-s0402t:737_0": "Koci kañci vitakkento “evameva tena bhavitabba”nti kevalaṃ attano saṅkappavasena “bhūtamida”nti gaṇhāti,",
  "tika-s0402t:737_1": "taṃ sandhāyetaṃ vuttaṃ “mā takkahetū”ti.",
  "tika-s0402t:737_2": "Añño “imāya yuttiyā bhūtamida”nti kevalaṃ anumānato nayaggāhena gaṇhāti,",
  "tika-s0402t:737_3": "taṃ paṭikkhipanto “mā nayahetū”ti āha.",
  "tika-s0402t:737_4": "Kassaci “evametaṃ siyā”ti parikappentassa ekaṃ kāraṇaṃ upaṭṭhāti,",
  "tika-s0402t:737_5": "so “attheta”nti attano parikappitākārena gaṇhāti,",
  "tika-s0402t:737_6": "taṃ paṭisedhento “mā ākāraparivitakkenā”ti āha.",
  "tika-s0402t:737_7": "Aparassa cintayato yathāparikappitaṃ kañci atthaṃ “evametaṃ na aññathā”ti abhinivisantassa ekā diṭṭhi uppajjati.",
  "tika-s0402t:737_8": "Yā yassa taṃ kāraṇaṃ nijjhāyantassa paccakkhaṃ viya nirūpetvā cintentassa khamati.",
  "tika-s0402t:737_9": "So “attheta”nti diṭṭhinijjhānakkhantiyā gaṇhāti,",
  "tika-s0402t:737_10": "taṃ sandhāyāha “mā diṭṭhinijjhānakkhantiyā”ti.",
  "tika-s0402t:738_0": "Akusalaverassāti pāṇātipātādipañcavidhaṃ veraṃ sandhāya vadati.",
  "tika-s0402t:738_1": "Kodho nāma cetaso dukkhanti āha “kodhacittassa abhāvenā”ti.",
  "tika-s0402t:738_2": "Kilesassāti cittaṃ vibādhentassa upatāpentassa uddhaccakukkuccādikilesassa.",
  "tika-s0402t:738_3": "Sesamettha uttānameva.",
  "tika-s0402t:739_0": "Kesamuttisuttavaṇṇanā niṭṭhitā.",
  "tika-s0402t:740_0": "6. Sāḷhasuttavaṇṇanā",
  "tika-s0402t:741_0": "67.",
  "tika-s0402t:741_1": "Chaṭṭhe pāto asitabbabhojanaṃ pātarāsaṃ,",
  "tika-s0402t:741_2": "bhuttaṃ pātarāsaṃ etesanti bhuttapātarāsā.",
  "tika-s0402t:741_3": "Dāsā nāma antojātā vā dhanakkītā vā karamarānītā vā sayaṃ vā dāsabyaṃ upagatā.",
  "tika-s0402t:741_4": "Bhattavetanabhatā kammakārā nāma.",
  "tika-s0402t:742_0": "Nicchātoti ettha chātaṃ vuccati taṇhā jighacchāhetutāya,",
  "tika-s0402t:742_1": "sā assa natthīti nicchāto.",
  "tika-s0402t:742_2": "Tenāha “nittaṇho”ti.",
  "tika-s0402t:742_3": "Abbhantare santāpakarānaṃ kilesānanti attano santāne darathapariḷāhajananena santāpanakilesānaṃ.",
  "tika-s0402t:742_4": "Antotāpanakilesānaṃ abhāvā sīto sītalo bhūto jātoti sītibhūto.",
  "tika-s0402t:742_5": "Tenāha “sītalībhūto”ti.",
  "tika-s0402t:742_6": "Maggaphalanibbānasukhāni vā paṭisaṃvedetīti sukhappaṭisaṃvedī.",
  "tika-s0402t:742_7": "Sesaṃ suviññeyyameva.",
  "tika-s0402t:743_0": "Sāḷhasuttavaṇṇanā niṭṭhitā.",
  "tika-s0402t:744_0": "7. Kathāvatthusuttavaṇṇanā",
  "tika-s0402t:745_0": "68.",
  "tika-s0402t:745_1": "Sattame kathāvatthūnīti kathāya pavattiṭṭhānāni.",
  "tika-s0402t:745_2": "Yasmā tehi vinā kathā na pavattati,",
  "tika-s0402t:745_3": "tasmā “kathākāraṇānī”ti vuttaṃ.",
  "tika-s0402t:745_4": "Atati satati satataṃ gacchati pavattatīti addhā,",
  "tika-s0402t:745_5": "kāloti āha “atītamaddhānaṃ nāma kālopi vattatī”ti.",
  "tika-s0402t:745_6": "Dhammappavattimattatāya hi paramatthato avijjamānopi kālo tasseva dhammassa pavattiavatthāvisesaṃ upādāya teneva vohārena atītotiādinā voharīyati,",
  "tika-s0402t:745_7": "atītādibhedo ca nāmāyaṃ nippariyāyato dhammānaṃyeva hoti,",
  "tika-s0402t:745_8": "na kālassāti āha “khandhāpi vattantī”ti.",
  "tika-s0402t:745_9": "Yathāvuttamatthaṃ itaresu dvīsu atidisati “anāgatapaccuppannesupi eseva nayo”ti.",
  "tika-s0402t:745_10": "Atītamaddhānantiādīsu ca dve pariyāyā suttantapariyāyo,",
  "tika-s0402t:745_11": "abhidhammapariyāyo ca.",
  "tika-s0402t:745_12": "Suttantapariyāyena paṭisandhito pubbe atīto addhā nāma,",
  "tika-s0402t:745_13": "cutito pacchā anāgato addhā nāma,",
  "tika-s0402t:745_14": "saha cutipaṭisandhīti tadantaraṃ paccuppanno addhā nāma.",
  "tika-s0402t:745_15": "Abhidhammapariyāyena tīsu khaṇesu uppādato pubbe atīto addhā nāma,",
  "tika-s0402t:745_16": "uppādato uddhaṃ anāgato addhā nāma,",
  "tika-s0402t:745_17": "khaṇattayaṃ paccuppanno addhā nāma.",
  "tika-s0402t:745_18": "Tatthāyaṃ suttantadesanāti suttantapariyāyeneva atītādivisayaṃ kathaṃ dassento “atīte kassapo nāmā”tiādimāha.",
  "tika-s0402t:746_0": "Ekaṃseneva byākātabbo vissajjetabboti ekaṃsabyākaraṇīyo.",
  "tika-s0402t:746_1": "“Cakkhu anicca”nti pañhe uttarapadāvadhāraṇaṃ sandhāya “ekaṃseneva byākātabba”nti vuttaṃ niccatāya lesassapi tattha abhāvato,",
  "tika-s0402t:746_2": "purimapadāvadhāraṇe pana vibhajjabyākaraṇīyatāya.",
  "tika-s0402t:746_3": "Tenāha “aniccaṃ nāma cakkhūti puṭṭhena panā”tiādi.",
  "tika-s0402t:746_4": "Cakkhusote visesatthasāmaññatthānaṃ asādhāraṇabhāvato dvinnaṃ tesaṃ sadisacodanā paṭicchannamukheneva",
  "tika-s0402t:746_5": "byākaraṇīyā paṭikkhepavasena anuññātavasena ca vissajjitabbatoti āha “yathā cakkhu,",
  "tika-s0402t:746_6": "tathā sotaṃ…pe…",
  "tika-s0402t:746_7": "ayaṃ paṭipucchābyākaraṇīyo pañho”ti.",
  "tika-s0402t:746_8": "Taṃ jīvaṃ taṃ sarīranti jīvasarīrānaṃ anaññatāpañhe yassa yena anaññatā coditā,",
  "tika-s0402t:746_9": "so eva paramatthato nupalabbhatīti ca jhānattayassa metteyyatākittanasadisoti abyākātabbatāya ṭhapanīyo vutto.",
  "tika-s0402t:746_10": "Evarūpo hi pañho tidhā avissajjanīyattā byākaraṇaṃ akatvā ṭhapetabbo.",
  "tika-s0402t:747_0": "Tiṭṭhati ettha phalaṃ tadāyattavuttitāyāti ṭhānaṃ,",
  "tika-s0402t:747_1": "kāraṇanti āha “kāraṇākāraṇe”ti.",
  "tika-s0402t:747_2": "Yuttena kāraṇenāti anurūpena kāraṇena.",
  "tika-s0402t:747_3": "Pahotīti niggaṇhituṃ samattho hoti.",
  "tika-s0402t:747_4": "Sassatavādibhāvameva dīpetīti attanā gahite ucchedavāde dosaṃ disvā attanopi sassatavādibhāvameva dīpeti.",
  "tika-s0402t:747_5": "Puggalavādimhīti iminā vacchakuttiyavādiṃ dasseti.",
  "tika-s0402t:747_6": "Pañhaṃ pucchantehi paṭipajjitabbā paṭipadā pañhapucchanakānaṃ vattaṃ.",
  "tika-s0402t:748_0": "Paṭicaratīti paṭicchādanavasena carati pavattati.",
  "tika-s0402t:748_1": "Paṭicchādanattho eva vā caratisaddo anekatthattā dhātūnanti āha “paṭicchādetī”ti.",
  "tika-s0402t:748_2": "Aññenaññanti pana paṭicchādanākāradassananti āha “aññena vacanenā”tiādi.",
  "tika-s0402t:748_3": "Tattha aññena vacanenāti yaṃ codakena cuditakassa dosavibhāvanaṃ vacanaṃ vuttaṃ,",
  "tika-s0402t:748_4": "taṃ tato aññena vacanena paṭicchādeti.",
  "tika-s0402t:748_5": "Yo hi “āpattiṃ āpannosī”ti vutte “ko āpanno,",
  "tika-s0402t:748_6": "kiṃ āpanno,",
  "tika-s0402t:748_7": "kismiṃ āpanno,",
  "tika-s0402t:748_8": "kaṃ bhaṇatha,",
  "tika-s0402t:748_9": "kiṃ bhaṇathā”ti vadati.",
  "tika-s0402t:748_10": "“Evarūpaṃ kiñci tayā diṭṭha”nti vutte “na suṇāmī”ti sotaṃ vā upaneti,",
  "tika-s0402t:748_11": "ayaṃ aññenaññaṃ paṭicarati nāma.",
  "tika-s0402t:748_12": "“Ko āpanno”tiādinā hi codanaṃ avissajjetvāva vikkhepāpajjanaṃ aññenaññaṃ paṭicaraṇaṃ,",
  "tika-s0402t:748_13": "bahiddhā kathāpanāmanaṃ vissajjetvāti ayametesaṃ viseso.",
  "tika-s0402t:748_14": "Tenevāha “āgantukakathaṃ otārento”tiādi.",
  "tika-s0402t:748_15": "Tattha apanāmetīti vikkhepeti.",
  "tika-s0402t:748_16": "Tatrāti tasmiṃ bahiddhākathāya apanāmane.",
  "tika-s0402t:749_0": "Upanisīdati phalaṃ etthāti kāraṇaṃ upanisā,",
  "tika-s0402t:749_1": "upecca nissayatīti vā upanisā,",
  "tika-s0402t:749_2": "saha upanisāyāti saupanisoti āha “saupanissayo sapaccayo”ti.",
  "tika-s0402t:750_0": "Ohitasototi anaññavihitattā dhammassavanāya apanāmitasoto.",
  "tika-s0402t:750_1": "Tato eva tadatthaṃ ṭhapitasoto.",
  "tika-s0402t:750_2": "Kusaladhammanti ariyamaggo adhippetoti āha “ariyamagga”nti.",
  "tika-s0402t:751_0": "Kathāvatthusuttavaṇṇanā niṭṭhitā.",
  "tika-s0402t:752_0": "8. Aññatitthiyasuttavaṇṇanā",
  "tika-s0402t:753_0": "69.",
  "tika-s0402t:753_1": "Aṭṭhame bhagavā mūlaṃ kāraṇaṃ etesaṃ yāthāvato adhigamāyāti bhagavaṃmūlakā.",
  "tika-s0402t:753_2": "Tenāha “bhagavantañhi nissāya mayaṃ ime dhamme ājānāma paṭivijjhāmā”ti.",
  "tika-s0402t:753_3": "Amhākaṃ dhammāti tehi attanā adhigantabbatāya vuttaṃ.",
  "tika-s0402t:753_4": "Sevitabbāsevitabbānañhi yāthāvato adhigamaññāṇāni adhigacchanakasambandhīni,",
  "tika-s0402t:753_5": "tāni ca sammāsambuddhamūlakāni anaññavisayattā.",
  "tika-s0402t:753_6": "Tenāha “pubbe kassapasammāsambuddhenā”tiādi.",
  "tika-s0402t:753_7": "Ime dhammāti ime ñāṇadhammā.",
  "tika-s0402t:753_8": "Ājānāmāti abhimukhaṃ paccakkhato jānāma.",
  "tika-s0402t:753_9": "Paṭivijjhāmāti tasseva vevacanaṃ,",
  "tika-s0402t:753_10": "adhigacchāmāti attho.",
  "tika-s0402t:753_11": "Bhagavā netā etesanti bhagavaṃnettikā.",
  "tika-s0402t:753_12": "Netāti sevitabbadhamme veneyyasantānaṃ pāpetā.",
  "tika-s0402t:753_13": "Vinetāti asevitabbadhamme veneyyasantānato apanetā.",
  "tika-s0402t:753_14": "Tadaṅgavinayādivasena vā vinetā.",
  "tika-s0402t:753_15": "Atha vā yathā alamariyañāṇadassanaviseso hoti,",
  "tika-s0402t:753_16": "evaṃ visesato netā.",
  "tika-s0402t:753_17": "Anunetāti “ime dhammā sevitabbā,",
  "tika-s0402t:753_18": "ime na sevitabbā”ti ubhayasampāpanāpanayanatthaṃ paññāpetā.",
  "tika-s0402t:753_19": "Tenāha “yathāsabhāvato”tiādi.",
  "tika-s0402t:754_0": "Paṭisaranti etthāti paṭisaraṇaṃ,",
  "tika-s0402t:754_1": "bhagavā paṭisaraṇaṃ etesanti bhagavaṃpaṭisaraṇā.",
  "tika-s0402t:754_2": "Āpāthaṃ upagacchantā hi bhagavā paṭisaraṇaṃ samosaraṇaṭṭhānaṃ.",
  "tika-s0402t:754_3": "Tenāha “catubhūmakadhammā”tiādi.",
  "tika-s0402t:754_4": "Paṭisarati sabhāvasampaṭivedhavasena paccekaṃ upagacchatīti vā paṭisaraṇaṃ,",
  "tika-s0402t:754_5": "bhagavā paṭisaraṇaṃ etesanti bhagavaṃpaṭisaraṇā.",
  "tika-s0402t:754_6": "Paṭisarati paṭivijjhatīti vā paṭisaraṇaṃ,",
  "tika-s0402t:754_7": "tasmā paṭivijjhanavasena bhagavā paṭisaraṇaṃ etesanti bhagavaṃpaṭisaraṇā.",
  "tika-s0402t:754_8": "Tenāha “apicā”tiādi.",
  "tika-s0402t:754_9": "Paṭivedhavasenāti paṭivijjhitabbatāvasena.",
  "tika-s0402t:754_10": "Asatipi mukhe atthato evaṃ vadanto viya hotīti āha “phasso āgacchati ahaṃ bhagavā kinnāmo”ti.",
  "tika-s0402t:754_11": "Phasso ñāṇassa āpāthaṃ āgacchantoyeva hi attano “ahaṃ kinnāmo”ti nāmaṃ pucchanto viya,",
  "tika-s0402t:754_12": "bhagavā cassa nāmaṃ karonto viya hoti.",
  "tika-s0402t:755_0": "Paṭibhātūti ettha paṭisaddāpekkhāya “bhagavanta”nti upayogavacanaṃ,",
  "tika-s0402t:755_1": "attho pana sāmivacanavaseneva veditabboti dassento āha “bhagavato”ti.",
  "tika-s0402t:755_2": "Paṭibhātūti ca bhāgo hotu.",
  "tika-s0402t:755_3": "Bhagavato hi esa bhāgo,",
  "tika-s0402t:755_4": "yadidaṃ dhammassa desanā,",
  "tika-s0402t:755_5": "amhākaṃ pana bhāgo savananti adhippāyo.",
  "tika-s0402t:755_6": "Evañhi saddalakkhaṇena sameti.",
  "tika-s0402t:755_7": "Keci pana paṭibhātūti padassa dissatūti atthaṃ vadanti,",
  "tika-s0402t:755_8": "ñāṇena dissatu,",
  "tika-s0402t:755_9": "desīyatūti vā attho.",
  "tika-s0402t:755_10": "Upaṭṭhātūti ñāṇassa paccupatiṭṭhatu.",
  "tika-s0402t:755_11": "Pāḷiyaṃ ko adhippayāsoti ettha ko adhikappayogoti attho.",
  "tika-s0402t:756_0": "Lokavajjavasenāti lokiyajanehi pakatiyā garahitabbavajjavasena.",
  "tika-s0402t:756_1": "Vipākavajjavasenāti vipākassa apāyasaṃvattanikavajjavasena.",
  "tika-s0402t:756_2": "Kathantiādinā ubhayavajjavasenapi appasāvajjatāya visayaṃ dasseti.",
  "tika-s0402t:756_3": "Sesamettha suviññeyyameva.",
  "tika-s0402t:757_0": "Aññatitthiyasuttavaṇṇanā niṭṭhitā.",
  "tika-s0402t:758_0": "9. Akusalamūlasuttavaṇṇanā",
  "tika-s0402t:759_0": "70.",
  "tika-s0402t:759_1": "Navame lubbhatīti lobho.",
  "tika-s0402t:759_2": "Dussatīti doso.",
  "tika-s0402t:759_3": "Muyhatīti moho.",
  "tika-s0402t:759_4": "Lobhādīni panetāni asahajātānaṃ pāṇātipātādīnaṃ kesañci akusalānaṃ upanissayapaccayaṭṭhena,",
  "tika-s0402t:759_5": "sahajātānaṃ adinnādānādīnaṃ kesañci sampayuttā hutvā uppādakaṭṭhena,",
  "tika-s0402t:759_6": "sayañca akusalānīti sāvajjadukkhavipākaṭṭhenāti āha “akusalānaṃ mūlāni,",
  "tika-s0402t:759_7": "akusalāni ca tāni mūlānī”ti.",
  "tika-s0402t:759_8": "Vuttampi cetaṃ “ratto kho, āvuso,",
  "tika-s0402t:759_9": "rāgena abhibhūto pariyādinnacitto pāṇampi hanatī”tiādi.",
  "tika-s0402t:759_10": "Yadapīti liṅgavipallāsena vuttanti āha “yopi,",
  "tika-s0402t:759_11": "bhikkhave, lobho”ti.",
  "tika-s0402t:759_12": "Tadapīti etthāpi eseva nayoti āha “sopi akusalamūla”nti.",
  "tika-s0402t:759_13": "Vināpi liṅgavipallāsena atthayojanaṃ dassento “akusalamūlaṃ vā”tiādimāha.",
  "tika-s0402t:759_14": "Sabbatthāti “yadapi,",
  "tika-s0402t:759_15": "bhikkhave, doso,",
  "tika-s0402t:759_16": "tadapi akusalamūla”ntiādīsu.",
  "tika-s0402t:759_17": "Abhisaṅkharotīti ettha āyūhatīti atthaṃ vatvā tañca āyūhanaṃ paccayasamavāyasiddhito sampiṇḍanaṃ rāsikaraṇaṃ",
  "tika-s0402t:759_18": "viya hotīti āha “sampiṇḍeti rāsiṃ karotī”ti.",
  "tika-s0402t:760_0": "Pāḷiyaṃ “vadhenā”tiādīsu vadhenāti māraṇena vā pothanena vā.",
  "tika-s0402t:760_1": "Vadhasaddo hi hiṃsanattho viheṭhanattho ca hoti.",
  "tika-s0402t:760_2": "Bandhanenāti addubandhanādinā.",
  "tika-s0402t:760_3": "Jāniyāti dhanajāniyā,",
  "tika-s0402t:760_4": "“sataṃ gaṇhatha,",
  "tika-s0402t:760_5": "sahassaṃ gaṇhathā”ti evaṃ pavattitadaṇḍenāti attho.",
  "tika-s0402t:760_6": "Garahāyāti pañcasikhamuṇḍakakaraṇaṃ,",
  "tika-s0402t:760_7": "gomayasiñcanaṃ,",
  "tika-s0402t:760_8": "gīvāya kuraṇḍakabandhananti evamādīni katvā garahapāpanena.",
  "tika-s0402t:760_9": "Tattha pañcasikhamuṇḍakakaraṇaṃ nāma kākapakkhakaraṇaṃ.",
  "tika-s0402t:760_10": "Gomayasiñcanaṃ sīsena kaṇodakāvasecanaṃ.",
  "tika-s0402t:760_11": "Kuraṇḍakabandhanaṃ gaddulabandhanaṃ.",
  "tika-s0402t:761_0": "Kālasmiṃ na vadatīti yuttakāle na vadati,",
  "tika-s0402t:761_1": "vattabbakālassa pubbe vā pacchā vā ayuttakāle vattā hoti.",
  "tika-s0402t:761_2": "Abhūtavādīti yaṃ natthi,",
  "tika-s0402t:761_3": "tassa vattā.",
  "tika-s0402t:761_4": "Tenāha “bhūtaṃ na vadatī”ti.",
  "tika-s0402t:761_5": "Atthaṃ na vadatīti kāraṇaṃ na vadati,",
  "tika-s0402t:761_6": "akāraṇanissitaṃ nipphalaṃ vattā hoti.",
  "tika-s0402t:761_7": "Dhammaṃ na vadatīti sabhāvaṃ na vadati,",
  "tika-s0402t:761_8": "asabhāvaṃ vattā ayathāvādīti attho.",
  "tika-s0402t:761_9": "Vinayaṃ na vadatīti saṃvaravinayaṃ na vadati,",
  "tika-s0402t:761_10": "na saṃvaravinayappaṭisaṃyuttassa vattā hoti,",
  "tika-s0402t:761_11": "attano suṇantassa ca na saṃvaravinayāvahassa vattāti attho.",
  "tika-s0402t:762_0": "Atacchanti abhūtatthaṃ.",
  "tika-s0402t:762_1": "Tenāha “itaraṃ tasseva vevacana”nti.",
  "tika-s0402t:762_2": "Atha vā abhūtanti asantaṃ avijjamānaṃ.",
  "tika-s0402t:762_3": "Atacchanti atathākāraṃ.",
  "tika-s0402t:763_0": "Puññakammato eti uppajjatīti ayo, vaḍḍhi.",
  "tika-s0402t:763_1": "Tappaṭikkhepena anayo,",
  "tika-s0402t:763_2": "avaḍḍhīti āha “anayaṃ āpajjatīti avaḍḍhiṃ āpajjatī”ti.",
  "tika-s0402t:763_3": "Māluvāsipāṭikā nāma dīghasaṇṭhānaṃ māluvāpakkaṃ,",
  "tika-s0402t:763_4": "māluvāphalapoṭṭhalikāti attho.",
  "tika-s0402t:763_5": "Phalitāyāti ātapena sussitvā bhinnāya.",
  "tika-s0402t:763_6": "Vaṭarukkhādīnaṃ mūleti vaṭarukkhādīnaṃ samīpe.",
  "tika-s0402t:763_7": "Sakabhāvena saṇṭhātuṃ na sakkontīti kasmā na sakkonti?",
  "tika-s0402t:763_8": "Bhavanavināsabhayā.",
  "tika-s0402t:763_9": "Rukkhamūle patitamāluvābījato hi latā uppajjitvā rukkhaṃ abhiruhati.",
  "tika-s0402t:763_10": "Sā mahāpattā ceva bahupattā ca mahākolirapattasaṇṭhānehi tato ca mahantatarehi sākhāviṭapantarehi pattehi samannāgatā.",
  "tika-s0402t:763_11": "Atha naṃ rukkhaṃ mūlato paṭṭhāya vinandhamānā sabbaviṭapāni sañchādetvā mahantaṃ bhāraṃ janetvā tiṭṭhati,",
  "tika-s0402t:763_12": "sā vāte vāyante deve vā vassante oghanaheṭṭhāgatā olambanahetubhūtaṃ ghanabhāvaṃ janetvā tassa rukkhassa sabbasākhaṃ bhijjati,",
  "tika-s0402t:763_13": "bhūmiyaṃ nipāteti.",
  "tika-s0402t:763_14": "Tato tasmiṃ rukkhe patiṭṭhitavimānaṃ bhijjati vinassati.",
  "tika-s0402t:763_15": "Iti tā devatāyo bhavanavināsabhayā sakabhāvena saṇṭhātuṃ na sakkonti.",
  "tika-s0402t:763_16": "Ettha ca yaṃ sākhaṭṭhakavimānaṃ hoti,",
  "tika-s0402t:763_17": "taṃ sākhāsu bhijjamānāsu tattha tattheva bhijjitvā sabbasākhāsu bhinnāsu sabbaṃ bhijjati,",
  "tika-s0402t:763_18": "rukkhaṭṭhakavimānaṃ pana yāva rukkhassa mūlamattampi tiṭṭhati,",
  "tika-s0402t:763_19": "tāva na nassatīti veditabbaṃ.",
  "tika-s0402t:763_20": "Tattha tattha palujjitvāti tattha tattha bhijjitvā.",
  "tika-s0402t:763_21": "Sesamettha suviññeyyameva.",
  "tika-s0402t:764_0": "Akusalamūlasuttavaṇṇanā niṭṭhitā.",
  "tika-s0402t:765_0": "10. Uposathasuttavaṇṇanā",
  "tika-s0402t:766_0": "71.",
  "tika-s0402t:766_1": "Dasame tadahūti ettha tasmiṃ ahanīti atthoti āha “tasmiṃ ahu uposathe”ti.",
  "tika-s0402t:766_2": "Upavasanti etthāti uposatho,",
  "tika-s0402t:766_3": "uposathadivaso.",
  "tika-s0402t:766_4": "Upavasantīti ca sīlena vā anasanena vā khīrasāyanādividhinā vā upetā hutvā vasantīti attho.",
  "tika-s0402t:766_5": "Uposathadivase hi sāsanikā sīlena,",
  "tika-s0402t:766_6": "bāhirakā sabbaso āhārassa abhuñjanena khīrasāyanamadhusāyanādividhinā vā upetā hutvā viharanti.",
  "tika-s0402t:766_7": "So panesa uposathadivaso aṭṭhamicātuddasipannarasibhedena tividho,",
  "tika-s0402t:766_8": "tasmā sesadvayanivāraṇatthaṃ “pannarasikauposathadivase”ti vuttaṃ.",
  "tika-s0402t:766_9": "Vavassaggattheti vacasāyatthe.",
  "tika-s0402t:766_10": "Divasaddo divāsaddo viya divasapariyāyo,",
  "tika-s0402t:766_11": "tassa visesanabhāvena vuccamāno divāsaddo savisesena dīpetīti āha “divasassa divā,",
  "tika-s0402t:766_12": "majjhanhike kāleti attho”ti.",
  "tika-s0402t:766_13": "Paṭicchāpetvāti sampaṭicchanaṃ kāretvā.",
  "tika-s0402t:766_14": "Vipākaphalenāti sadisaphalena.",
  "tika-s0402t:766_15": "Na mahapphalo hoti manoduccaritadussīlyena upakkiliṭṭhabhāvato.",
  "tika-s0402t:766_16": "Vipākānisaṃsenāti udrayaphalena.",
  "tika-s0402t:766_17": "Vipākobhāsenāti paṭipakkhavigamajanitena sabhāvasaṅkhātena vipākobhāsena.",
  "tika-s0402t:766_18": "Na mahāobhāso aparisuddhabhāvato.",
  "tika-s0402t:766_19": "Vipākavipphārassāti vipākavepullassa.",
  "tika-s0402t:767_0": "Nāhaṃ kvacanītiādivacanassa micchābhinivesavasena pavattattā “idaṃ tassa musāvādasmiṃ vadāmī”ti pāḷiyaṃ vuttaṃ,",
  "tika-s0402t:767_1": "catukoṭikasuññatādassanavasena pavattaṃ pana ariyadassanamevāti na tattha musāvādo.",
  "tika-s0402t:767_2": "Vuttañhetaṃ –",
  "tika-s0402t:768_0": "“Puna caparaṃ,",
  "tika-s0402t:768_1": "bhikkhave,",
  "tika-s0402t:768_2": "ariyasāvako iti paṭisañcikkhati ‘nāhaṃ kvacani,",
  "tika-s0402t:768_3": "kassaci kiñcanatasmiṃ,",
  "tika-s0402t:768_4": "na ca mama kvacani,",
  "tika-s0402t:768_5": "kismiñci kiñcanatatthī”’tiādi.",
  "tika-s0402t:769_0": "Ettha hi catukoṭikasuññatā kathitā. Kathaṃ?",
  "tika-s0402t:769_1": "Ariyo hi nāhaṃ kvacanīti kvaci attānaṃ na passati,",
  "tika-s0402t:769_2": "kassaci kiñcanatasminti attano attānaṃ kassaci parassa kiñcanabhāve upanetabbaṃ na passati,",
  "tika-s0402t:769_3": "bhātiṭṭhāne bhātaraṃ,",
  "tika-s0402t:769_4": "sahāyaṭṭhāne sahāyaṃ,",
  "tika-s0402t:769_5": "parikkhāraṭṭhāne parikkhāraṃ maññitvā upanetabbaṃ na passatīti attho.",
  "tika-s0402t:769_6": "Na ca mama kvacanīti ettha mama-",
  "tika-s0402t:769_7": "saddaṃ tāva ṭhapetvā kvacani parassa ca attānaṃ kvaci na passatīti ayamattho.",
  "tika-s0402t:769_8": "Idāni mama-",
  "tika-s0402t:769_9": "saddaṃ āharitvā “mama kismiñci kiñcanatatthī”ti so parassa attānaṃ “mama kismiñci kiñcanabhāvena atthī”ti na passati,",
  "tika-s0402t:769_10": "attano bhātikaṭṭhāne bhātaraṃ,",
  "tika-s0402t:769_11": "sahāyaṭṭhāne sahāyaṃ,",
  "tika-s0402t:769_12": "parikkhāraṭṭhāne parikkhāranti kismiñci ṭhāne parassa attānaṃ iminā kiñcanabhāvena upanetabbaṃ na passatīti attho.",
  "tika-s0402t:769_13": "Evamayaṃ yasmā neva katthaci attānaṃ passati,",
  "tika-s0402t:769_14": "na taṃ parassa kiñcanabhāve upanetabbaṃ passati.",
  "tika-s0402t:769_15": "Na katthaci parassa attānaṃ passati,",
  "tika-s0402t:769_16": "na parassa attānaṃ attano kiñcanabhāve upanetabbaṃ passati,",
  "tika-s0402t:769_17": "tasmā ayaṃ suññatā catukoṭikāti veditabbā.",
  "tika-s0402t:770_0": "Yasmā pana micchādiṭṭhikānaṃ yāthāvadassanassa asambhavato yathāvuttacatukoṭikasuññatādassanaṃ na sambhavati,",
  "tika-s0402t:770_1": "tasmā “natthi mātā,",
  "tika-s0402t:770_2": "natthi pitā”tiādivacanaṃ viya micchāgāhavasena “nāhaṃ kvacanī”tiādi vuttanti yutto cettha musāvādasambhavo.",
  "tika-s0402t:770_3": "Katthacīti ṭhāne, kāle vā.",
  "tika-s0402t:770_4": "Atha “nipphalo”ti kasmā vuttaṃ.",
  "tika-s0402t:770_5": "“Na mahapphalo”ti saddena hi mahapphalābhāvova jotito,",
  "tika-s0402t:770_6": "na pana sabbathā phalābhāvoti āha “byañjanameva hi ettha sāvasesa”ntiādi.",
  "tika-s0402t:770_7": "Sesapadesupīti “na mahānisaṃso”tiādīsupi.",
  "tika-s0402t:771_0": "Aṭṭhahi kāraṇehīti –",
  "tika-s0402t:772_0": "“Atha kho, bhante,",
  "tika-s0402t:772_1": "sakko devānamindo devānaṃ tāvatiṃsānaṃ bhagavato aṭṭha yathābhucce vaṇṇe payirudāhāsi –",
  "tika-s0402t:772_2": "‘taṃ kiṃ maññanti,",
  "tika-s0402t:772_3": "bhonto devā tāvatiṃsā,",
  "tika-s0402t:772_4": "yāvañca so bhagavā bahujanahitāya paṭipanno bahujanasukhāya lokānukampāya atthāya hitāya sukhāya devamanussānaṃ,",
  "tika-s0402t:772_5": "evaṃ bahujanahitāya paṭipannaṃ bahujanasukhāya lokānukampāya atthāya hitāya sukhāya devamanussānaṃ imināpaṅgena",
  "tika-s0402t:772_6": "samannāgataṃ satthāraṃ neva atītaṃse samanupassāmi,",
  "tika-s0402t:772_7": "na panetarahi aññatra tena bhagavatā”ti –",
  "tika-s0402t:773_0": "Ādinā mahāgovindasutte vitthāritehi bahujanahitāya paṭipannādīhi buddhānubhāvadīpakehi aṭṭhahi kāraṇehi.",
  "tika-s0402t:773_1": "Atha “navahi kāraṇehī”ti avatvā “aṭṭhahi kāraṇehī”ti kasmā vuttanti āha “ettha hi…pe…",
  "tika-s0402t:773_2": "sabbe lokiyalokuttarā buddhaguṇā saṅgahitā”ti.",
  "tika-s0402t:773_3": "Idaṃ vuttaṃ hoti –",
  "tika-s0402t:773_4": "imasmiṃ sutte “itipi so bhagavā”ti iminā vacanena avisesato sabbepi lokiyalokuttarā buddhaguṇā dīpitā,",
  "tika-s0402t:773_5": "tasmā tena dīpitaguṇe sandhāya “aṭṭhahi kāraṇehī”ti vuttanti.",
  "tika-s0402t:773_6": "Arahantiādīhi pāṭiyekkaguṇāva niddiṭṭhāti arahantiādīhi ekekehi padehi ekeke guṇāva niddiṭṭhāti attho.",
  "tika-s0402t:774_0": "Sahatantikanti pāḷidhammasahitaṃ.",
  "tika-s0402t:774_1": "Purimanayeneva yojanā kātabbāti “kiliṭṭhasmiñhi kāye pasādhanaṃ pasādhetvā nakkhattaṃ kīḷamānā na sobhantī”tiādinā nayena yojanā kātabbāti attho.",
  "tika-s0402t:775_0": "Saṅghassa anussaraṇaṃ nāma tassa guṇānussaraṇamevāti āha “aṭṭhannaṃ ariyapuggalānaṃ guṇe anussaratī”ti.",
  "tika-s0402t:775_1": "Dve tayo vāre gāhāpitaṃ usumanti dve tayo vāre uddhanaṃ āropetvā sedanavasena gāhāpitaṃ usumaṃ.",
  "tika-s0402t:775_2": "Purimanayeneva yojanā kātabbāti “kiliṭṭhasmiñhi vatthe pasādhanaṃ pasādhetvā nakkhattaṃ kīḷamānā na sobhantī”tiādinā nayena yojanā kātabbā.",
  "tika-s0402t:776_0": "Pahīnakālato paṭṭhāya…pe…",
  "tika-s0402t:776_1": "viratāvāti etena pahānahetukā idhādhippetā viratīti dasseti.",
  "tika-s0402t:776_2": "Kammakkhayakarañāṇena hi pāṇātipātadussīlyassa pahīnattā arahanto accantameva tato paṭiviratāti vuccati samucchedavasena pahānaviratīnaṃ adhippetattā.",
  "tika-s0402t:776_3": "Kiñcāpi pahānaviramaṇānaṃ purimapacchimakālatā natthi,",
  "tika-s0402t:776_4": "maggadhammānaṃ pana sammādiṭṭhiādīnaṃ sammāvācādīnañca paccayapaccayuppannabhāve apekkhite sahajātānampi",
  "tika-s0402t:776_5": "paccayapaccayuppannabhāvena gahaṇaṃ purimapacchimabhāveneva hotīti,",
  "tika-s0402t:776_6": "gahaṇappavattiākāravasena paccayabhūtesu sammādiṭṭhiādīsu pahāyakadhammesu pahānakiriyāya purimakālavohāro,",
  "tika-s0402t:776_7": "paccayuppannāsu ca viratīsu viramaṇakiriyāya aparakālavohāro ca hotīti pahānaṃ vā samucchedavasena,",
  "tika-s0402t:776_8": "virati paṭippassaddhivasena yojetabbā.",
  "tika-s0402t:777_0": "Atha vā pāṇo atipātīyati etenāti pāṇātipāto,",
  "tika-s0402t:777_1": "pāṇaghātahetubhūto dhammasamūho.",
  "tika-s0402t:777_2": "Ko pana so?",
  "tika-s0402t:777_3": "Ahirikānottappadosamohavihiṃsādayo kilesā.",
  "tika-s0402t:777_4": "Te hi arahanto ariyamaggena pahāya samugghātetvā pāṇātipātadussīlyato accantameva paṭiviratāti vuccanti,",
  "tika-s0402t:777_5": "kilesesu pahīnesu kilesanimittassa kammassa anuppajjanato.",
  "tika-s0402t:777_6": "Adinnādānaṃ pahāyātiādīsupi eseva nayo.",
  "tika-s0402t:777_7": "Viratāvāti avadhāraṇena tassā viratiyā kālādivasena apariyantataṃ dasseti.",
  "tika-s0402t:777_8": "Yathā hi aññe samādinnaviratikāpi anavaṭṭhitacittatāya lābhajīvitādihetu samādānaṃ bhindanti,",
  "tika-s0402t:777_9": "na evaṃ arahanto,",
  "tika-s0402t:777_10": "arahanto pana sabbaso pahīnapāṇātipātattā accantaviratā evāti.",
  "tika-s0402t:778_0": "Daṇḍanasaṅkhātassa paraviheṭhanassa ca parivajjanabhāvadīpanatthaṃ daṇḍasatthānaṃ nikkhepavacananti āha “parūpaghātatthāyā”tiādi.",
  "tika-s0402t:778_1": "Lajjīti ettha vuttalajjāya ottappampi vuttamevāti daṭṭhabbaṃ.",
  "tika-s0402t:778_2": "Na hi pāpajigucchanapāputtāsarahitaṃ,",
  "tika-s0402t:778_3": "pāpabhayaṃ vā alajjanaṃ atthīti.",
  "tika-s0402t:778_4": "Dhammagarutāya vā arahantānaṃ dhammassa ca attā dhīnattā attādhipatibhūtā lajjāva vuttā,",
  "tika-s0402t:778_5": "na pana lokādhipati ottappaṃ.",
  "tika-s0402t:778_6": "“Dayaṃ mettacittataṃ āpannā”ti kasmā vuttaṃ,",
  "tika-s0402t:778_7": "nanu dayā-",
  "tika-s0402t:778_8": "saddo “adayāpanno”tiādīsu karuṇāya pavattatīti?",
  "tika-s0402t:778_9": "Saccametaṃ,",
  "tika-s0402t:778_10": "ayaṃ pana dayā-",
  "tika-s0402t:778_11": "saddo anurakkhaṇatthaṃ antonītaṃ katvā pavattamāno mettāya karuṇāya ca pavattatīti idha mettāya pavattamāno vutto.",
  "tika-s0402t:778_12": "Mijjati siniyhatīti mettā,",
  "tika-s0402t:778_13": "mettā etassa atthīti mettaṃ,",
  "tika-s0402t:778_14": "mettaṃ cittaṃ etassāti mettacitto,",
  "tika-s0402t:778_15": "tassa bhāvo mettacittatā,",
  "tika-s0402t:778_16": "mettāicceva attho.",
  "tika-s0402t:779_0": "Sabbapāṇabhūtahitānukampīti etena tassā viratiyā pavattavasena apariyantataṃ dasseti.",
  "tika-s0402t:779_1": "Pāṇabhūteti pāṇajāte.",
  "tika-s0402t:779_2": "Anukampakāti karuṇāyanakā,",
  "tika-s0402t:779_3": "yasmā pana mettā karuṇāya visesapaccayo hoti,",
  "tika-s0402t:779_4": "tasmā vuttaṃ “tāya eva dayāpannatāyā”ti.",
  "tika-s0402t:779_5": "Evaṃ yehi dhammehi pāṇātipātā virati sampajjati,",
  "tika-s0402t:779_6": "tehi lajjāmettākaruṇādhammehi samaṅgibhāvo dassito.",
  "tika-s0402t:780_0": "Parapariggahitassa ādānanti parasantakassa ādānaṃ.",
  "tika-s0402t:780_1": "Theno vuccati coro,",
  "tika-s0402t:780_2": "tassa bhāvo theyyaṃ,",
  "tika-s0402t:780_3": "kāmañcettha “lajjī dayāpanno”ti na vuttaṃ,",
  "tika-s0402t:780_4": "adhikāravasena pana atthato vuttamevāti daṭṭhabbaṃ.",
  "tika-s0402t:780_5": "Yathā hi lajjādayo pāṇātipātappahānassa visesapaccayā,",
  "tika-s0402t:780_6": "evaṃ adinnādānappahānassapīti,",
  "tika-s0402t:780_7": "tasmā sāpi pāḷi ānetvā vattabbā.",
  "tika-s0402t:780_8": "Esa nayo ito paresupi.",
  "tika-s0402t:780_9": "Atha vā sucibhūtenāti etena hirottappādīhi samannāgamo,",
  "tika-s0402t:780_10": "ahirikādīnañca pahānaṃ vuttamevāti “lajjī”tiādi na vuttanti daṭṭhabbaṃ.",
  "tika-s0402t:781_0": "Aseṭṭhacariyanti aseṭṭhānaṃ hīnānaṃ,",
  "tika-s0402t:781_1": "aseṭṭhaṃ vā lāmakaṃ cariyaṃ,",
  "tika-s0402t:781_2": "nihīnavuttiṃ methunanti attho.",
  "tika-s0402t:781_3": "Brahmaṃ seṭṭhaṃ ācāranti methunaviratimāha.",
  "tika-s0402t:781_4": "Ārācārī methunāti etena –",
  "tika-s0402t:781_5": "“idhekacco na heva kho mātugāmena saddhiṃ dvayaṃdvayasamāpattiṃ samāpajjati,",
  "tika-s0402t:781_6": "apica kho mātugāmassa ucchādanaparimaddananhāpanasambāhanaṃ sādiyati,",
  "tika-s0402t:781_7": "so taṃ assādeti,",
  "tika-s0402t:781_8": "taṃ nikāmeti,",
  "tika-s0402t:781_9": "tena ca vittiṃ āpajjatī”tiādinā vuttā sattavidhamethunasaṃyogāpi paṭivirati dassitāti daṭṭhabbaṃ.",
  "tika-s0402t:782_0": "“Saccato thetato”tiādīsu viya theta-",
  "tika-s0402t:782_1": "saddo thirapariyāyo,",
  "tika-s0402t:782_2": "thirabhāvo ca saccavāditāya ṭhitakathattā kathāvasena veditabboti āha “ṭhitakathāti attho”ti.",
  "tika-s0402t:782_3": "Na ṭhitakathoti yathā haliddirāgādayo anavaṭṭhitasabhāvatāya na ṭhitā,",
  "tika-s0402t:782_4": "evaṃ na ṭhitā kathā yassa so na ṭhitakathoti haliddirāgādayo yathā kathāya upamā honti,",
  "tika-s0402t:782_5": "evaṃ yojetabbaṃ.",
  "tika-s0402t:782_6": "Esa nayo “pāsāṇalekhā viyā”tiādīsupi.",
  "tika-s0402t:782_7": "Saddhā ayati pavattati etthāti saddhāyā,",
  "tika-s0402t:782_8": "saddhāyā eva saddhāyikā yathā venayikā.",
  "tika-s0402t:782_9": "Saddhāya vā ayitabbā saddhāyikā,",
  "tika-s0402t:782_10": "saddheyyāti attho.",
  "tika-s0402t:782_11": "Vattabbataṃ āpajjati visaṃvādanatoti adhippāyo.",
  "tika-s0402t:783_0": "Ekaṃ bhattaṃ ekabhattaṃ,",
  "tika-s0402t:783_1": "taṃ etesamatthīti ekabhattikā,",
  "tika-s0402t:783_2": "ekasmiṃ divase ekavārameva bhuñjanakā.",
  "tika-s0402t:783_3": "Tayidaṃ rattibhojanenapi siyāti āha “rattūparatā”ti.",
  "tika-s0402t:783_4": "Evampi sāyanhabhojanenapi siyuṃ ekabhattikāti tadāsaṅkānivattanatthaṃ “viratā vikālabhojanā”ti vuttaṃ.",
  "tika-s0402t:783_5": "Aruṇuggamanato paṭṭhāya yāva majjhanhikā ayaṃ buddhānaṃ ariyānaṃ āciṇṇasamāciṇṇo bhojanassa kālo nāma,",
  "tika-s0402t:783_6": "tadañño vikālo.",
  "tika-s0402t:783_7": "Aṭṭhakathāyaṃ pana dutiyapadena rattibhojanassa paṭikkhittattā aparaṇho “vikālo”ti vutto.",
  "tika-s0402t:784_0": "Saṅkhepato “sabbapāpassa akaraṇa”ntiādinayappavattaṃ bhagavato sāsanaṃ sacchandarāgappavattito naccādīnaṃ",
  "tika-s0402t:784_1": "dassanaṃ na anulometīti āha “sāsanassa ananulomattā”ti.",
  "tika-s0402t:784_2": "Attanā payojiyamānaṃ parehi payojāpīyamānañca naccaṃ naccabhāvasāmaññato pāḷiyaṃ ekeneva naccasaddena gahitaṃ,",
  "tika-s0402t:784_3": "tathā gītavāditasaddā cāti āha “naccananaccāpanādivasenā”ti. Ādi-",
  "tika-s0402t:784_4": "saddena gāyanagāyāpanavādanavādāpanāni saṅgaṇhāti.",
  "tika-s0402t:784_5": "Dassanena cettha savanampi saṅgahitaṃ virūpekasesanayena.",
  "tika-s0402t:784_6": "Ālocanasabhāvatāya vā pañcannaṃ viññāṇānaṃ savanakiriyāyapi dassanasaṅkhepasabbhāvato dassanāicceva vuttaṃ.",
  "tika-s0402t:784_7": "Avisūkabhūtassa gītassa savanaṃ kadāci vaṭṭatīti āha “visūkabhūtaṃ dassana”nti.",
  "tika-s0402t:784_8": "Tathā hi vuttaṃ paramatthajotikāya khuddakapāṭhaṭṭhakathāya “dhammūpasaṃhitaṃ gītaṃ vaṭṭati,",
  "tika-s0402t:784_9": "gītūpasaṃhito dhammo na vaṭṭatī”ti.",
  "tika-s0402t:785_0": "Yaṃ kiñcīti ganthitaṃ vā aganthitaṃ vā yaṃ kiñci pupphaṃ.",
  "tika-s0402t:785_1": "Gandhajātanti gandhajātiyaṃ.",
  "tika-s0402t:785_2": "Tassāpi “yaṃ kiñcī”ti vacanato dhūpitassapi adhūpitassapi yassa kassaci vilepanādi na vaṭṭatīti dasseti.",
  "tika-s0402t:785_3": "Uccāti uccasaddena samānatthaṃ ekaṃ saddantaraṃ.",
  "tika-s0402t:785_4": "Seti etthāti sayanaṃ.",
  "tika-s0402t:785_5": "Uccāsayanaṃ mahāsayanañca samaṇasārupparahitaṃ adhippetanti āha “pamāṇātikkantaṃ akappiyattharaṇa”nti,",
  "tika-s0402t:785_6": "āsandādiāsanañcettha sayanena saṅgahitanti daṭṭhabbaṃ.",
  "tika-s0402t:785_7": "Yasmā pana ādhāre paṭikkhitte tadādhārakiriyā paṭikkhittāva hoti,",
  "tika-s0402t:785_8": "tasmā “uccāsayanamahāsayanā”icceva vuttaṃ.",
  "tika-s0402t:785_9": "Atthato pana tadupabhogabhūtanisajjānipajjanehi virati dassitāti daṭṭhabbā.",
  "tika-s0402t:785_10": "Atha vā “uccāsayanāsanamahāsayanāsanā”ti,",
  "tika-s0402t:785_11": "etasmiṃ atthe ekasesanayena ayaṃ niddeso kato yathā “nāmarūpapaccayā saḷāyatana”nti.",
  "tika-s0402t:785_12": "āsanakiriyāpubbakattā vā sayanakiriyāya sayanaggahaṇeneva āsanampi saṅgahitanti veditabbaṃ.",
  "tika-s0402t:786_0": "“Kīvā”ti ayaṃ nipāto.",
  "tika-s0402t:786_1": "“Kittaka”nti imassa atthaṃ bodhetīti āha “kīvamahapphaloti kittakaṃ mahapphalo”ti.",
  "tika-s0402t:786_2": "Sesapadesūti “kīvamahānisaṃso”tiādīsu. Ratta-",
  "tika-s0402t:786_3": "saddo ratanapariyāyoti āha “pahūtarattaratanānanti pahūtena rattasaṅkhātena ratanena samannāgatāna”nti.",
  "tika-s0402t:786_4": "Pāḷiyaṃ pana “pahūtasattaratanāna”ntipi pāṭho dissati.",
  "tika-s0402t:786_5": "Bheritalasadisaṃ katvāti bheritalaṃ viya samaṃ katvā.",
  "tika-s0402t:786_6": "Tato ekaṃ bhāgaṃ na agghatīti yathāvuttaṃ cakkavattirajjaṃ tato soḷasabhāgato ekaṃ bhāgaṃ na agghati.",
  "tika-s0402t:786_7": "Tato bahutaraṃ hotīti cakkavattirajjasirito bahutaraṃ hoti.",
  "tika-s0402t:787_0": "Cātumahārājīkānantiādīsu cātumahārājikā nāma sinerupabbatassa vemajjhe honti,",
  "tika-s0402t:787_1": "tesu bahū pabbataṭṭhāpi ākāsaṭṭhāpi,",
  "tika-s0402t:787_2": "tesaṃ paramparā cakkavāḷapabbataṃ pattā,",
  "tika-s0402t:787_3": "khiḍḍāpadosikā,",
  "tika-s0402t:787_4": "manopadosikā,",
  "tika-s0402t:787_5": "sītavalāhakā,",
  "tika-s0402t:787_6": "uṇhavalāhakā, candimā,",
  "tika-s0402t:787_7": "devaputto, sūriyo,",
  "tika-s0402t:787_8": "devaputtoti ete sabbe cātumahārājikadevalokaṭṭhakā eva.",
  "tika-s0402t:787_9": "Tettiṃsa janā tattha uppannāti tāvatiṃsā.",
  "tika-s0402t:787_10": "Apica tāvatiṃsāti tesaṃ devānaṃ nāmamevāti vuttaṃ.",
  "tika-s0402t:787_11": "Tepi atthi pabbataṭṭhakā,",
  "tika-s0402t:787_12": "atthi ākāsaṭṭhakā,",
  "tika-s0402t:787_13": "tesaṃ paramparā cakkavāḷapabbataṃ pattā,",
  "tika-s0402t:787_14": "tathā yāmādīnaṃ.",
  "tika-s0402t:787_15": "Ekadevalokepi hi devānaṃ paramparā cakkavāḷapabbataṃ appattā nāma natthi.",
  "tika-s0402t:787_16": "Tattha dibbasukhaṃ yātā payātā sampattāti yāmā.",
  "tika-s0402t:787_17": "Tuṭṭhā pahaṭṭhāti tusitā.",
  "tika-s0402t:787_18": "Pakatipaṭiyattārammaṇato atirekena ramitukāmakāle yathārucite bhoge nimminitvā nimminitvā ramantīti nimmānarati.",
  "tika-s0402t:787_19": "Cittācāraṃ ñatvā parehi nimmitesu bhogesu vasaṃ vattentīti paranimmitavasavattī.",
  "tika-s0402t:788_0": "Tattha cātumahārājikānaṃ devānaṃ manussagaṇanāya navutivassasatasahassāni āyuppamāṇaṃ.",
  "tika-s0402t:788_1": "Tāvatiṃsānaṃ devānaṃ tisso ca vassakoṭiyo saṭṭhi ca vassasatasahassāni.",
  "tika-s0402t:788_2": "Yāmānaṃ devānaṃ cuddasa ca vassakoṭiyo cattāri ca vassasatasahassāni.",
  "tika-s0402t:788_3": "Tusitānaṃ devānaṃ sattapaññāsa ca vassakoṭiyo saṭṭhi ca vassasatasahassāni.",
  "tika-s0402t:788_4": "Nimmānaratīnaṃ devānaṃ dve ca vassakoṭisatāni tisso ca vassakoṭiyo cattāri ca vassasatasahassāni.",
  "tika-s0402t:788_5": "Paranimmitavasavattīnaṃ devānaṃ nava ca vassakoṭisatāni ekavīsa koṭiyo ca saṭṭhi ca vassasatasahassāni.",
  "tika-s0402t:789_0": "Muṭṭhihatthapādaketi pādatalato yāva aṭaniyā heṭṭhimanto,",
  "tika-s0402t:789_1": "tāva muṭṭhiratanappamāṇapādake.",
  "tika-s0402t:789_2": "Tañca kho majjhimassa purisassa hatthena,",
  "tika-s0402t:789_3": "yassidāni vaḍḍhakīhatthoti samaññā.",
  "tika-s0402t:789_4": "Sīlasamādānato paṭṭhāya aññaṃ kiñci akatvā dhammassavanena vā kammaṭṭhānamanasikārena vā vītināmetabbanti āha “taṃ pana upavasantena…pe…",
  "tika-s0402t:789_5": "vicāretabba”nti.",
  "tika-s0402t:790_0": "Vācaṃ bhinditvā uposathaṅgāni samādātabbānīti “imañca rattiṃ imañca divasa”nti kālaparicchedaṃ katvā",
  "tika-s0402t:790_1": "“uposathaṅgavasena aṭṭha sikkhāpadāni samādiyāmī”ti ekato katvā puna paccekaṃ “pāṇātipātā veramaṇisikkhāpadaṃ",
  "tika-s0402t:790_2": "samādiyāmi…pe…",
  "tika-s0402t:790_3": "uccāsayanamahāsayanā veramaṇisikkhāpadaṃ samādiyāmī”ti evaṃ vacībhedaṃ katvā yathāpāḷi samādātabbāni.",
  "tika-s0402t:790_4": "Pāḷiṃ ajānantena pana attano bhāsāya paccekaṃ vā “buddhapaññattaṃ uposathaṃ adhiṭṭhāmī”ti ekato adhiṭṭhānavasena vā samādātabbāni,",
  "tika-s0402t:790_5": "aññaṃ alabhantena adhiṭṭhātabbāni.",
  "tika-s0402t:790_6": "Upāsakasīlañhi attanā samādiyantenapi samādinnaṃ parasantike samādiyantenapi,",
  "tika-s0402t:790_7": "ekajjhaṃ samādinnampi samādinnameva hoti paccekaṃ samādinnampi.",
  "tika-s0402t:790_8": "Taṃ pana ekajjhaṃ samādiyato ekāyeva virati ekā cetanā hoti.",
  "tika-s0402t:790_9": "Sā pana sabbaviraticetanānaṃ kiccakārīti tenapi sabbasikkhāpadāni samādinnāneva.",
  "tika-s0402t:790_10": "Paccekaṃ samādiyato pana nānāviraticetanāyo yathāsakaṃ kiccavasena uppajjanti,",
  "tika-s0402t:790_11": "sabbasamādāne pana vacībhedo kātabboyeva.",
  "tika-s0402t:790_12": "Parūparodhapaṭisaṃyuttā paravihiṃsāsaṃyuttā.",
  "tika-s0402t:791_0": "Nanu ca “maṇi”nti vutte veḷuriyampi saṅgahitameva,",
  "tika-s0402t:791_1": "kimatthaṃ pana veḷuriyanti āha “veḷuriyanti…pe…",
  "tika-s0402t:791_2": "dassetī”ti.",
  "tika-s0402t:791_3": "“Maṇi”nti vatvāva “veḷuriya”nti iminā jātimaṇibhāvaṃ dassetīti yojetabbaṃ.",
  "tika-s0402t:791_4": "Ekavassikaveḷuvaṇṇanti jātito ekavassātikkantaveḷuvaṇṇaṃ.",
  "tika-s0402t:791_5": "Laddhakanti sundaraṃ.",
  "tika-s0402t:791_6": "Candappabhā tāragaṇāva sabbeti yathā candappabhāya kalaṃ sabbe tārāgaṇā nānubhavantīti ayamettha atthoti āha “candappabhāti sāmiatthe paccatta”nti.",
  "tika-s0402t:792_0": "Uposathasuttavaṇṇanā niṭṭhitā.",
  "tika-s0402t:793_0": "Mahāvaggavaṇṇanā niṭṭhitā.",
  "tika-s0402t:794_0": "(8) 3. Ānandavaggo",
  "tika-s0402t:795_0": "1. Channasuttavaṇṇanā",
  "tika-s0402t:796_0": "72.",
  "tika-s0402t:796_1": "Tatiyassa paṭhame channaparibbājakoti na naggaparibbājako.",
  "tika-s0402t:796_2": "Bāhirakasamayaṃ luñcitvā harantoti bāhirakānaṃ samayaṃ nisedhetvā āpanno.",
  "tika-s0402t:797_0": "Paññācakkhussa vibandhanato andhaṃ karotīti andhakaraṇoti āha “yassa rāgo uppajjatī”tiādi.",
  "tika-s0402t:797_1": "Acakkhukaraṇoti asamatthasamāsoyaṃ “asūriyapassāni mukhānī”tiādīsu viyāti āha “paññācakkhuṃ na karotīti acakkhukaraṇo”ti.",
  "tika-s0402t:797_2": "Paññānirodhikoti anuppannāya lokiyalokuttarāya paññāya uppajjituṃ na deti,",
  "tika-s0402t:797_3": "lokiyapaññaṃ pana aṭṭhasamāpattipañcābhiññāvasena uppannampi samucchinditvā khipatīti paññānirodhikoti evampettha attho daṭṭhabbo.",
  "tika-s0402t:797_4": "Anuppannānuppādauppannaparihāninimittatāya hi paññaṃ nirodhetīti paññānirodhiko.",
  "tika-s0402t:797_5": "Vihanati vibādhatīti vighāto,",
  "tika-s0402t:797_6": "dukkhanti āha “dukkhasaṅkhātassa vighātassā”ti.",
  "tika-s0402t:797_7": "Kilesanibbānanti iminā asaṅkhatanibbānameva vadati.",
  "tika-s0402t:797_8": "Asaṅkhatañhi nibbānaṃ nāma,",
  "tika-s0402t:797_9": "taṃ paccakkhaṃ kātuṃ na detīti anibbānasaṃvattaniko.",
  "tika-s0402t:797_10": "Lokuttaramissako kathito pubbabhāgiyassapi ariyamaggassa kathitattā.",
  "tika-s0402t:798_0": "Channasuttavaṇṇanā niṭṭhitā.",
  "tika-s0402t:799_0": "2. Ājīvakasuttavaṇṇanā",
  "tika-s0402t:800_0": "73.",
  "tika-s0402t:800_1": "Dutiye na aññātukāmoti na ājānitukāmoyevāti attho.",
  "tika-s0402t:800_2": "Tenāha “pariggaṇhanatthaṃ pana āgato”ti,",
  "tika-s0402t:800_3": "paññāya paricchinditvā upaparikkhitvā gaṇhanatthanti attho.",
  "tika-s0402t:800_4": "Kāraṇāpadesoti kāraṇaniddeso.",
  "tika-s0402t:800_5": "Sesamettha uttānameva.",
  "tika-s0402t:801_0": "Ājīvakasuttavaṇṇanā niṭṭhitā.",
  "tika-s0402t:802_0": "3. Mahānāmasakkasuttavaṇṇanā",
  "tika-s0402t:803_0": "74.",
  "tika-s0402t:803_1": "Tatiye gilānassa bhāvo gelaññanti āha “gilānabhāvato”ti.",
  "tika-s0402t:803_2": "Dīpetīti desanākkameneva paññāpeti.",
  "tika-s0402t:803_3": "Paṭhamañhi sekhasīlasamādhipaññāyo vatvā pacchā asekhasīlādīni vadanto imamatthaṃ dīpeti.",
  "tika-s0402t:804_0": "Mahānāmasakkasuttavaṇṇanā niṭṭhitā.",
  "tika-s0402t:805_0": "4. Nigaṇṭhasuttavaṇṇanā",
  "tika-s0402t:806_0": "75.",
  "tika-s0402t:806_1": "Catutthe haṃsavaṭṭakacchannenāti haṃsavaṭṭakaparicchannena,",
  "tika-s0402t:806_2": "haṃsamaṇḍalākārenāti attho.",
  "tika-s0402t:806_3": "Natthi etassa parisesanti aparisesaṃ.",
  "tika-s0402t:806_4": "Tenāha “appamattakampi asesetvā”ti.",
  "tika-s0402t:806_5": "Aparisesadhammajānanato vā aparisesasaṅkhātaṃ ñāṇadassanaṃ paṭijānātīti evampettha attho daṭṭhabbo.",
  "tika-s0402t:806_6": "Satatanti niccaṃ.",
  "tika-s0402t:806_7": "Samitanti tasseva vevacananti āha “satataṃ samitanti sabbakālaṃ nirantara”nti.",
  "tika-s0402t:806_8": "Atha vā niccaṭṭhena satata-",
  "tika-s0402t:806_9": "saddena abhiṇhappavatti jotitā siyāti “samita”nti vuttaṃ.",
  "tika-s0402t:806_10": "Tena nirantarappavattiṃ dassetīti āha “sabbakālaṃ nirantara”nti.",
  "tika-s0402t:807_0": "Visuddhisampāpanatthāyāti rāgādīhi malehi abhijjhāvisamalobhādīhi ca upakkiliṭṭhacittānaṃ sattānaṃ visuddhipāpanatthāya.",
  "tika-s0402t:807_1": "Samatikkamanatthāyāti sokassa ca paridevassa ca pahānatthāya.",
  "tika-s0402t:807_2": "Atthaṃ gamanatthāyāti kāyikadukkhassa ca cetasikadomanassassa cāti imesaṃ dvinnaṃ atthaṅgamanāya,",
  "tika-s0402t:807_3": "nirodhāyāti attho.",
  "tika-s0402t:807_4": "Ñāyati nicchayena kamati nibbānaṃ.",
  "tika-s0402t:807_5": "Taṃ vā ñāyati paṭivijjhati etenāti ñāyo,",
  "tika-s0402t:807_6": "ariyamaggoti āha “maggassa adhigamanatthāyā”ti.",
  "tika-s0402t:807_7": "Apaccayanibbānassa sacchikaraṇatthāyāti paccayarahitattā apaccayassa asaṅkhatassa taṇhāvānavirahitattā",
  "tika-s0402t:807_8": "nibbānanti laddhanāmassa amatassa sacchikiriyāya,",
  "tika-s0402t:807_9": "attapaccakkhatāyāti vuttaṃ hoti.",
  "tika-s0402t:807_10": "Phusitvā phusitvāti patvā patvā.",
  "tika-s0402t:807_11": "Sesamettha suviññeyyameva.",
  "tika-s0402t:808_0": "Nigaṇṭhasuttavaṇṇanā niṭṭhitā.",
  "tika-s0402t:809_0": "5. Nivesakasuttavaṇṇanā",
  "tika-s0402t:810_0": "76.",
  "tika-s0402t:810_1": "Pañcame kiccakaraṇīyesu sahabhāvaṭṭhena amā hontīti amaccā.",
  "tika-s0402t:810_2": "“Ayaṃ ajjhattiko”ti evaṃ jānanti,",
  "tika-s0402t:810_3": "ñāyanti vāti ñātī.",
  "tika-s0402t:810_4": "Sassusasurapakkhikāti sassusasurā ca tappakkhiko ca sassusasurapakkhikā.",
  "tika-s0402t:810_5": "Lohitena sambaddhāti sālohitā.",
  "tika-s0402t:810_6": "Pitupakkhikā vā ñātī,",
  "tika-s0402t:810_7": "mātupakkhikā sālohitā.",
  "tika-s0402t:810_8": "Mātupitupakkhikā vā ñātī,",
  "tika-s0402t:810_9": "sassusasurapakkhikā sālohitā.",
  "tika-s0402t:810_10": "Avecca ratanassa guṇe yāthāvato ñatvā pasādo aveccappasādo.",
  "tika-s0402t:810_11": "So pana yasmā maggenāgatattā kenaci akampanīyo ca appadhaṃsiyo ca hoti,",
  "tika-s0402t:810_12": "tasmā evaṃ vuttaṃ “acalappasādo”ti.",
  "tika-s0402t:810_13": "Bhāvaññathattanti sabhāvassa aññathattaṃ.",
  "tika-s0402t:811_0": "Vīsatiyā koṭṭhāsesūti kesādimatthaluṅgapariyantesu.",
  "tika-s0402t:811_1": "Dvādasasu koṭṭhāsesūti pittādimuttapariyantesu.",
  "tika-s0402t:811_2": "Catūsu koṭṭhāsesūti “yena ca santappati,",
  "tika-s0402t:811_3": "yena ca jīrīyati,",
  "tika-s0402t:811_4": "yena ca paridayhati,",
  "tika-s0402t:811_5": "yena ca asitapītakhāyitasāyitaṃ sammā pariṇāmaṃ gacchatī”ti evaṃ vuttesu catūsu koṭṭhāsesu.",
  "tika-s0402t:811_6": "Chasu koṭṭhāsesūti “uddhaṅgamā vātā,",
  "tika-s0402t:811_7": "adhogamā vātā,",
  "tika-s0402t:811_8": "kucchisayā vātā,",
  "tika-s0402t:811_9": "koṭṭhāsayā vātā,",
  "tika-s0402t:811_10": "aṅgamaṅgānusārino vātā,",
  "tika-s0402t:811_11": "assāso passāso”ti evaṃ vuttesu chasu koṭṭhāsesu.",
  "tika-s0402t:811_12": "Vitthambhanaṃ sesabhūtattayasanthambhitatāpādanaṃ,",
  "tika-s0402t:811_13": "“upakīḷana”nti eke.",
  "tika-s0402t:811_14": "Sesaṃ suviññeyyameva.",
  "tika-s0402t:812_0": "Nivesakasuttavaṇṇanā niṭṭhitā.",
  "tika-s0402t:813_0": "6-7. Paṭhamabhavasuttādivaṇṇanā",
  "tika-s0402t:814_0": "77- 78.",
  "tika-s0402t:814_1": "Chaṭṭhe abhisaṅkhāraviññāṇanti kammasahajātaṃ viññāṇaṃ.",
  "tika-s0402t:814_2": "Sesamettha suviññeyyameva.",
  "tika-s0402t:814_3": "Sattame natthi vattabbaṃ.",
  "tika-s0402t:815_0": "Paṭhamabhavasuttādivaṇṇanā niṭṭhitā.",
  "tika-s0402t:816_0": "8. Sīlabbatasuttavaṇṇanā",
  "tika-s0402t:817_0": "79.",
  "tika-s0402t:817_1": "Aṭṭhame dukkarakārikānuyogoti dukkarakiriyāya anuyogo.",
  "tika-s0402t:817_2": "Upaṭṭhānena sāranti upaṭṭhānākārena sāraṃ.",
  "tika-s0402t:817_3": "“Idaṃ vara”ntiādinā upaṭṭhānākāraṃ vibhāveti.",
  "tika-s0402t:817_4": "Etthāti etasmiṃ satthārā pucchite pañhe.",
  "tika-s0402t:818_0": "Sīlabbatasuttavaṇṇanā niṭṭhitā.",
  "tika-s0402t:819_0": "9. Gandhajātasuttavaṇṇanā",
  "tika-s0402t:820_0": "80.",
  "tika-s0402t:820_1": "Navame mūle,",
  "tika-s0402t:820_2": "mūlassa vā gandho mūlagandhoti āha “mūlavatthuko gandho”ti.",
  "tika-s0402t:820_3": "Mūlaṃ vatthu etassāti mūlavatthuko.",
  "tika-s0402t:820_4": "Idāni mūlaṃ gandhayogato gandhoti imamatthaṃ dassento “gandhasampannaṃ vā mūlameva mūlagandho”ti āha.",
  "tika-s0402t:820_5": "Pacchimoyevettha atthavikappo yuttataroti dassetuṃ “tassa hi gandho”tiādimāha.",
  "tika-s0402t:820_6": "Vassikapupphādīnanti sumanapupphādīnaṃ.",
  "tika-s0402t:821_0": "Gandhajātasuttavaṇṇanā niṭṭhitā.",
  "tika-s0402t:822_0": "10. Cūḷanikāsuttavaṇṇanā",
  "tika-s0402t:823_0": "81.",
  "tika-s0402t:823_1": "Dasame aruṇavatisuttantaaṭṭhuppattiyanti “bhūtapubbaṃ,",
  "tika-s0402t:823_2": "bhikkhave,",
  "tika-s0402t:823_3": "rājā ahosi aruṇavā nāma.",
  "tika-s0402t:823_4": "Rañño kho pana,",
  "tika-s0402t:823_5": "bhikkhave,",
  "tika-s0402t:823_6": "aruṇavato aruṇavatī nāma rājadhānī ahosi.",
  "tika-s0402t:823_7": "Aruṇavatiṃ kho pana,",
  "tika-s0402t:823_8": "bhikkhave,",
  "tika-s0402t:823_9": "rājadhāniṃ sikhī bhagavā arahaṃ sammāsambuddho upanissāya vihāsi.",
  "tika-s0402t:823_10": "Sikhissa kho pana,",
  "tika-s0402t:823_11": "bhikkhave,",
  "tika-s0402t:823_12": "bhagavato arahato sammāsambuddhassa abhibhūsambhavaṃ nāma sāvakayugaṃ ahosi aggaṃ bhaddayugaṃ. Atha kho,",
  "tika-s0402t:823_13": "bhikkhave,",
  "tika-s0402t:823_14": "sikhī bhagavā arahaṃ sammāsambuddho abhibhuṃ bhikkhuṃ āmantesī”tiādinā brahmasaṃyutte āgatassa aruṇavatisuttantassa aṭṭhuppattiyaṃ.",
  "tika-s0402t:823_15": "Atippagoti ativiya pago,",
  "tika-s0402t:823_16": "ativiya pātoti attho,",
  "tika-s0402t:823_17": "na tāva kulesu bhattaṃ niṭṭhātīti vuttaṃ hoti.",
  "tika-s0402t:824_0": "Ujjhāyantīti avajhāyanti,",
  "tika-s0402t:824_1": "heṭṭhā katvā cintenti,",
  "tika-s0402t:824_2": "lāmakato cintenti.",
  "tika-s0402t:824_3": "Anekavihitaṃ iddhivikubbanaṃ katvāti “pakativaṇṇaṃ vijahitvā nāgavaṇṇaṃ vā dasseti,",
  "tika-s0402t:824_4": "supaṇṇavaṇṇaṃ vā dassetī”tiādinā nayena āgataṃ anekappakāraṃ iddhivikubbanaṃ katvā.",
  "tika-s0402t:824_5": "Sahassilokadhātunti cakkavāḷasahassaṃ.",
  "tika-s0402t:824_6": "Gāthādvayaṃ abhāsīti thero kira “kathaṃ desitā kho dhammadesanā sabbesaṃ piyā manāpā”ti cintetvā “sabbepi",
  "tika-s0402t:824_7": "pāsaṇḍā sabbe devamanussā attano attano samaye purisakāraṃ vaṇṇayanti,",
  "tika-s0402t:824_8": "vīriyassa avaṇṇavādī nāma natthi,",
  "tika-s0402t:824_9": "vīriyappaṭisaṃyuttaṃ katvā desessāmi.",
  "tika-s0402t:824_10": "Evamassa dhammadesanā sabbesaṃ piyā bhavissati manāpā”ti ñatvā tīsu piṭakesu vicinitvā “ārambhatha nikkamathā”ti idaṃ gāthādvayaṃ abhāsi.",
  "tika-s0402t:825_0": "Kiṃ āloko ayanti kassa nu kho ayaṃ ālokoti.",
  "tika-s0402t:825_1": "Vicinantānanti cintentānaṃ.",
  "tika-s0402t:825_2": "Sabbeti lokadhātuyaṃ sabbe devā ca manussā ca.",
  "tika-s0402t:825_3": "Osaṭāya parisāyāti dhammassavanatthaṃ samosaṭāya parimitaparicchinnāya parisāya.",
  "tika-s0402t:825_4": "Atthopi nesaṃ pākaṭo ahosīti na kevalaṃ te saddameva assosuṃ,",
  "tika-s0402t:825_5": "atha kho atthopi tesaṃ pakatisavanūpacāre viya pākaṭo ahosi.",
  "tika-s0402t:825_6": "Tena sahassaṃ lokadhātuṃ viññāpetīti adhippāyo.",
  "tika-s0402t:826_0": "Pariharantīti sineruṃ dakkhiṇato katvā parivattenti.",
  "tika-s0402t:826_1": "Virocamānāti attano jutiyā dibbamānā,",
  "tika-s0402t:826_2": "sobhamānā vā.",
  "tika-s0402t:826_3": "Tāva sahassadhā lokoti yattako candimasūriyehi obhāsiyamāno lokadhātusaṅkhāto ekeko loko,",
  "tika-s0402t:826_4": "tattakena pamāṇena sahassadhā loko,",
  "tika-s0402t:826_5": "iminā cakkavāḷena saddhiṃ cakkavāḷasahassanti attho.",
  "tika-s0402t:826_6": "Kasmā panesā ānītāti esā cūḷanikā lokadhātu kasmā bhagavatā ānītā,",
  "tika-s0402t:826_7": "desitāti attho.",
  "tika-s0402t:826_8": "Majjhimikāya lokadhātuyā paricchedadassanatthanti dvisahassilokadhātuyā parimāṇadassanatthaṃ.",
  "tika-s0402t:827_0": "Sahassilokadhātuyā sahassī dvisahassilokadhātu,",
  "tika-s0402t:827_1": "sā cakkavāḷagaṇanāya dasasatasahassacakkavāḷaparimāṇā.",
  "tika-s0402t:827_2": "Tenāha “sahassacakkavāḷāni sahassabhāgena gaṇetvā”tiādi.",
  "tika-s0402t:827_3": "Kampanadevatūpasaṅkamanādinā jātacakkavāḷena saha yogakkhemaṃ ṭhānaṃ jātikkhettaṃ.",
  "tika-s0402t:827_4": "Tattakāya eva jātikkhettabhāvo dhammatāvaseneva veditabbo,",
  "tika-s0402t:827_5": "“pariggahavasenā”ti keci.",
  "tika-s0402t:827_6": "Sabbesampi buddhānaṃ evaṃ jātikkhettaṃ tannivāsīnaṃyeva ca devatānaṃ dhammābhisamayoti vadanti.",
  "tika-s0402t:827_7": "Paṭisandhiggahaṇādīnaṃ sattannaṃyeva gahaṇaṃ nidassanamattaṃ mahābhinīhārādikālepi tassa pakampanassa labbhanato.",
  "tika-s0402t:828_0": "Sahassaṃ sahassadhā katvā gaṇitaṃ majjhimikantiādinā majjhimikāya lokadhātuyā sahassaṃ tisahassilokadhātu,",
  "tika-s0402t:828_1": "sāyeva ca mahāsahassilokadhātūti dasseti.",
  "tika-s0402t:828_2": "Saraseneva āṇāpavattanaṃ āṇākkhettaṃ,",
  "tika-s0402t:828_3": "yaṃ ekajjhaṃ saṃvaṭṭati vivaṭṭati ca.",
  "tika-s0402t:828_4": "Āṇā pharatīti tannivāsidevatānaṃ sirasā sampaṭicchanena vattati,",
  "tika-s0402t:828_5": "tañca kho kevalaṃ buddhānubhāveneva,",
  "tika-s0402t:828_6": "adhippāyavasena ca pana “yāvatā pana ākaṅkheyyā”ti vacanato buddhānaṃ avisayo nāma natthi,",
  "tika-s0402t:828_7": "visayakkhettassa pamāṇaparicchedo nāma natthi.",
  "tika-s0402t:828_8": "Visamoti sūriyuggamanādīnaṃ visamabhāvato visamo.",
  "tika-s0402t:828_9": "Tenevāha “ekasmiṃ ṭhāne sūriyo uggato hotī”tiādi.",
  "tika-s0402t:828_10": "Sesamettha suviññeyyameva.",
  "tika-s0402t:829_0": "Cūḷanikāsuttavaṇṇanā niṭṭhitā.",
  "tika-s0402t:830_0": "Ānandavaggavaṇṇanā niṭṭhitā.",
  "tika-s0402t:831_0": "(9) 4. Samaṇavaggo",
  "tika-s0402t:832_0": "1-5. Samaṇasuttādivaṇṇanā",
  "tika-s0402t:833_0": "82- 86.",
  "tika-s0402t:833_1": "Catutthassa paṭhame sammā ādānaṃ gahaṇaṃ samādānanti āha “samādānaṃ vuccati gahaṇa”nti.",
  "tika-s0402t:833_2": "Adhikaṃ visiṭṭhaṃ sīlanti adhisīlaṃ.",
  "tika-s0402t:833_3": "Lokiyasīlassa adhisīlabhāvo pariyāyenāti nippariyāyameva taṃ dassetuṃ “apica sabbampi lokiyasīla”ntiādi vuttaṃ.",
  "tika-s0402t:833_4": "Sikkhitabbatoti āsevitabbato.",
  "tika-s0402t:833_5": "Pañcapi dasapi vā sīlāni sīlaṃ nāma,",
  "tika-s0402t:833_6": "pātimokkhasaṃvaro adhisīlaṃ nāma anavasesakāyikacetasikasaṃvarabhāvato maggasīlassa padaṭṭhānabhāvato ca.",
  "tika-s0402t:833_7": "Aṭṭha samāpattiyo cittaṃ,",
  "tika-s0402t:833_8": "vipassanāpādakajjhānaṃ adhicittaṃ maggasamādhissa adhiṭṭhānabhāvato.",
  "tika-s0402t:833_9": "Kammassakatañāṇaṃ paññā,",
  "tika-s0402t:833_10": "vipassanā adhipaññā maggapaññāya adhiṭṭhānabhāvato.",
  "tika-s0402t:833_11": "Apica nibbānaṃ patthayantena samādinnaṃ pañcasīlaṃ dasasīlampi adhisīlameva nibbānādhigamassa paccayabhāvato.",
  "tika-s0402t:833_12": "Nibbānaṃ patthayantena samāpannā aṭṭha samāpattiyopi adhicittameva.",
  "tika-s0402t:834_0": "“Kalyāṇakārī kalyāṇaṃ, pāpakārī ca pāpakaṃ;",
  "tika-s0402t:835_0": "Anubhoti dvayametaṃ, anubandhañhi kāraṇa”nti. –",
  "tika-s0402t:836_0": "Evaṃ atīte anāgate ca vaṭṭamūlakadukkhasallakkhaṇavasena saṃvegavatthutāya vimuttiākaṅkhāya paccayabhūtā kammassakatapaññāpi adhipaññāti vadanti.",
  "tika-s0402t:836_1": "Dutiyatatiyacatutthapañcamāni uttānatthāneva.",
  "tika-s0402t:837_0": "Samaṇasuttādivaṇṇanā niṭṭhitā.",
  "tika-s0402t:838_0": "6. Paṭhamasikkhāsuttavaṇṇanā",
  "tika-s0402t:839_0": "87.",
  "tika-s0402t:839_1": "Chaṭṭhe samattakārīti anūnena paripūrena ākārena samannāgato.",
  "tika-s0402t:839_2": "Sikkhāpadānaṃ khuddānukhuddakattaṃ apekkhāsiddhanti āha “tatrāpi saṅghādisesaṃ khuddaka”ntiādi.",
  "tika-s0402t:839_3": "Aṅguttaramahānikāyavaḷañjanakaācariyāti aṅguttaranikāyaṃ pariharantā ācariyā,",
  "tika-s0402t:839_4": "aṅguttarabhāṇakāti vuttaṃ hoti.",
  "tika-s0402t:839_5": "Lokavajjaṃ nāpajjati lokavajjasikkhāpadānaṃ vītikkamasādhakassa kilesagahanassa sabbaso pahīnattā.",
  "tika-s0402t:839_6": "Paṇṇattivajjameva āpajjati paṇṇattivītikkamaṃ vā ajānatopi āpattisambhavato.",
  "tika-s0402t:839_7": "Cittena āpajjanto rūpiyappaṭiggahaṇaṃ āpajjatīti upanikkhittasādiyena āpajjati.",
  "tika-s0402t:840_0": "Brahmacariyassa ādibhūtāni ādibrahmacariyāni,",
  "tika-s0402t:840_1": "tāni eva ādibrahmacariyakāni yathā “vinayo eva venayiko”ti āha “maggabrahmacariyassā”tiādi.",
  "tika-s0402t:840_2": "Cattāri mahāsīlasikkhāpadānīti cattāri pārājikāni sandhāya vadati.",
  "tika-s0402t:840_3": "Paṭipakkhadhammānaṃ anavasesato savanato paggharaṇato soto,",
  "tika-s0402t:840_4": "ariyamaggoti āha “sotasaṅkhātena maggenā”ti.",
  "tika-s0402t:840_5": "Vinipāteti virūpaṃ sadukkhaṃ saupāyāsaṃ nipātetīti vinipāto,",
  "tika-s0402t:840_6": "apāyadukkhe khipanako.",
  "tika-s0402t:840_7": "Dhammoti sabhāvo.",
  "tika-s0402t:840_8": "Nāssa vinipāto dhammoti avinipātadhammo,",
  "tika-s0402t:840_9": "na attānaṃ apāyesu vinipātanasabhāvoti vuttaṃ hoti. Kasmā?",
  "tika-s0402t:840_10": "Ye dhammā apāyagamanīyā,",
  "tika-s0402t:840_11": "tesaṃ pahīnattā.",
  "tika-s0402t:840_12": "Tenāha “avinipātadhammoti catūsu apāyesu apatanasabhāvo”ti.",
  "tika-s0402t:840_13": "Tattha apatanasabhāvoti anuppajjanasabhāvo.",
  "tika-s0402t:840_14": "Sotāpattimagganiyāmena niyatoti uparimaggādhigamassa avassaṃbhāvībhāvato niyato.",
  "tika-s0402t:840_15": "Tenevāha “sambodhiparāyaṇo”ti.",
  "tika-s0402t:840_16": "Heṭṭhimantato sattamabhavato upari anuppajjanadhammatāya vā niyato.",
  "tika-s0402t:840_17": "Sambujjhatīti sambodhi,",
  "tika-s0402t:840_18": "ariyamaggo.",
  "tika-s0402t:840_19": "So pana paṭhamamaggassa adhigatattā avasiṭṭho ca adhigantabbabhāvena icchitabboti uparimaggattayasaṅkhātā",
  "tika-s0402t:840_20": "sambodhi paraṃ ayanaṃ parā gati assāti sambodhiparāyaṇo.",
  "tika-s0402t:840_21": "Tenāha “uparimaggattayasambodhiparāyaṇo”ti.",
  "tika-s0402t:841_0": "Tanubhāvāti pariyuṭṭhānamandatāya ca kadāci karahaci uppattiyā ca tanubhāvena.",
  "tika-s0402t:841_1": "Tanuttañhi dvīhi kāraṇehi veditabbaṃ adhiccuppattiyā ca pariyuṭṭhānamandatāya ca.",
  "tika-s0402t:841_2": "Sakadāgāmissa hi vaṭṭānusārimahājanassa viya kilesā abhiṇhaṃ na uppajjanti,",
  "tika-s0402t:841_3": "kadāci karahaci uppajjanti viraḷākārā hutvā viraḷavāpite khette aṅkurā viya.",
  "tika-s0402t:841_4": "Uppajjamānāpi ca vaṭṭānusārimahājanasseva maddantā pharantā chādentā andhakāraṃ karontā na uppajjanti,",
  "tika-s0402t:841_5": "mandamandā uppajjanti tanukākārā hutvā abbhapaṭalamiva makkhikāpattamiva ca.",
  "tika-s0402t:841_6": "Tattha keci therā bhaṇanti “sakadāgāmissa kilesā kiñcāpi cirena uppajjanti,",
  "tika-s0402t:841_7": "bahalāva uppajjanti.",
  "tika-s0402t:841_8": "Tathā hissa puttā ca dhītaro ca dissantī”ti.",
  "tika-s0402t:841_9": "Etaṃ pana appamāṇaṃ.",
  "tika-s0402t:841_10": "Puttadhītaro hi aṅgapaccaṅgaparāmasanamattenapi hontīti.",
  "tika-s0402t:841_11": "Dvīhiyeva kāraṇehissa kilesānaṃ tanuttaṃ veditabbaṃ adhiccuppattiyā ca pariyuṭṭhānamandatāya cāti.",
  "tika-s0402t:842_0": "Heṭṭhābhāgiyānanti ettha heṭṭhāti mahaggatabhūmito heṭṭhā,",
  "tika-s0402t:842_1": "kāmabhūmiyanti attho.",
  "tika-s0402t:842_2": "Tesaṃ paccayabhāvena heṭṭhābhāgassa hitāti heṭṭhābhāgiyā,",
  "tika-s0402t:842_3": "tesaṃ heṭṭhābhāgiyānaṃ,",
  "tika-s0402t:842_4": "heṭṭhābhāgassa kāmabhavassa paccayabhāvena gahitānanti attho.",
  "tika-s0402t:842_5": "Saṃyojenti bandhanti khandhagatibhavādīhi khandhagatibhavādayo,",
  "tika-s0402t:842_6": "kammaṃ vā phalenāti saṃyojanānīti āha “saṃyojanānanti bandhanāna”nti.",
  "tika-s0402t:842_7": "Asamucchinnarāgādikassa hi etarahi khandhādīnaṃ āyatiṃ khandhādīhi sambandho,",
  "tika-s0402t:842_8": "samucchinnarāgādikassa pana taṃ natthi,",
  "tika-s0402t:842_9": "katānampi kammānaṃ asamatthabhāvāpattito rāgādīnaṃ anvayato byatirekato ca saṃyojanaṭṭho siddho.",
  "tika-s0402t:842_10": "Parikkhayenāti samucchedena.",
  "tika-s0402t:843_0": "Opapātikoti upapātikayoniko upapatane sādhukārī.",
  "tika-s0402t:843_1": "Sesayonipaṭikkhepavacanametaṃ.",
  "tika-s0402t:843_2": "Tena gabbhavāsadukkhābhāvamāha.",
  "tika-s0402t:843_3": "Tattha parinibbāyīti iminā sesadukkhābhāvaṃ.",
  "tika-s0402t:843_4": "Tattha parinibbāyitā cassa kāmaloke khandhabījassa apunāgamanavasenevāti dassetuṃ “anāvattidhammo”ti vuttaṃ.",
  "tika-s0402t:843_5": "Upariyevāti brahmalokeyeva.",
  "tika-s0402t:843_6": "Anāvattidhammoti tato brahmalokā punappunaṃ paṭisandhivasena na āvattanadhammo.",
  "tika-s0402t:843_7": "Tenāha “yonigativasena anāgamanadhammo”ti.",
  "tika-s0402t:844_0": "Padesaṃ padesakārī ārādhetīti sīlakkhandhādīnaṃ pāripūriyā ekadesabhūtaṃ heṭṭhimamaggattayaṃ padeso,",
  "tika-s0402t:844_1": "taṃ karonto padesaṃ ekadesabhūtaṃ heṭṭhimaṃ phalattayameva ārādheti,",
  "tika-s0402t:844_2": "nipphādetīti attho.",
  "tika-s0402t:844_3": "Tenāha “padesakārī puggalo nāma sotāpanno”tiādi.",
  "tika-s0402t:844_4": "Paripūraṃ paripūrakārīti sīlakkhandhādīhi saddhindriyādīhi ca parito pūraṇena paripūrasaṅkhātaṃ arahattamaggaṃ",
  "tika-s0402t:844_5": "karonto nibbattento paripūraṃ arahattaphalaṃ ārādheti,",
  "tika-s0402t:844_6": "nipphādetīti attho.",
  "tika-s0402t:844_7": "Tenāha “paripūrakārī nāma arahā”tiādi.",
  "tika-s0402t:845_0": "Paṭhamasikkhāsuttavaṇṇanā niṭṭhitā.",
  "tika-s0402t:846_0": "7-10. Dutiyasikkhāsuttādivaṇṇanā",
  "tika-s0402t:847_0": "88- 91.",
  "tika-s0402t:847_1": "Sattame kulā kulaṃ gamanakoti kulato kulaṃ gacchanto.",
  "tika-s0402t:847_2": "Dve vā tayo vā bhaveti devamanussavasena dve vā tayo vā bhave.",
  "tika-s0402t:847_3": "Missakabhavavasena hetaṃ vuttaṃ.",
  "tika-s0402t:847_4": "Desanāmattameva cetaṃ “dve vā tīṇi vā”ti.",
  "tika-s0402t:847_5": "Yāva chaṭṭhabhavā saṃsarantopi kolaṃkolova hoti.",
  "tika-s0402t:847_6": "Tenevāha “ayañhi dve vā bhave…pe…",
  "tika-s0402t:847_7": "evamettha vikappo daṭṭhabbo”ti.",
  "tika-s0402t:847_8": "Uḷārakulavacano vā ettha kulasaddo,",
  "tika-s0402t:847_9": "kulato kulaṃ gacchatīti kolaṃkolo.",
  "tika-s0402t:847_10": "Sotāpattiphalasacchikiriyato paṭṭhāya hi nīcakule uppatti nāma natthi,",
  "tika-s0402t:847_11": "mahābhogakulesu eva nibbattatīti attho.",
  "tika-s0402t:847_12": "Kevalo hi kulasaddo mahākulameva vadati “kulaputto”tiādīsu viya.",
  "tika-s0402t:847_13": "Ekabījīti ettha khandhabījaṃ nāma kathitaṃ,",
  "tika-s0402t:847_14": "khandhabījanti ca paṭisandhiviññāṇaṃ vuccati.",
  "tika-s0402t:847_15": "Yassa hi sotāpannassa ekaṃ khandhabījaṃ atthi,",
  "tika-s0402t:847_16": "ekaṃ bhavaggahaṇaṃ,",
  "tika-s0402t:847_17": "so ekabījī nāma.",
  "tika-s0402t:847_18": "Tenāha “ekasseva bhavassa bījaṃ etassa atthīti ekabījī”ti.",
  "tika-s0402t:847_19": "“Mānusakaṃ bhava”nti idaṃ panettha desanāmattameva,",
  "tika-s0402t:847_20": "“devabhavaṃ nibbattetī”tipi pana vattuṃ vaṭṭatiyeva.",
  "tika-s0402t:848_0": "Uddhaṃvāhibhāvena uddhamassa taṇhāsotaṃ vaṭṭasotaṃ vāti uddhaṃsoto,",
  "tika-s0402t:848_1": "uddhaṃ vā gantvā paṭilabhitabbato uddhamassa maggasotanti uddhaṃsoto.",
  "tika-s0402t:848_2": "Paṭisandhivasena akaniṭṭhabhavaṃ gacchatīti akaniṭṭhagāmī.",
  "tika-s0402t:848_3": "Yattha katthacīti avihādīsu yattha katthaci.",
  "tika-s0402t:848_4": "Sappayogenāti vipassanāñāṇābhisaṅkhārasaṅkhātena payogena saha,",
  "tika-s0402t:848_5": "mahatā vipassanāpayogenāti attho.",
  "tika-s0402t:848_6": "Upahaccāti etassa upagantvāti attho.",
  "tika-s0402t:848_7": "Tena vemajjhātikkamo kālakiriyāpagamanañca saṅgahitaṃ hoti,",
  "tika-s0402t:848_8": "tasmā āyuvemajjhaṃ atikkamitvā parinibbāyanto upahaccaparinibbāyī nāma hotīti āha “yo pana kappasahassāyukesu avihesū”tiādi.",
  "tika-s0402t:848_9": "So tividho hotīti ñāṇassa tikkhamajjhamudubhāvena tividho hoti.",
  "tika-s0402t:848_10": "Tenāha “kappasahassāyukesū”tiādi.",
  "tika-s0402t:849_0": "Saddhādhurena abhinivisitvāti “sace saddhāya sakkā nibbattetuṃ,",
  "tika-s0402t:849_1": "nibbattessāmi lokuttaramagga”nti evaṃ saddhādhuravasena abhinivisitvā vipassanaṃ paṭṭhapetvā.",
  "tika-s0402t:849_2": "Paññādhurena abhiniviṭṭhoti “sace paññāya sakkā,",
  "tika-s0402t:849_3": "nibbattessāmi lokuttaramagga”nti evaṃ paññādhuraṃ katvā abhiniviṭṭho.",
  "tika-s0402t:849_4": "Yathāvuttameva aṭṭhavidhattaṃ kolaṃkolasattakkhattuparamesu atidisanto “tathā kolaṃkolā sattakkhattuparamā cā”ti āha.",
  "tika-s0402t:849_5": "Vuttanayeneva aṭṭha kolaṃkolā,",
  "tika-s0402t:849_6": "aṭṭha sattakkhattuparamāti vuttaṃ hoti.",
  "tika-s0402t:850_0": "Tattha sattakkhattuṃ paramā bhavūpapatti attabhāvaggahaṇaṃ assa,",
  "tika-s0402t:850_1": "tato paraṃ aṭṭhamaṃ bhavaṃ nādiyatīti sattakkhattuparamo.",
  "tika-s0402t:850_2": "Bhagavatā gahitanāmavaseneva cetāni ariyāya jātiyā jātānaṃ tesaṃ nāmāni jātāni kumārānaṃ mātāpitūhi gahitanāmāni viya.",
  "tika-s0402t:850_3": "Ettakañhi ṭhānaṃ gato ekabījī nāma hoti,",
  "tika-s0402t:850_4": "ettakaṃ kolaṃkolo,",
  "tika-s0402t:850_5": "ettakaṃ sattakkhattuparamoti bhagavatā etesaṃ nāmaṃ gahitaṃ.",
  "tika-s0402t:850_6": "Niyamato pana ayaṃ ekabījī,",
  "tika-s0402t:850_7": "ayaṃ kolaṃkolo,",
  "tika-s0402t:850_8": "ayaṃ sattakkhattuparamoti natthi.",
  "tika-s0402t:850_9": "Ko pana nesaṃ etaṃ pabhedaṃ niyametīti?",
  "tika-s0402t:850_10": "Keci tāva therā “pubbahetu niyametī”ti vadanti,",
  "tika-s0402t:850_11": "keci paṭhamamaggo,",
  "tika-s0402t:850_12": "keci upari tayo maggā,",
  "tika-s0402t:850_13": "keci tiṇṇaṃ maggānaṃ vipassanāti.",
  "tika-s0402t:851_0": "Tattha “pubbahetu niyametī”ti vāde paṭhamamaggassa upanissayo kato nāma hoti,",
  "tika-s0402t:851_1": "“upari tayo maggā nirupanissayā uppannā”ti vacanaṃ āpajjati.",
  "tika-s0402t:851_2": "“Paṭhamamaggo niyamehī”ti vāde upari tiṇṇaṃ maggānaṃ niratthakatā āpajjati.",
  "tika-s0402t:851_3": "“Upari tayo maggā niyamentī”ti vāde paṭhamamagge anuppanneyeva upari tayo maggā uppannāti āpajjatīti.",
  "tika-s0402t:851_4": "“Tiṇṇaṃ maggānaṃ vipassanā niyametī”ti vādo pana yujjati.",
  "tika-s0402t:851_5": "Sace hi upari tiṇṇaṃ maggānaṃ vipassanā balavatī hoti,",
  "tika-s0402t:851_6": "ekabījī nāma hoti,",
  "tika-s0402t:851_7": "tato mandatarāya kolaṃkolo,",
  "tika-s0402t:851_8": "tato mandatarāya sattakkhattuparamoti.",
  "tika-s0402t:852_0": "Ekacco hi sotāpanno vaṭṭajjhāsayo hoti vaṭṭābhirato,",
  "tika-s0402t:852_1": "punappunaṃ vaṭṭasmiṃyeva carati sandissati.",
  "tika-s0402t:852_2": "Anāthapiṇḍiko seṭṭhi,",
  "tika-s0402t:852_3": "visākhā upāsikā,",
  "tika-s0402t:852_4": "cūḷarathamahārathā devaputtā,",
  "tika-s0402t:852_5": "anekavaṇṇo devaputto,",
  "tika-s0402t:852_6": "sakko devarājā,",
  "tika-s0402t:852_7": "nāgadatto devaputtoti ime hi ettakā janā vaṭṭajjhāsayā vaṭṭābhiratā ādito paṭṭhāya cha devaloke sodhetvā akaniṭṭhe ṭhatvā parinibbāyissanti,",
  "tika-s0402t:852_8": "ime idha na gahitā.",
  "tika-s0402t:852_9": "Na kevalañcimeva,",
  "tika-s0402t:852_10": "yopi manussesuyeva sattakkhattuṃ saṃsaritvā arahattaṃ pāpuṇāti,",
  "tika-s0402t:852_11": "yopi devaloke nibbatto devesuyeva sattakkhattuṃ aparāparaṃ saṃsaritvā arahattaṃ pāpuṇāti.",
  "tika-s0402t:852_12": "Imepi idha na gahitā,",
  "tika-s0402t:852_13": "kālena deve,",
  "tika-s0402t:852_14": "kālena manusse saṃsaritvā pana arahattaṃ pāpuṇantova idha gahito,",
  "tika-s0402t:852_15": "tasmā “sattakkhattuparamo”ti idaṃ idhaṭṭhakavokiṇṇabhavūpapattikasukkhavipassakassa nāmaṃ kathitanti veditabbaṃ.",
  "tika-s0402t:853_0": "“Sakideva imaṃ lokaṃ āgantvā”ti vacanato pañcasu sakadāgāmīsu cattāro vajjetvā ekova gahito.",
  "tika-s0402t:853_1": "Ekacco hi idha sakadāgāmiphalaṃ patvā idheva parinibbāyati,",
  "tika-s0402t:853_2": "ekacco idha patvā devaloke parinibbāyati,",
  "tika-s0402t:853_3": "ekacco devaloke patvā tattheva parinibbāyati,",
  "tika-s0402t:853_4": "ekacco devaloke patvā idhūpapajjitvā parinibbāyati.",
  "tika-s0402t:853_5": "Ime cattāropi idha na gahitā.",
  "tika-s0402t:853_6": "Yo pana idha patvā devaloke yāvatāyukaṃ vasitvā puna idhūpapajjitvā parinibbāyissati,",
  "tika-s0402t:853_7": "ayaṃ ekova idha gahitoti veditabbo.",
  "tika-s0402t:854_0": "Idāni tassa pabhedaṃ dassento “tīsu pana vimokkhesū”tiādimāha.",
  "tika-s0402t:854_1": "Imassa pana sakadāgāmino ekabījinā saddhiṃ kiṃ nānākaraṇanti?",
  "tika-s0402t:854_2": "Ekabījissa ekāva paṭisandhi,",
  "tika-s0402t:854_3": "sakadāgāmissa dve paṭisandhiyo,",
  "tika-s0402t:854_4": "idaṃ tesaṃ nānākaraṇaṃ.",
  "tika-s0402t:854_5": "Suññatavimokkhena vimuttakhīṇāsavo paṭipadāvasena catubbidho hoti,",
  "tika-s0402t:854_6": "tathā animittaappaṇihitavimokkhehīti evaṃ dvādasa arahantā hontīti āha “yathā pana sakadāgāmino,",
  "tika-s0402t:854_7": "tatheva arahanto dvādasa veditabbā”ti.",
  "tika-s0402t:854_8": "Aṭṭhamanavamadasamāni uttānatthāneva.",
  "tika-s0402t:855_0": "Dutiyasikkhāsuttādivaṇṇanā niṭṭhitā.",
  "tika-s0402t:856_0": "11. Saṅkavāsuttavaṇṇanā",
  "tika-s0402t:857_0": "92.",
  "tika-s0402t:857_1": "Ekādasame vihārapaṭibaddhanavakammādibhāraṃ harati pavattetīti bhārahāro.",
  "tika-s0402t:857_2": "Tenevāha “nave āvāse samuṭṭhāpeti,",
  "tika-s0402t:857_3": "purāṇe paṭijaggatī”ti.",
  "tika-s0402t:857_4": "Sikkhitabbato sikkhā,",
  "tika-s0402t:857_5": "pajjitabbato,",
  "tika-s0402t:857_6": "pajjanti etehīti vā padāni,",
  "tika-s0402t:857_7": "sikkhāyeva padāni sikkhāpadānīti āha “sikkhāsaṅkhātehi padehī”ti.",
  "tika-s0402t:857_8": "Dassetīti paccakkhato dasseti,",
  "tika-s0402t:857_9": "hatthāmalakaṃ viya pākaṭe vibhūte katvā vibhāveti.",
  "tika-s0402t:857_10": "Gaṇhāpetīti te dhamme manasā anupakkhite diṭṭhiyā suppaṭividdhe kārento uggaṇhāpeti.",
  "tika-s0402t:857_11": "Samussāhetīti samādhimhi ussāhaṃ janeti.",
  "tika-s0402t:857_12": "Paṭiladdhaguṇehīti tāya desanāya tannissayapaccattapurisakārena ca tesaṃ paṭividdhaguṇehi.",
  "tika-s0402t:857_13": "Vodāpetīti tesaṃ cittasantānaṃ assaddhiyādikilesamalāpagamanena pabhassaraṃ karoti.",
  "tika-s0402t:857_14": "Saṇhaṃ saṇhaṃ kathetīti ativiya sukhumaṃ katvā katheti.",
  "tika-s0402t:858_0": "Accayanaṃ sādhumariyādaṃ madditvā vītikkamanaṃ accayoti āha “aparādho”ti.",
  "tika-s0402t:858_1": "Acceti atikkamati etenāti vā accayo,",
  "tika-s0402t:858_2": "vītikkamassa pavattanako akusaladhammo.",
  "tika-s0402t:858_3": "So eva aparajjhati etenāti aparādho.",
  "tika-s0402t:858_4": "So hi aparajjhantaṃ purisaṃ adhibhavitvā pavattati.",
  "tika-s0402t:858_5": "Tenāha “atikkamma adhibhavitvā pavatto”ti.",
  "tika-s0402t:858_6": "Paṭiggaṇhātūti adhivāsanavasena sampaṭicchatūti atthoti āha “khamatū”ti.",
  "tika-s0402t:858_7": "Sadevakena lokena nissaraṇanti araṇīyato ariyo,",
  "tika-s0402t:858_8": "tathāgatoti āha “ariyassa vinayeti buddhassa bhagavato sāsane”ti.",
  "tika-s0402t:858_9": "Puggalādhiṭṭhānaṃ karontoti kāmaṃ “vuddhi hesā”ti dhammādhiṭṭhānavasena vākyaṃ āraddhaṃ,",
  "tika-s0402t:858_10": "tathāpi desanaṃ pana puggalādhiṭṭhānaṃ karonto “saṃvaraṃ āpajjatī”ti āhāti yojanā.",
  "tika-s0402t:859_0": "Saṅkavāsuttavaṇṇanā niṭṭhitā.",
  "tika-s0402t:860_0": "Samaṇavaggavaṇṇanā niṭṭhitā.",
  "tika-s0402t:861_0": "(10) 5. Loṇakapallavaggo",
  "tika-s0402t:862_0": "1. Accāyikasuttavaṇṇanā",
  "tika-s0402t:863_0": "93.",
  "tika-s0402t:863_1": "Pañcamassa paṭhame atipātikānīti sīghaṃ pavattetabbāni.",
  "tika-s0402t:863_2": "Karaṇīyānīti ettha avassake anīyasaddo daṭṭhabboti āha “avassakiccānī”ti.",
  "tika-s0402t:863_3": "Nikkhantasetaṅkurānīti bījato nikkhantasetaṅkurāni.",
  "tika-s0402t:863_4": "Sesamettha uttānameva.",
  "tika-s0402t:864_0": "Accāyikasuttavaṇṇanā niṭṭhitā.",
  "tika-s0402t:865_0": "2. Pavivekasuttavaṇṇanā",
  "tika-s0402t:866_0": "94.",
  "tika-s0402t:866_1": "Dutiye sāṇehi vākehi nibbattitāni sāṇāni.",
  "tika-s0402t:866_2": "Missasāṇāni masāṇāni na bhaṅgāni.",
  "tika-s0402t:866_3": "Erakatiṇādīnīti ādi-",
  "tika-s0402t:866_4": "saddena akkamakacikadalivākādīnaṃ saṅgaho.",
  "tika-s0402t:866_5": "Erakādīhi katāni hi chavāni lāmakāni dussānīti “chavadussānī”ti vattabbataṃ labhanti.",
  "tika-s0402t:866_6": "Kuṇḍakanti tanutaraṃ taṇḍulappakaraṇaṃ.",
  "tika-s0402t:866_7": "Pañca dussīlyānīti pāṇātipātādīni pañca.",
  "tika-s0402t:866_8": "Cattāro āsavāti kāmāsavādayo cattāro āsavā.",
  "tika-s0402t:866_9": "Sīlaggappattoti sīlena,",
  "tika-s0402t:866_10": "sīlassa vā aggappatto.",
  "tika-s0402t:867_0": "Pavivekasuttavaṇṇanā niṭṭhitā.",
  "tika-s0402t:868_0": "3. Saradasuttavaṇṇanā",
  "tika-s0402t:869_0": "95.",
  "tika-s0402t:869_1": "Tatiye viddheti dūrībhūte.",
  "tika-s0402t:869_2": "Dūrabhāvo ca ākāsassa valāhakavigamena hotīti āha “valāhakavigamena dūrībhūte”ti.",
  "tika-s0402t:869_3": "Teneva hi “viddhe vigatavalāhake”ti vuttaṃ.",
  "tika-s0402t:869_4": "Nabhaṃ abbhussakkamānoti ākāsaṃ abhilaṅghanto.",
  "tika-s0402t:869_5": "Iminā taruṇasūriyabhāvo dassito.",
  "tika-s0402t:869_6": "Nātidūrodite hi ādicce taruṇasūriyasamaññā.",
  "tika-s0402t:869_7": "Duvidhamevassa saṃyojanaṃ natthīti orambhāgiyauddhambhāgiyavasena duvidhampi saṃyojanaṃ assa paṭhamajjhānalābhino ariyasāvakassa natthi.",
  "tika-s0402t:869_8": "Kasmā panassa uddhambhāgiyasaṃyojanampi natthīti vuttaṃ.",
  "tika-s0402t:869_9": "Orambhāgiyasaṃyojanānameva hettha pahānaṃ vuttanti āha “itarampī”tiādi,",
  "tika-s0402t:869_10": "itaraṃ uddhambhāgiyasaṃyojanaṃ puna imaṃ lokaṃ paṭisandhivasena ānetuṃ asamatthatāya natthīti vuttanti attho.",
  "tika-s0402t:869_11": "Jhānalābhino hi sabbepi ariyā brahmalokūpapannā heṭṭhā na uppajjanti,",
  "tika-s0402t:869_12": "uddhaṃ uddhaṃ uppajjantāpi vehapphalaṃ akaniṭṭhaṃ bhavaggañca patvā na punaññattha jāyanti,",
  "tika-s0402t:869_13": "tattha tattheva arahattaṃ patvā parinibbāyanti.",
  "tika-s0402t:869_14": "Tenevāha “imasmiṃ sutte jhānānāgāmī nāma kathito”ti.",
  "tika-s0402t:869_15": "Jhānavasena hi heṭṭhā na āgacchatīti jhānānāgāmī.",
  "tika-s0402t:870_0": "Saradasuttavaṇṇanā niṭṭhitā.",
  "tika-s0402t:871_0": "4. Parisāsuttavaṇṇanā",
  "tika-s0402t:872_0": "96.",
  "tika-s0402t:872_1": "Catutthe paccayabāhullikāti cīvarādibāhullāya paṭipannā.",
  "tika-s0402t:872_2": "Avītataṇhatāya hi taṃ taṃ parikkhārajātaṃ bahuṃ lanti ādiyantīti bahulā,",
  "tika-s0402t:872_3": "te eva bāhulikā yathā “venayiko”ti.",
  "tika-s0402t:872_4": "Te paccayabāhullāya yuttappayuttā hontīti cīvarādibāhullāya paṭipannā nāma honti.",
  "tika-s0402t:872_5": "Sikkhāya agāravabhāvato sithilaṃ agāḷhaṃ gaṇhantīti sāthalikā.",
  "tika-s0402t:872_6": "Sithilanti ca bhāvanapuṃsakaniddeso.",
  "tika-s0402t:872_7": "Sithilasaddena samānatthassa sathalasaddassa vasena sāthalikāti padasiddhi veditabbā.",
  "tika-s0402t:872_8": "Avagamanaṭṭhenāti adhogamanaṭṭhena,",
  "tika-s0402t:872_9": "orambhāgiyabhāvenāti attho.",
  "tika-s0402t:872_10": "Nikkhittadhurāti oropitadhurā ujjitussāhā.",
  "tika-s0402t:872_11": "Upadhiviveko nibbānaṃ.",
  "tika-s0402t:872_12": "Duvidhampi vīriyanti kāyikaṃ cetasikañca vīriyaṃ.",
  "tika-s0402t:873_0": "Bhaṇḍanaṃ jātaṃ etesanti bhaṇḍanajātā.",
  "tika-s0402t:873_1": "Visesanassa paranipātavasena cetaṃ vuttaṃ.",
  "tika-s0402t:873_2": "Aṭṭhakathāyaṃ pana visesanassa pubbanipātavaseneva atthaṃ dassento “jātabhaṇḍanā”ti āha.",
  "tika-s0402t:873_3": "Kalaho jāto etesanti kalahajātāti etthāpi eseva nayo.",
  "tika-s0402t:873_4": "Kalahassa pubbabhāgoti kalahassa hetubhūtā paṭibhāgā taṃsadisī ca aniṭṭhakiriyā.",
  "tika-s0402t:873_5": "Hatthaparāmāsādivasenāti kujjhitvā aññamaññassa hatthe gahetvā palapanaacchindanādivasena.",
  "tika-s0402t:873_6": "“Ayaṃ dhammo,",
  "tika-s0402t:873_7": "nāyaṃ dhammo”tiādinā viruddhavādabhūtaṃ vivādaṃ āpannāti vivādapannā.",
  "tika-s0402t:873_8": "Tenāha “viruddhavādaṃ āpannā”ti.",
  "tika-s0402t:873_9": "Mukhasannissitatāya vācā idha “mukha”nti adhippetāti āha “pharusā vācā mukhasattiyo”ti.",
  "tika-s0402t:874_0": "Satipi ubhayesaṃ kalāpānaṃ paramatthato bhede pacurajanehi pana duviññeyyanānattaṃ khīrodakasammoditaṃ",
  "tika-s0402t:874_1": "accantametaṃ saṃsaṭṭhaṃ viya hutvā tiṭṭhatīti āha “khīrodakaṃ viya bhūtā”ti.",
  "tika-s0402t:874_2": "Yathā khīrañca udakañca aññamaññaṃ saṃsandati,",
  "tika-s0402t:874_3": "visuṃ na hoti,",
  "tika-s0402t:874_4": "ekattaṃ viya upeti,",
  "tika-s0402t:874_5": "evaṃ sāmaggivasena ekattūpagatacittuppādāti attho.",
  "tika-s0402t:874_6": "Mettacittaṃ paccupaṭṭhāpetvā olokanaṃ cakkhūni viya cakkhūni nāmāti āha “upasantehi mettacakkhūhī”ti.",
  "tika-s0402t:874_7": "Piyabhāvadīpakāni hi cakkhūni piyacakkhūni.",
  "tika-s0402t:874_8": "Pamuditassa pīti jāyatīti pamodapaccayabalavapītimāha.",
  "tika-s0402t:874_9": "Pañcavaṇṇā pīti uppajjatīti khuddikādibhedena pañcappakārā pīti uppajjati.",
  "tika-s0402t:874_10": "Pītimanassāti tāya pītiyā pīṇitamanassa,",
  "tika-s0402t:874_11": "passaddhiāvahehi uḷārehi pītivegehi tintacittassāti attho.",
  "tika-s0402t:874_12": "Vigatadarathoti kilesapariḷāhānaṃ dūrībhāvena vūpasantadaratho.",
  "tika-s0402t:875_0": "Kena udakena dārito pabbatappadesoti katvā āha “kandaro nāmā”tiādi.",
  "tika-s0402t:875_1": "Udakassa yathāninnaṃ pavattiyā nadinibbattanabhāvena “nadikuñjo”tipi vuccati.",
  "tika-s0402t:875_2": "Sāvaṭṭā nadiyo padarā.",
  "tika-s0402t:875_3": "Aṭṭha māseti hemantagimhautuvasena aṭṭha māse.",
  "tika-s0402t:875_4": "Khuddakā udakavāhiniyo sākhā viyāti sākhā.",
  "tika-s0402t:875_5": "Khuddakasobbhā kusubbhā okārassa ukāraṃ katvā.",
  "tika-s0402t:875_6": "Yattha upari unnatappadesato udakaṃ āgantvā tiṭṭhati ceva sandati ca,",
  "tika-s0402t:875_7": "te kusubbhā khuddakaāvāṭā.",
  "tika-s0402t:875_8": "Khuddakanadiyoti pabbatapādādito nikkhantā khuddakā nadiyo.",
  "tika-s0402t:876_0": "Parisāsuttavaṇṇanā niṭṭhitā.",
  "tika-s0402t:877_0": "5-7. Paṭhamaājānīyasuttādivaṇṇanā",
  "tika-s0402t:878_0": "97- 99.",
  "tika-s0402t:878_1": "Pañcame anucchavikoti rañño paribhuñjanayoggo.",
  "tika-s0402t:878_2": "Hatthapādādiaṅgasamatāyāti hatthapādādiavayavasamatāya,",
  "tika-s0402t:878_3": "rañño vā senāya aṅgabhūtattā rañño aṅganti vuccati.",
  "tika-s0402t:878_4": "Ānetvā hunitabbanti āhunaṃ,",
  "tika-s0402t:878_5": "āhutīti atthato ekanti āha “āhutisaṅkhātaṃ piṇḍapāta”nti.",
  "tika-s0402t:878_6": "Dūratopi ānetvā sīlavantesu dātabbassetaṃ adhivacanaṃ.",
  "tika-s0402t:878_7": "Piṇḍapātanti ca nidassanamattaṃ.",
  "tika-s0402t:878_8": "Ānetvā hunitabbānañhi cīvarādīnaṃ catunnaṃ paccayānametaṃ adhivacanaṃ āhunanti.",
  "tika-s0402t:878_9": "Taṃ arahatīti āhuneyyo.",
  "tika-s0402t:878_10": "Paṭiggahetuṃ yuttoti tassa mahapphalabhāvakaraṇato paṭiggaṇhituṃ anucchaviko.",
  "tika-s0402t:879_0": "Pāhunakabhattassāti disavidisato āgatānaṃ piyamanāpānaṃ ñātimittānaṃ atthāya sakkāre paṭiyattassa āgantukabhattassa.",
  "tika-s0402t:879_1": "Tañhi ṭhapetvā te tathārūpe pāhunake saṅghasseva dātuṃ yuttaṃ,",
  "tika-s0402t:879_2": "saṅghova taṃ paṭiggahetuṃ yutto.",
  "tika-s0402t:879_3": "Saṅghasadiso hi pāhunako natthi.",
  "tika-s0402t:879_4": "Tathā hesa ekasmiṃ buddhantare vītivatte dissati,",
  "tika-s0402t:879_5": "kadāci asaṅkhyeyyepi kappe vītivatte.",
  "tika-s0402t:879_6": "Abbokiṇṇañca piyamanāpatādikarehi dhammehi samannāgato.",
  "tika-s0402t:879_7": "Evaṃ pāhunamassa dātuṃ yuttaṃ,",
  "tika-s0402t:879_8": "pāhunañca paṭiggahetuṃ yuttoti pāhuneyyo.",
  "tika-s0402t:879_9": "Ayañhettha adhippāyo “ñātimittā vippavuṭṭhā na cirasseva samāgacchanti,",
  "tika-s0402t:879_10": "anavaṭṭhitā ca tesu piyamanāpatā,",
  "tika-s0402t:879_11": "na evamariyasaṅgho,",
  "tika-s0402t:879_12": "tasmā saṅghova pāhuneyyo”ti.",
  "tika-s0402t:880_0": "Dakkhanti etāya sattā yathādhippetāhi sampattīhi vaḍḍhantīti dakkhiṇā,",
  "tika-s0402t:880_1": "paralokaṃ saddahitvā dānaṃ.",
  "tika-s0402t:880_2": "Taṃ dakkhiṇaṃ arahati,",
  "tika-s0402t:880_3": "dakkhiṇāya vā hito yasmā mahapphalakaraṇatāya visodhetīti dakkhiṇeyyo.",
  "tika-s0402t:881_0": "Puññatthikehi añjali karaṇīyo etthāti añjalikaraṇīyo.",
  "tika-s0402t:881_1": "Ubho hettha sirasi patiṭṭhāpetvā sabbalokena kayiramānaṃ añjalikammaṃ arahatīti vā añjalikaraṇīyo.",
  "tika-s0402t:881_2": "Tenāha “añjalipaggahaṇassa anucchaviko”ti.",
  "tika-s0402t:882_0": "Yadipi pāḷiyaṃ “anuttara”nti vuttaṃ,",
  "tika-s0402t:882_1": "natthi ito uttaraṃ visiṭṭhanti hi anuttaraṃ,",
  "tika-s0402t:882_2": "samampissa pana natthīti dassento “asadisa”nti āha.",
  "tika-s0402t:882_3": "Khittaṃ vuttaṃ bījaṃ mahapphalabhāvakaraṇena tāyati rakkhati,",
  "tika-s0402t:882_4": "khipanti vapanti ettha bījānīti vā khettaṃ, kedārādi,",
  "tika-s0402t:882_5": "khettaṃ viya khettaṃ,",
  "tika-s0402t:882_6": "puññānaṃ khettaṃ puññakkhettaṃ.",
  "tika-s0402t:882_7": "Yathā hi rañño vā amaccassa vā sālīnaṃ vā yavānaṃ vā viruhanaṭṭhānaṃ “rañño sālikkhetaṃ yavakkheta”nti vuccati,",
  "tika-s0402t:882_8": "evaṃ saṅgho sabbalokassa puññānaṃ viruhanaṭṭhānaṃ.",
  "tika-s0402t:882_9": "Saṅghaṃ nissāya hi lokassa nānappakārahitasukhasaṃvattanikāni puññāni viruhanti,",
  "tika-s0402t:882_10": "tasmā saṅgho anuttaraṃ puññakkhettaṃ lokassa.",
  "tika-s0402t:882_11": "Sesaṃ suviññeyyameva.",
  "tika-s0402t:882_12": "Chaṭṭhasattamāni uttānatthāneva.",
  "tika-s0402t:883_0": "Paṭhamaājānīyasuttādivaṇṇanā niṭṭhitā.",
  "tika-s0402t:884_0": "8. Potthakasuttavaṇṇanā",
  "tika-s0402t:885_0": "100.",
  "tika-s0402t:885_1": "Aṭṭhame navoti navavāyimo.",
  "tika-s0402t:885_2": "Tenāha “karaṇaṃ upādāya vuccatī”ti.",
  "tika-s0402t:885_3": "Vākamayavatthanti sāṇādivākasāṭakaṃ.",
  "tika-s0402t:885_4": "Dubbaṇṇoti vivaṇṇo.",
  "tika-s0402t:885_5": "Dukkhasamphassoti kharasamphasso.",
  "tika-s0402t:885_6": "Appaṃ agghatīti appaggho.",
  "tika-s0402t:885_7": "Atibahuṃ agghanto kahāpaṇagghanako hoti.",
  "tika-s0402t:885_8": "Paribhogamajjhimoti paribhogakālavasena majjhimo.",
  "tika-s0402t:885_9": "So hi navabhāvaṃ atikkamitvā jiṇṇabhāvaṃ appatto majjhe paribhogakālepi dubbaṇṇo ca dukkhasamphasso ca appagghoyeva hoti.",
  "tika-s0402t:885_10": "Atibahuṃ agghanto aḍḍhaṃ agghati,",
  "tika-s0402t:885_11": "jiṇṇakāle pana aḍḍhamāsakaṃ vā kākaṇikaṃ vā agghati.",
  "tika-s0402t:885_12": "Ukkhaliparipuñchananti kāḷukkhaliparipuñchanaṃ.",
  "tika-s0402t:885_13": "Navotipi upasampadāya pañcavassakālato heṭṭhā jātiyā saṭṭhivassopi navoyeva.",
  "tika-s0402t:885_14": "Dubbaṇṇatāyāti sarīravaṇṇenapi guṇavaṇṇenapi dubbaṇṇatāya.",
  "tika-s0402t:885_15": "Dussīlassa hi parisamajjhe nittejatāya sarīravaṇṇopi na sampajjati,",
  "tika-s0402t:885_16": "guṇavaṇṇena vattabbameva natthi.",
  "tika-s0402t:885_17": "Aṭṭhakathāyaṃ pana sarīravaṇṇena dubbaṇṇatāpi guṇavaṇṇassa abhāvena dubbaṇṇatāyāti vuttaṃ.",
  "tika-s0402t:886_0": "Ye kho panassāti ye kho pana tassa upaṭṭhākā vā ñātimittādayo vā etaṃ puggalaṃ sevanti.",
  "tika-s0402t:886_1": "Tesanti tesaṃ puggalānaṃ cha satthāre sevantānaṃ micchādiṭṭhikānaṃ viya.",
  "tika-s0402t:886_2": "Devadatte sevantānaṃ kokālikādīnaṃ viya ca taṃ sevanaṃ dīgharattaṃ ahitāya dukkhāya hoti.",
  "tika-s0402t:886_3": "Majjhimoti pañcavassakālato paṭṭhāya yāva navavassakālā majjhimo nāma.",
  "tika-s0402t:886_4": "Theroti dasavassato paṭṭhāya thero nāma.",
  "tika-s0402t:886_5": "Evamāhaṃsūti evaṃ vadanti.",
  "tika-s0402t:886_6": "Kiṃ nu kho tuyhanti tuyhaṃ bālassa bhaṇitena ko atthoti vuttaṃ hoti.",
  "tika-s0402t:886_7": "Tathārūpanti tathājātikaṃ tathāsabhāvaṃ ukkhepanīyakammassa kāraṇabhūtaṃ.",
  "tika-s0402t:887_0": "Tīhi kappāsaaṃsūhi suttaṃ kantitvā katavatthanti tayo kappāsaaṃsū gahetvā kantitasuttena vāyitaṃ sukhumavatthaṃ,",
  "tika-s0402t:887_1": "taṃ navavāyimaṃ anagghaṃ hoti,",
  "tika-s0402t:887_2": "paribhogamajjhimaṃ vīsampi tiṃsampi sahassāni agghati,",
  "tika-s0402t:887_3": "jiṇṇakāle,",
  "tika-s0402t:887_4": "aṭṭhapi dasapi sahassāni agghati.",
  "tika-s0402t:888_0": "Tesaṃ taṃ hotīti tesaṃ sammāsambuddhādayo sevantā viya taṃ sevanaṃ dīgharattaṃ hitāya sukhāya hoti.",
  "tika-s0402t:888_1": "Sammāsambuddhañhi ekaṃ nissāya yāvajjakālā muccanakasattānaṃ pamāṇaṃ natthi,",
  "tika-s0402t:888_2": "tathā sāriputtattheramahāmoggallānatthere avasese ca asīti mahāsāvake nissāya saggagatasattānaṃ pamāṇaṃ natthi,",
  "tika-s0402t:888_3": "yāvajjakālā tesaṃ diṭṭhānugatiṃ paṭipannasattānampi pamāṇaṃ natthiyeva.",
  "tika-s0402t:888_4": "Ādheyyaṃ gacchatīti tassa mahātherassa taṃ atthanissitaṃ vacanaṃ yathā gandhakaraṇḍake kāsikavatthaṃ ādhātabbataṃ ṭhapetabbataṃ gacchati,",
  "tika-s0402t:888_5": "evaṃ uttamaṅge sirasmiṃ hadaye ca ādhātabbataṃ ṭhapetabbataṃ gacchati.",
  "tika-s0402t:889_0": "Potthakasuttavaṇṇanā niṭṭhitā.",
  "tika-s0402t:890_0": "9. Loṇakapallasuttavaṇṇanā",
  "tika-s0402t:891_0": "101.",
  "tika-s0402t:891_1": "Navame yathā yathā kammaṃ karotīti yena yena pakārena pāṇaghātādipāpakammaṃ karoti.",
  "tika-s0402t:891_2": "Vipākaṃ paṭisaṃvediyatevāti avadhāraṇena kammasiddhiyaṃ tabbipākassa appavatti nāma natthīti dīpeti.",
  "tika-s0402t:891_3": "Tenevāha “na hi sakkā”tiādi.",
  "tika-s0402t:891_4": "Evaṃ santanti bhummatthe upayogavacananti āha “evaṃ sante”ti.",
  "tika-s0402t:891_5": "Abhisaṅkhāraviññāṇanirodhenāti kammaviññāṇassa āyatiṃ anuppattidhammatāpajjanena.",
  "tika-s0402t:892_0": "“Ayampi kho kāyo evaṃdhammo evaṃbhāvī evaṃanatīto”tiādinā kāyassa asubhāniccādiākāraanupassanā kāyabhāvanāti",
  "tika-s0402t:892_1": "āha “kāyānupassanāsaṅkhātāya tāya bhāvanāyā”ti.",
  "tika-s0402t:892_2": "Rāgādīnanti ādi-",
  "tika-s0402t:892_3": "saddena dosamohānaṃ saṅgaho daṭṭhabbo.",
  "tika-s0402t:892_4": "“Rāgo kho, āvuso,",
  "tika-s0402t:892_5": "pamāṇakaraṇo,",
  "tika-s0402t:892_6": "doso pamāṇakaraṇo,",
  "tika-s0402t:892_7": "moho pamāṇakaraṇo,",
  "tika-s0402t:892_8": "te khīṇāsavassa bhikkhuno pahīnā ucchinnamūlā tālāvatthukatā anabhāvaṃkatā āyatiṃ anuppādadhammā”ti hi vuttaṃ.",
  "tika-s0402t:893_0": "Yathā hi pabbatapāde pūtipaṇṇassa udakaṃ nāma hoti,",
  "tika-s0402t:893_1": "kāḷavaṇṇaṃ olokentānaṃ byāmasataṃ gambhīraṃ viya khāyati,",
  "tika-s0402t:893_2": "yaṭṭhiṃ vā rajjuṃ vā gahetvā minantassa piṭṭhipādoddharaṇamattampi na hoti,",
  "tika-s0402t:893_3": "evameva ekaccassa yāva rāgādayo nuppajjanti,",
  "tika-s0402t:893_4": "tāva taṃ puggalaṃ sañjānituṃ na sakkā hoti,",
  "tika-s0402t:893_5": "sotāpanno viya sakadāgāmī viya anāgāmī viya ca khāyati.",
  "tika-s0402t:893_6": "Yadā panassa rāgādayo uppajjanti,",
  "tika-s0402t:893_7": "tadā ratto duṭṭho mūḷhoti paññāyati.",
  "tika-s0402t:893_8": "Iti te rāgādayo “ettako aya”nti puggalassa pamāṇaṃ dassentāva uppajjantīti pamāṇakaraṇā nāma vuttā.",
  "tika-s0402t:894_0": "Jāpetunti jinadhanaṃ kātuṃ.",
  "tika-s0402t:894_1": "Soti rājā,",
  "tika-s0402t:894_2": "mahāmatto vā.",
  "tika-s0402t:894_3": "Assāti añjaliṃ paggahetvā yācantassa.",
  "tika-s0402t:894_4": "Sesamettha uttānameva.",
  "tika-s0402t:895_0": "Loṇakapallasuttavaṇṇanā niṭṭhitā.",
  "tika-s0402t:896_0": "10. Paṃsudhovakasuttavaṇṇanā",
  "tika-s0402t:897_0": "102.",
  "tika-s0402t:897_1": "Dasame anīhatadosanti anapanītathūlakāḷakaṃ.",
  "tika-s0402t:897_2": "Anapanītakasāvanti anapagatasukhumakāḷakaṃ.",
  "tika-s0402t:897_3": "Pahaṭamattanti āhaṭamattaṃ.",
  "tika-s0402t:898_0": "Dasakusalakammapathavasena uppannaṃ cittaṃ cittameva,",
  "tika-s0402t:898_1": "vipassanāpādakaaṭṭhasamāpatticittaṃ vipassanācittañca tato cittato adhikaṃ cittanti adhicittanti āha “adhicittanti samathavipassanācitta”nti.",
  "tika-s0402t:898_2": "Anuyuttassāti anuppannassa uppādanavasena uppannassa paṭibrūhanavasena anu anu yuttassa,",
  "tika-s0402t:898_3": "tattha yuttappayuttassāti attho.",
  "tika-s0402t:898_4": "Ettha ca purebhattaṃ piṇḍāya caritvā pacchābhattaṃ piṇḍapātappaṭikkanto nisīdanaṃ ādāya “asukasmiṃ rukkhamūle",
  "tika-s0402t:898_5": "vā vanasaṇḍe vā pabbhāre vā samaṇadhammaṃ karissāmī”ti nikkhamantopi tattha gantvā hatthehi vā pādehi",
  "tika-s0402t:898_6": "vā nisajjaṭṭhānato tiṇapaṇṇāni apanentopi adhicittaṃ anuyuttoyeva.",
  "tika-s0402t:898_7": "Nisīditvā pana hatthapāde dhovitvā mūlakammaṭṭhānaṃ gahetvā bhāvanaṃ anuyuñjanto bhāvanāya appanaṃ appattāyapi",
  "tika-s0402t:898_8": "adhicittamanuyuttoyeva tadatthenapi taṃsaddavohārato.",
  "tika-s0402t:898_9": "Cittasampannoti dhammacittassa samannāgatattā sampannacitto.",
  "tika-s0402t:898_10": "Paṇḍitajātikoti paṇḍitasabhāvo.",
  "tika-s0402t:899_0": "Kāme ārabbhāti vatthukāme ārabbha.",
  "tika-s0402t:899_1": "Kāmarāgasaṅkhātena vā kāmena paṭisaṃyutto vitakko kāmavitakko.",
  "tika-s0402t:899_2": "Byāpajjati cittaṃ etenāti byāpādo, doso.",
  "tika-s0402t:899_3": "Vihiṃsanti etāya satte,",
  "tika-s0402t:899_4": "vihiṃsanaṃ vā tesaṃ etanti vihiṃsā,",
  "tika-s0402t:899_5": "paresaṃ viheṭhanākārena pavattassa karuṇāpaṭipakkhassa pāpadhammassetaṃ adhivacanaṃ.",
  "tika-s0402t:899_6": "Ñātake ārabbha uppanno vitakkoti ñātake ārabbha gehassitapemavasena uppanno vitakko.",
  "tika-s0402t:899_7": "Janapadamārabbha uppanno vitakkoti etthāpi eseva nayo.",
  "tika-s0402t:899_8": "Aho vata maṃ…pe…",
  "tika-s0402t:899_9": "uppanno vitakkoti “aho vata maṃ pare na avajāneyyuṃ,",
  "tika-s0402t:899_10": "na heṭṭhā katvā maññeyyuṃ,",
  "tika-s0402t:899_11": "pāsāṇacchattaṃ viya garuṃ kareyyu”nti evaṃ uppannavitakko.",
  "tika-s0402t:899_12": "Dasavipassanupakkilesavitakkāti obhāsādidasavipassanupakkilese ārabbha uppannavitakkā.",
  "tika-s0402t:900_0": "Avasiṭṭhā dhammavitakkā etassāti avasiṭṭhadhammavitakko,",
  "tika-s0402t:900_1": "vipassanāsamādhi.",
  "tika-s0402t:900_2": "Na ekaggabhāvappatto na ekaggataṃ patto.",
  "tika-s0402t:900_3": "Ekaṃ udetīti hi ekodi,",
  "tika-s0402t:900_4": "paṭipakkhehi anabhibhūtattā aggaṃ seṭṭhaṃ hutvā udetīti attho.",
  "tika-s0402t:900_5": "Seṭṭhopi hi loke ekoti vuccati,",
  "tika-s0402t:900_6": "ekasmiṃ ārammaṇe samādhānavasena pavattacittassetaṃ adhivacanaṃ.",
  "tika-s0402t:900_7": "Ekodissa bhāvo ekodibhāvo,",
  "tika-s0402t:900_8": "ekaggatāyetaṃ adhivacanaṃ.",
  "tika-s0402t:901_0": "Niyakajjhattanti attasantānassetaṃ adhivacanaṃ.",
  "tika-s0402t:901_1": "Gocarajjhattanti idha nibbānaṃ adhippetaṃ.",
  "tika-s0402t:901_2": "Tenāha “ekasmiṃ nibbānagocareyeva tiṭṭhatī”ti.",
  "tika-s0402t:901_3": "Suṭṭhu nisīdatīti samādhipaṭipakkhe kilese sannisīdento suṭṭhu nisīdati.",
  "tika-s0402t:901_4": "Ekaggaṃ hotīti abyaggabhāvappattiyā ekaggaṃ hoti.",
  "tika-s0402t:901_5": "Sammā ādhiyatīti yathā ārammaṇe suṭṭhu appitaṃ hoti,",
  "tika-s0402t:901_6": "evaṃ sammā sammadeva ādhiyati.",
  "tika-s0402t:902_0": "Abhiññā sacchikaraṇīyassāti ettha “abhiññāya sacchikaraṇīyassā”ti vattabbe “abhiññā”ti ya-",
  "tika-s0402t:902_1": "kāralopena pana puna kālakiriyāniddeso katoti āha “abhijānitvā paccakkhaṃ kātabbassā”ti.",
  "tika-s0402t:902_2": "Abhiññāya iddhividhādiñāṇena sacchikiriyaṃ iddhividhapaccanubhavanādikaṃ abhiññāsacchikaraṇīyanti evaṃ vā ettha attho daṭṭhabbo.",
  "tika-s0402t:902_3": "Sakkhibhabbataṃ pāpuṇātīti ettha pana yassa paccakkhaṃ atthi,",
  "tika-s0402t:902_4": "so sakkhī,",
  "tika-s0402t:902_5": "sakkhino bhabbatā sakkhibhabbatā,",
  "tika-s0402t:902_6": "sakkhibhavananti vuttaṃ hoti.",
  "tika-s0402t:902_7": "Sakkhī ca so bhabbo cāti sakkhibhabbo.",
  "tika-s0402t:902_8": "Ayañhi iddhividhādīnaṃ bhabbo tattha ca sakkhīti sakkhibhabbo,",
  "tika-s0402t:902_9": "tassa bhāvo sakkhibhabbatā,",
  "tika-s0402t:902_10": "taṃ pāpuṇātīti attho.",
  "tika-s0402t:903_0": "Abhiññāpādakajjhānādibhedeti ettha abhiññāpādā ca abhiññāpādakajjhānañca abhiññāpādakajjhānāni. Ādi-",
  "tika-s0402t:903_1": "saddena arahattañca arahattassa vipassanā ca saṅgahitāti daṭṭhabbaṃ.",
  "tika-s0402t:903_2": "Teneva majjhimanikāyaṭṭhakathāyaṃ –",
  "tika-s0402t:904_0": "“Sati satiāyataneti sati satikāraṇe.",
  "tika-s0402t:904_1": "Kiñcettha kāraṇaṃ?",
  "tika-s0402t:904_2": "Abhiññā vā abhiññāpādakajjhānaṃ vā,",
  "tika-s0402t:904_3": "avasāne pana arahattaṃ vā kāraṇaṃ arahattassa vipassanā vāti veditabba”nti vuttaṃ.",
  "tika-s0402t:905_0": "Yañhi taṃ tatra tatra sakkhibhabbatāsaṅkhātaṃ iddhividhapaccanubhavanādi,",
  "tika-s0402t:905_1": "tassa abhiññā kāraṇaṃ.",
  "tika-s0402t:905_2": "Atha iddhividhapaccanubhavanādi abhiññā,",
  "tika-s0402t:905_3": "evaṃ sati abhiññāpādakajjhānaṃ kāraṇaṃ.",
  "tika-s0402t:905_4": "Avasāne chaṭṭhābhiññāya pana arahattaṃ,",
  "tika-s0402t:905_5": "arahattassa vipassanā vā kāraṇaṃ.",
  "tika-s0402t:905_6": "Arahattañhi “kudāssu nāmāhaṃ tadāyatanaṃ upasampajja viharissāmi,",
  "tika-s0402t:905_7": "yadariyā etarahi upasampajja viharantī”ti anuttaresu vimokkhesu pihaṃ upaṭṭhapetvā abhiññā nibbattentassa kāraṇaṃ.",
  "tika-s0402t:905_8": "Idañca sādhāraṇaṃ na hoti,",
  "tika-s0402t:905_9": "sādhāraṇavasena pana arahattassa vipassanā kāraṇaṃ.",
  "tika-s0402t:905_10": "Imasmiñhi sutte arahattaphalavasena chaṭṭhābhiññā vuttā.",
  "tika-s0402t:905_11": "Tenevāha “āsavānaṃ khayātiādi cettha phalasamāpattivasena vuttanti veditabba”nti.",
  "tika-s0402t:906_0": "Paṃsudhovakasuttavaṇṇanā niṭṭhitā.",
  "tika-s0402t:907_0": "11. Nimittasuttavaṇṇanā",
  "tika-s0402t:908_0": "103.",
  "tika-s0402t:908_1": "Ekādasame yehi phalaṃ nimīyati,",
  "tika-s0402t:908_2": "uppajjanaṭṭhāne pakkhipamānaṃ viya hoti,",
  "tika-s0402t:908_3": "tāni nimittāni.",
  "tika-s0402t:908_4": "Tenāha “tīṇi kāraṇānī”ti.",
  "tika-s0402t:908_5": "Kālena kālanti ettha kālenāti bhummatthe karaṇavacanaṃ.",
  "tika-s0402t:908_6": "Kālanti ca upayogavacananti āha “kāle kāle”ti.",
  "tika-s0402t:908_7": "Manasi kātabbāti citte kātabbā,",
  "tika-s0402t:908_8": "uppādetabbāti attho.",
  "tika-s0402t:908_9": "Upalakkhitasamādhānākāro samādhiyeva idha samādhinimittanti āha “ekaggatā hi idha samādhinimittanti vuttā”ti.",
  "tika-s0402t:908_10": "Ṭhānaṃ taṃ cittaṃ kosajjāya saṃvatteyyāti ettha ṭhānaṃ atthīti vacanaseso.",
  "tika-s0402t:908_11": "Taṃ bhāvanācittaṃ kosajjāya saṃvatteyya,",
  "tika-s0402t:908_12": "tassa saṃvattanassa kāraṇaṃ atthīti attho.",
  "tika-s0402t:908_13": "Taṃ vā manasikaraṇaṃ cittaṃ kosajjāya saṃvatteyya,",
  "tika-s0402t:908_14": "etassa ṭhānaṃ kāraṇaṃ atthīti attho.",
  "tika-s0402t:908_15": "Tenāha “kāraṇaṃ vijjatī”tiādi.",
  "tika-s0402t:908_16": "Ñāṇajavanti saṅkhāresu aniccādivasena pavattamānaṃ paññājavaṃ.",
  "tika-s0402t:909_0": "Yaṃ kiñci suvaṇṇatāpanayoggaaṅgārabhājanaṃ idha “ukkā”ti adhippetanti āha “aṅgārakapalla”nti.",
  "tika-s0402t:909_1": "Sajjeyyāti yathā tattha pakkhittaṃ suvaṇṇaṃ tappati,",
  "tika-s0402t:909_2": "evaṃ paṭiyādiyeyya.",
  "tika-s0402t:909_3": "Ālimpeyyāti ādiyeyya,",
  "tika-s0402t:909_4": "jaleyyāti attho.",
  "tika-s0402t:909_5": "Tenāha “tattha aṅgāre…pe…",
  "tika-s0402t:909_6": "gāhāpeyyā”ti.",
  "tika-s0402t:909_7": "Mūsāya vā pakkhipeyyāti tattake vā pakkhipeyya.",
  "tika-s0402t:909_8": "Upadhāretīti sallakkheti.",
  "tika-s0402t:910_0": "Nimittasuttavaṇṇanā niṭṭhitā.",
  "tika-s0402t:911_0": "Loṇakapallavaggavaṇṇanā niṭṭhitā.",
  "tika-s0402t:912_0": "Dutiyapaṇṇāsakaṃ niṭṭhitaṃ.",
  "tika-s0402t:913_0": "3. Tatiyapaṇṇāsakaṃ",
  "tika-s0402t:914_0": "(11) 1. Sambodhavaggo",
  "tika-s0402t:915_0": "1-3. Pubbevasambodhasuttādivaṇṇanā",
  "tika-s0402t:916_0": "104- 106.",
  "tika-s0402t:916_1": "Tatiyassa paṭhame sambodhito pubbevāti sambodho vuccati catūsu maggesu ñāṇaṃ “sāmaṃ sammā bujjhi etenā”ti katvā,",
  "tika-s0402t:916_2": "tato pubbeyevāti attho.",
  "tika-s0402t:916_3": "Tenāha “ariyamaggappattito aparabhāgeyevā”ti.",
  "tika-s0402t:916_4": "Bodhisattasseva satoti ettha yathā udakato uggantvā ṭhitaṃ paripākagataṃ padumaṃ sūriyarasmisamphassena",
  "tika-s0402t:916_5": "avassaṃ bujjhissatīti bujjhanakapadumanti vuccati.",
  "tika-s0402t:916_6": "Evaṃ buddhānaṃ santike byākaraṇassa laddhattā avassaṃ anantarāyena pāramiyo pūretvā bujjhissatīti bujjhanakasattoti bodhisatto.",
  "tika-s0402t:916_7": "Tenāha “bujjhanakasattasseva…pe…",
  "tika-s0402t:916_8": "ārabhantasseva sato”ti.",
  "tika-s0402t:916_9": "Yā vā esā catumaggañāṇasaṅkhātā bodhi,",
  "tika-s0402t:916_10": "“taṃ bodhiṃ kudāssu nāmāhaṃ pāpuṇissāmī”ti patthayamāno paṭipajjatīti bodhiyaṃ satto āsattotipi bodhisatto.",
  "tika-s0402t:916_11": "Tenāha “sambodhiyā vā sattasseva laggasseva sato”ti.",
  "tika-s0402t:917_0": "Atha vā bodhīti ñāṇaṃ “bujjhati etenā”ti katvā,",
  "tika-s0402t:917_1": "bodhimā satto bodhisatto,",
  "tika-s0402t:917_2": "purimapade uttarapadalopaṃ katvā yathā “ñāṇasatto”ti,",
  "tika-s0402t:917_3": "ñāṇavā paññavā paṇḍito sattoti attho.",
  "tika-s0402t:917_4": "Buddhānañhi pādamūle abhinīhārato paṭṭhāya paṇḍitova so satto,",
  "tika-s0402t:917_5": "na andhabāloti bodhisatto.",
  "tika-s0402t:917_6": "Evaṃ guṇavato uppannanāmavasena bodhisattasseva sato.",
  "tika-s0402t:917_7": "Assādīyatīti assādo, sukhaṃ.",
  "tika-s0402t:917_8": "Tañca sātākāralakkhaṇanti āha “assādoti madhurākāro”ti.",
  "tika-s0402t:917_9": "Chandarāgo vinīyati ceva pahīyati ca etthāti nibbānaṃ “chandarāgavinayo chandarāgappahānañcā”ti vuccati.",
  "tika-s0402t:917_10": "Tenāha “nibbāna”ntiādi.",
  "tika-s0402t:917_11": "Tattha āgammāti idaṃ yo jano rāgaṃ vineti pajahati ca,",
  "tika-s0402t:917_12": "tassa ārammaṇakaraṇaṃ sandhāya vuttaṃ.",
  "tika-s0402t:917_13": "Dutiyatatiyāni uttānatthāneva.",
  "tika-s0402t:918_0": "Pubbevasambodhasuttādivaṇṇanā niṭṭhitā.",
  "tika-s0402t:919_0": "4-9. Samaṇabrāhmaṇasuttādivaṇṇanā",
  "tika-s0402t:920_0": "107- 112.",
  "tika-s0402t:920_1": "Catutthe sāmaññanti ariyamaggo,",
  "tika-s0402t:920_2": "tena araṇīyato upagantabbato sāmaññatthaṃ,",
  "tika-s0402t:920_3": "ariyaphalanti āha “sāmaññatthanti catubbidhaṃ ariyaphala”nti.",
  "tika-s0402t:920_4": "Brahmaññatthanti etthāpi eseva nayo.",
  "tika-s0402t:920_5": "Tenāha “itaraṃ tasseva vevacana”nti.",
  "tika-s0402t:920_6": "Ariyamaggasaṅkhātaṃ sāmaññameva vā araṇīyato sāmaññatthanti āha “sāmaññatthena vā cattāro maggā”ti.",
  "tika-s0402t:920_7": "Pañcamādīni uttānatthāneva.",
  "tika-s0402t:921_0": "Samaṇabrāhmaṇasuttādivaṇṇanā niṭṭhitā.",
  "tika-s0402t:922_0": "10. Dutiyanidānasuttavaṇṇanā",
  "tika-s0402t:923_0": "113.",
  "tika-s0402t:923_1": "Dasame vivaṭṭagāmikammānanti vivaṭṭūpanissayakammānaṃ.",
  "tika-s0402t:923_2": "Tadabhinivattetīti ettha taṃ-",
  "tika-s0402t:923_3": "saddena paccāmasanassa vipākassa parāmāsoti āha “taṃ abhinivattetī”ti,",
  "tika-s0402t:923_4": "taṃ vipākaṃ abhibhavitvā nivattetīti attho.",
  "tika-s0402t:923_5": "Idāni na kevalaṃ vipākasseva parāmāso taṃ- saddena,",
  "tika-s0402t:923_6": "atha kho chandarāgaṭṭhāniyānaṃ dhammānaṃ tabbipākassa ca parāmāso daṭṭhabboti āha “yadā vā tenā”tiādi.",
  "tika-s0402t:923_7": "Te ceva dhammeti te chandarāgaṭṭhāniye dhamme.",
  "tika-s0402t:923_8": "Nibbijjhitvā passatīti kilese nibbijjhitvā vibhūtaṃ pākaṭaṃ katvā passatīti.",
  "tika-s0402t:924_0": "Dutiyanidānasuttavaṇṇanā niṭṭhitā.",
  "tika-s0402t:925_0": "Sambodhavaggavaṇṇanā niṭṭhitā.",
  "tika-s0402t:926_0": "(12) 2. Āpāyikavaggo",
  "tika-s0402t:927_0": "1. Āpāyikasuttavaṇṇanā",
  "tika-s0402t:928_0": "114.",
  "tika-s0402t:928_1": "Dutiyassa paṭhame apāyesu nibbattanasīlatāya apāyūpagā āpāyikāti āha “apāyaṃ gacchissantīti āpāyikā”ti.",
  "tika-s0402t:928_2": "Aññe brahmacārino sunivatthe supārute sumbhakapattadhare gāmanigamarājadhānīsu piṇḍāya caritvā jīvikaṃ",
  "tika-s0402t:928_3": "kappente disvā sayampi tādisena ākārena tathāpaṭipajjanato “ahaṃ brahmacārī”ti paṭiññaṃ dento viya hotīti",
  "tika-s0402t:928_4": "āha “brahmacāripaṭiññoti brahmacāripaṭirūpako”ti.",
  "tika-s0402t:928_5": "“Ahampi bhikkhū”ti vatvā uposathaṅgādīni pavisanto pana brahmacāripaṭiñño hotiyeva,",
  "tika-s0402t:928_6": "tathā saṅghikaṃ lābhaṃ gaṇhanto.",
  "tika-s0402t:928_7": "Tenāha “tesaṃ vā…pe…",
  "tika-s0402t:928_8": "evaṃpaṭiñño”ti.",
  "tika-s0402t:928_9": "Akkosatīti “assamaṇosi,",
  "tika-s0402t:928_10": "samaṇapaṭiññosī”tiādinā akkosati.",
  "tika-s0402t:928_11": "Paribhāsatīti “so tvaṃ ‘hotu,",
  "tika-s0402t:928_12": "muṇḍakasamaṇo aha’nti maññasi,",
  "tika-s0402t:928_13": "idāni te assamaṇabhāvaṃ āropessāmī”tiādinā vadanto paribhāsati.",
  "tika-s0402t:929_0": "Kilesakāmopi assādiyamāno vatthukāmantogadhoyeva,",
  "tika-s0402t:929_1": "kilesakāmavasena ca tesaṃ assādanaṃ siyāti āha “kilesakāmena vatthukāme sevantassā”ti.",
  "tika-s0402t:929_2": "Kilesakāmenāti karaṇatthe karaṇavacanaṃ.",
  "tika-s0402t:929_3": "Natthi dosoti assādetvā visayaparibhoge natthi ādīnavo,",
  "tika-s0402t:929_4": "tappaccayā na koci antarāyoti adhippāyo.",
  "tika-s0402t:929_5": "Pātabbataṃ āpajjatīti paribhuñjanakataṃ upagacchati.",
  "tika-s0402t:929_6": "Paribhogattho hi ayaṃ pā- saddo,",
  "tika-s0402t:929_7": "kattusādhano ca tabba- saddo,",
  "tika-s0402t:929_8": "yathāruci paribhuñjatīti attho.",
  "tika-s0402t:929_9": "Pivitabbataṃ paribhuñjitabbatanti etthāpi kattuvaseneva attho veditabbo.",
  "tika-s0402t:930_0": "Āpāyikasuttavaṇṇanā niṭṭhitā.",
  "tika-s0402t:931_0": "2. Dullabhasuttavaṇṇanā",
  "tika-s0402t:932_0": "115.",
  "tika-s0402t:932_1": "Dutiye parena katassa upakārassa anurūpappavatti attani kataṃ upakāraṃ upakārato jānanto vediyanto kataññū katavedīti āha “iminā mayhaṃ kata”ntiādi.",
  "tika-s0402t:933_0": "Dullabhasuttavaṇṇanā niṭṭhitā.",
  "tika-s0402t:934_0": "3. Appameyyasuttavaṇṇanā",
  "tika-s0402t:935_0": "116.",
  "tika-s0402t:935_1": "Tatiye sukhena metabboti yathā parittassa udakassa sukhena pamāṇaṃ gayhati,",
  "tika-s0402t:935_2": "evameva “uddhato”tiādinā yathāvuttehi aguṇaṅgehi samannāgatassa sukhena pamāṇaṃ gayhatīti,",
  "tika-s0402t:935_3": "sukhena metabbo.",
  "tika-s0402t:935_4": "Dukkhena metabboti yathā mahāsamuddassa dukkhena pamāṇaṃ gayhati,",
  "tika-s0402t:935_5": "evameva “anuddhato”tiādinā dassitehi guṇaṅgehi samannāgatassa dukkhena pamāṇaṃ gayhati,",
  "tika-s0402t:935_6": "“anāgāmī nu kho khīṇāsavo nu kho”ti vattabbataṃ gacchati,",
  "tika-s0402t:935_7": "tenesa dukkhena metabbo.",
  "tika-s0402t:935_8": "Pametuṃ na sakkotīti yathā ākāsassa na sakkā pamāṇaṃ gahetuṃ,",
  "tika-s0402t:935_9": "evaṃ khīṇāsavassa,",
  "tika-s0402t:935_10": "tenesa pametuṃ na sakkāti appameyyo.",
  "tika-s0402t:936_0": "Sārābhāvena tucchattā naḷo viya naḷo,",
  "tika-s0402t:936_1": "mānoti āha “unnaḷoti uggatanaḷo”ti,",
  "tika-s0402t:936_2": "uṭṭhitatucchamānoti vuttaṃ hoti.",
  "tika-s0402t:936_3": "Tenāha “tucchamānaṃ ukkhipitvā ṭhitoti attho”ti.",
  "tika-s0402t:936_4": "Mano hi seyyassa seyyoti sadisoti ca pavattiyā visesato tuccho.",
  "tika-s0402t:936_5": "Cāpallenāti capalabhāvena,",
  "tika-s0402t:936_6": "taṇhāloluppenāti attho.",
  "tika-s0402t:936_7": "Mukharoti mukhena pharuso,",
  "tika-s0402t:936_8": "pharusavācoti attho.",
  "tika-s0402t:936_9": "Vikiṇṇavācoti visaṭavacano samphappalāpitāya apariyantavacano.",
  "tika-s0402t:936_10": "Tenāha “asaññatavacano”ti,",
  "tika-s0402t:936_11": "divasampi niratthakavacanaṃ palāpīti vuttaṃ hoti.",
  "tika-s0402t:936_12": "Cittekaggatārahitoti upacārappanāsamādhirahito caṇḍasote baddhanāvā viya anavaṭṭhitakiriyo.",
  "tika-s0402t:936_13": "Bhantacittoti anavaṭṭhitacitto paṇṇāruḷhavālamigasadiso.",
  "tika-s0402t:936_14": "Vivaṭindriyoti saṃvarābhāvena gihikāle viya asaṃvutacakkhādiindriyo.",
  "tika-s0402t:937_0": "Appameyyasuttavaṇṇanā niṭṭhitā.",
  "tika-s0402t:938_0": "4. Āneñjasuttavaṇṇanā",
  "tika-s0402t:939_0": "117.",
  "tika-s0402t:939_1": "Catutthe saha byayati gacchatīti sahabyo,",
  "tika-s0402t:939_2": "sahapavattanako.",
  "tika-s0402t:939_3": "Tassa bhāvo sahabyatā,",
  "tika-s0402t:939_4": "sahapavattīti āha “sahabhāvaṃ upapajjatī”ti.",
  "tika-s0402t:939_5": "“Yāvatakaṃ tesaṃ devānaṃ āyuppamāṇaṃ,",
  "tika-s0402t:939_6": "taṃ sabbaṃ khepetvā nirayampi gacchatī”tiādivacanato arūpabhavato cutassa apāyūpapatti vuttā viya dissatīti",
  "tika-s0402t:939_7": "tannivattanatthaṃ bhagavato adhippāyaṃ vivaranto “sandhāyabhāsitamidaṃ vacana”nti dīpeti “nirayādīhi",
  "tika-s0402t:939_8": "avippamuttattā”tiādinā.",
  "tika-s0402t:939_9": "Na hi tassa upacārajjhānato balavataraṃ akusalaṃ atthīti.",
  "tika-s0402t:939_10": "Iminā tato cavantānaṃ upacārajjhānameva paṭisandhijanakaṃ kammanti dīpeti.",
  "tika-s0402t:939_11": "Adhikaṃ payasati payujjati etenāti adhippayāso,",
  "tika-s0402t:939_12": "savisesaṃ itikattabbakiriyā.",
  "tika-s0402t:939_13": "Tenāha “adhikappayogo”ti.",
  "tika-s0402t:939_14": "Sesamettha uttānameva.",
  "tika-s0402t:940_0": "Āneñjasuttavaṇṇanā niṭṭhitā.",
  "tika-s0402t:941_0": "5. Vipattisampadāsuttavaṇṇanā",
  "tika-s0402t:942_0": "118.",
  "tika-s0402t:942_1": "Pañcame dinnanti deyyadhammasīsena dānaṃ vuttanti āha “dinnassa phalābhāvaṃ sandhāya vadatī”ti.",
  "tika-s0402t:942_2": "Dinnaṃ pana annādivatthuṃ kathaṃ paṭikkhipati.",
  "tika-s0402t:942_3": "Esa nayo “yiṭṭhaṃ huta”nti etthāpi.",
  "tika-s0402t:942_4": "Mahāyāgoti sabbasādhāraṇaṃ mahādānaṃ.",
  "tika-s0402t:942_5": "Paheṇakasakkāroti pāhunakānaṃ kātabbasakkāro.",
  "tika-s0402t:942_6": "Phalanti ānisaṃsaphalaṃ nissandaphalañca.",
  "tika-s0402t:942_7": "Vipākoti sadisaphalaṃ.",
  "tika-s0402t:942_8": "Paraloke ṭhitassa ayaṃ loko natthīti paraloke ṭhitassa kammunā laddhabbo ayaṃ loko na hoti.",
  "tika-s0402t:942_9": "Idhaloke ṭhitassapi paraloko natthīti idhaloke ṭhitassa kammunā laddhabbo paraloko na hoti.",
  "tika-s0402t:942_10": "Tattha kāraṇamāha “sabbe tattha tattheva ucchijjantī”ti.",
  "tika-s0402t:942_11": "Ime sattā yattha yattha bhavayonigatiādīsu ṭhitā,",
  "tika-s0402t:942_12": "tattha tattheva ucchijjanti,",
  "tika-s0402t:942_13": "dvayavināsena vinassanti.",
  "tika-s0402t:943_0": "Phalābhāvavasenāti mātāpitūsu sammāpaṭipattimicchāpaṭipattīnaṃ phalassa abhāvavasena “natthi mātā,",
  "tika-s0402t:943_1": "natthi pitā”ti vadati,",
  "tika-s0402t:943_2": "na mātāpitūnaṃ,",
  "tika-s0402t:943_3": "nāpi tesu sammāpaṭipattimicchāpaṭipattīnaṃ abhāvavasena tesaṃ lokapaccakkhattā.",
  "tika-s0402t:943_4": "Pubbuḷakassa viya imesaṃ sattānaṃ uppādo nāma kevalo,",
  "tika-s0402t:943_5": "na ca khanapubbakoti dassanatthaṃ “natthi sattā opapātikā”ti vuttanti āha “cavitvā uppajjanakā sattā nāma natthīti vadatī”ti.",
  "tika-s0402t:943_6": "Sayaṃ abhiññā sacchikatvā pavedentīti ye imañca lokaṃ parañca lokaṃ abhivisiṭṭhāya paññāya sayaṃ paccakkhaṃ katvā pavedenti,",
  "tika-s0402t:943_7": "te natthīti sabbaññubuddhānaṃ abhāvaṃ dīpeti.",
  "tika-s0402t:944_0": "Vipattisampadāsuttavaṇṇanā niṭṭhitā.",
  "tika-s0402t:945_0": "6-7. Apaṇṇakasuttādivaṇṇanā",
  "tika-s0402t:946_0": "119- 120.",
  "tika-s0402t:946_1": "Chaṭṭhe chahi talehi samannāgato pāsakoti catūsu passesu cattāri talāni,",
  "tika-s0402t:946_2": "dvīsu koṭīsu dve talānīti evaṃ chahi talehi samannāgato pāsakakīḷāpasutānaṃ maṇisadiso pāsakaviseso.",
  "tika-s0402t:946_3": "Sattamaṃ uttānameva.",
  "tika-s0402t:947_0": "Apaṇṇakasuttādivaṇṇanā niṭṭhitā.",
  "tika-s0402t:948_0": "8. Paṭhamasoceyyasuttavaṇṇanā",
  "tika-s0402t:949_0": "121. Aṭṭhame sucibhāvoti kilesāsucivigamena suddhabhāvo asaṃkiliṭṭhabhāvo, atthato kāyasucaritādīni.",
  "tika-s0402t:950_0": "Paṭhamasoceyyasuttavaṇṇanā niṭṭhitā.",
  "tika-s0402t:951_0": "9. Dutiyasoceyyasuttavaṇṇanā",
  "tika-s0402t:952_0": "122.",
  "tika-s0402t:952_1": "Navame samucchedavasena pahīnasabbakāyaduccaritatāya kāye,",
  "tika-s0402t:952_2": "kāyena vā suci kāyasuci.",
  "tika-s0402t:952_3": "Tenāha “kāyadvāre”tiādi.",
  "tika-s0402t:952_4": "Soceyyasampannanti paṭippassaddhakilesattā parisuddhāya soceyyasampattiyā upetaṃ.",
  "tika-s0402t:952_5": "Ninhātā aggamaggasalilena vikkhālitā pāpā etenāti ninhātapāpako,",
  "tika-s0402t:952_6": "khīṇāsavo.",
  "tika-s0402t:952_7": "Tenāha “khīṇāsavova kathito”ti.",
  "tika-s0402t:953_0": "Dutiyasoceyyasuttavaṇṇanā niṭṭhitā.",
  "tika-s0402t:954_0": "10. Moneyyasuttavaṇṇanā",
  "tika-s0402t:955_0": "123.",
  "tika-s0402t:955_1": "Dasame munino bhāvā moneyyāni,",
  "tika-s0402t:955_2": "yehi dhammehi ubhayahitamunanato muni nāma hoti,",
  "tika-s0402t:955_3": "te munibhāvakarā moneyyā paṭipadā dhammā eva vuttā.",
  "tika-s0402t:955_4": "Munino vā etāni moneyyāni,",
  "tika-s0402t:955_5": "yathāvuttadhammā eva.",
  "tika-s0402t:955_6": "Tattha yasmā kāyena akattabbassa akaraṇaṃ,",
  "tika-s0402t:955_7": "kattabbassa ca karaṇaṃ,",
  "tika-s0402t:955_8": "“atthi imasmiṃ kāye kesā”tiādinā kāyasaṅkhātassa ārammaṇassa jānanaṃ,",
  "tika-s0402t:955_9": "kāyassa ca samudayato atthaṅgamato assādato ādīnavato nissaraṇato ca yāthāvato parijānanatā,",
  "tika-s0402t:955_10": "tathā parijānanavasena pana pavatto vipassanāmaggo,",
  "tika-s0402t:955_11": "tena ca kāye chandarāgassa pajahanaṃ,",
  "tika-s0402t:955_12": "kāyasaṅkhāraṃ nirodhetvā pattabbasamāpatti vā,",
  "tika-s0402t:955_13": "sabbe ete kāyamukhena pavattā moneyyappaṭipadā dhammā kāyamoneyyaṃ nāma.",
  "tika-s0402t:955_14": "Tasmā tamatthaṃ dassetuṃ “katamaṃ kāyamoneyyaṃ?",
  "tika-s0402t:955_15": "Tividhakāyaduccaritassa pahānaṃ kāyamoneyyaṃ,",
  "tika-s0402t:955_16": "tividhakāyasucaritampi kāyamoneyya”ntiādinā pāḷi āgatā.",
  "tika-s0402t:955_17": "Idhāpi teneva pāḷinayena atthaṃ dassento “tividhakāyaduccaritappahānaṃ kāyamoneyyaṃ nāmā”tiādimāha.",
  "tika-s0402t:956_0": "Idāni “katamaṃ vacīmoneyyaṃ?",
  "tika-s0402t:956_1": "Catubbidhavacīduccaritassa pahānaṃ vacīmoneyyaṃ,",
  "tika-s0402t:956_2": "catubbidhaṃ vacīsucaritaṃ,",
  "tika-s0402t:956_3": "vācārammaṇe ñāṇaṃ,",
  "tika-s0402t:956_4": "vācāpariññā,",
  "tika-s0402t:956_5": "pariññāsahagato maggo,",
  "tika-s0402t:956_6": "vācāya chandarāgassa pahānaṃ,",
  "tika-s0402t:956_7": "vacīsaṅkhāranirodho dutiyajjhānasamāpatti vacīmoneyya”nti imāya pāḷiyā vuttamatthaṃ atidīpento “vacīmoneyyepi eseva nayo”tiādimāha.",
  "tika-s0402t:956_8": "Tattha copanavācañceva saddavācañca ārabbha pavattā paññā vācārammaṇe ñāṇaṃ.",
  "tika-s0402t:956_9": "Tassā vācāya samudayādito parijānanaṃ vācāpariññā.",
  "tika-s0402t:957_0": "“Katamaṃ manomoneyyaṃ?",
  "tika-s0402t:957_1": "Tividhamanoduccaritassa pahānaṃ manomoneyyaṃ,",
  "tika-s0402t:957_2": "tividhaṃ manosuccaritaṃ,",
  "tika-s0402t:957_3": "manārammaṇe ñāṇaṃ,",
  "tika-s0402t:957_4": "manapariññā,",
  "tika-s0402t:957_5": "pariññāsahagato maggo,",
  "tika-s0402t:957_6": "manasmiṃ chandarāgassa pahānaṃ,",
  "tika-s0402t:957_7": "cittasaṅkhāranirodho saññāvedayitanirodhasamāpatti manomoneyya”nti imāya pāḷiyā āgatanayena atthaṃ vibhāvento",
  "tika-s0402t:957_8": "“manomoneyyepi imināva nayena atthaṃ ñatvā”tiādimāha.",
  "tika-s0402t:957_9": "Tattha ca ekāsītividhaṃ lokiyacittaṃ ārabbha pavattañāṇaṃ manārammaṇe ñāṇaṃ.",
  "tika-s0402t:957_10": "Tassa samudayādito parijānanaṃ manapariññāti ayaṃ viseso.",
  "tika-s0402t:958_0": "Moneyyasuttavaṇṇanā niṭṭhitā.",
  "tika-s0402t:959_0": "Āpāyikavaggavaṇṇanā niṭṭhitā.",
  "tika-s0402t:960_0": "(13) 3. Kusināravaggo",
  "tika-s0402t:961_0": "1-2. Kusinārasuttādivaṇṇanā",
  "tika-s0402t:962_0": "124- 125.",
  "tika-s0402t:962_1": "Tatiyassa paṭhame taṇhāgedhena gathitoti taṇhābandhanena baddho.",
  "tika-s0402t:962_2": "Taṇhāmucchanāyāti taṇhāya vasena mucchāpattiyā.",
  "tika-s0402t:962_3": "Mucchitoti mucchaṃ mohaṃ pamādaṃ āpanno.",
  "tika-s0402t:962_4": "Ajjhopannoti adhiopanno.",
  "tika-s0402t:962_5": "Taṇhāya adhibhavitvā ajjhotthaṭo gilitvā pariniṭṭhapetvā viya ṭhito.",
  "tika-s0402t:962_6": "Tenāha “ajjhopannoti taṇhāya gilitvā pariniṭṭhapetvā pavatto”ti.",
  "tika-s0402t:962_7": "Anādīnavadassāvīti gathitādibhāvena paribhoge ādīnavamattampi na passati.",
  "tika-s0402t:962_8": "Nissaraṇapaññoti ayamattho āhāraparibhogeti tattha payojanaparicchedikā “yāvadeva imassa kāyassa ṭhitiyā”tiādinā",
  "tika-s0402t:962_9": "pavattā āhārapaṭibaddhachandarāganissaraṇabhūtā paññā assa atthīti nissaraṇapañño.",
  "tika-s0402t:962_10": "Sesamettha uttānameva.",
  "tika-s0402t:962_11": "Dutiye natthi vattabbaṃ.",
  "tika-s0402t:963_0": "Kusinārasuttādivaṇṇanā niṭṭhitā.",
  "tika-s0402t:964_0": "3. Gotamakacetiyasuttavaṇṇanā",
  "tika-s0402t:965_0": "126.",
  "tika-s0402t:965_1": "Tatiye sambahulāti pañcasatamattā.",
  "tika-s0402t:965_2": "Pañcasatā kira brāhmaṇā tiṇṇaṃ vedānaṃ pāragū aparabhāge bhagavato dhammadesanaṃ sutvā kāmesu ādīnavaṃ",
  "tika-s0402t:965_3": "nekkhamme ca ānisaṃsaṃ passamānā bhagavato santike pabbajitvā na cirasseva sabbaṃ buddhavacanaṃ uggaṇhitvā",
  "tika-s0402t:965_4": "pariyattiṃ nissāya mānaṃ uppādesuṃ –",
  "tika-s0402t:965_5": "“yaṃ yaṃ bhagavā katheti,",
  "tika-s0402t:965_6": "taṃ taṃ mayaṃ khippameva jānāma.",
  "tika-s0402t:965_7": "Bhagavā hi itthiliṅgādīni tīṇi liṅgāni,",
  "tika-s0402t:965_8": "nāmādīni cattāri padāni,",
  "tika-s0402t:965_9": "paṭhamādayo satta vibhattiyo muñcitvā na kiñci katheti,",
  "tika-s0402t:965_10": "evaṃ kathite ca amhākaṃ gaṇṭhipadaṃ nāma natthī”ti,",
  "tika-s0402t:965_11": "te bhagavati agāravā hutvā tato paṭṭhāya bhagavato upaṭṭhānampi dhammassavanampi abhiṇhaṃ na gacchanti.",
  "tika-s0402t:965_12": "Te sandhāya vuttaṃ “sambahulā kira brāhmaṇapabbajitā…pe…",
  "tika-s0402t:965_13": "dhammassavanaṃ na gacchantī”ti.",
  "tika-s0402t:965_14": "Mukhapaṭiññaṃ gahetvāti “saccaṃ kira tumhe,",
  "tika-s0402t:965_15": "bhikkhave”tiādinā tamatthaṃ paṭipucchitvā “saccaṃ bhagavā”ti tehi bhikkhūhi vuttaṃ paṭivacanaṃ gahetvā.",
  "tika-s0402t:965_16": "Tañhi attano mukheneva paṭiññātattā “mukhapaṭiññā”ti vuccati.",
  "tika-s0402t:966_0": "Neva āgataṭṭhānaṃ na gataṭṭhānaṃ addasaṃsu. Kasmā? Aññāṇato.",
  "tika-s0402t:966_1": "Te kira tassa suttassa atthaṃ na jāniṃsu.",
  "tika-s0402t:966_2": "Tesañhi tasmiṃ samaye vicitranayaṃ desanāvilāsayuttampi taṃ suttaṃ ghanaputhulena dussapaṭṭena mukhaṃ",
  "tika-s0402t:966_3": "baddhaṃ katvā purato ṭhapitamanuññabhojanaṃ viya ahosi.",
  "tika-s0402t:966_4": "Nanu ca bhagavā attanā desitaṃ dhammaṃ pare ñāpetuṃ kappasatasahassādhikāni cattāri asaṅkheyyāni pāramiyo pūretvā sabbaññutaṃ patto,",
  "tika-s0402t:966_5": "so kasmā yathā te na jānanti,",
  "tika-s0402t:966_6": "tathā desetīti?",
  "tika-s0402t:966_7": "Tesaṃ mānabhañjanatthaṃ.",
  "tika-s0402t:966_8": "Bhagavā hi “abhabbā ime imaṃ mānakhilaṃ anupahacca maggaṃ vā phalaṃ vā sacchikātu”nti tesaṃ sutapariyattiṃ",
  "tika-s0402t:966_9": "nissāya uppannaṃ aṭṭhuppattiṃ katvā desanākusalo mānabhañjanatthaṃ “sabbadhammamūlapariyāya”ntiādinā",
  "tika-s0402t:966_10": "mūlapariyāyasuttaṃ abhāsi.",
  "tika-s0402t:967_0": "Sammāsambuddho “mayhaṃ kathā niyyātī”ti mukhasampattameva kathetīti cintayiṃsūti idaṃ aṅguttarabhāṇakānaṃ vaḷañjanakatantinīhārena vuttaṃ.",
  "tika-s0402t:967_1": "Majjhimabhāṇakā pana evaṃ vadanti –",
  "tika-s0402t:967_2": "evaṃ mānabhañjanatthaṃ desitañca pana taṃ suttaṃ sutvā te bhikkhū “taṃyeva kira pathaviṃ diṭṭhigatiko sañjānāti,",
  "tika-s0402t:967_3": "sekhopi arahāpi tathāgatopi abhijānāti,",
  "tika-s0402t:967_4": "ki nāmidaṃ kathaṃ nāmida”nti cintentā “pubbe mayaṃ bhagavatā kathitaṃ yaṃkiñci khippameva jānāma,",
  "tika-s0402t:967_5": "idāni panimassa mūlapariyāyassa antaṃ vā koṭiṃ vā na jānāma na passāma,",
  "tika-s0402t:967_6": "aho buddhā nāma appameyyā atulā”ti uddhatadāṭhā viya sappā nimmadā hutvā buddhūpaṭṭhānañca dhammassavanañca sakkaccaṃ agamaṃsu.",
  "tika-s0402t:967_7": "Tena samayena dhammasabhāyaṃ sannisinnā bhikkhū “aho buddhānaṃ ānubhāvo,",
  "tika-s0402t:967_8": "te nāmabrāhmaṇapabbajitā tathā mānamadamattā bhagavatā mūlapariyāyadesanāya nihatamānā katā”ti kathaṃ samuṭṭhāpesuṃ.",
  "tika-s0402t:967_9": "Taṃ sutvā bhagavā “na,",
  "tika-s0402t:967_10": "bhikkhave, idāneva,",
  "tika-s0402t:967_11": "pubbepi ahaṃ evaṃ ime mānapaggahitasīse carante nihatamāne akāsi”nti vatvā atītaṃ āharanto “bhūtapubbaṃ,",
  "tika-s0402t:967_12": "bhikkhave,",
  "tika-s0402t:967_13": "aññataro disāpāmokkho brāhmaṇo bārāṇasiyaṃ paṭivasati tiṇṇaṃ vedānaṃ pāragū sanighaṇṭukeṭubhānaṃ sākkharappabhedānaṃ",
  "tika-s0402t:967_14": "itihāsapañcamānaṃ padako veyyākaraṇo lokāyatamahāpurisalakkhaṇesu anavayo,",
  "tika-s0402t:967_15": "so pañcamattāni māṇavakasatāni mante vāceti.",
  "tika-s0402t:967_16": "Paṇḍitamāṇavakā bahuñca gaṇhanti lahuñca,",
  "tika-s0402t:967_17": "suṭṭhu ca upadhārentī”tiādinā jātakaṃ kathesi.",
  "tika-s0402t:968_0": "Taṃ sutvā te bhikkhū “pubbepi mayaṃ māneneva upahatā”ti bhiyyosomattāya nihatamānā hutvā attano upakārakammaṭṭhānaparāyaṇā ahesuṃ.",
  "tika-s0402t:968_1": "Tato bhagavā ekaṃ samayaṃ janapadacārikaṃ caranto vesāliṃ patvā gotamake cetiye viharanto imesaṃ pañcasatānaṃ",
  "tika-s0402t:968_2": "bhikkhūnaṃ ñāṇaparipākaṃ viditvā idaṃ gotamakasuttaṃ kathesi.",
  "tika-s0402t:968_3": "Idañca suttaṃ sutvā te pañcasatā bhikkhū tasmiṃyeva āsane saha paṭisambhidāhi arahattaṃ pāpuṇiṃsūti.",
  "tika-s0402t:969_0": "Abhiññāyāti kusalādibhedaṃ khandhādibhedañca desetabbaṃ dhammaṃ,",
  "tika-s0402t:969_1": "veneyyānañca āsayānusayacariyādhimuttiādibhedaṃ,",
  "tika-s0402t:969_2": "tassa ca nesaṃ desetabbappakāraṃ yāthāvato abhijānitvāti attho.",
  "tika-s0402t:969_3": "Ime pañcakkhandhā dvādasāyatanānītiādi panettha nidassanamattaṃ vuttanti veditabbaṃ.",
  "tika-s0402t:969_4": "Sappaccayanti sakāraṇaṃ,",
  "tika-s0402t:969_5": "veneyyānaṃ ajjhāsayena vā pucchāya vā aṭṭhuppattiyā vā sanimittaṃ hetūdāharaṇasahitañcāti attho.",
  "tika-s0402t:969_6": "Rāgādīnaṃ paṭiharaṇaṃ paṭihāriyaṃ,",
  "tika-s0402t:969_7": "tadeva pāṭihāriyaṃ,",
  "tika-s0402t:969_8": "saha pāṭihāriyenāti sappāṭihāriyaṃ.",
  "tika-s0402t:969_9": "Rāgādippaṭisedhanavaseneva hi satthā dhammaṃ deseti.",
  "tika-s0402t:969_10": "Tenāha “paccanīkapaṭiharaṇena sappāṭihāriyameva katvā”ti.",
  "tika-s0402t:969_11": "Apare pana “yathārahaṃ iddhiādesanānusāsanipāṭihāriyasahita”nti vadanti anusāsanipāṭihāriyarahitā desanā natthīti katvā.",
  "tika-s0402t:969_12": "Sesamettha uttānameva.",
  "tika-s0402t:970_0": "Gotamakacetiyasuttavaṇṇanā niṭṭhitā.",
  "tika-s0402t:971_0": "4. Bharaṇḍukālāmasuttavaṇṇanā",
  "tika-s0402t:972_0": "127.",
  "tika-s0402t:972_1": "Catutthe āḷārakālāmakāleti āḷārakālāmānaṃ dharamānakāle.",
  "tika-s0402t:972_2": "Pariññanti pahānapariññaṃ.",
  "tika-s0402t:972_3": "Sā hi samatikkamo, na itarā.",
  "tika-s0402t:972_4": "Tenāha “pariññā nāma samatikkamo”ti.",
  "tika-s0402t:972_5": "Ettha ca paṭhamo satthā rūpāvacarasamāpattilābhī daṭṭhabbo,",
  "tika-s0402t:972_6": "dutiyo arūpāvacarasamāpattilābhī,",
  "tika-s0402t:972_7": "tatiyo sammāsambuddho daṭṭhabbo.",
  "tika-s0402t:972_8": "Vuttañhetaṃ puggalapaññattiyaṃ –",
  "tika-s0402t:973_0": "“Yvāyaṃ satthā kāmānaṃ pariññaṃ paññāpeti,",
  "tika-s0402t:973_1": "na rūpānaṃ pariññaṃ paññāpeti,",
  "tika-s0402t:973_2": "na vedanānaṃ pariññaṃ paññāpeti,",
  "tika-s0402t:973_3": "rūpāvacarasamāpattiyā lābhī satthā tena daṭṭhabbo.",
  "tika-s0402t:973_4": "Yvāyaṃ satthā kāmānañca pariññaṃ paññāpeti,",
  "tika-s0402t:973_5": "rūpānañca pariññaṃ paññāpeti,",
  "tika-s0402t:973_6": "na vedanānaṃ pariññaṃ paññāpeti,",
  "tika-s0402t:973_7": "arūpāvacarasamāpattiyā lābhī satthā tena daṭṭhabbo.",
  "tika-s0402t:973_8": "Yvāyaṃ satthā kāmānañca pariññaṃ paññāpeti,",
  "tika-s0402t:973_9": "rūpānañca pariññaṃ paññāpeti,",
  "tika-s0402t:973_10": "vedanānañca pariññaṃ paññāpeti,",
  "tika-s0402t:973_11": "sammāsambuddho satthā tena daṭṭhabbo”ti.",
  "tika-s0402t:974_0": "Tattha titthiyā samayaṃ jānantā kāmānaṃ pariññaṃ paññāpeyyuṃ paṭhamajjhānaṃ vadamānā.",
  "tika-s0402t:974_1": "Rūpānaṃ pariññaṃ paññāpeyyuṃ arūparāgaṃ vadamānā.",
  "tika-s0402t:974_2": "Vedanāpariññaṃ paññāpeyyuṃ asaññārāgaṃ vadamānā.",
  "tika-s0402t:974_3": "Te pana “idaṃ nāma paṭhamajjhānaṃ,",
  "tika-s0402t:974_4": "ayaṃ rūpabhavo,",
  "tika-s0402t:974_5": "ayaṃ asaññābhavo”tipi na jānanti.",
  "tika-s0402t:974_6": "Te paññāpetuṃ asakkontāpi kevalaṃ “paññāpemā”ti vadanti.",
  "tika-s0402t:974_7": "Tathāgato pana kāmānaṃ pariññaṃ anāgāmimaggena paññāpeti,",
  "tika-s0402t:974_8": "rūpavedanānaṃ arahattamaggena.",
  "tika-s0402t:974_9": "Evamettha dve janā bāhirakā,",
  "tika-s0402t:974_10": "eko sammāsambuddhoti imasmiṃ loke tayo satthāro nāma.",
  "tika-s0402t:975_0": "Bharaṇḍukālāmasuttavaṇṇanā niṭṭhitā.",
  "tika-s0402t:976_0": "5. Hatthakasuttavaṇṇanā",
  "tika-s0402t:977_0": "128.",
  "tika-s0402t:977_1": "Pañcame abhikkantāti atikkantā,",
  "tika-s0402t:977_2": "vigatāti atthoti āha “khaye dissatī”ti.",
  "tika-s0402t:977_3": "Teneva hi “nikkhanto paṭhamo yāmo”ti anantaraṃ vuttaṃ.",
  "tika-s0402t:977_4": "Abhikkantataroti ativiya kantataro.",
  "tika-s0402t:977_5": "Tādiso ca sundaro bhaddako nāma hotīti āha “sundare dissatī”ti.",
  "tika-s0402t:977_6": "Koti devanāgayakkhagandhabbādīsu ko katamo?",
  "tika-s0402t:977_7": "Meti mama.",
  "tika-s0402t:977_8": "Pādānīti pāde.",
  "tika-s0402t:977_9": "Iddhiyāti imāya evarūpāya deviddhiyā.",
  "tika-s0402t:977_10": "Yasasāti iminā edisena parivārena paricchedena.",
  "tika-s0402t:977_11": "Jalanti vijjotamāno.",
  "tika-s0402t:977_12": "Abhikkantenāti ativiya kantena kamanīyena abhirūpena.",
  "tika-s0402t:977_13": "Vaṇṇenāti chavivaṇṇena sarīravaṇṇanibhāya.",
  "tika-s0402t:977_14": "Sabbā obhāsayaṃ disāti dasa disā pabhāsento,",
  "tika-s0402t:977_15": "cando viya sūriyo viya ca ekobhāsaṃ ekālokaṃ karontoti gāthāya attho.",
  "tika-s0402t:977_16": "Abhirūpeti uḷārarūpe sampannarūpe.",
  "tika-s0402t:977_17": "Abbhanumodaneti sampahaṃsane.",
  "tika-s0402t:977_18": "Idha panāti “abhikkantāya rattiyā”ti etasmiṃ pade.",
  "tika-s0402t:977_19": "Tenāti sundarapariyāyattā.",
  "tika-s0402t:977_20": "Khaye vā idha abhikkantasaddo daṭṭhabbo,",
  "tika-s0402t:977_21": "tena “abhikkantāya parikkhīṇāya rattiyā”ti vuttaṃ hoti.",
  "tika-s0402t:978_0": "Rūpāyatanādīsūti ādisaddena akkharādīnaṃ saṅgaho daṭṭhabbo.",
  "tika-s0402t:978_1": "Suvaṇṇavaṇṇoti suvaṇṇacchavīti ayamettha atthoti āha “chaviya”nti.",
  "tika-s0402t:978_2": "Tathā hi vuttaṃ “kañcanasannibhattaco”ti.",
  "tika-s0402t:978_3": "Saññūḷhāti sambandhitā,",
  "tika-s0402t:978_4": "ganthitāti attho.",
  "tika-s0402t:978_5": "Vaṇṇāti guṇavaṇṇāti āha “thutiya”nti,",
  "tika-s0402t:978_6": "thomanāyanti attho.",
  "tika-s0402t:978_7": "Kulavaggeti khattiyādikulakoṭṭhāse.",
  "tika-s0402t:978_8": "Tattha “accho vippasanno”tiādinā vaṇṇitabbaṭṭhena vaṇṇo, chavi.",
  "tika-s0402t:978_9": "Vaṇṇanaṭṭhena abhitthavaṭṭhena vaṇṇo, thuti.",
  "tika-s0402t:978_10": "Aññamaññaṃ asaṅkarato vaṇṇetabbato ṭhapetabbato vaṇṇo,",
  "tika-s0402t:978_11": "khattiyādikulavaggo.",
  "tika-s0402t:978_12": "Vaṇṇīyati ñāpīyati etenāti vaṇṇo,",
  "tika-s0402t:978_13": "ñāpakakāraṇaṃ.",
  "tika-s0402t:978_14": "Vaṇṇanato thūlarassādibhāvena upaṭṭhānato vaṇṇo,",
  "tika-s0402t:978_15": "saṇṭhānaṃ.",
  "tika-s0402t:978_16": "Mahantaṃ khuddakaṃ majjhimanti vaṇṇetabbato pamitabbato vaṇṇo, pamāṇaṃ.",
  "tika-s0402t:978_17": "Vaṇṇīyati cakkhunā passīyatīti vaṇṇo,",
  "tika-s0402t:978_18": "rūpāyatananti evaṃ tasmiṃ tasmiṃ atthe vaṇṇasaddassa pavatti veditabbā.",
  "tika-s0402t:978_19": "Soti vaṇṇasaddo.",
  "tika-s0402t:978_20": "Chaviyā daṭṭhabbo rūpāyatane gayhamānassapi chavimukheneva gahetabbato.",
  "tika-s0402t:978_21": "Chavigatā pana vaṇṇadhātu eva “suvaṇṇavaṇṇo”ti ettha vaṇṇaggahaṇena gahitāti apare.",
  "tika-s0402t:979_0": "Kevalaparipuṇṇanti ekadesampi asesetvā niravasesatova paripuṇṇanti ayamettha atthoti āha “anavasesatā attho”ti.",
  "tika-s0402t:979_1": "Kevalakappāti kappa-",
  "tika-s0402t:979_2": "saddo nipāto padapūraṇamattaṃ,",
  "tika-s0402t:979_3": "“kevalaṃ”icceva attho.",
  "tika-s0402t:979_4": "Kevalasaddo ca bahulavācīti āha “yebhuyyatā attho”ti.",
  "tika-s0402t:979_5": "Keci pana “īsakaṃ asamattaṃ kevalaṃ kevalakappa”nti vadanti.",
  "tika-s0402t:979_6": "Anavasesattho ettha kevalasaddo siyā,",
  "tika-s0402t:979_7": "anatthantarena pana kappasaddena padavaḍḍhanaṃ kataṃ “kevalā eva kevalakappā”ti.",
  "tika-s0402t:979_8": "Tathā vā kappanīyattā paññapetabbattā kevalakappā.",
  "tika-s0402t:979_9": "Abyāmissatā vijātiyena asaṅkaro suddhatā.",
  "tika-s0402t:979_10": "Anatirekatā taṃparamatā visesābhāvo.",
  "tika-s0402t:979_11": "Kevalakappanti kevalaṃ daḷhaṃ katvāti attho.",
  "tika-s0402t:979_12": "Kevalaṃ vuccati nibbānaṃ sabbasaṅkhatavivittattā,",
  "tika-s0402t:979_13": "taṃ etassa adhigataṃ atthīti kevalī,",
  "tika-s0402t:979_14": "sacchikatanirodho khīṇāsavo.",
  "tika-s0402t:980_0": "Kappa-",
  "tika-s0402t:980_1": "saddo panāyaṃ saupasaggo anupasaggo cāti adhippāyena okappaniyapade labbhamānaṃ okappasaddamattaṃ nidasseti,",
  "tika-s0402t:980_2": "aññathā kappasaddassa atthuddhāre okappaniyapadaṃ anidassanameva siyā.",
  "tika-s0402t:980_3": "Samaṇakappehīti vinayasiddhehi samaṇavohārehi.",
  "tika-s0402t:980_4": "Niccakappanti niccakālaṃ.",
  "tika-s0402t:980_5": "Paññattīti nāmaṃ.",
  "tika-s0402t:980_6": "Nāmañhetaṃ tassa āyasmato,",
  "tika-s0402t:980_7": "yadidaṃ kappoti.",
  "tika-s0402t:980_8": "Kappitakesamassūti kattariyā cheditakesamassu.",
  "tika-s0402t:980_9": "Dvaṅgulakappoti majjhanhikavelāya vītikkantāya dvaṅgulatāvikappo.",
  "tika-s0402t:980_10": "Lesoti apadeso.",
  "tika-s0402t:980_11": "Anavasesaṃ pharituṃ samatthassa obhāsassa kenaci kāraṇena ekadesapharaṇampi siyā,",
  "tika-s0402t:980_12": "ayaṃ pana sabbasseva pharatīti dassetuṃ samantattho kappasaddo gahitoti āha “anavasesaṃ samantato”ti.",
  "tika-s0402t:981_0": "Ābhāya pharitvāti vatthamālālaṅkārasarīrasamuṭṭhitāya ābhāya pharitvā.",
  "tika-s0402t:981_1": "Devatānañhi sarīrobhāsaṃ dvādasayojanamattaṃ ṭhānaṃ.",
  "tika-s0402t:981_2": "Tato bhiyyopi pharitvā tiṭṭhati,",
  "tika-s0402t:981_3": "tathā vatthābharaṇādisamuṭṭhitā pabhā.",
  "tika-s0402t:982_0": "Hatthakasuttavaṇṇanā niṭṭhitā.",
  "tika-s0402t:983_0": "6. Kaṭuviyasuttavaṇṇanā",
  "tika-s0402t:984_0": "129.",
  "tika-s0402t:984_1": "Chaṭṭhe gāvīnaṃ kayavikkayavasena yogo etthāti goyogo,",
  "tika-s0402t:984_2": "kayavikkayaṃ karonto gāvīhi yujjanti etthāti vā goyogo,",
  "tika-s0402t:984_3": "gāvīnaṃ vikkayaṭṭhānaṃ.",
  "tika-s0402t:984_4": "Tattha jāto pilakkharukkho goyogapilakkho, tasmiṃ.",
  "tika-s0402t:984_5": "Samīpatthe cetaṃ bhummavacanaṃ.",
  "tika-s0402t:984_6": "Tenāha “gāvīnaṃ vikkayaṭṭhāne uṭṭhitapilakkhassa santike”ti.",
  "tika-s0402t:984_7": "Ritto assādo etassāti rittassādo.",
  "tika-s0402t:984_8": "Tenāha “jhānasukhābhāvena rittassāda”nti.",
  "tika-s0402t:984_9": "Sesamettha uttānameva.",
  "tika-s0402t:985_0": "Kaṭuviyasuttavaṇṇanā niṭṭhitā.",
  "tika-s0402t:986_0": "8. Dutiyaanuruddhasuttavaṇṇanā",
  "tika-s0402t:987_0": "131.",
  "tika-s0402t:987_1": "Aṭṭhame idaṃ te mānasminti ettha mānasminti paccatte bhummavacanaṃ.",
  "tika-s0402t:987_2": "Idanti ca liṅgavipallāsena napuṃsakaniddeso katoti āha “ayaṃ te navavidhena vaḍḍhitamāno”ti.",
  "tika-s0402t:987_3": "Sesesupi eseva nayo.",
  "tika-s0402t:988_0": "Dutiyaanuruddhasuttavaṇṇanā niṭṭhitā.",
  "tika-s0402t:989_0": "9. Paṭicchannasuttavaṇṇanā",
  "tika-s0402t:990_0": "132.",
  "tika-s0402t:990_1": "Navame asādhāraṇasikkhāpadanti bhikkhunīnaṃ asādhāraṇaṃ bhikkhūnaṃyeva paññattasikkhāpadaṃ sādhāraṇasikkhāpadanti",
  "tika-s0402t:990_2": "bhikkhūnaṃ bhikkhunīnañca sādhāraṇaṃ ubhatopaññattisikkhāpadaṃ.",
  "tika-s0402t:991_0": "Paṭicchannasuttavaṇṇanā niṭṭhitā.",
  "tika-s0402t:992_0": "10. Lekhasuttavaṇṇanā",
  "tika-s0402t:993_0": "133.",
  "tika-s0402t:993_1": "Dasame thiraṭṭhānatoti thiraṭṭhānatova.",
  "tika-s0402t:993_2": "Pāsāṇe lekhasadisā parāparādhanibbattā kodhalekhā yassa so pāsāṇalekhūpamasamannāgato pāsāṇalekhūpamoti vutto.",
  "tika-s0402t:993_3": "Evaṃ itarepi.",
  "tika-s0402t:993_4": "Anusetīti appahīnatāya anuseti.",
  "tika-s0402t:993_5": "Na khippaṃ lujjatīti na antarā nassati kammaṭṭhāneneva nassanato.",
  "tika-s0402t:993_6": "Evamevanti evaṃ tassapi puggalassa kodho na antarā punadivase vā aparadivase vā niṭṭhāti,",
  "tika-s0402t:993_7": "addhaniyo pana hoti,",
  "tika-s0402t:993_8": "maraṇeneva niṭṭhātīti attho.",
  "tika-s0402t:993_9": "Kakkhaḷenāti atikakkhaḷena dhammacchedakena thaddhavacanena.",
  "tika-s0402t:993_10": "Saṃsandatīti ekībhavati.",
  "tika-s0402t:993_11": "Sammodatīti nirantaro hotīti evamettha attho daṭṭhabbo.",
  "tika-s0402t:994_0": "Atha vā sandhiyatīti ṭhānagamanādīsu kāyakiriyāsu kāyena samodhānaṃ gacchati,",
  "tika-s0402t:994_1": "tilataṇḍulā viya missībhāvaṃ upetīti attho.",
  "tika-s0402t:994_2": "Saṃsandatīti cittakiriyāsu cittena samodhānaṃ gacchati,",
  "tika-s0402t:994_3": "khīrodakaṃ viya ekībhāvaṃ upetīti attho.",
  "tika-s0402t:994_4": "Sammodatīti uddesaparipucchādīsu vacīkiriyāsu vācāya samodhānaṃ gacchati,",
  "tika-s0402t:994_5": "vippavāsāgatopi piyasahāyako viya piyatarabhāvaṃ upetīti attho.",
  "tika-s0402t:994_6": "Apica kiccakaraṇīyesu tehi saddhiṃ ādītova ekakiriyābhāvaṃ upagacchanto sandhiyati,",
  "tika-s0402t:994_7": "yāva majjhā pavattanto saṃsandati,",
  "tika-s0402t:994_8": "yāva pariyosānā anivattanto sammodatīti veditabbo.",
  "tika-s0402t:995_0": "Lekhasuttavaṇṇanā niṭṭhitā.",
  "tika-s0402t:996_0": "Kusināravaggavaṇṇanā niṭṭhitā.",
  "tika-s0402t:997_0": "(14) 4. Yodhājīvavaggo",
  "tika-s0402t:998_0": "1. Yodhājīvasuttavaṇṇanā",
  "tika-s0402t:999_0": "134.",
  "tika-s0402t:999_1": "Catutthassa paṭhame yujjhanaṃ yodho,",
  "tika-s0402t:999_2": "so ājīvo etassāti yodhājīvo.",
  "tika-s0402t:999_3": "Yuddhamupajīvatīti vā etasmiṃ atthe yodhājīvoti niruttinayena padasiddhi veditabbā.",
  "tika-s0402t:999_4": "Tenāha “yuddhaṃ upajīvatīti yodhājīvo”ti. Saha…pe…",
  "tika-s0402t:999_5": "passatīti pubbabhāge vipassanāpaññāya sammasanavasena,",
  "tika-s0402t:999_6": "maggakkhaṇe abhisamayavasena attapaccakkhena ñāṇena passati.",
  "tika-s0402t:1000_0": "Yodhājīvasuttavaṇṇanā niṭṭhitā.",
  "tika-s0402t:1001_0": "2. Parisāsuttavaṇṇanā",
  "tika-s0402t:1002_0": "135.",
  "tika-s0402t:1002_1": "Dutiye appaṭipucchitvā vinītāti “taṃ kiṃ maññatha,",
  "tika-s0402t:1002_2": "bhikkhave,",
  "tika-s0402t:1002_3": "rūpaṃ niccaṃ vā aniccaṃ vā”tiādinā appaṭipucchitvā kevalaṃ dhammadesanāvaseneva vinītaparisā.",
  "tika-s0402t:1002_4": "Dubbinītaparisāti dukkhena vinītaparisā.",
  "tika-s0402t:1002_5": "Pucchitvā vinītāti “taṃ kiṃ maññatha,",
  "tika-s0402t:1002_6": "bhikkhave”tiādinā pucchitvā anumatiggahaṇavasena vinītā.",
  "tika-s0402t:1002_7": "Suvinītaparisāti sukhena vinītaparisā.",
  "tika-s0402t:1002_8": "Anumatiggahaṇavasena vinayanañhi na dukkaraṃ hoti.",
  "tika-s0402t:1003_0": "Parisāsuttavaṇṇanā niṭṭhitā.",
  "tika-s0402t:1004_0": "4. Uppādāsuttavaṇṇanā",
  "tika-s0402t:1005_0": "137.",
  "tika-s0402t:1005_1": "Catutthe uppādā vā tathāgatānanti tathāgatānaṃ uppādepi veneyyapuggalānaṃ maggaphaluppatti viya saṅkhārānaṃ aniccādisabhāvo na tathāgatuppādāyatto,",
  "tika-s0402t:1005_2": "atha kho tathāgatānaṃ uppādepi anuppādepi hotimevāti vuttaṃ hoti.",
  "tika-s0402t:1005_3": "Ṭhitāva sā dhātūti ṭhito eva so aniccasabhāvo byabhicārābhāvato na kadāci saṅkhārā aniccā na hoti.",
  "tika-s0402t:1005_4": "Kāmaṃ asaṅkhatā viya dhātu na nicco so sabhāvo,",
  "tika-s0402t:1005_5": "tathāpi sabbakālikoyevāti adhippāyo.",
  "tika-s0402t:1006_0": "Aparo nayo –",
  "tika-s0402t:1006_1": "ṭhitāva sā dhātūti “sabbe saṅkhārā aniccā”ti esā dhātu esa sabhāvo tathāgatānaṃ uppādato pubbe uddhañca appaṭivijjhiyamāno na tathāgatehi uppādito,",
  "tika-s0402t:1006_2": "atha kho sabbakālaṃ sabbe saṅkhārā aniccā,",
  "tika-s0402t:1006_3": "ṭhitāva sā dhātu,",
  "tika-s0402t:1006_4": "kevalaṃ pana sayambhuñāṇena abhisambujjhanato “ayaṃ dhammo tathāgatena abhisambuddho”ti pavedanato ca",
  "tika-s0402t:1006_5": "tathāgato dhammassāmīti vuccati apubbassa tassa uppādanato.",
  "tika-s0402t:1006_6": "Tena vuttaṃ “ṭhitāva sā dhātū”ti.",
  "tika-s0402t:1007_0": "Abhisambujjhatīti ñāṇena abhisambujjhati.",
  "tika-s0402t:1007_1": "Abhisametīti ñāṇena abhisamāgacchati.",
  "tika-s0402t:1007_2": "Ācikkhatīti katheti.",
  "tika-s0402t:1007_3": "Desetīti dasseti.",
  "tika-s0402t:1007_4": "Paññāpetīti jānāpeti.",
  "tika-s0402t:1007_5": "Paṭṭhapetīti ñāṇamukhe ṭhapeti.",
  "tika-s0402t:1007_6": "Vivaratīti vivaritvā dasseti.",
  "tika-s0402t:1007_7": "Vibhajatīti vibhāgato dasseti.",
  "tika-s0402t:1007_8": "Uttānīkarotīti pākaṭaṃ karoti.",
  "tika-s0402t:1008_0": "Atha vā abhisambujjhatīti paccakkhakaraṇena abhimukhaṃ bujjhati,",
  "tika-s0402t:1008_1": "yāthāvato paṭivijjhati.",
  "tika-s0402t:1008_2": "Tato eva abhisameti abhimukhaṃ samāgacchati.",
  "tika-s0402t:1008_3": "Ādito kathento ācikkhati,",
  "tika-s0402t:1008_4": "uddisatīti attho.",
  "tika-s0402t:1008_5": "Tameva uddesaṃ pariyosāpento deseti.",
  "tika-s0402t:1008_6": "Yathāuddiṭṭhamatthaṃ nidassanavasena pakārehi ñāpento paññāpeti.",
  "tika-s0402t:1008_7": "Pakārehi etamatthaṃ patiṭṭhapento paṭṭhapeti.",
  "tika-s0402t:1008_8": "Yathāuddiṭṭhaṃ paṭinidassanavasena vivarati vibhajati.",
  "tika-s0402t:1008_9": "Vivaṭaṃ vibhattañca atthaṃ hetūdāharaṇadassanehi pākaṭaṃ karonto uttānīkaroti.",
  "tika-s0402t:1009_0": "Uppādāsuttavaṇṇanā niṭṭhitā.",
  "tika-s0402t:1010_0": "5-10. Kesakambalasuttādivaṇṇanā",
  "tika-s0402t:1011_0": "138- 143.",
  "tika-s0402t:1011_1": "Pañcame tantāvutānaṃ vatthānanti idaṃ “yāni kānicī”ti iminā samānādhikaraṇanti āha “paccatte sāmivacana”nti.",
  "tika-s0402t:1011_2": "Vāyitānanti vītānaṃ.",
  "tika-s0402t:1011_3": "Lāmakoti nihīno,",
  "tika-s0402t:1011_4": "makkhali moghapurisoti ettha makkhalīti tassa nāmaṃ.",
  "tika-s0402t:1011_5": "Taṃ kira sakaddamāya bhūmiyā telaghaṭaṃ gahetvā gacchantaṃ, “tāta,",
  "tika-s0402t:1011_6": "mā khalī”ti sāmiko āha.",
  "tika-s0402t:1011_7": "So pamādena khalitvā patitvā sāmikassa bhayena palāyituṃ āraddho.",
  "tika-s0402t:1011_8": "Sāmiko upadhāvitvā naṃ dussakaṇṇe aggahesi,",
  "tika-s0402t:1011_9": "sāṭakaṃ chaḍḍetvā acelako hutvā palāyi.",
  "tika-s0402t:1011_10": "So paṇṇena vā tiṇena vā paṭicchādetumpi ajānanto jātarūpeneva ekaṃ gāmaṃ pāvisi.",
  "tika-s0402t:1011_11": "Manussā taṃ disvā “ayaṃ samaṇo arahā appiccho,",
  "tika-s0402t:1011_12": "natthi iminā sadiso”ti pūvabhattādīni gahetvā upasaṅkamanti.",
  "tika-s0402t:1011_13": "So “mayhaṃ sāṭakaṃ anivatthabhāvena idaṃ uppanna”nti tato paṭṭhāya sāṭakaṃ labhitvāpi na nivāsesi,",
  "tika-s0402t:1011_14": "tadeva ca pabbajjaṃ aggahesi.",
  "tika-s0402t:1011_15": "Tassa santike aññepi aññepīti pañcasatā manussā pabbajiṃsu.",
  "tika-s0402t:1011_16": "Taṃ sandhāyāha “makkhali moghapuriso”ti.",
  "tika-s0402t:1011_17": "Chaṭṭhādīni uttānatthāni eva.",
  "tika-s0402t:1012_0": "Kesakambalasuttādivaṇṇanā niṭṭhitā.",
  "tika-s0402t:1013_0": "11-13. Paṭhamamoranivāpasuttādivaṇṇanā",
  "tika-s0402t:1014_0": "144- 146.",
  "tika-s0402t:1014_1": "Ekādasame akuppadhammatāya khayavayasaṅkhātaṃ antaṃ atītāti accantā,",
  "tika-s0402t:1014_2": "evaṃ aparihāyanasabhāvattā accantā niṭṭhā assāti accantaniṭṭho.",
  "tika-s0402t:1014_3": "Tenāha “antaṃ atikkantaniṭṭho”tiādi.",
  "tika-s0402t:1014_4": "Na hi paṭividdhassa lokuttaradhammassa dassanaṃ kuppanaṃ nāma atthi.",
  "tika-s0402t:1014_5": "Dhuvaniṭṭhoti satataniṭṭho.",
  "tika-s0402t:1014_6": "Accantameva catūhi yogehi khemo etassa atthīti accantayogakkhemī,",
  "tika-s0402t:1014_7": "niccayogakkhemīti attho.",
  "tika-s0402t:1014_8": "Maggabrahmacariyassa vusitattā tassa avihāyanasabhāvattā accantaṃ brahmacārīti accantabrahmacārī,",
  "tika-s0402t:1014_9": "niccabrahmacārīti attho.",
  "tika-s0402t:1014_10": "Pariyosānanti brahmacariyapariyosānaṃ vaṭṭadukkhapariyosānañca.",
  "tika-s0402t:1014_11": "Accantaṃ pariyosānamassāti accantapariyosāno.",
  "tika-s0402t:1014_12": "Dvādasamaterasamāni uttānatthāneva.",
  "tika-s0402t:1015_0": "Paṭhamamoranivāpasuttādivaṇṇanā niṭṭhitā.",
  "tika-s0402t:1016_0": "Yodhājīvavaggavaṇṇanā niṭṭhitā.",
  "tika-s0402t:1017_0": "147-156. Maṅgalavaggo uttānatthoyeva.",
  "tika-s0402t:1018_0": "Tatiyapaṇṇāsakaṃ niṭṭhitaṃ.",
  "tika-s0402t:1019_0": "(16) 6. Acelakavaggavaṇṇanā",
  "tika-s0402t:1020_0": "157- 163.",
  "tika-s0402t:1020_1": "Ito paresu pana suttapadesu “gāḷhā”ti vuttamatthaṃ vivaranto “kakkhaḷā”ti āha.",
  "tika-s0402t:1020_2": "Kakkhaḷacāro cassā na lūkhasabhāvo.",
  "tika-s0402t:1020_3": "Atha kho taṇhāvasena thiraggahaṇanti āha “lobhavasena thiraggahaṇā”ti.",
  "tika-s0402t:1020_4": "Agāḷhā paṭipadāti vā kāmānaṃ ogāhanaṃ paṭipatti,",
  "tika-s0402t:1020_5": "kāmasukhānuyogoti attho.",
  "tika-s0402t:1020_6": "Nijjhāmā paṭipadāti kāyassa nijjhāpanavasena khepanavasena pavattā paṭipatti,",
  "tika-s0402t:1020_7": "attakilamathānuyogoti attho.",
  "tika-s0402t:1020_8": "Nicceloti nissaṭṭhacelo sabbena sabbaṃ paṭikkhittacelo.",
  "tika-s0402t:1020_9": "Naggiyavatasamādānena naggo.",
  "tika-s0402t:1020_10": "Ṭhitakova uccāraṃ karotītiādi nidassanamattaṃ vamitvā mukhavikkhālanādiācārassapi tena vissaṭṭhattā.",
  "tika-s0402t:1020_11": "Jivhāya hatthaṃ apalekhati avalekhati udakena adhovanato.",
  "tika-s0402t:1020_12": "Dutiyavikappepi eseva nayo. “Ehi,",
  "tika-s0402t:1020_13": "bhadante”ti vutte upagamanasaṅkhāto vidhi ehibhadanto,",
  "tika-s0402t:1020_14": "taṃ caratīti ehibhadantiko,",
  "tika-s0402t:1020_15": "tappaṭikkhepena na ehibhadantiko.",
  "tika-s0402t:1020_16": "Na karoti “samaṇena nāma parassa vacanakarena na bhavitabba”nti adhippāyena.",
  "tika-s0402t:1021_0": "Puretaranti taṃ ṭhānaṃ attano upagamanato puretaraṃ.",
  "tika-s0402t:1021_1": "Taṃ kira so “bhikkhunā nāma yadicchakā eva bhikkhā gahetabbā”ti adhippāyena na gaṇhāti.",
  "tika-s0402t:1021_2": "Uddissa kataṃ mama nimittabhāvena bahū khuddakā pāṇā saṅghātaṃ āpāditāti na gaṇhāti.",
  "tika-s0402t:1021_3": "Nimantanaṃ na sādiyati evaṃ tesaṃ vacanaṃ kataṃ bhavissatīti.",
  "tika-s0402t:1021_4": "Kumbhi ādīsupi so sattasaññīti āha “kumbhi-",
  "tika-s0402t:1021_5": "kaḷopiyo”tiādi.",
  "tika-s0402t:1021_6": "Kabaḷantarāyo hotīti uṭṭhitassa dvinnampi kabaḷantarāyo hoti.",
  "tika-s0402t:1021_7": "Gāmasabhāgādivasena saṅgamma kittenti etissāti saṅkitti,",
  "tika-s0402t:1021_8": "yathāsaṃhatataṇḍulādisañcayo.",
  "tika-s0402t:1021_9": "Mānusakānīti veyyāvaccakarā manussā.",
  "tika-s0402t:1022_0": "Surāpānamevāti majjalakkhaṇappattāya surāya pānameva.",
  "tika-s0402t:1022_1": "Surāgahaṇenevettha merayampi saṅgahitaṃ.",
  "tika-s0402t:1022_2": "Ekāgārameva uñchatīti ekāgāriko.",
  "tika-s0402t:1022_3": "Ekālopeneva vattatīti ekālopiko.",
  "tika-s0402t:1022_4": "Dīyati etāyāti datti,",
  "tika-s0402t:1022_5": "dvattiālopamattaggāhi khuddakaṃ bhikkhādānabhājanaṃ.",
  "tika-s0402t:1022_6": "Tenāha “khuddakapātī”ti.",
  "tika-s0402t:1022_7": "Abhuñjanavasena eko aho etassa atthīti ekāhiko, āhāro,",
  "tika-s0402t:1022_8": "taṃ ekāhikaṃ.",
  "tika-s0402t:1022_9": "So pana atthato ekadivasaṃ laṅghako hotīti āha “ekādivasantarika”nti.",
  "tika-s0402t:1022_10": "Dvāhikantiādīsupi eseva nayo.",
  "tika-s0402t:1022_11": "Ekāhaṃ abhuñjitvā ekāhaṃ bhuñjanaṃ ekāhavāro,",
  "tika-s0402t:1022_12": "taṃ ekāhikameva atthato.",
  "tika-s0402t:1022_13": "Dvīhaṃ abhuñjitvā dvīhaṃ bhuñjanaṃ dvīhavāro.",
  "tika-s0402t:1022_14": "Sesapadadvayepi eseva nayo.",
  "tika-s0402t:1022_15": "Ukkaṭṭho pana pariyāyabhattabhojaniko dvīhaṃ abhuñjitvā ekāhameva bhuñjati.",
  "tika-s0402t:1022_16": "Sesadvayepi eseva nayo.",
  "tika-s0402t:1023_0": "Micchāvāyāmavaseneva ukkuṭikavatānuyogoti āha “ukkuṭikavīriyamanuyutto”ti.",
  "tika-s0402t:1023_1": "Attakilamathānuyoganti attano kilamathānuyogaṃ,",
  "tika-s0402t:1023_2": "sarīradukkhakāraṇanti attho.",
  "tika-s0402t:1023_3": "Sarīrapariyāyo hi idha attasaddo “attantapo”tiādīsu viya.",
  "tika-s0402t:1023_4": "Dve anteti ubho koṭiyo,",
  "tika-s0402t:1023_5": "ubho lāmakapaṭipattiyoti attho.",
  "tika-s0402t:1023_6": "Lāmakampi hi antoti vuccati “antamidaṃ,",
  "tika-s0402t:1023_7": "bhikkhave,",
  "tika-s0402t:1023_8": "jīvikānaṃ,",
  "tika-s0402t:1023_9": "koṭṭhako anto”ti evamādīsu.",
  "tika-s0402t:1023_10": "Majjhimapaṭipadāya uppathabhāvena amanīyā gantabbā ñātabbāti antā.",
  "tika-s0402t:1023_11": "Tato eva lāmakā.",
  "tika-s0402t:1024_0": "Acelakavaggavaṇṇanā niṭṭhitā.",
  "tika-s0402t:1025_0": "Peyyālavaggavaṇṇanā",
  "tika-s0402t:1026_0": "164-184. Samanuññoti sammadeva katānuñño. Tenāha “samānajjhāsayo”ti. Sesamettha uttānameva.",
  "tika-s0402t:1027_0": "Iti manorathapūraṇiyā aṅguttaranikāya-aṭṭhakathāya",
  "tika-s0402t:1028_0": "Tikanipātavaṇṇanāya anuttānatthadīpanā samattā.",
  "tika-s0402t:1031_0": ". Namo tassa bhagavato arahato sammāsambuddhassa.",
  "tika-s0402t:1032_0": "Aṅguttaranikāye",
  "tika-s0402t:1033_0": "Catukkanipāta-ṭīkā",
  "tika-s0402t:1034_0": "1. Paṭhamapaṇṇāsakaṃ",
  "tika-s0402t:1035_0": "1. Bhaṇḍagāmavaggo",
  "tika-s0402t:1036_0": "1-2. Anubuddhasuttādivaṇṇanā",
  "tika-s0402t:1037_0": "1- 2.",
  "tika-s0402t:1037_1": "Catukkanipātassa paṭhame anubodho pubbabhāgiyaṃ ñāṇaṃ,",
  "tika-s0402t:1037_2": "paṭivedho anubodhena abhisamayo.",
  "tika-s0402t:1037_3": "Tattha yasmā anubodhapubbako paṭivedho anubodhena vinā na hoti.",
  "tika-s0402t:1037_4": "Anubodho hi ekacco paṭivedhasambaddho,",
  "tika-s0402t:1037_5": "tadubhayābhāvahetukañca vaṭṭe saṃsaraṇaṃ,",
  "tika-s0402t:1037_6": "tasmā vuttaṃ pāḷiyaṃ “ananubodhā…pe…",
  "tika-s0402t:1037_7": "tumhākañcā”ti.",
  "tika-s0402t:1037_8": "Paṭisandhiggahaṇavasena bhavato bhavantarūpagamanaṃ sandhāvanaṃ,",
  "tika-s0402t:1037_9": "aparāparaṃ cavanūpapajjanavasena sañcaraṇaṃ saṃsaraṇanti āha “bhavato”tiādi.",
  "tika-s0402t:1037_10": "Sandhāvitasaṃsaritapadānaṃ kammasādhanataṃ sandhāyāha “mayā ca tumhehi cā”ti paṭhamavikappe.",
  "tika-s0402t:1037_11": "Dutiyavikappe pana bhāvasādhanataṃ hadaye katvā “mamañceva tumhākañcā”ti yathārutavaseneva vuttaṃ.",
  "tika-s0402t:1037_12": "Dīgharajjunā baddhasakuṇaṃ viya rajjuhattho puriso desantaraṃ taṇhārajjunā baddhaṃ sattasantānaṃ abhisaṅkhāro bhavantaraṃ neti etāyāti bhavanetti.",
  "tika-s0402t:1037_13": "Tenāha “bhavarajjū”tiādī.",
  "tika-s0402t:1038_0": "Vaṭṭadukkhassa antakaroti sakalavaṭṭadukkhassa sakasantāne parasantāne ca vināsakaro abhāvakaro.",
  "tika-s0402t:1038_1": "Buddhacakkhudhammacakkhudibbacakkhumaṃsacakkhusamantacakkhusaṅkhātehi pañcahi cakkhūhi cakkhumā.",
  "tika-s0402t:1038_2": "Savāsanānaṃ kilesānaṃ samucchinnattā sātisayaṃ kilesaparinibbānena parinibbuto.",
  "tika-s0402t:1038_3": "Dutiyaṃ uttānameva.",
  "tika-s0402t:1039_0": "Anubuddhasuttādivaṇṇanā niṭṭhitā.",
  "tika-s0402t:1040_0": "3-4. Paṭhamakhatasuttādivaṇṇanā",
  "tika-s0402t:1041_0": "3- 4.",
  "tika-s0402t:1041_1": "Tatiye kalinti aparādhaṃ.",
  "tika-s0402t:1041_2": "Vicinātīti ācinoti pasavati.",
  "tika-s0402t:1041_3": "Tena ca kalinā sukhaṃ na paṭilabhatīti tena aparādhena sukhaṃ na vindati.",
  "tika-s0402t:1041_4": "Nindiyappasaṃsāya hi pasaṃsiyanindāya ca samakova vipāko.",
  "tika-s0402t:1041_5": "Pasaṃsiyanindāti ca sampannaguṇaparidhaṃsanavasena pavattiyā mahāsāvajjatāya kaṭukataravipākā.",
  "tika-s0402t:1041_6": "Nindiyappasaṃsā pana kathaṃ tāya samavipākāti ce?",
  "tika-s0402t:1041_7": "Tasmiṃ avijjamānaguṇasamāropanena attano paresañca micchāpaṭipattihetubhāvato pasaṃsiyena tassa sabbhāvakaraṇato ca.",
  "tika-s0402t:1041_8": "Lokepi hi asūraṃ sūrena samaṃ karonto gārayho hoti,",
  "tika-s0402t:1041_9": "pageva duppaṭipannaṃ suppaṭipannena samaṃ karontoti.",
  "tika-s0402t:1041_10": "Sakena dhanenāti attano sāpateyyena.",
  "tika-s0402t:1041_11": "Appamattakova kalīti diṭṭhadhammikattā sappaṭikārattā ca appamattako aparādho. Ayaṃ…pe…",
  "tika-s0402t:1041_12": "mahantataro kali katūpacitattā samparāyikattā appaṭikārattā ca.",
  "tika-s0402t:1042_0": "Nirabbudoti gaṇanāviseso esoti āha “nirabbudagaṇanāyā”ti,",
  "tika-s0402t:1042_1": "satasahassaṃ nirabbudāti attho.",
  "tika-s0402t:1042_2": "Nirabbudaparimāṇaṃ pana vassagaṇanāya evaṃ veditabbaṃ.",
  "tika-s0402t:1042_3": "Yatheva hi sataṃ satasahassānaṃ koṭi hoti,",
  "tika-s0402t:1042_4": "evaṃ sataṃ satasahassānaṃ koṭiyo pakoṭi nāma hoti,",
  "tika-s0402t:1042_5": "sataṃ satasahassānaṃ pakoṭiyo koṭipakoṭi,",
  "tika-s0402t:1042_6": "sataṃ satasahassakoṭipakoṭiyo nahutaṃ,",
  "tika-s0402t:1042_7": "sataṃ satasahassanahutāni ninnahutaṃ,",
  "tika-s0402t:1042_8": "sataṃ satasahassaninnahutāni ekaṃ abbudaṃ,",
  "tika-s0402t:1042_9": "tato vīsatiguṇitaṃ nirabbudaṃ.",
  "tika-s0402t:1042_10": "Yaṃ ariye garahanto nirayaṃ upapajjatīti ariye garahanto yaṃ nirabbudasaṅkhātaṃ nirayaṃ upapajjati,",
  "tika-s0402t:1042_11": "nirabbudoti ca pāṭiyekko nirayo natthi,",
  "tika-s0402t:1042_12": "avīcimhiyeva pana nirabbudagaṇanāya paccitabbaṭṭhānassetaṃ nāmaṃ.",
  "tika-s0402t:1042_13": "Catutthaṃ uttānameva.",
  "tika-s0402t:1043_0": "Paṭhamakhatasuttādivaṇṇanā niṭṭhitā.",
  "tika-s0402t:1044_0": "5. Anusotasuttavaṇṇanā",
  "tika-s0402t:1045_0": "5.",
  "tika-s0402t:1045_1": "Pañcame anusotaṃ gacchatīti saṃsārasotassa anukūlabhāvena gacchati.",
  "tika-s0402t:1045_2": "Paccanīkapaṭipattiyāti saṃsārasotassa paṭikūlavasena pavattanibbidānupassanādipaṭipattiyā.",
  "tika-s0402t:1045_3": "Ṭhitasabhāvoti acalappasādādisamannāgamena ṭhitasabhāvo.",
  "tika-s0402t:1045_4": "Anāgāmī hi assaddhiyehi kāmarāgabyāpādehi akampaniyacittatāya tamhā lokā anāvattidhammatāya ca ṭhitasabhāvo nāma.",
  "tika-s0402t:1045_5": "Oghaṃ taritvāti kāmoghādicatubbidhaṃ oghaṃ atikkamitvā.",
  "tika-s0402t:1045_6": "Paratīraṃ gatoti nibbānapāraṃ gato.",
  "tika-s0402t:1045_7": "Brāhmaṇoti bāhitapāpatāya brāhmaṇoti saṅkhaṃ gato khīṇāsavo.",
  "tika-s0402t:1045_8": "Tenāha “seṭṭho niddoso”ti.",
  "tika-s0402t:1045_9": "Pañcaverakammanti pāṇātipātādipañcaduccaritaṃ.",
  "tika-s0402t:1045_10": "Sahāpi dukkhena sahāpi domanassenāti kilesapariyuṭṭhāne sati uppannena dukkhadomanassena saddhimpi.",
  "tika-s0402t:1045_11": "Paripuṇṇanti tissannaṃ sikkhānaṃ ekāyapi anūnaṃ.",
  "tika-s0402t:1045_12": "Parisuddhanti nirupakkilesaṃ.",
  "tika-s0402t:1045_13": "Brahmacariyanti seṭṭhacariyaṃ.",
  "tika-s0402t:1045_14": "Iminā vārena sotāpannasakadāgāmino kathitā.",
  "tika-s0402t:1045_15": "Kiṃ pana te rudantā brahmacariyaṃ carantīti? Āma,",
  "tika-s0402t:1045_16": "kilesarodanena rodantā caranti nāma,",
  "tika-s0402t:1045_17": "sīlasampanno puthujjanabhikkhu ettheva saṅgahito.",
  "tika-s0402t:1046_0": "Cetovimuttinti phalasamādhiṃ.",
  "tika-s0402t:1046_1": "Paññāvimuttinti phalañāṇaṃ.",
  "tika-s0402t:1046_2": "Chahākārehi pāragatoti abhiññāpāragū,",
  "tika-s0402t:1046_3": "pariññāpāragū,",
  "tika-s0402t:1046_4": "bhāvanāpāragū,",
  "tika-s0402t:1046_5": "pahānapāragū,",
  "tika-s0402t:1046_6": "sacchikiriyāpāragū,",
  "tika-s0402t:1046_7": "samāpattipāragūti evaṃ chahi ākārehi sabbadhammānaṃ pāraṃ pariyosānaṃ gato.",
  "tika-s0402t:1046_8": "Sesamettha suviññeyyameva.",
  "tika-s0402t:1047_0": "Anusotasuttavaṇṇanā niṭṭhitā.",
  "tika-s0402t:1048_0": "6. Appassutasuttavaṇṇanā",
  "tika-s0402t:1049_0": "6.",
  "tika-s0402t:1049_1": "Chaṭṭhe appakaṃ sutaṃ hotīti navaṅgasatthusāsane kiñcideva sutaṃ hoti.",
  "tika-s0402t:1049_2": "Tadeva navaṅgasatthusāsanaṃ dassetuṃ “suttaṃ geyya”ntiādi vuttaṃ.",
  "tika-s0402t:1049_3": "Tattha suttādīni vibhajitvā dassento “ubhatovibhaṅganiddesakkhandhakaparivārā”tiādimāha.",
  "tika-s0402t:1049_4": "Kathaṃ panāyaṃ vibhāgo yujjeyya.",
  "tika-s0402t:1049_5": "Sagāthakañhi suttaṃ geyyaṃ,",
  "tika-s0402t:1049_6": "niggāthakaṃ suttaṃ veyyākaraṇaṃ.",
  "tika-s0402t:1049_7": "Tadubhayavinimuttañca suttaṃ udānādivisesasaññārahitaṃ natthi,",
  "tika-s0402t:1049_8": "yaṃ suttaṅgaṃ siyā.",
  "tika-s0402t:1049_9": "Maṅgalasuttādīnañca suttaṅgasaṅgaho na siyā gāthābhāvato dhammapadādīnaṃ viya.",
  "tika-s0402t:1049_10": "Geyyaṅgasaṅgaho vā siyā sagāthakattā sagāthāvaggassa viya.",
  "tika-s0402t:1049_11": "Tathā ubhatovibhaṅgādīsu sagāthakappadesānanti? Vuccate –",
  "tika-s0402t:1050_0": "“Suttanti sāmaññavidhi, visesavidhayo pare;",
  "tika-s0402t:1051_0": "Sanimittā niruḷhattā, sahatāññena nāññato”.",
  "tika-s0402t:1052_0": "Sabbassapi hi buddhavacanassa suttanti ayaṃ sāmaññavidhi.",
  "tika-s0402t:1052_1": "Tenevāha āyasmā mahākaccāno nettiyaṃ “navavidhasuttantapariyeṭṭhī”ti.",
  "tika-s0402t:1052_2": "Ettakaṃ tassa bhagavato suttāgataṃ suttapariyāpannaṃ sakavāde pañca suttasatānīti evamādi ca etassa atthassa sādhakaṃ.",
  "tika-s0402t:1052_3": "Visesavidhayo pare sanimittā tadekadesesu geyyādayo visesavidhayo tena tena nimittena patiṭṭhitā.",
  "tika-s0402t:1052_4": "Tathā hi geyyassa sagāthakattaṃ tabbhāvanimittaṃ.",
  "tika-s0402t:1052_5": "Lokepi hi sasilokaṃ sagāthakaṃ vā cuṇṇiyaganthaṃ “geyya”nti vadanti.",
  "tika-s0402t:1052_6": "Gāthāvirahe pana sati pucchaṃ katvā vissajjanabhāvo veyyākaraṇassa tabbhāvanimittaṃ.",
  "tika-s0402t:1052_7": "Pucchāvissajjanañhi “byākaraṇa”nti vuccati.",
  "tika-s0402t:1052_8": "Byākaraṇameva veyyākaraṇaṃ.",
  "tika-s0402t:1052_9": "Evaṃ sante sagāthakādīnampi pucchaṃ katvā vissajjanavasena pavattānaṃ veyyākaraṇabhāvo āpajjatīti?",
  "tika-s0402t:1052_10": "Nāpajjati geyyādisaññānaṃ anokāsabhāvato,",
  "tika-s0402t:1052_11": "“gāthāvirahe satī”ti visesitattā ca.",
  "tika-s0402t:1052_12": "Tathā hi dhammapadādīsu kevalaṃ gāthābandhesu sagāthakattepi somanassañāṇamayikagāthāyuttesu “vuttaṃ",
  "tika-s0402t:1052_13": "heta”ntiādīvacanasambandhesu abbhutadhammappaṭisaṃyuttesu ca suttavisesesu yathākkamaṃ gāthāudānaitivuttakaabbhutadhammasaññā",
  "tika-s0402t:1052_14": "patiṭṭhitā,",
  "tika-s0402t:1052_15": "tathā satipi gāthābandhabhāve bhagavato atītāsu jātīsu cariyānubhāvappakāsakesu jātakasaññā,",
  "tika-s0402t:1052_16": "satipi pañhavissajjanabhāve sagāthakatte ca kesuci suttantesu vedassa labhāpanato vedallasaññā patiṭṭhitāti",
  "tika-s0402t:1052_17": "evaṃ tena tena sagāthakattādinā nimittena tesu tesu suttavisesesu geyyādisaññā patiṭṭhitāti visesavidhayo",
  "tika-s0402t:1052_18": "suttaṅgato pare geyyādayo.",
  "tika-s0402t:1052_19": "Yaṃ panettha geyyaṅgādinimittarahitaṃ,",
  "tika-s0402t:1052_20": "taṃ suttaṅgaṃ visesasaññāparihārena sāmaññasaññāya pavattanato.",
  "tika-s0402t:1052_21": "Nanu ca sagāthakaṃ suttaṃ geyyaṃ,",
  "tika-s0402t:1052_22": "niggāthakaṃ suttaṃ veyyākaraṇanti suttaṅgaṃ na sambhavatīti codanā tadavatthāvāti?",
  "tika-s0402t:1052_23": "Na tadavatthā sodhitattā.",
  "tika-s0402t:1052_24": "Sodhitañhi pubbe “gāthāvirahe sati pucchāvissajjanabhāvo veyyākaraṇassa tabbhāvanimitta”nti.",
  "tika-s0402t:1053_0": "Yañca vuttaṃ –",
  "tika-s0402t:1053_1": "“gāthābhāvato maṅgalasuttādīnaṃ suttaṅgasaṅgaho na siyā”ti, taṃ na,",
  "tika-s0402t:1053_2": "niruḷhattā.",
  "tika-s0402t:1053_3": "Niruḷho hi maṅgalasuttādīnaṃ suttabhāvo.",
  "tika-s0402t:1053_4": "Na hi tāni dhammapadabuddhavaṃsādayo viya gāthābhāvena paññātāni,",
  "tika-s0402t:1053_5": "atha kho suttabhāveneva,",
  "tika-s0402t:1053_6": "teneva hi aṭṭhakathāyaṃ “suttanāmaka”nti nāmaggahaṇaṃ kataṃ.",
  "tika-s0402t:1053_7": "Yaṃ pana vuttaṃ “sagāthakattā geyyaṅgasaṅgaho siyā”ti,",
  "tika-s0402t:1053_8": "tadapi natthi,",
  "tika-s0402t:1053_9": "yasmā sahatāññena.",
  "tika-s0402t:1053_10": "Saha gāthāhīti hi sagāthakaṃ.",
  "tika-s0402t:1053_11": "Sahabhāvo nāma atthato aññena hoti,",
  "tika-s0402t:1053_12": "na ca maṅgalasuttādīsu gāthāvinimutto koci suttappadeso atthi,",
  "tika-s0402t:1053_13": "yo “saha gāthāhī”ti vucceyya,",
  "tika-s0402t:1053_14": "na ca samudāyo nāma koci atthi.",
  "tika-s0402t:1053_15": "Yadapi vuttaṃ –",
  "tika-s0402t:1053_16": "“ubhatovibhaṅgādīsu sagāthakappadesānaṃ geyyaṅgasaṅgaho siyā”ti,",
  "tika-s0402t:1053_17": "tadapi na, aññato.",
  "tika-s0402t:1053_18": "Aññā eva hi tā gāthā jātakādipariyāpannattā.",
  "tika-s0402t:1053_19": "Ato na tāhi ubhatovibhaṅgādīnaṃ geyyaṅgabhāvoti.",
  "tika-s0402t:1053_20": "Evaṃ suttādīnaṃ aṅgānaṃ aññamaññaṃ saṅkarābhāvo veditabbo.",
  "tika-s0402t:1053_21": "Ayamettha saṅkhepo,",
  "tika-s0402t:1053_22": "vitthāro pana samantapāsādikāya vinayasaṃvaṇṇanāya sāratthadīpaniyā amhehi pakāsito,",
  "tika-s0402t:1053_23": "icchantehi tatoyeva gahetabbo.",
  "tika-s0402t:1054_0": "Na atthamaññāya dhammamaññāya dhammānudhammappaṭipanno hotīti aṭṭhakathāñca pāḷiñca jānitvā lokuttaradhammassa",
  "tika-s0402t:1054_1": "anurūpadhammaṃ pubbabhāgappaṭipadaṃ paṭipanno na hotīti evamettha sambandho veditabbo.",
  "tika-s0402t:1054_2": "Tenevāha “na atthamaññāya dhammamaññāyāti aṭṭhakathañca pāḷiñca jānitvā…pe…",
  "tika-s0402t:1054_3": "na paṭipanno hotī”ti.",
  "tika-s0402t:1055_0": "Appassutasuttavaṇṇanā niṭṭhitā.",
  "tika-s0402t:1056_0": "7. Sobhanasuttavaṇṇanā",
  "tika-s0402t:1057_0": "7.",
  "tika-s0402t:1057_1": "Sattame paññāveyyattiyenāti saccasampaṭivedhādipaññāveyyattiyena.",
  "tika-s0402t:1057_2": "Vinayaṃ upetāti tadaṅgādivasena kilesānaṃ vinayaṃ upetā.",
  "tika-s0402t:1057_3": "Vesārajjenāti sārajjakarānaṃ diṭṭhivicikicchādipāpadhammānaṃ vigamanato vesārajjena,",
  "tika-s0402t:1057_4": "sārajjarahitenāti attho.",
  "tika-s0402t:1057_5": "Tepiṭakavasena bahu sutaṃ etesanti bahussutā.",
  "tika-s0402t:1057_6": "Tameva pariyattidhammaṃ dhārenti suvaṇṇabhājane pakkhittasīhavasaṃ viya vinassantaṃ akatvā suppaguṇasuppavattibhāvena hadaye ṭhapentīti dhammadharā.",
  "tika-s0402t:1057_7": "Edisā ca attanā sutassa dhammassa ādhārabhūtā nāma hontīti āha “sutadhammānaṃ ādhārabhūtā”ti.",
  "tika-s0402t:1058_0": "Sobhanasuttavaṇṇanā niṭṭhitā.",
  "tika-s0402t:1059_0": "8. Vesārajjasuttavaṇṇanā",
  "tika-s0402t:1060_0": "8.",
  "tika-s0402t:1060_1": "Aṭṭhame byāmohavasena saraṇapariyesanaṃ sārajjanaṃ sārado,",
  "tika-s0402t:1060_2": "byāmohabhayaṃ.",
  "tika-s0402t:1060_3": "Vigato sārado etassāti visārado,",
  "tika-s0402t:1060_4": "tassa bhāvo vesārajjaṃ.",
  "tika-s0402t:1060_5": "Taṃ pana ñāṇasampadaṃ,",
  "tika-s0402t:1060_6": "pahānasampadaṃ,",
  "tika-s0402t:1060_7": "desanāvisesasampadaṃ khemañca nissāya pavattaṃ catubbidhapaccavekkhaṇañāṇaṃ.",
  "tika-s0402t:1060_8": "Tenāha “catūsu ṭhānesū”tiādi.",
  "tika-s0402t:1060_9": "Usabhassa idanti āsabhaṃ,",
  "tika-s0402t:1060_10": "seṭṭhaṭṭhānaṃ.",
  "tika-s0402t:1060_11": "Sabbaññutapaṭijānanavasena abhimukhaṃ gacchanti,",
  "tika-s0402t:1060_12": "aṭṭha vā parisā upasaṅkamantīti āsabhā,",
  "tika-s0402t:1060_13": "pubbabuddhā.",
  "tika-s0402t:1060_14": "Idaṃ panāti buddhānaṃ ṭhānaṃ sabbaññutameva vadati.",
  "tika-s0402t:1060_15": "Tiṭṭhamānovāti avadantopi tiṭṭhamānova paṭijānāti nāmāti attho.",
  "tika-s0402t:1060_16": "Upagacchatīti anujānāti.",
  "tika-s0402t:1061_0": "Aṭṭhasu parisāsūti “abhijānāmi kho panāhaṃ,",
  "tika-s0402t:1061_1": "sāriputta,",
  "tika-s0402t:1061_2": "anekasataṃ khattiyaparisaṃ upasaṅkamitā…pe…",
  "tika-s0402t:1061_3": "brāhmaṇaparisaṃ gahapatiparisaṃ,",
  "tika-s0402t:1061_4": "samaṇaparisaṃ,",
  "tika-s0402t:1061_5": "cātumahārājikaparisaṃ,",
  "tika-s0402t:1061_6": "tāvatiṃsaparisaṃ,",
  "tika-s0402t:1061_7": "māraparisaṃ,",
  "tika-s0402t:1061_8": "brahmaparisaṃ upasaṅkamitā,",
  "tika-s0402t:1061_9": "tatrapi mayā sannisinnapubbañceva sallapitapubbañca sākacchā ca samāpajjitapubbā.",
  "tika-s0402t:1061_10": "Tatra vata maṃ ‘bhayaṃ vā sārajjaṃ vā okkamissatī’ti nimittametaṃ,",
  "tika-s0402t:1061_11": "sāriputta,",
  "tika-s0402t:1061_12": "na samanupassāmī”ti evaṃ vuttaparisāsu.",
  "tika-s0402t:1061_13": "Abhītanādaṃ nadatīti parato dassitañāṇayogena visārado ahanti abhītanādaṃ nadati.",
  "tika-s0402t:1061_14": "Sīhanādasuttenāti khandhavagge āgatena sīhanādasuttena.",
  "tika-s0402t:1062_0": "“Devamanussānaṃ catucakkaṃ vattatī”ti suttasesena sappurisūpanissayādiphalasampattipavatti vuttā,",
  "tika-s0402t:1062_1": "purimasappurisūpanissayādiupanissayā pacchimasappurisūpanissayādisampattipavatti vā vuttā. Ādi-",
  "tika-s0402t:1062_2": "saddena tattha ca cakkasaddassa gahaṇaṃ veditabbaṃ.",
  "tika-s0402t:1062_3": "Vicakkasaṇṭhānā asani eva asanivicakkaṃ.",
  "tika-s0402t:1062_4": "Uracakkādīsūti ādi-",
  "tika-s0402t:1062_5": "saddena āṇāsamūhādīsupi cakkasaddassa pavatti veditabbā.",
  "tika-s0402t:1062_6": "“Saṅghabhedaṃ karissāma cakkabheda”ntiādīsu hi āṇā “cakka”nti vuttā.",
  "tika-s0402t:1062_7": "“Devacakkaṃ asuracakka”ntiādīsu samūhoti.",
  "tika-s0402t:1063_0": "Paṭivedhaniṭṭhattā arahattamaggañāṇaṃ paṭivedhoti “phalakkhaṇe uppannaṃ nāmā”ti vuttaṃ.",
  "tika-s0402t:1063_1": "Tena paṭiladdhassapi desanāñāṇassa kiccanipphatti parassa bujjhanamattena hotīti “aññāsikoṇḍaññassa sotāpatti…pe…",
  "tika-s0402t:1063_2": "phalakkhaṇe pavattaṃ nāmā”ti vuttaṃ.",
  "tika-s0402t:1063_3": "Tato paraṃ pana yāva parinibbānā desanāñāṇappavatti tasseva pavattitassa dhammacakkassa ṭhānanti veditabbaṃ.",
  "tika-s0402t:1064_0": "Dassitadhammesūti vuttadhammesu.",
  "tika-s0402t:1064_1": "Vacanamattameva hi tesaṃ,",
  "tika-s0402t:1064_2": "na pana dassanaṃ tādisasseva dhammassa abhāvato.",
  "tika-s0402t:1064_3": "Bhagavato eva vā “ime dhammā anabhisambuddho”ti parassa vacanavasena dassitadhammesu.",
  "tika-s0402t:1064_4": "“Dhammapaṭisambhidā”tiādīsu viya dhamma-",
  "tika-s0402t:1064_5": "saddo hetupariyāyoti āha “sahadhammenāti sahetunā”ti.",
  "tika-s0402t:1064_6": "Hetūti ca upapattisādhanahetu veditabbo,",
  "tika-s0402t:1064_7": "na kārako,",
  "tika-s0402t:1064_8": "sampāpako vā.",
  "tika-s0402t:1064_9": "Nimittanti codanāya kāraṇaṃ.",
  "tika-s0402t:1064_10": "Tattha codako codanaṃ karotīti kāraṇaṃ,",
  "tika-s0402t:1064_11": "dhammo codanaṃ karoti etenāti kāraṇaṃ.",
  "tika-s0402t:1064_12": "Tenāha “puggalopī”tiādi.",
  "tika-s0402t:1064_13": "Khemanti kenaci appaṭibāhiyabhāvena anupaddutaṃ.",
  "tika-s0402t:1065_0": "Antarāyo etesaṃ atthi,",
  "tika-s0402t:1065_1": "antarāye vā niyuttāti antarāyikā.",
  "tika-s0402t:1065_2": "Evaṃbhūtā pana te yasmā antarāyakarā nāma honti,",
  "tika-s0402t:1065_3": "tasmā āha “antarāyaṃ karontīti antarāyikā”ti.",
  "tika-s0402t:1065_4": "Asañcicca vītikkame nātisāvajjāti katvā vuttaṃ “sañcicca vītikkantā”ti.",
  "tika-s0402t:1065_5": "Satta āpattikkhandhātiādi nidassanamattaṃ itaresampi catunnaṃ “antarāyikā”ti vuttadhammānaṃ tabbhāve byabhicārābhāvato.",
  "tika-s0402t:1065_6": "Idha pana methunadhammo adhippetoti idaṃ aṭṭhuppattivasena vuttaṃ ariṭṭhasikkhāpadaṃ viya.",
  "tika-s0402t:1065_7": "Yasmā taṃkhaṇampi kāmānaṃ ādīnavaṃ disvā virato hoti ce,",
  "tika-s0402t:1065_8": "visesaṃ adhigacchati,",
  "tika-s0402t:1065_9": "na kāmesu āsatto,",
  "tika-s0402t:1065_10": "tasmā vuttaṃ “methuna…pe…antarāyo hotī”ti.",
  "tika-s0402t:1065_11": "Tattha yassa kassacīti na kevalaṃ pabbajitasseva,",
  "tika-s0402t:1065_12": "atha kho yassa kassaci.",
  "tika-s0402t:1065_13": "Tathā hi vuttaṃ “methunamanuyuttassa,",
  "tika-s0402t:1065_14": "mussatevāpi sāsana”nti.",
  "tika-s0402t:1066_0": "Tasmiṃ aniyyānikadhammeti tasmiṃ parehi parikappitaaniyyānikadhammanimittaṃ.",
  "tika-s0402t:1066_1": "Nimittatthe hi idaṃ kammasaṃyoge bhummaṃ.",
  "tika-s0402t:1067_0": "Upanibaddhāti viracitā.",
  "tika-s0402t:1067_1": "Tenāha “abhisaṅkhatā”ti.",
  "tika-s0402t:1067_2": "Puthubhāvanti bahubhāvaṃ.",
  "tika-s0402t:1067_3": "Puthūhi vā sitāti bahūhi samaṇabrāhmaṇehi sitā upanibaddhā.",
  "tika-s0402t:1068_0": "Vesārajjasuttavaṇṇanā niṭṭhitā.",
  "tika-s0402t:1069_0": "9. Taṇhuppādasuttavaṇṇanā",
  "tika-s0402t:1070_0": "9.",
  "tika-s0402t:1070_1": "Navame bhavati etena ārogyanti bhavo,",
  "tika-s0402t:1070_2": "gilānapaccayo.",
  "tika-s0402t:1070_3": "Parivuddho bhavo abhavo.",
  "tika-s0402t:1070_4": "Vuddhiattho hi ayamakāro yathā “saṃvarāsaṃvaro,",
  "tika-s0402t:1070_5": "phalāphala”nti ca.",
  "tika-s0402t:1070_6": "Sappinavanītādīnīti ādi-",
  "tika-s0402t:1070_7": "saddena telamadhuphāṇitādīnaṃ gahaṇaṃ.",
  "tika-s0402t:1070_8": "Sappinavanītādiggahaṇañcettha nidassanamattaṃ,",
  "tika-s0402t:1070_9": "sabbassapi gilānapaccayassa saṅgaho daṭṭhabbo.",
  "tika-s0402t:1070_10": "Bhavābhavoti vā khuddako ceva mahanto ca upapattibhavo veditabbo.",
  "tika-s0402t:1070_11": "Tenevāha “sampattibhavesū”tiādi.",
  "tika-s0402t:1070_12": "Bhavoti vā sampatti,",
  "tika-s0402t:1070_13": "abhavoti vipatti.",
  "tika-s0402t:1070_14": "Bhavoti vuddhi,",
  "tika-s0402t:1070_15": "abhavoti hāni.",
  "tika-s0402t:1070_16": "Taṃnimittañca taṇhā uppajjatīti vuttaṃ “bhavābhavahetu vā”ti.",
  "tika-s0402t:1071_0": "Taṇhādutiyoti taṇhāsahāyo.",
  "tika-s0402t:1071_1": "Taṇhā hi nirudakakantāre marīcikāya udakasaññā viya pipāsābhibhūtaṃ tasitaṃ sattaṃ assāsadassanavasena",
  "tika-s0402t:1071_2": "sahāyakiccaṃ karontī bhavādīsu anibbinnaṃ katvā paribbhamāpeti.",
  "tika-s0402t:1071_3": "Tathā hi taṃ papātakaṃ acintetvā madhuggaṇhanakaluddakā viya anekādīnavākulesu bhavesu ānisaṃsameva dassentī anatthajāle sā paribbhamāpeti,",
  "tika-s0402t:1071_4": "tasmā taṇhā “purisassa dutiyā”ti vuttā.",
  "tika-s0402t:1071_5": "Nanu ca aññepi kilesādayo bhavanibbattipaccayāti?",
  "tika-s0402t:1071_6": "Saccametaṃ,",
  "tika-s0402t:1071_7": "na pana tathā visesapaccayo,",
  "tika-s0402t:1071_8": "yathā taṇhā.",
  "tika-s0402t:1071_9": "Tathā hi sā kusalehi vinā akusalehi,",
  "tika-s0402t:1071_10": "kāmāvacarādikusalehi ca vinā rūpāvacarādikusalehi bhavanibbattiyā visesapaccayo.",
  "tika-s0402t:1071_11": "Yato samudayasaccanti vuccatīti.",
  "tika-s0402t:1071_12": "Itthabhāvaññathābhāvanti itthabhāvo ca aññathābhāvo ca itthabhāvaññathābhāvo,",
  "tika-s0402t:1071_13": "so etassa atthīti itthabhāvaññathābhāvo, saṃsāro,",
  "tika-s0402t:1071_14": "taṃ itthabhāvaññathābhāvaṃ.",
  "tika-s0402t:1071_15": "Tattha itthabhāvo manussattaṃ,",
  "tika-s0402t:1071_16": "aññathābhāvo tato avasiṭṭhasattāvāsā.",
  "tika-s0402t:1071_17": "Itthabhāvo vā tesaṃ tesaṃ sattānaṃ paccuppanno attabhāvo,",
  "tika-s0402t:1071_18": "aññathābhāvo anāgatattabhāvo.",
  "tika-s0402t:1071_19": "Evarūpo vā aññopi attabhāvo itthabhāvo,",
  "tika-s0402t:1071_20": "na evarūpo aññathābhāvo.",
  "tika-s0402t:1071_21": "Tenevāha “itthabhāvaññathābhāvanti ettha itthabhāvo nāma ayaṃ attabhāvo”tiādi.",
  "tika-s0402t:1071_22": "Saṃsaraṇaṃ saṃsāro.",
  "tika-s0402t:1072_0": "“Khandhānañca paṭipāṭi, dhātuāyatanāna ca;",
  "tika-s0402t:1073_0": "Abbocchinnaṃ vattamānā, saṃsāroti pavuccati”. ;",
  "tika-s0402t:1074_0": "Tenāha “khandhadhātuāyatanānaṃ paṭipāṭi”nti,",
  "tika-s0402t:1074_1": "khandhadhātuāyatanānaṃ hetuphalabhāvena aparāparappavattinti attho.",
  "tika-s0402t:1075_0": "Evamādīnavaṃ ñatvāti ettha etamādīnavaṃ ñatvātipi paṭhanti,",
  "tika-s0402t:1075_1": "etaṃ sakalavaṭṭadukkhassa sambhavaṃ samudayaṃ taṇhaṃ ādīnavaṃ ñatvāti attho.",
  "tika-s0402t:1075_2": "Atha vā evamādīnavaṃ ñatvāti etaṃ yathāvuttaṃ saṃsārānativattanaādīnavaṃ dosaṃ ñatvā.",
  "tika-s0402t:1075_3": "Niggahaṇoti caturūpādānasaṅkhātassa sabbassa gahaṇassa paṭinissajjanena niggahaṇo,",
  "tika-s0402t:1075_4": "khandhaparinibbānena saṅkhārappavattito apagaccheyyāti evaṃ vā ettha attho daṭṭhabbo.",
  "tika-s0402t:1076_0": "Taṇhuppādasuttavaṇṇanā niṭṭhitā.",
  "tika-s0402t:1077_0": "10. Yogasuttavaṇṇanā",
  "tika-s0402t:1078_0": "10.",
  "tika-s0402t:1078_1": "Dasame yojentīti kammaṃ vipākena bhavādiṃ,",
  "tika-s0402t:1078_2": "bhavantarādīhi dukkhena sattaṃ yojenti ghaṭentīti yogā.",
  "tika-s0402t:1078_3": "Kāmanaṭṭhena kāmo ca so yathāvuttenatthena yogo cāti kāmayogo.",
  "tika-s0402t:1078_4": "Bhavayogo nāma bhavarāgoti dassetuṃ “rūpārūpabhavesū”tiādi vuttaṃ.",
  "tika-s0402t:1078_5": "Tattha paṭhamo upapattibhavesu rāgo,",
  "tika-s0402t:1078_6": "dutiyo kammabhavesu,",
  "tika-s0402t:1078_7": "tatiyo bhavadiṭṭhisahagato yathā rajjanaṭṭhena rāgo,",
  "tika-s0402t:1078_8": "evaṃ yujjanaṭṭhena yogoti vutto.",
  "tika-s0402t:1078_9": "Catūsu saccesu aññāṇanti idaṃ suttantanayaṃ nissāya vuttaṃ.",
  "tika-s0402t:1078_10": "Suttantasaṃvaṇṇanā hesāti,",
  "tika-s0402t:1078_11": "tadantogadhattā vā pubbantādīnaṃ.",
  "tika-s0402t:1079_0": "Samudayanti dve samudayā khaṇikasamudayo paccayasamudayo ca.",
  "tika-s0402t:1079_1": "Uppādakkhaṇo khaṇikasamudayo,",
  "tika-s0402t:1079_2": "paccayova paccayasamudayo.",
  "tika-s0402t:1079_3": "Samudayate samudayanaṃ samudayo,",
  "tika-s0402t:1079_4": "samudeti etasmāti samudayoti evaṃ ubhinnaṃ samudayānaṃ saddatthatopi bhedo veditabbo.",
  "tika-s0402t:1079_5": "Paccayasamudayaṃ pajānantopi bhikkhu khaṇikasamudayaṃ pajānāti,",
  "tika-s0402t:1079_6": "khaṇikasamudayaṃ pajānantopi paccayasamudayaṃ pajānāti.",
  "tika-s0402t:1079_7": "Paccayato hi saṅkhārānaṃ udayaṃ passato khaṇato ca nesaṃ udayadassanaṃ sukhaṃ hoti,",
  "tika-s0402t:1079_8": "khaṇato ca nesaṃ udayaṃ passato pageva paccayānaṃ suggahitattā paccayato dassanaṃ sukhena ijjhati.",
  "tika-s0402t:1079_9": "Idha pana khaṇikasamudayaṃ dassento āha “samudayanti uppatti”nti.",
  "tika-s0402t:1080_0": "Atthaṅgamopi duvidho accantatthaṅgamo,",
  "tika-s0402t:1080_1": "bhedatthaṅgamoti.",
  "tika-s0402t:1080_2": "Accantatthaṅgamo appavattinirodho,",
  "tika-s0402t:1080_3": "nibbānanti keci.",
  "tika-s0402t:1080_4": "Bhedatthaṅgamo khaṇikanirodho.",
  "tika-s0402t:1080_5": "Tadubhayaṃ pubbabhāge uggahaparipucchādivasena passato aññataradassanena itaradassanampi siddhameva hoti.",
  "tika-s0402t:1080_6": "Pubbabhāgeyeva ārammaṇavasena khayato vayato sammasanādikāle bhedatthaṅgamaṃ passanto byatirekavasena anussavādito accantatthaṅgamaṃ passati,",
  "tika-s0402t:1080_7": "maggakkhaṇe pana ārammaṇato accantatthaṅgamaṃ passanto asammohato itarampi passati.",
  "tika-s0402t:1080_8": "Idha pana bhedatthaṅgamaṃ dassento āha “atthaṅgamanti bheda”nti.",
  "tika-s0402t:1080_9": "Kāmānaṃ uppattibhedaggahaṇeneva cettha yathā kāmānaṃ paṭiccasamuppannatā vibhāvitā,",
  "tika-s0402t:1080_10": "evaṃ kāmavatthunopīti ubhayesampi aniccatā dukkhatā anattatā ca vibhāvitāti daṭṭhabbaṃ.",
  "tika-s0402t:1080_11": "Madhurabhāvanti iminā kāmasannissitaṃ sukhaṃ somanassaṃ dasseti. “Yaṃ kho,",
  "tika-s0402t:1080_12": "bhikkhave,",
  "tika-s0402t:1080_13": "ime pañca kāmaguṇe paṭicca uppajjati sukhaṃ somanassaṃ,",
  "tika-s0402t:1080_14": "ayaṃ kāmānaṃ assādo”ti hi vuttaṃ.",
  "tika-s0402t:1080_15": "Amadhurabhāvanti iminā pana kāmahetukaṃ dukkhaṃ domanassaṃ dasseti.",
  "tika-s0402t:1081_0": "Phassāyatanānanti chadvārikassa phassassa kāraṇabhūtānaṃ cakkhādiāyatanānaṃ.",
  "tika-s0402t:1081_1": "Tenāha “cakkhādīnaṃ cakkhusamphassādikāraṇāna”nti.",
  "tika-s0402t:1081_2": "Punabbhavakaraṇaṃ punobhavo uttarapadalopena, mano-",
  "tika-s0402t:1081_3": "saddassa viya ca purimapadassa okārantatā daṭṭhabbā.",
  "tika-s0402t:1081_4": "Punobhavo sīlametesanti ponobhavikā.",
  "tika-s0402t:1081_5": "Atha vā sīlatthena ikasaddena gamitatthattā kiriyāvācakasaddassa adassanaṃ daṭṭhabbaṃ yathā apūpabhakkhanasīlo āpūpiko.",
  "tika-s0402t:1081_6": "Atha vā punabbhavaṃ denti,",
  "tika-s0402t:1081_7": "punabbhavāya saṃvattanti,",
  "tika-s0402t:1081_8": "punappunabbhave nibbattentīti ponobhavikā.",
  "tika-s0402t:1081_9": "“Taddhitā”ti hi bahuvacananiddesā vicittattā vā taddhitānaṃ abhidhānalakkhaṇattā vā “punabbhavaṃ dentī”tiādīsupi",
  "tika-s0402t:1081_10": "atthesu ponobhavikasaddasiddhi daṭṭhabbā.",
  "tika-s0402t:1082_0": "Visaṃyojenti paṭipannaṃ puggalaṃ kāmayogādito viyojentīti visaṃyogā,",
  "tika-s0402t:1082_1": "asubhajjhānādīni visaṃyojanakāraṇāni.",
  "tika-s0402t:1082_2": "Tenāha “visaṃyogāti visaṃyojanakāraṇānī”tiādi.",
  "tika-s0402t:1083_0": "Yogasuttavaṇṇanā niṭṭhitā.",
  "tika-s0402t:1084_0": "Bhaṇḍagāmavaggavaṇṇanā niṭṭhitā.",
  "tika-s0402t:1085_0": "2. Caravaggo",
  "tika-s0402t:1086_0": "1. Carasuttavaṇṇanā",
  "tika-s0402t:1087_0": "11.",
  "tika-s0402t:1087_1": "Dutiyassa paṭhame caratoti gacchantassa,",
  "tika-s0402t:1087_2": "caṅkamantassa vā.",
  "tika-s0402t:1087_3": "Uppajjati kāmavitakko vāti vatthukāmesu avītarāgatāya tādise paccaye kāmapaṭisaṃyutto vā vitakko uppajjati ce,",
  "tika-s0402t:1087_4": "yadi uppajjati.",
  "tika-s0402t:1087_5": "Byāpādavitakko vā vihiṃsāvitakko vāti āghātavinaye visesena cittassa adamitattā āghātanimitte byāpādapaṭisaṃyutto vā vitakko,",
  "tika-s0402t:1087_6": "leḍḍudaṇḍādīti parahiṃsanavasena vihiṃsāpaṭisaṃyutto vā vitakko uppajjati ceti sambandho.",
  "tika-s0402t:1087_7": "Taṃ ce bhikkhu adhivāsetīti taṃ yathāvuttaṃ kāmavitakkādiṃ yathāpaccayaṃ attano citte uppannaṃ “itipāyaṃ vitakko pāpako,",
  "tika-s0402t:1087_8": "itipi akusalo,",
  "tika-s0402t:1087_9": "itipi sāvajjo,",
  "tika-s0402t:1087_10": "so ca kho attabyābādhāya saṃvattatī”tiādinā nayena paccavekkhaṇāya abhāvato adhivāseti attano cittaṃ āropetvā vāseti.",
  "tika-s0402t:1087_11": "Adhivāsentoyeva ca nappajahati tadaṅgādippahānavasena na paṭinissajjati.",
  "tika-s0402t:1087_12": "Tato eva ca na vinodeti attano cittasantānato na nudati na nīharati.",
  "tika-s0402t:1087_13": "Tathā avinodanato na byantīkaroti na vigatantaṃ karoti.",
  "tika-s0402t:1087_14": "Ātāpī pahitatto yathā tesaṃ antopi nāvasissati antamaso bhaṅgamattampi,",
  "tika-s0402t:1087_15": "evaṃ karoti,",
  "tika-s0402t:1087_16": "ayaṃ pana tathā na karotīti attho.",
  "tika-s0402t:1087_17": "Tathābhūto pana na anabhāvaṃ gameti anu anu abhāvaṃ na gameti.",
  "tika-s0402t:1087_18": "Na pajahati ce,",
  "tika-s0402t:1087_19": "na vinodeti ceti itiādinā ce-",
  "tika-s0402t:1087_20": "saddaṃ yojetvā attho veditabbo.",
  "tika-s0402t:1088_0": "Evaṃbhūtoti evaṃ kāmavitakkādīhi pāpavitakkehi samaṅgibhūto.",
  "tika-s0402t:1088_1": "Anātāpīti kilesānaṃ ātāpayikassa vīriyassa abhāvena anātāpī.",
  "tika-s0402t:1088_2": "Pāputrāsalakkhaṇassa ottappassa abhāvena anottāpī.",
  "tika-s0402t:1088_3": "Satataṃ samitaṃ sabbakālaṃ nirantaraṃ.",
  "tika-s0402t:1088_4": "Kusīto hīnavīriyoti kusalehi dhammehi parihāpayitvā akusalapakkhe kucchitaṃ sīdanato kosajjasamannāgamena ca kusīto,",
  "tika-s0402t:1088_5": "sammappadhānavīriyābhāvena hīnavīriyo vīriyavirahitoti vuccati kathīyati.",
  "tika-s0402t:1088_6": "Ṭhitassāti gamanaṃ upacchinditvā tiṭṭhato.",
  "tika-s0402t:1088_7": "Sayanairiyāpathassa visesato kosajjapakkhikattā yathā taṃsamaṅgino bhāvitattā sambhavanti,",
  "tika-s0402t:1088_8": "taṃ dassetuṃ “jāgarassā”ti vuttaṃ.",
  "tika-s0402t:1089_0": "Sukkapakkhe tañce bhikkhu nādhivāsetīti āraddhavīriyassapi viharato anādimati saṃsāre cirakālabhāvitattā",
  "tika-s0402t:1089_1": "tathārūpapaccayasamāyoge satisammosena vā kāmavitakkādi uppajjati ce,",
  "tika-s0402t:1089_2": "taṃ bhikkhu attano cittaṃ āropetvā na vāseti,",
  "tika-s0402t:1089_3": "abbhantare na vāsetīti attho.",
  "tika-s0402t:1089_4": "Anadhivāsento kiṃ karoti?",
  "tika-s0402t:1089_5": "Pajahati chaḍḍeti.",
  "tika-s0402t:1089_6": "Kiṃ kacavaraṃ viya piṭakenāti? Na,",
  "tika-s0402t:1089_7": "apica kho taṃ vinodeti nudati nīharati.",
  "tika-s0402t:1089_8": "Kiṃ balibaddaṃ viya patodenāti? Na,",
  "tika-s0402t:1089_9": "atha kho byantīkaroti vigatantaṃ karoti,",
  "tika-s0402t:1089_10": "yathā tesaṃ antopi nāvasissati antamaso bhaṅgamattampi,",
  "tika-s0402t:1089_11": "tathā te karoti.",
  "tika-s0402t:1089_12": "Kathaṃ pana te tathā karoti?",
  "tika-s0402t:1089_13": "Anabhāvaṃ gameti anu anu abhāvaṃ gameti,",
  "tika-s0402t:1089_14": "vikkhambhanappahānena yathā suvikkhambhitā honti,",
  "tika-s0402t:1089_15": "tathā ne karotīti vuttaṃ hoti.",
  "tika-s0402t:1090_0": "Evaṃbhūtotiādīsu evaṃ kāmavitakkādīnaṃ anadhivāsena suvisuddhāsayo samāno tāya ca āsayasampattiyā tannimittāya",
  "tika-s0402t:1090_1": "ca payogasampattiyā parisuddhasīlo indriyesu guttadvāro bhojane mattaññū satisampajaññena samannāgato",
  "tika-s0402t:1090_2": "jāgariyaṃ anuyutto tadaṅgādivasena kilesānaṃ ātāpanalakkhaṇena vīriyena samannāgatattā ātāpī.",
  "tika-s0402t:1090_3": "Sabbaso pāputrāsena samannāgatattā ottāpī satataṃ rattindivaṃ.",
  "tika-s0402t:1090_4": "Samitaṃ nirantaraṃ samathavipassanānuyogavasena catubbidhasammappadhānasiddhiyā āraddhavīriyo pahitatto.",
  "tika-s0402t:1090_5": "Nibbānaṃ pati pesitacittoti vuccati kathīyatīti attho.",
  "tika-s0402t:1091_0": "Gāthāsu gehanissitanti ettha gehavāsīhi apariccattattā gehavāsisabhāvattā gehadhammattā vā gehaṃ vuccati vatthukāmo.",
  "tika-s0402t:1091_1": "Atha vā gehappaṭibaddhabhāvato,",
  "tika-s0402t:1091_2": "kilesakāmānaṃ nivāsaṭṭhānabhāvato vā gehāti vuccanti,",
  "tika-s0402t:1091_3": "taṃvatthukattā kāmavitakkādi gehanissitaṃ nāma.",
  "tika-s0402t:1091_4": "Kummaggapaṭipannoti yasmā ariyamaggassa uppathabhāvato abhijjhādayo tadekaṭṭhadhammā ca kummaggo,",
  "tika-s0402t:1091_5": "tasmā kāmavitakkādibahulo kummaggapaṭipanno.",
  "tika-s0402t:1091_6": "Mohaneyyesu mucchitoti mohasaṃvattaniyesu rūpādīsu mucchito sammatto ajjhopanno.",
  "tika-s0402t:1091_7": "Sambodhinti ariyamaggañāṇaṃ.",
  "tika-s0402t:1091_8": "Phuṭṭhanti phusituṃ pattuṃ pāpo so tādiso micchāsaṅkappagocaro puggalo abhabbo,",
  "tika-s0402t:1091_9": "na kadāci taṃ pāpuṇātīti attho.",
  "tika-s0402t:1092_0": "Vitakkaṃ samayitvānāti yathāvuttaṃ micchāvitakkaṃ paṭisaṅkhānabhāvanābalena vūpasametvā.",
  "tika-s0402t:1092_1": "Vitakkūpasame ratoti navannampi mahāvitakkānaṃ accantūpasamabhūte arahatte,",
  "tika-s0402t:1092_2": "nibbāne eva vā ajjhāsayena rato abhirato.",
  "tika-s0402t:1092_3": "Bhabbo soti so yathāvutto sammāpaṭipajjamāno puggalo pubbabhāge samathavipassanābalena sabbavitakke yathārahaṃ",
  "tika-s0402t:1092_4": "tadaṅgādivasena vūpasametvā ṭhito vipassanaṃ ussukkāpetvā maggapaṭipāṭiyā arahattamaggañāṇasaṅkhātaṃ",
  "tika-s0402t:1092_5": "nibbānasaṅkhātañca anuttaraṃ sambodhiṃ phuṭṭhuṃ adhigantuṃ bhabbo arahā.",
  "tika-s0402t:1092_6": "Evamettha pāḷivaṇṇanā veditabbā.",
  "tika-s0402t:1093_0": "Carasuttavaṇṇanā niṭṭhitā.",
  "tika-s0402t:1094_0": "2. Sīlasuttavaṇṇanā",
  "tika-s0402t:1095_0": "12. Dutiye sampannasīlāti ettha tividhaṃ sampannaṃ paripuṇṇasamaṅgimadhuravasena. Tattha –",
  "tika-s0402t:1096_0": "“Sampannaṃ sālikedāraṃ, suvā bhuñjanti kosiya;",
  "tika-s0402t:1097_0": "Paṭivedemi te brahme, na ne vāretumussahe”ti. –",
  "tika-s0402t:1098_0": "Idaṃ paripuṇṇasampannaṃ nāma.",
  "tika-s0402t:1098_1": "“Iminā pātimokkhasaṃvarena upeto hoti samupeto upāgato samupāgato upapanno sampanno samannāgato”ti idaṃ samaṅgisampannaṃ nāma. “Imissā, bhante,",
  "tika-s0402t:1098_2": "mahāpathaviyā heṭṭhimatalaṃ sampannaṃ,",
  "tika-s0402t:1098_3": "seyyathāpi khuddamadhuṃ anīlakaṃ,",
  "tika-s0402t:1098_4": "evamassāda”nti idaṃ madhurasampannaṃ nāma.",
  "tika-s0402t:1098_5": "Idha paripuṇṇasampannavasena atthaṃ dassento “sampannasīlāti paripuṇṇasīlā”ti āha.",
  "tika-s0402t:1098_6": "Samaṅgisampannavasenapi attho yujjatiyeva,",
  "tika-s0402t:1098_7": "tasmā sampannasīlāti paripuṇṇasīlā hutvātipi sīlasamaṅgino hutvātipi evamettha attho daṭṭhabbo.",
  "tika-s0402t:1098_8": "Tattha sīlassa anavasesasamādānena akhaṇḍādibhāvappattiyā paripuṇṇasīlā,",
  "tika-s0402t:1098_9": "samādānato paṭṭhāya avicchindanato sīlasamaṅgino.",
  "tika-s0402t:1098_10": "Samādānavato hi accantavirodhidhammānuppattiyā sīlasamaṅgitā veditabbā,",
  "tika-s0402t:1098_11": "cetanādīnaṃ pana sīlanalakkhaṇānaṃ dhammānaṃ pavattilakkhaṇena vattabbameva natthi.",
  "tika-s0402t:1099_0": "Tattha “paripuṇṇasīlā”ti iminā atthena khettadosavigamena khettapāripūrī viya sīladosavigamena sīlapāripūrī vuttā hoti.",
  "tika-s0402t:1099_1": "Yathā hi khettaṃ bījakhaṇḍaṃ,",
  "tika-s0402t:1099_2": "vappakhaṇḍaṃ,",
  "tika-s0402t:1099_3": "udakakhaṇḍaṃ,",
  "tika-s0402t:1099_4": "ūsakhaṇḍanti catudosasamannāgataṃ aparipūraṃ hoti.",
  "tika-s0402t:1099_5": "Tattha bījakhaṇḍaṃ nāma yattha antarantarā bījāni khaṇḍāni vā pūtīni vā honti,",
  "tika-s0402t:1099_6": "tāni yattha patanti,",
  "tika-s0402t:1099_7": "tattha sassaṃ na uṭṭheti,",
  "tika-s0402t:1099_8": "khettaṃ khaṇḍaṃ hoti,",
  "tika-s0402t:1099_9": "aparipūraṃ hotīti attho.",
  "tika-s0402t:1099_10": "Vappakhaṇḍaṃ nāma yattha akusalo bījāni vapanto antarantarā nipāteti.",
  "tika-s0402t:1099_11": "Evañhi sabbattha sassaṃ na uṭṭheti,",
  "tika-s0402t:1099_12": "khettaṃ khaṇḍaṃ hoti.",
  "tika-s0402t:1099_13": "Udakakhaṇḍaṃ nāma yattha katthaci udakaṃ atibahuṃ vā hoti,",
  "tika-s0402t:1099_14": "na vā hoti.",
  "tika-s0402t:1099_15": "Tatrāpi hi sassāni na uṭṭhenti,",
  "tika-s0402t:1099_16": "khettaṃ khaṇḍaṃ hoti.",
  "tika-s0402t:1099_17": "Ūsakhaṇḍaṃ nāma yattha kassako kismiñci padese naṅgalena bhūmiṃ cattāro pañca vāre kasanto atigambhīraṃ karoti,",
  "tika-s0402t:1099_18": "tato ūsaṃ uppajjati.",
  "tika-s0402t:1099_19": "Tatrāpi hi sassaṃ na uṭṭheti,",
  "tika-s0402t:1099_20": "khettaṃ khaṇḍaṃ hoti,",
  "tika-s0402t:1099_21": "tādisañca khettaṃ na mahapphalaṃ hoti na mahānisaṃsaṃ.",
  "tika-s0402t:1099_22": "Tatrāpi bahumpi vapitvā appaṃ labhati.",
  "tika-s0402t:1099_23": "Imesaṃ pana catunnaṃ dosānaṃ vigamā khettaṃ paripuṇṇaṃ hoti,",
  "tika-s0402t:1099_24": "tādisañca khettaṃ mahapphalaṃ hoti mahānisaṃsaṃ.",
  "tika-s0402t:1099_25": "Evameva khaṇḍaṃ, chiddaṃ, sabalaṃ,",
  "tika-s0402t:1099_26": "kammāsanti catudosasamannāgataṃ sīlaṃ aparipūraṃ hoti,",
  "tika-s0402t:1099_27": "tādisañca sīlaṃ na mahapphalaṃ hoti na mahānisaṃsaṃ.",
  "tika-s0402t:1099_28": "Imesaṃ pana catunnaṃ dosānaṃ vigamā sīlaṃ paripuṇṇaṃ hoti,",
  "tika-s0402t:1099_29": "tādisañca sīlaṃ mahapphalaṃ hoti mahānisaṃsaṃ.",
  "tika-s0402t:1100_0": "“Sīlasamaṅgino”ti iminā panatthena sīlena samaṅgibhūtā samodhānagatā samannāgatā hutvā viharathāti idameva vuttaṃ hoti.",
  "tika-s0402t:1100_1": "Tattha dvīhi kāraṇehi sampannasīlatā hoti sīlavipattiyā ādīnavadassanena,",
  "tika-s0402t:1100_2": "sīlasampattiyā ca ānisaṃsadassanena.",
  "tika-s0402t:1100_3": "Tadubhayampi visuddhimagge vitthāritaṃ.",
  "tika-s0402t:1100_4": "Tattha “sampannasīlāti ettāvatā ca kira bhagavā catupārisuddhisīlaṃ uddisitvā ‘pātimokkhasaṃvarasaṃvutā’ti",
  "tika-s0402t:1100_5": "iminā tattha jeṭṭhakasīlaṃ vitthāretvā dassetī”ti divāvihāravāsī sumatthero āha.",
  "tika-s0402t:1100_6": "Antevāsiko panassa tepiṭakacūḷanāgatthero āha –",
  "tika-s0402t:1100_7": "“ubhayatthāpi pātimokkhasaṃvaro bhagavatā vutto,",
  "tika-s0402t:1100_8": "pātimokkhasaṃvaroyeva hi sīlaṃ,",
  "tika-s0402t:1100_9": "itarāni pana tīṇi sīlanti vuttaṭṭhānaṃ nāma atthī”ti vatvā taṃ ananujānanto āha –",
  "tika-s0402t:1100_10": "“indriyasaṃvaro nāma chadvārarakkhāmattakameva,",
  "tika-s0402t:1100_11": "ājīvapārisuddhi dhammena samena paccayuppattimattakaṃ,",
  "tika-s0402t:1100_12": "paccayanissitaṃ paṭiladdhapaccaye idamatthanti paccavekkhitvā paribhuñjanamattakaṃ.",
  "tika-s0402t:1100_13": "Nippariyāyena pātimokkhasaṃvarova sīlaṃ.",
  "tika-s0402t:1100_14": "Yassa so bhinno,",
  "tika-s0402t:1100_15": "ayaṃ chinnasīso viya puriso hatthapāde,",
  "tika-s0402t:1100_16": "sesāni rakkhissatīti na vattabbo.",
  "tika-s0402t:1100_17": "Yassa pana so arogo,",
  "tika-s0402t:1100_18": "ayaṃ acchinnasīso viya puriso jīvitaṃ,",
  "tika-s0402t:1100_19": "sesāni puna pākatikāni katvā rakkhituṃ sakkoti.",
  "tika-s0402t:1100_20": "Tasmā ‘sampannasīlā’ti iminā pātimokkhasaṃvaraṃ uddisitvā ‘sampannapātimokkhā’ti tasseva vevacanaṃ vatvā",
  "tika-s0402t:1100_21": "taṃ vitthāretvā dassento ‘pātimokkhasaṃvarasaṃvutā’tiādimāhā”ti.",
  "tika-s0402t:1101_0": "Pātimokkhasaṃvarasīlena saṃvutāti yo naṃ pāti rakkhati,",
  "tika-s0402t:1101_1": "taṃ mokkheti moceti āpāyikādīhi dukkhehīti pātimokkhanti laddhanāmena sikkhāpadasīlena pihitakāyavacīdvārā.",
  "tika-s0402t:1101_2": "Evaṃbhūtā ca tena upetā samannāgatā nāma hontīti āha “upetā hutvā”ti.",
  "tika-s0402t:1101_3": "Ācārena ca gocarena ca sampannāti kāyikavācasikaavītikkamasaṅkhātena ācārena, na-",
  "tika-s0402t:1101_4": "vesiyagocaratādisaṅkhātena gocarena ca sampannā,",
  "tika-s0402t:1101_5": "sampannaācāragocarāti attho.",
  "tika-s0402t:1101_6": "Aṇuppamāṇesūti atiparittakesu anāpattigamanīyesu.",
  "tika-s0402t:1101_7": "Dukkaṭadubbhāsitamattesūti apare.",
  "tika-s0402t:1101_8": "Dosesūti gārayhesu akusaladhammesu.",
  "tika-s0402t:1101_9": "Bhayato dassanasīlāti paramāṇumattampi vajjaṃ sineruppamāṇaṃ viya katvā bhāyanasīlā.",
  "tika-s0402t:1101_10": "Sabbasikkhākoṭṭhāsesūti mūlapaññattianupaññattisabbatthapaññattipadesapaññattiādibhedesu.",
  "tika-s0402t:1101_11": "Taṃ taṃ samādātabbaṃ samādāyāti yaṃ kiñci sikkhākoṭṭhāsesu mūlapaññattiādibhedesu sikkhitabbaṃ paṭipajjitabbaṃ pūritabbaṃ kāyikaṃ vācasikaṃ vā sīlaṃ,",
  "tika-s0402t:1101_12": "taṃ sabbaṃ sammā ādāya,",
  "tika-s0402t:1101_13": "sammadeva sakkaccaṃ sabbaso ca ādiyitvāti attho.",
  "tika-s0402t:1102_0": "Udayaṃ passanto pañcavīsati lakkhaṇāni passatīti “avijjāsamudayā rūpasamudayoti paccayasamudayaṭṭhena rūpakkhandhassa udayaṃ passati.",
  "tika-s0402t:1102_1": "Taṇhāsamudayā…pe…",
  "tika-s0402t:1102_2": "kammasamudayā…pe…",
  "tika-s0402t:1102_3": "āhārasamudayā rūpasamudayoti paccayasamudayaṭṭhena rūpakkhandhassa udayaṃ passati.",
  "tika-s0402t:1102_4": "Nibbattilakkhaṇaṃ passantopi rūpakkhandhassa udayaṃ passati.",
  "tika-s0402t:1102_5": "Rūpakkhandhassa udayaṃ passanto imāni pañca lakkhaṇāni passati.",
  "tika-s0402t:1102_6": "Tathā avijjāsamudayā vedanāsamudayoti paccayasamudayaṭṭhena vedanākkhandhassa udayaṃ passati.",
  "tika-s0402t:1102_7": "Taṇhāsamudayā…pe…",
  "tika-s0402t:1102_8": "kammasamudayā…pe…",
  "tika-s0402t:1102_9": "phassasamudayā vedanāsamudayoti paccayasamudayaṭṭhena vedanākkhandhassa udayaṃ passati.",
  "tika-s0402t:1102_10": "Nibbattilakkhaṇaṃ passantopi vedanākkhandhassa udayaṃ passati.",
  "tika-s0402t:1102_11": "Vedanākkhandhassa udayaṃ passanto imāni pañca lakkhaṇāni passatī”tiādinā nayena ekekasmiṃ khandhe pañca",
  "tika-s0402t:1102_12": "pañca katvā vuttāni pañcavīsati udayalakkhaṇāni passati.",
  "tika-s0402t:1103_0": "Vayaṃ passanto pañcavīsati lakkhaṇāni passatīti “avijjānirodhā rūpanirodhoti paccayanirodhaṭṭhena rūpakkhandhassa vayaṃ passati.",
  "tika-s0402t:1103_1": "Taṇhānirodhā…pe…",
  "tika-s0402t:1103_2": "kammanirodhā…pe…",
  "tika-s0402t:1103_3": "āhāranirodhā rūpanirodhoti paccayanirodhaṭṭhena rūpakkhandhassa vayaṃ passati.",
  "tika-s0402t:1103_4": "Vipariṇāmalakkhaṇaṃ passantopi rūpakkhandhassa vayaṃ passati.",
  "tika-s0402t:1103_5": "Rūpakkhandhassa vayaṃ passanto imāni pañca lakkhaṇāni passati.",
  "tika-s0402t:1103_6": "Avijjānirodhā…pe…",
  "tika-s0402t:1103_7": "taṇhānirodhā…pe…",
  "tika-s0402t:1103_8": "phassanirodhā vedanānirodhoti paccayanirodhaṭṭhena vedanākkhandhassa vayaṃ passati.",
  "tika-s0402t:1103_9": "Vipariṇāmalakkhaṇaṃ passantopi vedanākkhandhassa vayaṃ passatī.",
  "tika-s0402t:1103_10": "Vedanākkhandhassa vayaṃ passanto imāni pañca lakkhaṇāni passati”tiādinā nayena ekekasmiṃ khandhe pañca",
  "tika-s0402t:1103_11": "pañca katvā vuttāni pañcavīsati vayalakkhaṇāni passati.",
  "tika-s0402t:1103_12": "Pesitattoti nibbānaṃ pati pesitacitto.",
  "tika-s0402t:1103_13": "Kathayantīti tathāvidhaṃ bhikkhuṃ buddhādayo ariyā ācikkhanti.",
  "tika-s0402t:1104_0": "Yataṃ careti vāyamamāno careyya,",
  "tika-s0402t:1104_1": "caṅkamanādivasena gamanaṃ kappentopi “anuppannānaṃ pāpakānaṃ akusalānaṃ dhammānaṃ anuppādāya chandaṃ",
  "tika-s0402t:1104_2": "janeti vāyamatī”tiādinā nayena vuttappadhānavīriyaṃ karonto ghaṭento vāyamanto yathā akusaladhammā pahīyanti,",
  "tika-s0402t:1104_3": "kusaladhammā bhāvanāpāripūriṃ gacchanti,",
  "tika-s0402t:1104_4": "evaṃ gamanaṃ kappeyyāti attho.",
  "tika-s0402t:1104_5": "Esa nayo sesesupi.",
  "tika-s0402t:1104_6": "Yatamenaṃ pasārayeti etaṃ pasāretabbaṃ hatthapādādiṃ yataṃ yatamāno yathāvuttavīriyasamaṅgī hutvā pasāreyya,",
  "tika-s0402t:1104_7": "sabbattha padhānaṃ na jaheyyāti adhippāyo.",
  "tika-s0402t:1105_0": "Idāni yathā paṭipajjanto yataṃ yatanto nāma hoti,",
  "tika-s0402t:1105_1": "taṃ paṭipadaṃ dassetuṃ “uddha”ntiādi vuttaṃ.",
  "tika-s0402t:1105_2": "Tattha uddhanti upari.",
  "tika-s0402t:1105_3": "Tiriyanti parito,",
  "tika-s0402t:1105_4": "puratthimadisādivasena samantato disābhāgesūti attho.",
  "tika-s0402t:1105_5": "Apācīnanti heṭṭhā.",
  "tika-s0402t:1105_6": "Yāvatā jagato gatīti yattakā sattasaṅkhārabhedassa lokassa pavatti,",
  "tika-s0402t:1105_7": "tattha sabbatthāti attho.",
  "tika-s0402t:1105_8": "Ettāvatā anavasesatā sammasanañāṇassa visayaṃ saṅgahetvā dasseti.",
  "tika-s0402t:1105_9": "Samavekkhitāti samā hetunā ñāyena avekkhitā,",
  "tika-s0402t:1105_10": "aniccādivasena vipassitāti vuttaṃ hoti.",
  "tika-s0402t:1105_11": "Dhammānanti sattasuññānaṃ.",
  "tika-s0402t:1105_12": "Khandhānanti rūpādīnaṃ pañcannaṃ khandhānaṃ.",
  "tika-s0402t:1105_13": "Udayabbayanti udayañca vayañca.",
  "tika-s0402t:1105_14": "Idaṃ vuttaṃ hoti –",
  "tika-s0402t:1105_15": "upari tiriyaṃ adhoti tidhā saṅgahite sabbasmiṃ loke atītādibhedabhinnānaṃ pañcupādānakkhandhasaṅkhātānaṃ",
  "tika-s0402t:1105_16": "sabbesaṃ rūpārūpadhammānaṃ aniccādisammasanādhigatena udayabbayañāṇena pañcavīsatiyā ākārehi udayaṃ,",
  "tika-s0402t:1105_17": "pañcavīsatiyā ākārehi vayaṃ samavekkhitā samanupassitā bhaveyyāti.",
  "tika-s0402t:1106_0": "Cetosamathasāmīcinti cittasaṃkilesānaṃ accantavūpasamanato cetosamathasaṅkhātassa ariyamaggassa anucchavikaṃ paṭipadāñāṇadassanavisuddhiṃ.",
  "tika-s0402t:1106_1": "Sikkhamānanti paṭipajjamānaṃ bhāventaṃ ñāṇaparamparā nibbattentaṃ.",
  "tika-s0402t:1106_2": "Sadāti sabbakālaṃ rattiñceva divā ca.",
  "tika-s0402t:1106_3": "Satanti catusampajaññasamannāgatāya satiyā satokārī.",
  "tika-s0402t:1106_4": "Evampettha gāthāvaṇṇanā daṭṭhabbā.",
  "tika-s0402t:1106_5": "Sesamettha suviññeyyameva.",
  "tika-s0402t:1107_0": "Sīlasuttavaṇṇanā niṭṭhitā.",
  "tika-s0402t:1108_0": "3. Padhānasuttavaṇṇanā",
  "tika-s0402t:1109_0": "13.",
  "tika-s0402t:1109_1": "Tatiye uttamavīriyānīti seṭṭhavīriyāni visiṭṭhassa atthassa sādhanato.",
  "tika-s0402t:1109_2": "Māro dhiyyati etthāti māradheyyaṃ,",
  "tika-s0402t:1109_3": "kilesamārassa pavattiṭṭhānabhūtaṃ,",
  "tika-s0402t:1109_4": "taṃ tebhūmakavaṭṭanti āha “tebhūmakavaṭṭasaṅkhātaṃ māradheyya”nti.",
  "tika-s0402t:1109_5": "Jātimaraṇato jātaṃ bhayaṃ jātimaraṇabhayaṃ,",
  "tika-s0402t:1109_6": "jātimaraṇameva vā bhayahetuto bhayanti jātimaraṇabhayaṃ.",
  "tika-s0402t:1109_7": "Tenāha “jātiñca maraṇañca…pe…",
  "tika-s0402t:1109_8": "bhayassā”ti sesaṃ uttānameva.",
  "tika-s0402t:1110_0": "Padhānasuttavaṇṇanā niṭṭhitā.",
  "tika-s0402t:1111_0": "4. Saṃvarasuttavaṇṇanā",
  "tika-s0402t:1112_0": "14.",
  "tika-s0402t:1112_1": "Catutthe saṃvarādīnaṃ sādhanavasena padahati etehīti padhānāni.",
  "tika-s0402t:1112_2": "Saṃvarantassa uppannavīriyanti yathā abhijjhādayo na uppajjanti,",
  "tika-s0402t:1112_3": "evaṃ satiyā upaṭṭhāne cakkhādīnaṃ pidahane analasassa uppannavīriyaṃ.",
  "tika-s0402t:1112_4": "Pajahantassāti vinodentassa.",
  "tika-s0402t:1112_5": "Uppannavīriyanti tasseva pahānassa sādhanavasena pavattavīriyaṃ.",
  "tika-s0402t:1112_6": "Bhāventassa uppannavīriyanti etthāpi eseva nayo.",
  "tika-s0402t:1112_7": "Samādhinimittanti samādhi eva.",
  "tika-s0402t:1112_8": "Purimuppannasamādhi hi parato uppajjanakasamādhissa kāraṇaṃ hotīti “samādhinimitta”nti vuttaṃ.",
  "tika-s0402t:1113_0": "Upadhivivekattāti khandhūpadhiādiupadhīhi vivittattā vinissaṭattā.",
  "tika-s0402t:1113_1": "Taṃ āgammāti taṃ nibbānaṃ maggena adhigamahetu.",
  "tika-s0402t:1113_2": "Rāgādayo virajjanti ettha,",
  "tika-s0402t:1113_3": "etenāti virāgo.",
  "tika-s0402t:1113_4": "Evaṃ nirodhopi daṭṭhabbo.",
  "tika-s0402t:1113_5": "Yasmā idha bojjhaṅgamissakavasena icchitā,",
  "tika-s0402t:1113_6": "tasmā “ārammaṇavasena vā adhigantabbavasena vā”ti vuttaṃ.",
  "tika-s0402t:1113_7": "Tattha adhigantabbavasenāti tanninnatāvasena.",
  "tika-s0402t:1113_8": "Vossaggapariṇāminti vossaggavasena pariṇāmitaṃ pariccajanavasena ceva pakkhandanavasena ca pariṇāmanasīlaṃ.",
  "tika-s0402t:1113_9": "Tenāha “dve vossaggā”tiādi.",
  "tika-s0402t:1113_10": "Khandhānaṃ pariccajanaṃ nāma tappaṭibaddhakilesappahānavasenāti yenākārena vipassanā kilese pajahati,",
  "tika-s0402t:1113_11": "tenevākārena tannimittakkhandhe ca pajahatīti vattabbataṃ arahatīti āha “vipassanā…pe…",
  "tika-s0402t:1113_12": "pariccajatī”ti.",
  "tika-s0402t:1113_13": "Yasmā vipassanā vuṭṭhānagāminibhāvaṃ pāpuṇantī ninnapoṇapabbhārabhāvena ekaṃsato nibbānaṃ pakkhandatīti vattabbataṃ labhati,",
  "tika-s0402t:1113_14": "maggo ca samucchedavasena kilese khandhe ca rāgaṃ pariccajati,",
  "tika-s0402t:1113_15": "tasmā yathākkamaṃ vipassanāmaggānaṃ vasena pakkhandanapariccāgavossaggā veditabbā.",
  "tika-s0402t:1113_16": "Vosaggatthāyāti pariccāgavossaggatthāya ceva pakkhandanavossaggatthāya ca.",
  "tika-s0402t:1113_17": "Pariṇamatīti pariccajati.",
  "tika-s0402t:1113_18": "Taṃ pana pariṇāmanaṃ vuṭṭhānagāminibhāvappattiyā ceva ariyamaggabhāvappattiyā ca icchitanti āha “vipassanābhāvañca maggabhāvañca pāpuṇātī”ti.",
  "tika-s0402t:1113_19": "Sesapadesūti “dhammavicayasambojjhaṅgaṃ bhāvetī”tiādīsu sesasambojjhaṅgakoṭṭhāsesu.",
  "tika-s0402t:1114_0": "Bhaddakanti abhaddakānaṃ nīvaraṇādipāpadhammānaṃ vikkhambhanena rāgavigamanena ekantahitattā dullabhattā ca bhaddakaṃ sundaraṃ.",
  "tika-s0402t:1114_1": "Na hi aññaṃ samādhinimittaṃ evaṃ dullabhaṃ rāgassa ujuvipaccanīkabhūtaṃ atthi.",
  "tika-s0402t:1114_2": "Anurakkhatīti ettha anurakkhanā nāma adhigatasamādhito yathā parihāni na hoti,",
  "tika-s0402t:1114_3": "evaṃ paṭipattisāsana-",
  "tika-s0402t:1114_4": "tappaṭipakkhavigamanenāti āha “samādhī”tiādi.",
  "tika-s0402t:1114_5": "Aṭṭhikasaññādikāti aṭṭhikajjhānādikā.",
  "tika-s0402t:1114_6": "Saññāsīsena hi jhānaṃ vadati.",
  "tika-s0402t:1114_7": "Sesamettha uttānameva.",
  "tika-s0402t:1115_0": "Saṃvarasuttavaṇṇanā niṭṭhitā.",
  "tika-s0402t:1116_0": "5. Paññattisuttavaṇṇanā",
  "tika-s0402t:1117_0": "15.",
  "tika-s0402t:1117_1": "Pañcame attabhāvo etesaṃ atthīti attabhāvino,",
  "tika-s0402t:1117_2": "tesaṃ attabhāvīnaṃ.",
  "tika-s0402t:1117_3": "Tenāha “attabhāvavantāna”nti.",
  "tika-s0402t:1117_4": "Yāva chattiṃsāya indānaṃ āyuppamāṇaṃ,",
  "tika-s0402t:1117_5": "tāva paṇīte kāme paribhuñjīti mandhāturājā kira ekadivasaṃ attano pariṇāyakaratanaṃ pucchi –",
  "tika-s0402t:1117_6": "“atthi nu kho manussalokato ramaṇīyataraṃ ṭhāna”nti.",
  "tika-s0402t:1117_7": "Kasmā deva evaṃ bhaṇasi,",
  "tika-s0402t:1117_8": "kiṃ na passasi candimasūriyānaṃ ānubhāvaṃ,",
  "tika-s0402t:1117_9": "nanu etesaṃ ṭhānaṃ ito ramaṇīyataranti?",
  "tika-s0402t:1117_10": "Rājā cakkaratanaṃ purakkhatvā tattha agamāsi.",
  "tika-s0402t:1118_0": "Cattāro mahārājāno “mandhātumahārājā āgato”ti sutvā “tāvamahiddhiko mahārājā na sakkā yuddhena paṭibāhitu”nti sakarajjaṃ niyyātesuṃ.",
  "tika-s0402t:1118_1": "So taṃ gahetvā puna pucchi –",
  "tika-s0402t:1118_2": "“atthi nu kho ito ramaṇīyataraṃ ṭhāna”nti.",
  "tika-s0402t:1118_3": "Athassa tāvatiṃsabhavanaṃ kathayiṃsu.",
  "tika-s0402t:1118_4": "“Tāvatiṃsabhavanaṃ, deva,",
  "tika-s0402t:1118_5": "ramaṇīyaṃ,",
  "tika-s0402t:1118_6": "tattha sakkassa devarañño ime cattāro mahārājāno pāricārikā dovārikabhūmiyaṃ tiṭṭhanti.",
  "tika-s0402t:1118_7": "Sakko devarājā mahiddhiko mahānubhāvo.",
  "tika-s0402t:1118_8": "Tassimāni upabhogaṭṭhānāni –",
  "tika-s0402t:1118_9": "yojanasahassubbedho vejayantapāsādo,",
  "tika-s0402t:1118_10": "pañcayojanasatubbedhā sudhammadevasabhā,",
  "tika-s0402t:1118_11": "diyaḍḍhayojanasatiko vejayantaratho,",
  "tika-s0402t:1118_12": "tathā erāvaṇo hatthī,",
  "tika-s0402t:1118_13": "dibbarukkhasahassappaṭimaṇḍitaṃ nandanavanaṃ,",
  "tika-s0402t:1118_14": "cittalatāvanaṃ,",
  "tika-s0402t:1118_15": "phārusakavanaṃ,",
  "tika-s0402t:1118_16": "yojanasatubbedho pāricchattako koviḷāro,",
  "tika-s0402t:1118_17": "tassa heṭṭhā saṭṭhiyojanāyāmā paññāsayojanavitthārā pañcadasayojanubbedhā jayasumanapupphavaṇṇā paṇḍukambalasilā,",
  "tika-s0402t:1118_18": "yassā mudutāya sakkassa nisīdato upaḍḍhakāyo anuppavisatī”ti.",
  "tika-s0402t:1119_0": "Taṃ sutvā rājā tattha gantukāmo cakkaratanaṃ abbhukkiri.",
  "tika-s0402t:1119_1": "Taṃ ākāse uṭṭhahi saddhiṃ caturaṅginiyā senāya.",
  "tika-s0402t:1119_2": "Atha dvinnaṃ devalokānaṃ vemajjhato cakkaratanaṃ otaritvā pathaviyā āsanne ṭhāne aṭṭhāsi saddhiṃ pariṇāyakaratanappamukhāya caturaṅginiyā senāya.",
  "tika-s0402t:1119_3": "Rājā ekakova attano ānubhāvena tāvatiṃsabhavanaṃ agamāsi.",
  "tika-s0402t:1119_4": "Sakko “mandhātā āgato”ti sutvā tassa paccuggamanaṃ katvā “svāgataṃ, mahārāja, sakaṃ,",
  "tika-s0402t:1119_5": "te mahārāja,",
  "tika-s0402t:1119_6": "anusāsa mahārājā”ti vatvā saddhiṃ nāṭakehi rajjaṃ dve bhāge katvā ekaṃ bhāgamadāsi.",
  "tika-s0402t:1119_7": "Rañño tāvatiṃsabhavane patiṭṭhitamattasseva manussagandhasarīranissandādimanussabhāvo vigacchi,",
  "tika-s0402t:1119_8": "devaloke pavattivipākadāyino aparapariyāyavedanīyassa kammassa katokāsattā sabbadā soḷasavassuddesikatāmālāmilāyanādidevabhāvo pāturahosi.",
  "tika-s0402t:1119_9": "Tassa sakkena saddhiṃ paṇḍukambalasilāya nisinnassa akkhinimisanamattena nānattaṃ paññāyati.",
  "tika-s0402t:1119_10": "Taṃ asallakkhentā devā sakkassa ca tassa ca nānatte muyhanti.",
  "tika-s0402t:1119_11": "So tattha dibbasampattiṃ anubhavamāno tadā manussānaṃ asaṅkhyeyyāyukatāya yāva chattiṃsa sakkā upapajjitvā cutā,",
  "tika-s0402t:1119_12": "tāva sakkarajjaṃ kāretvā “kiṃ me iminā upaḍḍharajjenā”ti atitto kāmehi tato cavitvā attano uyyāne patito",
  "tika-s0402t:1119_13": "manussaloke utukakkhaḷatāya vātātapena phusitagatto kālamakāsi.",
  "tika-s0402t:1119_14": "Tena vuttaṃ “devaloke pana yāva chattiṃsāya indānaṃ āyuppamāṇaṃ,",
  "tika-s0402t:1119_15": "tāva paṇīte kāme paribhuñjī”ti.",
  "tika-s0402t:1120_0": "Paññattisuttavaṇṇanā niṭṭhitā.",
  "tika-s0402t:1121_0": "6. Sokhummasuttavaṇṇanā",
  "tika-s0402t:1122_0": "16.",
  "tika-s0402t:1122_1": "Chaṭṭhe sukhumalakkhaṇappaṭivijjhanakānīti aniccādisukhumalakkhaṇānaṃ paṭivijjhanakāni.",
  "tika-s0402t:1122_2": "Sukhumalakkhaṇapariggāhakañāṇenāti sukhumalakkhaṇapariggāhakena ñāṇena.",
  "tika-s0402t:1122_3": "Parato jānitvāti avasavattanena aññato jānitvā.",
  "tika-s0402t:1122_4": "Saṅkhārā hi “mā bhijjiṃsū”ti icchitāpi bhijjanteva,",
  "tika-s0402t:1122_5": "tasmā te avasavattitāya pare nāma.",
  "tika-s0402t:1122_6": "Sā ca nesaṃ paratā aniccadassane pākaṭā hotīti vuttaṃ “iminā hi padena aniccānupassanā kathitā”ti.",
  "tika-s0402t:1122_7": "Sesaṃ uttānameva.",
  "tika-s0402t:1123_0": "Sokhummasuttavaṇṇanā niṭṭhitā.",
  "tika-s0402t:1124_0": "7-10. Paṭhamaagatisuttādivaṇṇanā",
  "tika-s0402t:1125_0": "17- 20.",
  "tika-s0402t:1125_1": "Sattame chandāgatinti ettha sandhivasena saralopoti dassento āha “chandena agati”nti.",
  "tika-s0402t:1125_2": "Chandāti hetumhi nissakkavacananti āha “chandenā”ti,",
  "tika-s0402t:1125_3": "pemenāti attho.",
  "tika-s0402t:1125_4": "Chandasaddo hettha taṇhāpariyāyo,",
  "tika-s0402t:1125_5": "akusalacchandapariyāyo vā.",
  "tika-s0402t:1125_6": "Sesesūti “dosāgatiṃ gacchatī”tiādīsu.",
  "tika-s0402t:1126_0": "Ettha ca yo “ayaṃ me mittoti vā,",
  "tika-s0402t:1126_1": "sandiṭṭhoti vā,",
  "tika-s0402t:1126_2": "ñātakoti vā,",
  "tika-s0402t:1126_3": "lañcaṃ vā pana me detī”ti chandavasena assāmikaṃ sāmikaṃ karoti,",
  "tika-s0402t:1126_4": "ayaṃ chandena akattabbaṃ karoti nāma.",
  "tika-s0402t:1126_5": "Yo “ayaṃ me verī”ti cirakālānubaddhaveravasena vā,",
  "tika-s0402t:1126_6": "taṅkhaṇuppannakodhavasena vā sāmikaṃ assāmikaṃ karoti,",
  "tika-s0402t:1126_7": "ayaṃ dosena akattabbaṃ karoti nāma.",
  "tika-s0402t:1126_8": "Yo pana mandattā momūhattā yaṃ vā taṃ vā ayuttaṃ akāraṇaṃ vatvā assāmikaṃ sāmikaṃ karoti,",
  "tika-s0402t:1126_9": "ayaṃ mohena akattabbaṃ karoti nāma.",
  "tika-s0402t:1126_10": "Yo pana “ayaṃ rājavallabhoti vā visame corādike visamāni vā kāyaduccaritādīni samādāya vattanena visamanissito vā,",
  "tika-s0402t:1126_11": "anatthampi me kareyyā”ti bhīto assāmikaṃ sāmikaṃ karoti,",
  "tika-s0402t:1126_12": "ayaṃ bhayena akattabbaṃ karoti nāma.",
  "tika-s0402t:1127_0": "Yo pana kiñci bhājento “ayaṃ me sandiṭṭho vā sambhatto vā”ti pemavasena atirekaṃ deti,",
  "tika-s0402t:1127_1": "“ayaṃ me verī”ti dosavasena ūnakaṃ deti,",
  "tika-s0402t:1127_2": "yo muyhanto dinnādinnaṃ ajānamāno kassaci ūnaṃ,",
  "tika-s0402t:1127_3": "kassaci adhikaṃ deti,",
  "tika-s0402t:1127_4": "“ayaṃ imasmiṃ adīyamāne mayhaṃ anatthampi kareyyā”ti sīto kassaci atirekaṃ deti,",
  "tika-s0402t:1127_5": "so catubbidhopi yathānukkamena chandāgatiādīni gacchanto akattabbaṃ karoti nāma.",
  "tika-s0402t:1128_0": "Nihīyati tassa yasoti tassa agatigāmino kittiyasopi parivārayasopi nihīyati parihāyati.",
  "tika-s0402t:1128_1": "Yassati tena kittīyatīti hi yaso,",
  "tika-s0402t:1128_2": "kitti thutighoso.",
  "tika-s0402t:1128_3": "Yassati tena purecarānucarabhāvena parivārayatīti yaso, parivāro.",
  "tika-s0402t:1128_4": "Aṭṭhamanavamadasamāni uttānatthāneva.",
  "tika-s0402t:1129_0": "Caravaggo dutiyo.",
  "tika-s0402t:1130_0": "3. Uruvelavaggo",
  "tika-s0402t:1131_0": "1. Paṭhamauruvelasuttavaṇṇanā",
  "tika-s0402t:1132_0": "21.",
  "tika-s0402t:1132_1": "Tatiyassa paṭhame mahāvelā viya mahāvelā,",
  "tika-s0402t:1132_2": "vipulavālikapuñjatāya mahanto velātaṭo viyāti attho.",
  "tika-s0402t:1132_3": "Tenāha “mahāvālikarāsīti attho”ti. Uru, maru, sikatā, vālukā, vaṇṇu,",
  "tika-s0402t:1132_4": "vālikāti ime saddā samānatthā,",
  "tika-s0402t:1132_5": "byañjanameva nānaṃ.",
  "tika-s0402t:1132_6": "Tenāha “urūti vālikā vuccatī”ti.",
  "tika-s0402t:1133_0": "Najjāti nadati saddāyatīti nadī,",
  "tika-s0402t:1133_1": "tassā najjā,",
  "tika-s0402t:1133_2": "nadiyā ninnagāyāti attho.",
  "tika-s0402t:1133_3": "Nerañjarāyāti “nelañjalāyā”ti vattabbe la-",
  "tika-s0402t:1133_4": "kārassa ra-",
  "tika-s0402t:1133_5": "kāraṃ katvā “nerañjarāyā”ti vuttaṃ,",
  "tika-s0402t:1133_6": "kaddamasevālapaṇakādidosarahitasalilāyāti attho.",
  "tika-s0402t:1133_7": "Keci “nīlaṃ-",
  "tika-s0402t:1133_8": "jalāyāti vattabbe nerañjarāyā”ti vadanti.",
  "tika-s0402t:1133_9": "Nāmameva vā etaṃ tassā nadiyāti veditabbaṃ.",
  "tika-s0402t:1133_10": "Tassā nadiyā tīre yattha bhagavā vihāsi,",
  "tika-s0402t:1133_11": "taṃ dassetuṃ “ajapālanigrodhe”ti vuttaṃ.",
  "tika-s0402t:1133_12": "Kasmā panāyaṃ ajapālanigrodho nāma jātoti āha “tassā”tiādi.",
  "tika-s0402t:1133_13": "Keci pana “yasmā tattha vede sajjhāyituṃ asamatthā mahallakabrāhmaṇā pākāraparikkhepayuttāni nivesanāni katvā sabbe vasiṃsu,",
  "tika-s0402t:1133_14": "tasmāssa ajapālanigrodhoti nāmaṃ jāta”nti vadanti.",
  "tika-s0402t:1133_15": "Tatrāyaṃ vacanattho –",
  "tika-s0402t:1133_16": "na japantīti ajapā,",
  "tika-s0402t:1133_17": "mantānaṃ anajjhāyakāti attho.",
  "tika-s0402t:1133_18": "Ajapālanti ādiyanti nivāsaṃ etthāti ajapāloti.",
  "tika-s0402t:1133_19": "Apare pana vadanti “yasmā majjhanhikasamaye antopaviṭṭhe aje attano chāyāya pāleti rakkhati,",
  "tika-s0402t:1133_20": "tasmā ‘ajapālo’tissa nāmaṃ ruḷha”nti.",
  "tika-s0402t:1133_21": "Sabbatthāpi nāmametaṃ tassa rukkhassa.",
  "tika-s0402t:1134_0": "Paṭhamābhisambuddhoti paṭhamaṃ abhisambuddho,",
  "tika-s0402t:1134_1": "anunāsikalopenāyaṃ niddeso.",
  "tika-s0402t:1134_2": "Tenevāha “sambuddho hutvā paṭhamamevā”ti.",
  "tika-s0402t:1134_3": "Paṭhamanti ca bhāvanapuṃsakaniddeso,",
  "tika-s0402t:1134_4": "tasmā abhisambuddho hutvā paṭhamaṃ ajapālanigrodhe viharāmīti evamettha sambandho veditabbo.",
  "tika-s0402t:1134_5": "Ayaṃ vitakkoti ayaṃ “kinnu khvāhaṃ…pe…",
  "tika-s0402t:1134_6": "vihareyya”nti evaṃ pavattavitakko.",
  "tika-s0402t:1134_7": "Hatthī ca vānaro ca tittiro ca hatthivānaratittirā.",
  "tika-s0402t:1135_0": "Ye vuddhamapacāyantīti jātivuddho,",
  "tika-s0402t:1135_1": "vayovuddho,",
  "tika-s0402t:1135_2": "guṇavuddhoti tayo vuddhā.",
  "tika-s0402t:1135_3": "Tesu jātisampanno jātivuddho nāma,",
  "tika-s0402t:1135_4": "vaye ṭhito vayovuddho nāma,",
  "tika-s0402t:1135_5": "guṇasampanno guṇavuddho nāma.",
  "tika-s0402t:1135_6": "Tesu guṇasampanno vayovuddho imasmiṃ ṭhāne vuddhoti adhippeto.",
  "tika-s0402t:1135_7": "Apacāyantīti jeṭṭhāpacāyikākammena pūjenti.",
  "tika-s0402t:1135_8": "Dhammassa kovidāti jeṭṭhāpacāyanadhammassa kovidā kusalā.",
  "tika-s0402t:1135_9": "Diṭṭheva dhammeti imasmiṃyeva attabhāve.",
  "tika-s0402t:1135_10": "Pāsaṃsāti pasaṃsārahā.",
  "tika-s0402t:1135_11": "Samparāye ca suggatīti samparetabbe imaṃ lokaṃ hitvā gantabbe paralokepi tesaṃ sugatiyeva.",
  "tika-s0402t:1135_12": "Ayaṃ panettha piṇḍattho –",
  "tika-s0402t:1135_13": "khattiyā vā hontu brāhmaṇā vā vessā vā suddā vā gahaṭṭhā vā pabbajitā vā tiracchānagatā vā,",
  "tika-s0402t:1135_14": "ye keci sattā jeṭṭhāpacitikammena sīlādiguṇasampannānaṃ vayovuddhānaṃ apacitiṃ karonti,",
  "tika-s0402t:1135_15": "te imasmiñca attabhāve jeṭṭhāpacitikārakāti pasaṃsaṃ vaṇṇanaṃ thomanaṃ labhanti,",
  "tika-s0402t:1135_16": "kāyassa ca bhedā sagge nibbattantīti.",
  "tika-s0402t:1136_0": "Aññasminti parasmiṃ.",
  "tika-s0402t:1136_1": "Attā na hotīti añño, paro.",
  "tika-s0402t:1136_2": "So panettha na yo koci adhippeto,",
  "tika-s0402t:1136_3": "atha kho garuṭṭhāniyo.",
  "tika-s0402t:1136_4": "Tenāha “kañci garuṭṭhāne aṭṭhapetvā”ti.",
  "tika-s0402t:1136_5": "Patissati garuno āṇaṃ sampaṭicchatīti patisso,",
  "tika-s0402t:1136_6": "na patisso appatisso,",
  "tika-s0402t:1136_7": "patissayarahito,",
  "tika-s0402t:1136_8": "garupassayarahitoti attho.",
  "tika-s0402t:1137_0": "Sadevaketi avayavena viggaho samudāyo samāsattho.",
  "tika-s0402t:1137_1": "Sadevakaggahaṇena pañcakāmāvacaradevaggahaṇaṃ pārisesañāyena itaresaṃ padantarehi saṅgahitattā.",
  "tika-s0402t:1137_2": "Samārakaggahaṇena chaṭṭhakāmāvacaradevaggahaṇaṃ paccāsattiñāyena.",
  "tika-s0402t:1137_3": "Tattha hi māro jāto tannivāsī ca hoti.",
  "tika-s0402t:1137_4": "Sabrahmakavacanena brahmakāyikādibrahmaggahaṇaṃ paccāsattiñāyeneva.",
  "tika-s0402t:1137_5": "Sassamaṇabrāhmaṇiyā pajāyāti sāsanassa paccatthikasamaṇabrāhmaṇaggahaṇaṃ.",
  "tika-s0402t:1137_6": "Nidassanamattañcetaṃ apaccatthikānaṃ asamitābāhitapāpānañca samaṇabrāhmaṇānaṃ teneva vacanena gahitattā.",
  "tika-s0402t:1137_7": "Kāmaṃ “sadevake”tiādivisesanānaṃ vasena sattavisayo lokasaddoti viññāyati tulyayogavisayattā tesaṃ,",
  "tika-s0402t:1137_8": "“salomako sapakkhako”tiādīsu pana atulyayoge ayaṃ samāso labbhatīti byabhicāradassanato pajāgahaṇanti pajāvacanena sattalokaggahaṇaṃ.",
  "tika-s0402t:1138_0": "Devabhāvasāmaññena mārabrahmesu gahitesupi itarehi tesaṃ labbhamānavisesadassanatthaṃ visuṃ gahaṇanti dassento “māro nāmā”tiādimāha.",
  "tika-s0402t:1138_1": "Māro brahmānampi vicakkhukammāya pahotīti āha “sabbesa”nti.",
  "tika-s0402t:1138_2": "Uparīti uparibhāge.",
  "tika-s0402t:1138_3": "Brahmāti dasasahassibrahmānaṃ sandhāyāha.",
  "tika-s0402t:1138_4": "Tathā cāha “dasahi aṅgulīhī”tiādi.",
  "tika-s0402t:1138_5": "Idha dīghanikāyādayo viya bāhirakānampi ganthanikāyo labbhatīti āha “ekanikāyādivasenā”ti.",
  "tika-s0402t:1138_6": "Vatthuvijjādīti ādi-",
  "tika-s0402t:1138_7": "saddena vijjāṭṭhānāni saṅgayhanti.",
  "tika-s0402t:1138_8": "Yathāsakaṃ kammakilesehi pajātattā nibbattattā pajā,",
  "tika-s0402t:1138_9": "sattanikāyo,",
  "tika-s0402t:1138_10": "tassā pajāya.",
  "tika-s0402t:1138_11": "Sadevamanussāyāti vā iminā sammutidevaggahaṇaṃ tadavasiṭṭhamanussalokaggahaṇañca daṭṭhabbaṃ.",
  "tika-s0402t:1139_0": "Evaṃ bhāgaso lokaṃ gahetvā yojanaṃ dassetvā idāni abhāgaso lokaṃ gahetvā yojanaṃ dassetuṃ “apicetthā”tiādi vuttaṃ.",
  "tika-s0402t:1139_1": "Lokavasena vuttāni “lokīyanti ettha kammaṃ kammaphalānī”ti katvā.",
  "tika-s0402t:1139_2": "Pajāvasena “hetupaccayehi pajātā”ti katvā.",
  "tika-s0402t:1139_3": "Sīlasampannataranti ettha paripuṇṇasampannatā adhippetā “sampannaṃ sālikedāra”ntiādīsu viya.",
  "tika-s0402t:1139_4": "Tenāha “adhikataranti attho”ti.",
  "tika-s0402t:1139_5": "Paripuṇṇañhi adhikataranti vattuṃ arahati.",
  "tika-s0402t:1139_6": "Kāraṇanti yuttiṃ.",
  "tika-s0402t:1139_7": "Atthanti aviparītatthaṃ.",
  "tika-s0402t:1139_8": "Vaḍḍhinti ativaḍḍhinimittaṃ.",
  "tika-s0402t:1140_0": "Iminā vacanenāti imasmiṃ sutte anantaraṃ vuttavacanena.",
  "tika-s0402t:1140_1": "Na kevalaṃ imināva,",
  "tika-s0402t:1140_2": "suttantarampi ānetvā paṭibāhitabboti dassento “na me ācariyo atthī”tiādimāha.",
  "tika-s0402t:1140_3": "Tattha na me ācariyo atthīti lokuttaradhamme mayhaṃ ācariyo nāma natthi.",
  "tika-s0402t:1140_4": "Kiñcāpi lokiyadhammānampi yādiso lokanāthassa adhigamo,",
  "tika-s0402t:1140_5": "na tādiso adhigamo parūpadeso atthi.",
  "tika-s0402t:1140_6": "Lokuttaradhamme panassa lesopi natthi.",
  "tika-s0402t:1140_7": "Natthi me paṭipuggaloti mayhaṃ sīlādīhi guṇehi paṭinidhibhūto puggalo nāma natthi.",
  "tika-s0402t:1140_8": "Saranti karaṇe etaṃ paccattavacananti āha “sarantenā”ti,",
  "tika-s0402t:1140_9": "saranti vā saraṇahetu cāti attho.",
  "tika-s0402t:1141_0": "Yatoti bhummatthe tosaddoti āha “yasmiṃ kāle”ti.",
  "tika-s0402t:1141_1": "Rattiyo jānantīti rattaññū,",
  "tika-s0402t:1141_2": "attano pabbajitadivasato paṭṭhāya bahū rattiyo jānanti,",
  "tika-s0402t:1141_3": "cirapabbajitāti vuttaṃ hoti.",
  "tika-s0402t:1141_4": "Rattaññūnaṃ mahantabhāvo rattaññumahantaṃ.",
  "tika-s0402t:1141_5": "Bhāvappadhāno esa niddeso.",
  "tika-s0402t:1141_6": "“Rattaññumahatta”nti vā pāṭho.",
  "tika-s0402t:1141_7": "Esa nayo sesesupi.",
  "tika-s0402t:1141_8": "Theranavamajjhimānaṃ vasena vipulabhāvo vepullamahantaṃ.",
  "tika-s0402t:1141_9": "Sikkhattayasaṅgahitassa sāsanabrahmacariyassa jhānābhiññādivasena vipulabhāvo brahmacariyamahantaṃ.",
  "tika-s0402t:1141_10": "Visiṭṭhassa paccayalābhassa vipulabhāvo lābhaggamahantaṃ.",
  "tika-s0402t:1141_11": "Catubbidhena mahantenāti catubbidhena mahantabhāvena.",
  "tika-s0402t:1141_12": "Mahāpajāpatiyā dussayugadānakāleti bhagavato saṅghe gāravassa pākaṭakāladassanamattaṃ.",
  "tika-s0402t:1141_13": "Na hi bhagavā tato pubbe saṅghe gāravarahito vihāsi.",
  "tika-s0402t:1142_0": "Paṭhamauruvelasuttavaṇṇanā niṭṭhitā.",
  "tika-s0402t:1143_0": "2.Dutiyauruvelasuttavaṇṇanā",
  "tika-s0402t:1144_0": "22.",
  "tika-s0402t:1144_1": "Dutiye huhuṅkajātikenāti so kira diṭṭhamaṅgaliko mānavasena kodhavasena ca “huhu”nti karonto vicarati,",
  "tika-s0402t:1144_2": "tasmā huhuṅkajātikoti vuccati.",
  "tika-s0402t:1144_3": "“Huhukkajātiko”tipi paṭhanti,",
  "tika-s0402t:1144_4": "tena saddhiṃ āgatāti attho.",
  "tika-s0402t:1144_5": "Jarājiṇṇāti jarāya khaṇḍadantapalitakesādibhāvaṃ āpāditā.",
  "tika-s0402t:1144_6": "Vayovuddhāti aṅgapaccaṅgānaṃ vuddhimariyādappattā.",
  "tika-s0402t:1144_7": "Jātimahallakāti upapattiyā mahallakabhāvena samannāgatā.",
  "tika-s0402t:1144_8": "Mahattaṃ lanti gaṇhantīti mahallakā,",
  "tika-s0402t:1144_9": "jātiyā mahallakā,",
  "tika-s0402t:1144_10": "na vibhavādināti jātimahallakā.",
  "tika-s0402t:1144_11": "Vayoanuppattāti pacchimavayaṃ sampattā,",
  "tika-s0402t:1144_12": "pacchimavayo nāma vassasatassa pacchimo tatiyo bhāgo.",
  "tika-s0402t:1144_13": "Jiṇṇāti vā porāṇā,",
  "tika-s0402t:1144_14": "cirakālappavattakulanvayāti vuttaṃ hoti.",
  "tika-s0402t:1144_15": "Vuddhāti sīlācārādiguṇavuddhiyuttā.",
  "tika-s0402t:1144_16": "Mahallakāti vibhavamahantatāya samannāgatā.",
  "tika-s0402t:1144_17": "Mahaddhanāti mahābhogā.",
  "tika-s0402t:1144_18": "Addhagatāti maggappaṭipannā brāhmaṇānaṃ vatacariyādimariyādaṃ avītikkamma caramānā.",
  "tika-s0402t:1144_19": "Vayoanuppattāti jātivuddhabhāvaṃ antimavayaṃ anuppattā.",
  "tika-s0402t:1144_20": "Sutaṃ netanti ettha sutaṃ no etanti padacchedo.",
  "tika-s0402t:1144_21": "Noti ca karaṇatthe sāmivacanaṃ.",
  "tika-s0402t:1144_22": "Tenāha “amhehi suta”nti.",
  "tika-s0402t:1145_0": "Akāleti ayuttakāle.",
  "tika-s0402t:1145_1": "Asabhāvaṃ vadatīti yaṃ natthi,",
  "tika-s0402t:1145_2": "taṃ vadati.",
  "tika-s0402t:1145_3": "Anatthaṃ vadatīti akāraṇanissitaṃ vadati.",
  "tika-s0402t:1145_4": "Akāraṇanissitanti ca nipphalanti attho.",
  "tika-s0402t:1145_5": "Phalañhi kāraṇanissitaṃ.",
  "tika-s0402t:1145_6": "Akāraṇanissitatā ca tadavinābhāvato akāraṇe nissitaṃ,",
  "tika-s0402t:1145_7": "nipphalaṃ samphanti vuttaṃ hoti.",
  "tika-s0402t:1145_8": "Avinayaṃ vadatīti na saṃvaravinayappaṭisaṃyuttaṃ vadati,",
  "tika-s0402t:1145_9": "attano suṇantassa ca na saṃvaravinayāvahaṃ vadatīti vuttaṃ hoti.",
  "tika-s0402t:1145_10": "Na hadaye nidhetabbayuttakanti ahitasaṃhitattā cittaṃ anuppavesetvā nidhetuṃ ayuttaṃ.",
  "tika-s0402t:1145_11": "Kathetuṃ ayuttakālenāti dhammaṃ kathentena yo attho yasmiṃ kāle vattabbo,",
  "tika-s0402t:1145_12": "tato pubbe pacchā ca tassa akālo,",
  "tika-s0402t:1145_13": "tasmiṃ ayuttakāle vattā.",
  "tika-s0402t:1145_14": "Apadesarahitanti suttāpadesarahitaṃ.",
  "tika-s0402t:1145_15": "Sāpadesaṃ sakāraṇaṃ katvā na kathetīti “bhagavatā asuke sutte evaṃ vutta”nti evaṃ sāpadesaṃ kāraṇasahitaṃ katvā na katheti.",
  "tika-s0402t:1146_0": "Pariyantarahitanti paricchedarahitaṃ,",
  "tika-s0402t:1146_1": "suttaṃ vā jātakaṃ vā nikkhipitvā tassa anuyogaṃ upamaṃ vā vatthuṃ vā āharitvā yaṃ suttaṃ jātakaṃ vā nikkhipitaṃ,",
  "tika-s0402t:1146_2": "tassa sarīrabhūtaṃ kathaṃ anāmasitvā bāhirakathaṃyeva katheti,",
  "tika-s0402t:1146_3": "nikkhittaṃ nikkhittamattameva hoti,",
  "tika-s0402t:1146_4": "“suttaṃ nu kho katheti jātakaṃ nu kho,",
  "tika-s0402t:1146_5": "nāssa antaṃ vā koṭiṃ vā passāmā”ti vattabbataṃ āpajjati.",
  "tika-s0402t:1146_6": "Yathā vaṭarukkhasākhānaṃ gatagataṭṭhāne pārohā otaranti, otiṇṇo-",
  "tika-s0402t:1146_7": "tiṇṇaṭṭhāne viruḷhiṃ āpajjitvā puna vaḍḍhantiyeva,",
  "tika-s0402t:1146_8": "evaṃ aḍḍhayojanampi yojanampi gacchatiyeva.",
  "tika-s0402t:1146_9": "Gacchante gacchante pana mūlarukkho vinassati,",
  "tika-s0402t:1146_10": "anujātapārohamūlāniyeva tiṭṭhanti,",
  "tika-s0402t:1146_11": "evaṃ ayampi nigrodhadhammakathiko nāma hoti.",
  "tika-s0402t:1146_12": "Nikkhittaṃ nikkhittameva katvā passeneva pariharanto gacchati.",
  "tika-s0402t:1146_13": "Yo pana bahumpi bhaṇanto “etadatthamidaṃ vutta”nti nikkhittasuttato aññampi anuyogūpamāvatthuvasena tadupayogīnaṃ",
  "tika-s0402t:1146_14": "āharitvā āharitvā jānāpetuṃ sakkoti,",
  "tika-s0402t:1146_15": "tathārūpassa dhammakathikassa bahumpi kathetuṃ vaṭṭati.",
  "tika-s0402t:1146_16": "Na lokiyalokuttaraatthanissitanti attano paresañca na lokiyalokuttarahitāvahaṃ.",
  "tika-s0402t:1147_0": "Pakaṭṭhānaṃ ukkaṭṭhānaṃ sīlādiatthānaṃ bodhanato sabhāvaniruttivasena ca buddhādīhi bhāsitattā pakaṭṭhānaṃ vacanappabandhānaṃ āḷīti pāḷi,",
  "tika-s0402t:1147_1": "pariyattidhammo.",
  "tika-s0402t:1147_2": "Purimassa atthassa pacchimena atthena anusandhānaṃ anusandhi,",
  "tika-s0402t:1147_3": "atthamukhena pana pāḷippadesānampi anusandhi hotiyeva.",
  "tika-s0402t:1147_4": "Svāyaṃ anusandhi pucchānusandhiajjhāsayānusandhiyathānusandhiādivasena catubbidho,",
  "tika-s0402t:1147_5": "taṃtaṃdesanānaṃ pana pubbāparapāḷivasena anusandhivasena pubbāparavasenāti paccekaṃ yojetabbaṃ.",
  "tika-s0402t:1147_6": "Uggahitanti byañjanaso atthaso ca uddhaṃ uddhaṃ gahitaṃ,",
  "tika-s0402t:1147_7": "pariyāpuṇanavasena ceva paripucchāvasena ca hadayena gahitanti attho.",
  "tika-s0402t:1147_8": "Vaṭṭadukkhanissaraṇatthikehi sotabbato sutaṃ,",
  "tika-s0402t:1147_9": "pariyattidhammo.",
  "tika-s0402t:1147_10": "Taṃ dhāretīti sutadharo.",
  "tika-s0402t:1147_11": "Yo hi sutadharo,",
  "tika-s0402t:1147_12": "sutaṃ tasmiṃ patiṭṭhitaṃ hoti suppatiṭṭhitaṃ arogikaṃ,",
  "tika-s0402t:1147_13": "tasmā vuttaṃ “sutassa ādhārabhūto”ti.",
  "tika-s0402t:1147_14": "Tenāha “yassa hī”tiādi.",
  "tika-s0402t:1147_15": "Ekaṃ padaṃ ekakkharampi avinaṭṭhaṃ hutvā sannicīyatīti sannicayo,",
  "tika-s0402t:1147_16": "sutaṃ sannicayo etasminti sutasannicayo.",
  "tika-s0402t:1147_17": "Ajjhosāyāti anuppavisitvā.",
  "tika-s0402t:1147_18": "Tiṭṭhatīti na sammussati.",
  "tika-s0402t:1148_0": "Paguṇāti vācuggatā.",
  "tika-s0402t:1148_1": "Niccalikanti aviparivattaṃ.",
  "tika-s0402t:1148_2": "Saṃsanditvāti aññehi saṃsanditvā.",
  "tika-s0402t:1148_3": "Samanuggāhitvāti paripucchāvasena atthaṃ ogāhitvā.",
  "tika-s0402t:1148_4": "Pabandhassa vicchedābhāvato gaṅgāsotasadisaṃ.",
  "tika-s0402t:1148_5": "“Bhavaṅgasotasadisa”nti vā pāṭho,",
  "tika-s0402t:1148_6": "akittimaṃ sukhappavattīti attho.",
  "tika-s0402t:1148_7": "Suttekadesassa suttamattassa ca vacasā paricayo idha nādhippeto,",
  "tika-s0402t:1148_8": "vaggādivasena pana adhippetoti āha “suttadasaka…pe…",
  "tika-s0402t:1148_9": "sajjhāyitā”ti,",
  "tika-s0402t:1148_10": "“dasasuttāni gatāni,",
  "tika-s0402t:1148_11": "dasavaggāni gatānī”tiādinā sallakkhetvā vācāya sajjhāyitāti attho.",
  "tika-s0402t:1148_12": "Manasā anu anu pekkhitā bhāgaso nijjhāyitā cintitā manasānupekkhitā.",
  "tika-s0402t:1148_13": "Rūpagataṃ viya paññāyatīti rūpagataṃ viya cakkhussa vibhūtaṃ hutvā paññāyati.",
  "tika-s0402t:1148_14": "Suppaṭividdhāti nijjaṭaṃ niggumbaṃ katvā suṭṭhu yāthāvato paṭividdhā.",
  "tika-s0402t:1149_0": "Adhikaṃ cetoti abhiceto,",
  "tika-s0402t:1149_1": "upacārajjhānacittaṃ.",
  "tika-s0402t:1149_2": "Tassa pana adhikatā pākatikakāmāvacaracittehi sundaratāya,",
  "tika-s0402t:1149_3": "sā paṭipakkhato suddhiyāti āha “abhikkantaṃ visuddhaṃ citta”nti.",
  "tika-s0402t:1149_4": "Adhicittanti samādhimāha.",
  "tika-s0402t:1149_5": "Sopi upacārasamādhi daṭṭhabbo.",
  "tika-s0402t:1149_6": "Vivekajaṃ pītisukhaṃ,",
  "tika-s0402t:1149_7": "samādhijaṃ pītisukhaṃ,",
  "tika-s0402t:1149_8": "apītijaṃ kāyasukhaṃ,",
  "tika-s0402t:1149_9": "satipārisuddhijaṃ ñāṇasukhanti catubbidhampi jhānasukhaṃ paṭipakkhato nikkhantataṃ upādāya nekkhammasukhanti",
  "tika-s0402t:1149_10": "vuccatīti āha “nekkhammasukhaṃ vindatī”ti.",
  "tika-s0402t:1149_11": "Icchiticchitakkhaṇe samāpajjituṃ samatthoti iminā tesu jhānesu samāpajjanavasībhāvamāha.",
  "tika-s0402t:1149_12": "Nikāmalābhīti pana vacanato āvajjanādhiṭṭhānapaccavekkhaṇavasiyopi vuttā evāti veditabbā.",
  "tika-s0402t:1149_13": "Sukheneva paccanīkadhamme vikkhambhetvāti etena tesaṃ jhānānaṃ sukhappaṭipadataṃ khippābhiññatañca dasseti.",
  "tika-s0402t:1150_0": "Vipulānanti vepullaṃ pāpitānaṃ jhānānaṃ.",
  "tika-s0402t:1150_1": "Vipulatā nāma subhāvitabhāvena ciratarappavattiyā,",
  "tika-s0402t:1150_2": "sā ca paricchedānurūpāva icchitabbāti “vipulāna”nti vatvā “yathāparicchedena vuṭṭhātuṃ samatthoti vuttaṃ hotī”ti āha.",
  "tika-s0402t:1150_3": "Paricchedakālañhi appatvāva vuṭṭhahanto akasiralābhī na hoti yāvadicchitaṃ pavattetuṃ asamatthattā.",
  "tika-s0402t:1150_4": "Idāni yathāvutte samāpajjanādivasībhāve byatirekavasena vibhāvetuṃ “ekacco hī”tiādi vuttaṃ.",
  "tika-s0402t:1150_5": "Tattha lābhīyeva hotīti idaṃ paṭiladdhamattassa jhānassa vasena vuttaṃ.",
  "tika-s0402t:1150_6": "Tathāti icchiticchitakkhaṇe.",
  "tika-s0402t:1150_7": "Pāripanthiketi vasībhāvassa paccanīkadhamme.",
  "tika-s0402t:1150_8": "Jhānādhigamassa pana paccanīkadhammā pageva vikkhambhitā,",
  "tika-s0402t:1150_9": "aññathā jhānādhigamo eva na siyā.",
  "tika-s0402t:1150_10": "Kicchena vikkhambhetīti kicchena visodheti.",
  "tika-s0402t:1150_11": "Kāmādīnavapaccavekkhaṇādīhi kāmacchandādīnaṃ viya aññesampi samādhipāripanthikānaṃ dūrasamussāraṇaṃ idha vikkhambhanaṃ visodhanañcāti veditabbaṃ.",
  "tika-s0402t:1150_12": "Nāḷikayantanti kālamānanāḷikayantamāha.",
  "tika-s0402t:1151_0": "Aṭṭhapitasaṅkappoti na sammāpaṇihitasaṅkappo.",
  "tika-s0402t:1151_1": "Abhiññāpāragūti sabbesaṃ lokiyalokuttaradhammānaṃ abhiññāya pāraṃ gato,",
  "tika-s0402t:1151_2": "sabbadhamme abhivisiṭṭhāya aggamaggapaññāya jānitvā ṭhitoti attho.",
  "tika-s0402t:1151_3": "Pariññāpāragūti pañcannaṃ khandhānaṃ pariññāya pāraṃ gato,",
  "tika-s0402t:1151_4": "pañcakkhandhe parijānitvā ṭhitoti attho.",
  "tika-s0402t:1151_5": "Bhāvanāpāragūti catunnaṃ maggānaṃ bhāvanāya pāraṃ gato,",
  "tika-s0402t:1151_6": "cattāro magge bhāvetvā ṭhitoti attho.",
  "tika-s0402t:1151_7": "Pahānapāragūti sabbakilesānaṃ pahānena pāraṃ gato,",
  "tika-s0402t:1151_8": "sabbakilese pajahitvā ṭhitoti attho.",
  "tika-s0402t:1151_9": "Sacchikiriyāpāragūti nirodhasacchikiriyāya pāraṃ gato,",
  "tika-s0402t:1151_10": "nirodhaṃ sacchikatvā ṭhitoti attho.",
  "tika-s0402t:1151_11": "Samāpattipāragūti sabbasamāpattīnaṃ samāpajjanena pāraṃ gato,",
  "tika-s0402t:1151_12": "sabbā samāpattiyo samāpajjitvā ṭhitoti attho.",
  "tika-s0402t:1151_13": "Brahmacariyassa kevalīti yaṃ brahmacariyassa kevalaṃ sakalabhāvo,",
  "tika-s0402t:1151_14": "tena samannāgato,",
  "tika-s0402t:1151_15": "sakalacatumaggabrahmacariyavāsoti attho.",
  "tika-s0402t:1151_16": "Tenāha “sakalabrahmacariyo”ti,",
  "tika-s0402t:1151_17": "paripuṇṇamaggabrahmacariyoti attho.",
  "tika-s0402t:1151_18": "Sesaṃ suviññeyyameva.",
  "tika-s0402t:1152_0": "Dutiyauruvelasuttavaṇṇanā niṭṭhitā.",
  "tika-s0402t:1153_0": "3. Lokasuttavaṇṇanā",
  "tika-s0402t:1154_0": "23.",
  "tika-s0402t:1154_1": "Tatiye lokoti lujjanapalujjanaṭṭhena loko.",
  "tika-s0402t:1154_2": "Atthato purimasmiṃ ariyasaccadvayaṃ,",
  "tika-s0402t:1154_3": "idha pana dukkhaṃ ariyasaccaṃ veditabbaṃ.",
  "tika-s0402t:1154_4": "Tenāha “lokoti dukkhasacca”nti.",
  "tika-s0402t:1154_5": "Visaṃyuttoti visaṃsaṭṭho na paṭibaddho,",
  "tika-s0402t:1154_6": "sabbesaṃ saṃyojanānaṃ sammadeva samucchinnattā tato vippamuttoti attho.",
  "tika-s0402t:1154_7": "Lokasamudayoti suttantanayena taṇhā,",
  "tika-s0402t:1154_8": "abhidhammanayena pana abhisaṅkhārehi saddhiṃ diyaḍḍhakilesasahassaṃ.",
  "tika-s0402t:1154_9": "Lokanirodhoti nibbānaṃ.",
  "tika-s0402t:1154_10": "Sacchikatoti attapaccakkho kato.",
  "tika-s0402t:1154_11": "Lokanirodhagāminī paṭipadāti sīlādikkhandhattayasaṅgaho ariyo aṭṭhaṅgiko maggo.",
  "tika-s0402t:1154_12": "So hi lokanirodhaṃ nibbānaṃ gacchati adhigacchati,",
  "tika-s0402t:1154_13": "tadatthaṃ ariyehi paṭipajjīyati cāti lokanirodhagāminī paṭipadāti vuccati.",
  "tika-s0402t:1155_0": "Ettāvatā tathāni abhisambuddho yāthāvato gatoti tathāgatoti ayamattho dassito hoti.",
  "tika-s0402t:1155_1": "Cattāri hi ariyasaccāni tathāni nāma. Yathāha –",
  "tika-s0402t:1156_0": "“Cattārimāni,",
  "tika-s0402t:1156_1": "bhikkhave,",
  "tika-s0402t:1156_2": "tathāni avitathāni anaññathāni.",
  "tika-s0402t:1156_3": "Katamāni cattāri?",
  "tika-s0402t:1156_4": "Idaṃ dukkhanti,",
  "tika-s0402t:1156_5": "bhikkhave,",
  "tika-s0402t:1156_6": "tathametaṃ avitathametaṃ anaññathameta”nti vitthāro.",
  "tika-s0402t:1157_0": "Apica tathāya gatoti tathāgato,",
  "tika-s0402t:1157_1": "gatoti ca avagato atīto patto paṭipannoti attho.",
  "tika-s0402t:1157_2": "Idaṃ vuttaṃ hoti –",
  "tika-s0402t:1157_3": "yasmā bhagavā sakalalokaṃ tīraṇapariññāya tathāya aviparītāya gato avagato,",
  "tika-s0402t:1157_4": "tasmā loko tathāgatena abhisambuddhoti tathāgato.",
  "tika-s0402t:1157_5": "Lokasamudayaṃ pahānapariññāya tathāya gato atītoti tathāgato.",
  "tika-s0402t:1157_6": "Lokanirodhaṃ sacchikiriyāya tathāya gato pattoti tathāgato.",
  "tika-s0402t:1157_7": "Lokanirodhagāminiṃ paṭipadaṃ tathaṃ aviparītaṃ gato paṭipannoti tathāgatoti.",
  "tika-s0402t:1157_8": "Evaṃ imissā pāḷiyā tathāgatabhāvadīpanavasena attho veditabbo.",
  "tika-s0402t:1158_0": "Iti bhagavā catusaccābhisambodhavasena attano tathāgatabhāvaṃ pakāsetvā idāni tattha diṭṭhādiabhisambodhavasenapi taṃ dassetuṃ “yaṃ,",
  "tika-s0402t:1158_1": "bhikkhave”tiādimāha.",
  "tika-s0402t:1158_2": "Aṭṭhakathāyaṃ pana “catūhi saccehi attano buddhabhāvaṃ kathetvā”ti vuttaṃ,",
  "tika-s0402t:1158_3": "taṃ tathāgatasaddabuddhasaddānaṃ atthato ninnānākaraṇataṃ dassetuṃ vuttaṃ.",
  "tika-s0402t:1158_4": "Tathā ceva hi pāḷi pavattāti.",
  "tika-s0402t:1158_5": "Diṭṭhanti rūpāyatanaṃ daṭṭhabbato.",
  "tika-s0402t:1158_6": "Tena yaṃ diṭṭhaṃ yaṃ dissati,",
  "tika-s0402t:1158_7": "yaṃ dakkhati,",
  "tika-s0402t:1158_8": "yaṃ samavāye passeyya,",
  "tika-s0402t:1158_9": "taṃ sabbaṃ diṭṭhanteva gahitaṃ kālavisesassa anāmaṭṭhabhāvato yathā “duddha”nti dasseti.",
  "tika-s0402t:1158_10": "Sutantiādīsupi eseva nayo.",
  "tika-s0402t:1158_11": "Sutanti saddāyatanaṃ sotabbato.",
  "tika-s0402t:1158_12": "Mutanti sanissaye indriye nissayaṃ muñcitvā pāpuṇitvā gahetabbaṃ.",
  "tika-s0402t:1158_13": "Tenāha “patvā gahetabbato”ti.",
  "tika-s0402t:1158_14": "Viññātanti vijānitabbaṃ.",
  "tika-s0402t:1158_15": "Taṃ pana diṭṭhādivinimuttaṃ viññeyyanti āha “sukhadukkhādi dhammārammaṇa”nti.",
  "tika-s0402t:1158_16": "Pattanti yathā tathā patvā hatthagataṃ,",
  "tika-s0402t:1158_17": "adhigatanti attho.",
  "tika-s0402t:1158_18": "Tenāha “pariyesitvā vā apariyesitvā vā”ti.",
  "tika-s0402t:1158_19": "Pariyesitanti pattiyā atthaṃ pariyiṭṭhaṃ.",
  "tika-s0402t:1158_20": "Taṃ pana pattaṃ vā siyā appattaṃ vā,",
  "tika-s0402t:1158_21": "ubhayathāpi pariyesitamevāti āha “pattaṃ vā appattaṃ vā”ti.",
  "tika-s0402t:1158_22": "Dvayenapi dvippakārampi pattaṃ dvippakārampi pariyesitaṃ tena tena pakārena tathāgatena abhisambuddhanti dasseti.",
  "tika-s0402t:1158_23": "Cittena anusañcaritanti te pana apāpetvā citteneva anu anu sañcaritaṃ,",
  "tika-s0402t:1158_24": "viparitakkitanti attho.",
  "tika-s0402t:1159_0": "Pītakantiādīti ādisaddena lohitaodātādisabbaṃ rūpārammaṇabhāgaṃ saṅgaṇhāti.",
  "tika-s0402t:1159_1": "Sumanoti rāgavasena lobhavasena saddhādivasena vā sumano.",
  "tika-s0402t:1159_2": "Dummanoti byāpādavitakkavasena vā vihiṃsāvitakkavasena vā dummano.",
  "tika-s0402t:1159_3": "Majjhattoti aññāṇavasena,",
  "tika-s0402t:1159_4": "ñāṇavasena vā majjhatto.",
  "tika-s0402t:1159_5": "Esa nayo sabbattha.",
  "tika-s0402t:1159_6": "Tattha ādisaddena saṅkhasaddo,",
  "tika-s0402t:1159_7": "paṇavasaddo,",
  "tika-s0402t:1159_8": "pattagandho,",
  "tika-s0402t:1159_9": "pupphagandho,",
  "tika-s0402t:1159_10": "puppharaso,",
  "tika-s0402t:1159_11": "phalaraso,",
  "tika-s0402t:1159_12": "upādinnaṃ,",
  "tika-s0402t:1159_13": "anupādinnaṃ,",
  "tika-s0402t:1159_14": "majjhattavedanā kusalakammaṃ akusalakammanti evamādīnaṃ saṅgaho daṭṭhabbo.",
  "tika-s0402t:1159_15": "Appattanti ñāṇena asampattaṃ,",
  "tika-s0402t:1159_16": "aviditanti attho.",
  "tika-s0402t:1159_17": "Tenāha “ñāṇena asacchikata”nti.",
  "tika-s0402t:1159_18": "Lokena gatanti lokena ñātaṃ.",
  "tika-s0402t:1159_19": "Tatheva gatattāti tatheva ñātattā abhisambuddhattā,",
  "tika-s0402t:1159_20": "gatasaddena ekattaṃ buddhiatthanti attho.",
  "tika-s0402t:1159_21": "Gatiattho hi dhātavo buddhiatthā bhavantīti akkharacintakā.",
  "tika-s0402t:1160_0": "Yañca,",
  "tika-s0402t:1160_1": "bhikkhave,",
  "tika-s0402t:1160_2": "ratiṃ tathāgato anuttaraṃ sammāsambodhiṃ abhisambujjhatīti yassañca visākhapuṇṇamāya rattiyaṃ tathāāgatattādiatthena",
  "tika-s0402t:1160_3": "tathāgato bhagavā bodhimaṇḍe aparājitapallaṅke nisinno tiṇṇaṃ mārānaṃ matthakaṃ madditvā uttaritarābhāvato",
  "tika-s0402t:1160_4": "anuttaraṃ sammāsambodhiṃ āsavakkhayañāṇena saddhiṃ sabbaññutaññāṇaṃ adhigacchati.",
  "tika-s0402t:1160_5": "Yañca rattiṃ anupādisesāya nibbānadhātuyā parinibbāyatīti yassañca visākhapuṇṇamāya rattiyaṃyeva kusinārāyaṃ",
  "tika-s0402t:1160_6": "upavattane mallānaṃ sālavane yamakasālānamantare anupādisesāya nibbānadhātuyā parinibbāyati.",
  "tika-s0402t:1160_7": "Yaṃ etasmiṃ antareti imāsaṃ dvinnaṃ saupādisesaanupādisesanibbānadhātūnaṃ majjhe pañcacattālīsavassaparimāṇakāle",
  "tika-s0402t:1160_8": "paṭhamabodhiyampi majjhimabodhiyampi pacchimabodhiyampi yaṃ suttageyyādippabhedaṃ dhammaṃ bhāsati nidassanavasena,",
  "tika-s0402t:1160_9": "lapati uddisanavasena,",
  "tika-s0402t:1160_10": "niddisati pariniddisanavasena.",
  "tika-s0402t:1160_11": "Sabbaṃ taṃ tatheva hotīti taṃ etthantare desitaṃ sabbaṃ suttageyyādinavaṅgaṃ buddhavacanaṃ atthato byañjanato",
  "tika-s0402t:1160_12": "ca anūnaṃ anadhikaṃ sabbākāraparipuṇṇaṃ rāgamadanimmadanaṃ dosamadanimmadanaṃ mohamadanimmadanaṃ,",
  "tika-s0402t:1160_13": "natthi tattha vālaggamattampi avakkhalitaṃ,",
  "tika-s0402t:1160_14": "ekamuddikāya lañchitaṃ viya ekāya nāḷiyā mitaṃ viya ekatulāya tulitaṃ viya ca taṃ tatheva hoti yassatthāya bhāsitaṃ,",
  "tika-s0402t:1160_15": "ekanteneva tassa sādhanato,",
  "tika-s0402t:1160_16": "no aññathā,",
  "tika-s0402t:1160_17": "tasmā tathaṃ avitathaṃ anaññathaṃ.",
  "tika-s0402t:1160_18": "Etena tathāvāditāya tathāgatoti dasseti.",
  "tika-s0402t:1160_19": "Gadaattho ayaṃ gatasaddo da-",
  "tika-s0402t:1160_20": "kārassa ta-",
  "tika-s0402t:1160_21": "kāraṃ katvā,",
  "tika-s0402t:1160_22": "tasmā tathaṃ gadatīti tathāgatoti attho.",
  "tika-s0402t:1160_23": "Atha vā āgadanaṃ āgado,",
  "tika-s0402t:1160_24": "vacananti attho.",
  "tika-s0402t:1160_25": "Tato aviparīto āgado assāti da-",
  "tika-s0402t:1160_26": "kārassa ta-",
  "tika-s0402t:1160_27": "kāraṃ katvā tathāgatoti evamettha padasiddhi veditabbā.",
  "tika-s0402t:1161_0": "Yathāvādīti ye dhamme bhagavā “ime dhammā akusalā sāvajjā viññugarahitā samattā samādinnā ahitāya dukkhāya",
  "tika-s0402t:1161_1": "saṃvattantī”ti paresaṃ dhammaṃ desento vadati,",
  "tika-s0402t:1161_2": "te dhamme ekanteneva sayaṃ pahāsi.",
  "tika-s0402t:1161_3": "Ye pana dhamme bhagavā –",
  "tika-s0402t:1161_4": "“ime dhammā kusalā anavajjā viññuppasatthā samattā samādinnā hitāya sukhāya saṃvattantī”ti vadati,",
  "tika-s0402t:1161_5": "te dhamme ekanteneva sayaṃ upasampajja viharati,",
  "tika-s0402t:1161_6": "tasmā yathāvādī bhagavā tathākārīti veditabbo.",
  "tika-s0402t:1161_7": "Tathā sammadeva sīlādiparipūraṇavasena sammāpaṭipadāyaṃ yathākārī bhagavā,",
  "tika-s0402t:1161_8": "tatheva dhammadesanāya paresaṃ tattha patiṭṭhāpanavasena tathāvādī.",
  "tika-s0402t:1161_9": "Bhagavato hi vācāya kāyo anulometi,",
  "tika-s0402t:1161_10": "kāyassapi vācā,",
  "tika-s0402t:1161_11": "tasmā yathāvādī tathākārī,",
  "tika-s0402t:1161_12": "yathākārī tathāvādī ca hoti.",
  "tika-s0402t:1161_13": "Evaṃbhūtassa ca yathā vācā,",
  "tika-s0402t:1161_14": "kāyopi tathā gato pavatto.",
  "tika-s0402t:1161_15": "Yathā ca kāyo,",
  "tika-s0402t:1161_16": "vācāpi tathā gatā pavattāti attho.",
  "tika-s0402t:1162_0": "Abhibhū anabhibhūtoti upari bhavaggaṃ,",
  "tika-s0402t:1162_1": "heṭṭhā avīcinirayaṃ pariyantaṃ katvā tiriyaṃ aparimāṇāsu lokadhātūsu bhagavā sabbasatte abhibhavati sīlenapi samādhināpi paññāyapi vimuttiyāpi,",
  "tika-s0402t:1162_2": "na tassa tulā vā pamāṇaṃ vā atthi.",
  "tika-s0402t:1162_3": "Asamo asamasamo appaṭimo appaṭibhāgo appaṭipuggalo atulo appameyyo anuttaro dhammarājā devadevo sakkānaṃ atisakko brahmānaṃ atibrahmā,",
  "tika-s0402t:1162_4": "tato eva ayaṃ na kenaci abhibhūto.",
  "tika-s0402t:1162_5": "Dakkhatīti sabbaṃ passati.",
  "tika-s0402t:1162_6": "Visesavacanicchāyapi abhāvato anavasesavisayo dasasaddo.",
  "tika-s0402t:1162_7": "Tena yaṃ kiñci neyyaṃ nāma,",
  "tika-s0402t:1162_8": "sabbaṃ taṃ hatthatale āmalakaṃ viya passatīti dīpeti.",
  "tika-s0402t:1162_9": "Aviparītaṃ āsayādiavabodhena hitūpasaṃhārādinā ca satte,",
  "tika-s0402t:1162_10": "bhāvaññatthattūpanayavasena saṅkhāre,",
  "tika-s0402t:1162_11": "sabbākārena suciṇṇavasitāya samāpattiyo,",
  "tika-s0402t:1162_12": "cittañca vase vattetīti vasavattīti evamettha attho daṭṭhabbo.",
  "tika-s0402t:1163_0": "Visaṃyuttoti catūhi yogehi visaṃyutto.",
  "tika-s0402t:1163_1": "Tenāha “catunnaṃ yogānaṃ pahānena visaṃyutto”ti.",
  "tika-s0402t:1163_2": "Taṇhādiṭṭhiupayehi virahitoti sabbasmimpi loke taṇhādiṭṭhisaṅkhātehi upayehi virahito.",
  "tika-s0402t:1164_0": "Abhibhavitvā ṭhitoti tabbisayakilesappahānena abhibhuyya atikkamitvā ṭhito.",
  "tika-s0402t:1164_1": "Cattāropi ganthe mocetvā ṭhitoti sabbe abhijjhākāyaganthādike sakasantānato mocetvā ṭhito.",
  "tika-s0402t:1164_2": "Veneyyasantāne vā attano desanāvilāsena tesaṃ pamocanoti sabbaganthappamocano.",
  "tika-s0402t:1164_3": "Phuṭṭhassa paramā santīti assa anena khīṇāsavena buddhena paramā santi ñāṇaphusanena phuṭṭhāti evamettha sambandho veditabbo.",
  "tika-s0402t:1164_4": "Tenāha “phuṭṭhassā”tiādi.",
  "tika-s0402t:1164_5": "Nibbāne kutoci bhayaṃ natthīti kutoci bhayakāraṇato nibbāne bhayaṃ natthi asaṅkhatabhāvena sabbaso khemattā.",
  "tika-s0402t:1164_6": "Tenāha bhagavā –",
  "tika-s0402t:1164_7": "“khemañca vo,",
  "tika-s0402t:1164_8": "bhikkhave,",
  "tika-s0402t:1164_9": "dhammaṃ desessāmi khemagāminiñca paṭipada”ntiādi.",
  "tika-s0402t:1164_10": "Nibbānappattassa vā kutoci bhayaṃ natthīti nibbānaṃ akutobhayanti evamettha attho daṭṭhabbo,",
  "tika-s0402t:1164_11": "na kutoci bhayaṃ ettha etasmiṃ adhigateti akutobhayaṃ,",
  "tika-s0402t:1164_12": "nibbānanti evamettha nibbacanañca daṭṭhabbaṃ.",
  "tika-s0402t:1165_0": "Anīgho niddukkho.",
  "tika-s0402t:1165_1": "Sabbakammakkhayaṃ pattoti sabbesaṃ kammānaṃ khayaṃ pariyosānaṃ accantabhāvaṃ patto.",
  "tika-s0402t:1165_2": "Upadhī sammadeva khīyanti etthāti upadhisaṅkhayo,",
  "tika-s0402t:1165_3": "nibbānanti āha “upadhisaṅkhayasaṅkhāte nibbāne”ti.",
  "tika-s0402t:1165_4": "Cakkanti dhammacakkaṃ.",
  "tika-s0402t:1165_5": "Pavattayīti teparivaṭṭaṃ dvādasākāraṃ pavattesi.",
  "tika-s0402t:1165_6": "Mahantehi sīlādiguṇehi samannāgatattā mahantaṃ.",
  "tika-s0402t:1165_7": "Vītasāradanti catuvesārajjayogena vītasāradaṃ.",
  "tika-s0402t:1165_8": "Sesaṃ uttānameva.",
  "tika-s0402t:1166_0": "Lokasuttavaṇṇanā niṭṭhitā.",
  "tika-s0402t:1167_0": "4. Kāḷakārāmasuttavaṇṇanā",
  "tika-s0402t:1168_0": "24.",
  "tika-s0402t:1168_1": "Catutthe bāḷhaṃ kho ne pasaṃsasīti ne samaṇe bāḷhaṃ katvā pasaṃsasi vaṇṇayasi.",
  "tika-s0402t:1168_2": "Kīdisaṃ sīlaṃ etesanti kiṃsīlā.",
  "tika-s0402t:1168_3": "Ko samācāro etesanti kiṃsamācārā.",
  "tika-s0402t:1168_4": "Guṇamaggasaṇṭhitāti guṇaggasaṇṭhitā. Ma-",
  "tika-s0402t:1168_5": "kāro padasandhikaro,",
  "tika-s0402t:1168_6": "aggaguṇe patiṭṭhitāti vuttaṃ hoti.",
  "tika-s0402t:1168_7": "Santindriyā santamānasā,",
  "tika-s0402t:1168_8": "“santaṃ tesaṃ gataṃ ṭhita”ntipi paṭhanti.",
  "tika-s0402t:1168_9": "Ekakiyāti ekakā,",
  "tika-s0402t:1168_10": "catūsu iriyāpathesu ekakā hutvā viharantīti adhippāyo.",
  "tika-s0402t:1168_11": "Tenevāha “adutiyā”ti.",
  "tika-s0402t:1168_12": "Tādisā samaṇā mamātīti ettha iti-",
  "tika-s0402t:1168_13": "saddo ādiattho. Tena –",
  "tika-s0402t:1169_0": "“Kāyakammaṃ suci nesaṃ, vācākammaṃ anāvilaṃ;",
  "tika-s0402t:1170_0": "Manokammaṃ suvisuddhaṃ, tādisā samaṇā mama.",
  "tika-s0402t:1171_0": "“Vimalā saṅkhamuttābhā, suddhā antarabāhirā;",
  "tika-s0402t:1172_0": "Puṇṇā suddhehi dhammehi, tādisā samaṇā mama.",
  "tika-s0402t:1173_0": "“Lābhena unnato loko, alābhena ca onato;",
  "tika-s0402t:1174_0": "Lābhālābhena ekaṭṭhā, tādisā samaṇā mama.",
  "tika-s0402t:1175_0": "“Yasena unnato loko, ayasena ca onato;",
  "tika-s0402t:1176_0": "Yasāyasena ekaṭṭhā, tādisā samaṇā mama.",
  "tika-s0402t:1177_0": "“Pasaṃsāyunnato loko, nindāyapi ca onato;",
  "tika-s0402t:1178_0": "Samā nindāpasaṃsāsu, tādisā samaṇā mama.",
  "tika-s0402t:1179_0": "“Sukhena unnato loko, dukkhenapi ca onato;",
  "tika-s0402t:1180_0": "Akampā sukhadukkhesu, tādisā samaṇā mamā”ti. –",
  "tika-s0402t:1181_0": "Evamādiṃ saṅgaṇhāti.",
  "tika-s0402t:1182_0": "“Dūre santo”tiādigāthāya ayamattho.",
  "tika-s0402t:1182_1": "Santoti rāgādīnaṃ santatāya buddhādayo santo nāma,",
  "tika-s0402t:1182_2": "idha pana pubbabuddhesu katādhikārā ussannakusalamūlā bhāvitabhāvanā sattā santoti adhippetā.",
  "tika-s0402t:1182_3": "Pakāsantīti dūre ṭhitāpi buddhānaṃ ñāṇapathaṃ āgacchantā pākaṭā honti.",
  "tika-s0402t:1182_4": "Himavantovāti yathā tiyojanasahassavitthato pañcayojanasatubbedho caturāsītiyā kūṭasahassehi paṭimaṇḍito",
  "tika-s0402t:1182_5": "himavantapabbato dūre ṭhitānampi abhimukhe ṭhito viya pakāsati,",
  "tika-s0402t:1182_6": "evaṃ pakāsantīti attho.",
  "tika-s0402t:1182_7": "Asantettha na dissantīti lābhagarukā,",
  "tika-s0402t:1182_8": "vitthiṇṇaparalokā,",
  "tika-s0402t:1182_9": "āmisacakkhukā,",
  "tika-s0402t:1182_10": "jīvikatthāya pabbajitā,",
  "tika-s0402t:1182_11": "bālapuggalā asanto nāma.",
  "tika-s0402t:1182_12": "Te ettha buddhānaṃ dakkhiṇassa jāṇumaṇḍalassa santike nisinnāpi na dissanti na paññāyanti.",
  "tika-s0402t:1182_13": "Rattiṃ khittā yathā sarāti rattiṃ caturaṅgasamannāgate andhakāre khittā sarā viya tathārūpassa upanissayabhūtassa",
  "tika-s0402t:1182_14": "pubbahetuno abhāvena na paññāyantīti attho.",
  "tika-s0402t:1183_0": "Brahmadeyyanti seṭṭhadeyyaṃ,",
  "tika-s0402t:1183_1": "yathā dinnaṃ na puna gahetabbaṃ hoti nissaṭṭhaṃ pariccattaṃ,",
  "tika-s0402t:1183_2": "evaṃ dinnanti attho.",
  "tika-s0402t:1184_0": "Diṭṭhaṃ na maññatīti ettha diṭṭhanti maṃsacakkhunāpi diṭṭhaṃ,",
  "tika-s0402t:1184_1": "dibbacakkhunāpi diṭṭhaṃ,",
  "tika-s0402t:1184_2": "rūpāyatanassetaṃ adhivacanaṃ.",
  "tika-s0402t:1184_3": "Yañhi cakkhudvayena katadassanakiriyāsamāpanaṃ,",
  "tika-s0402t:1184_4": "yaṃ cakkhudvayaṃ passati apassi passissati,",
  "tika-s0402t:1184_5": "samavāye passeyya,",
  "tika-s0402t:1184_6": "taṃ sabbaṃ kālavisesavacanicchāya abhāvato “diṭṭha”nteva vuttaṃ yathā “duddha”nti.",
  "tika-s0402t:1184_7": "Tenevāha “diṭṭhaṃ rūpāyatana”nti.",
  "tika-s0402t:1184_8": "Evarūpāni hi vacanānīti “daṭṭhabbaṃ sotabba”ntiādīni.",
  "tika-s0402t:1185_0": "Lābhepi tādī,",
  "tika-s0402t:1185_1": "alābhepi tādīti yathā alābhakāle lābhassa laddhakālepi tathevāti tādiso.",
  "tika-s0402t:1185_2": "Yasepīti yase satipi mahāparivārakālepi.",
  "tika-s0402t:1185_3": "Sesamettha uttānameva.",
  "tika-s0402t:1186_0": "Kāḷakārāmasuttavaṇṇanā niṭṭhitā.",
  "tika-s0402t:1187_0": "5. Brahmacariyasuttavaṇṇanā",
  "tika-s0402t:1188_0": "25.",
  "tika-s0402t:1188_1": "Pañcame nayidanti ettha na-",
  "tika-s0402t:1188_2": "iti paṭisedhe nipāto,",
  "tika-s0402t:1188_3": "tassa “vussatī”ti iminā sambandho “na vussatī”ti, ya-",
  "tika-s0402t:1188_4": "kāro padasandhikaro. Idaṃ-",
  "tika-s0402t:1188_5": "saddo “ekamidāhaṃ,",
  "tika-s0402t:1188_6": "bhikkhave,",
  "tika-s0402t:1188_7": "samayaṃ ukkaṭṭhāyaṃ viharāmi subhagavane sālarājamūle”tiādīsu nipātamattaṃ,",
  "tika-s0402t:1188_8": "“idaṃ kho taṃ,",
  "tika-s0402t:1188_9": "bhikkhave,",
  "tika-s0402t:1188_10": "appamattakaṃ sīlamattaka”ntiādīsu yathāvutte āsannapaccakkhe āgato.",
  "tika-s0402t:1189_0": "“Idañhi taṃ jetavanaṃ, isisaṅghanisevitaṃ;",
  "tika-s0402t:1190_0": "Āvutthaṃ dhammarājena, pītisañjananaṃ mamā”ti. –",
  "tika-s0402t:1191_0": "Ādīsu vakkhamāne āsannapaccakkhe. Idhāpi vakkhamāneyeva āsannapaccakkhe daṭṭhabbo.",
  "tika-s0402t:1192_0": "Brahmacariya-saddo –",
  "tika-s0402t:1193_0": "“Kiṃ te vataṃ kiṃ pana brahmacariyaṃ,",
  "tika-s0402t:1194_0": "Kissa suciṇṇassa ayaṃ vipāko;",
  "tika-s0402t:1195_0": "Iddhī jutī balavīriyūpapatti,",
  "tika-s0402t:1196_0": "Idañca te nāga mahāvimānaṃ.",
  "tika-s0402t:1197_0": "“Ahañca bhariyā ca manussaloke,",
  "tika-s0402t:1198_0": "Saddhā ubho dānapatī ahumhā;",
  "tika-s0402t:1199_0": "Opānabhūtaṃ me gharaṃ tadāsi,",
  "tika-s0402t:1200_0": "Santappitā samaṇabrāhmaṇā ca.",
  "tika-s0402t:1201_0": "“Taṃ me vataṃ taṃ pana brahmacariyaṃ,",
  "tika-s0402t:1202_0": "Tassa suciṇṇassa ayaṃ vipāko;",
  "tika-s0402t:1203_0": "Iddhī jutī balavīriyūpapatti,",
  "tika-s0402t:1204_0": "Idañca me vīra mahāvimāna”nti. –",
  "tika-s0402t:1205_0": "Imasmiṃ puṇṇakajātake dāne āgato.",
  "tika-s0402t:1206_0": "“Kena pāṇi kāmadado, kena pāṇi madhussavo;",
  "tika-s0402t:1207_0": "Kena te brahmacariyena, puññaṃ pāṇimhi ijjhatī”ti. –",
  "tika-s0402t:1208_0": "Imasmiṃ aṅkurapetavatthusmiṃ veyyāvacce.",
  "tika-s0402t:1209_0": "“Evaṃ kho taṃ,",
  "tika-s0402t:1209_1": "bhikkhave,",
  "tika-s0402t:1209_2": "tittiriyaṃ nāma brahmacariyaṃ ahosī”ti imasmiṃ tittirajātake pañcasikkhāpadasīle.",
  "tika-s0402t:1210_0": "“Taṃ kho pana me,",
  "tika-s0402t:1210_1": "pañcasikha,",
  "tika-s0402t:1210_2": "brahmacariyaṃ neva nibbidāya na virāgāya…pe…",
  "tika-s0402t:1210_3": "yāvadeva brahmalokūpapattiyā”ti imasmiṃ mahāgovindasutte brahmavihāre.",
  "tika-s0402t:1211_0": "“Pare abrahmacārī bhavissanti,",
  "tika-s0402t:1211_1": "mayamettha brahmacārī bhavissāmā”ti imasmiṃ sallekhasutte methunaviratiyaṃ.",
  "tika-s0402t:1212_0": "“Mayañca bhariyā nātikkamāma,",
  "tika-s0402t:1213_0": "Amhe ca bhariyā nātikkamanti;",
  "tika-s0402t:1214_0": "Aññatra tāhi brahmacariyaṃ carāma,",
  "tika-s0402t:1215_0": "Tasmā hi amhaṃ daharā na mīyare”ti. –",
  "tika-s0402t:1216_0": "Imasmiṃ mahādhammapālajātake sadārasantose.",
  "tika-s0402t:1217_0": "“Abhijānāmi kho panāhaṃ,",
  "tika-s0402t:1217_1": "sāriputta,",
  "tika-s0402t:1217_2": "caturaṅgasamannāgataṃ brahmacariyaṃ caritā,",
  "tika-s0402t:1217_3": "tapassī sudaṃ homī”ti lomahaṃsasutte vīriye.",
  "tika-s0402t:1218_0": "“Hīnena brahmacariyena, khattiye upapajjati;",
  "tika-s0402t:1219_0": "Majjhimena ca devattaṃ, uttamena visujjhatī”ti. –",
  "tika-s0402t:1220_0": "Nimijātake attadamanavasena kate aṭṭhaṅgike uposathe.",
  "tika-s0402t:1221_0": "“Idaṃ kho pana me,",
  "tika-s0402t:1221_1": "pañcasikha,",
  "tika-s0402t:1221_2": "brahmacariyaṃ ekantanibbidāya virāgāya…pe…",
  "tika-s0402t:1221_3": "ayameva ariyo aṭṭhaṅgiko maggo”ti mahāgovindasutteyeva ariyamagge.",
  "tika-s0402t:1222_0": "“Tayidaṃ brahmacariyaṃ iddhañceva phītañca vitthārikaṃ bāhujaññaṃ puthubhūtaṃ yāva devamanussehi suppakāsita”nti",
  "tika-s0402t:1222_1": "pāsādikasutte sikkhattayasaṅgahite sakalasmiṃ sāsane.",
  "tika-s0402t:1222_2": "Idhāpi ariyamagge sāsane ca vattati.",
  "tika-s0402t:1223_0": "Vussatīti vusīyati,",
  "tika-s0402t:1223_1": "carīyatīti attho.",
  "tika-s0402t:1223_2": "Janakuhanatthanti “aho ayyo sīlavā vattasampanno appiccho santuṭṭho mahiddhiko mahānubhāvo”tiādinā janassa sattalokassa vimhāpanatthaṃ.",
  "tika-s0402t:1223_3": "Keci pana “kuhanatthanti pāpicchassa icchāpakatassa sato sāmantajappanairiyāpathanissitapaccayapaṭisevanasaṅkhātena",
  "tika-s0402t:1223_4": "tividhena kuhanavatthunā kuhakabhāvena janassa vimhāpanattha”nti vadanti.",
  "tika-s0402t:1223_5": "Idhāpi ayamevattho dassito.",
  "tika-s0402t:1223_6": "Tenevāha “tīhi kuhanavatthūhi janassa kuhanatthāyā”ti,",
  "tika-s0402t:1223_7": "janassa vimhāpanatthāyāti attho.",
  "tika-s0402t:1223_8": "Janalāpanatthanti “evarūpassa nāma ayyassa dinnaṃ mahapphalaṃ bhavissatī”ti pasannacittehi “kenattho,",
  "tika-s0402t:1223_9": "kiṃ āharīyatū”ti vadāpanatthaṃ.",
  "tika-s0402t:1223_10": "“Janalapanattha”ntipi paṭhanti,",
  "tika-s0402t:1223_11": "tassa pāpicchassa sato paccayatthaṃ parikathobhāsādivasena lapanabhāvena upalāpakabhāvena janassa lapanatthanti attho.",
  "tika-s0402t:1223_12": "Tenevāha “na janalapanatthanti na janassa upalāpanattha”nti.",
  "tika-s0402t:1224_0": "Na itivādappamokkhānisaṃsatthanti ettha “na lābhasakkārasilokānisaṃsattha”ntipi paṭhanti.",
  "tika-s0402t:1224_1": "Tattha yvāyaṃ “ākaṅkheyya ce,",
  "tika-s0402t:1224_2": "bhikkhave,",
  "tika-s0402t:1224_3": "bhikkhu ‘lābhī assaṃ cīvarapiṇḍapātasenāsanagilānapaccayabhesajjaparikkhārāna’nti,",
  "tika-s0402t:1224_4": "sīlesvevassa paripūrakārī”ti sīlānisaṃsabhāvena vutto catupaccayalābho ca.",
  "tika-s0402t:1224_5": "Catunnaṃ paccayānaṃ sakkaccadānasaṅkhāto ādarabahumānagarukaraṇasaṅkhāto ca sakkāro,",
  "tika-s0402t:1224_6": "yo ca “sīlasampanno bahussuto sutadharo āraddhavīriyo”tiādinā nayena uggacchanakathutighosasaṅkhāto siloko",
  "tika-s0402t:1224_7": "brahmacariyaṃ vasantānaṃ diṭṭhadhammiko ānisaṃso,",
  "tika-s0402t:1224_8": "tadatthanti attho.",
  "tika-s0402t:1224_9": "Keci pana “lābhasakkārasilokānisaṃsatthanti pāpicchasseva sato lābhādigarutāya lābhasakkārasilokasaṅkhātassa",
  "tika-s0402t:1224_10": "ānisaṃsassa udayassa nipphādanattha”nti evamatthaṃ vadanti.",
  "tika-s0402t:1225_0": "Na iti maṃ jano jānātūti evaṃ brahmacariyavāse sati “sīlavā kalyāṇadhammo”tiādinā maṃ loko jānātu sambhāvetūti",
  "tika-s0402t:1225_1": "attano santaguṇavasena sambhāvanatthampi na idaṃ brahmacariyaṃ vussatīti sambandho.",
  "tika-s0402t:1225_2": "Keci pana “pāpicchassa sato asantaguṇasambhāvanādhippāyena ‘iti evaṃguṇoti maṃ loko jānātū’ti na idaṃ",
  "tika-s0402t:1225_3": "brahmacariyaṃ vussatī”ti evamettha atthaṃ vadanti.",
  "tika-s0402t:1225_4": "Sabbatthāpi panettha purimo purimoyeva atthavikappo sundarataro.",
  "tika-s0402t:1226_0": "Atha khoti ettha athāti aññatthe nipāto,",
  "tika-s0402t:1226_1": "khoti avadhāraṇe.",
  "tika-s0402t:1226_2": "Tena kuhanādito aññadatthaṃyeva idaṃ,",
  "tika-s0402t:1226_3": "bhikkhave,",
  "tika-s0402t:1226_4": "brahmacariyaṃ vussatīti dasseti.",
  "tika-s0402t:1226_5": "Idāni taṃ payojanaṃ dassento “saṃvaratthaṃ pahānattha”nti āha.",
  "tika-s0402t:1226_6": "Tattha pañcavidho saṃvaro –",
  "tika-s0402t:1226_7": "pātimokkhasaṃvaro,",
  "tika-s0402t:1226_8": "satisaṃvaro,",
  "tika-s0402t:1226_9": "ñāṇasaṃvaro,",
  "tika-s0402t:1226_10": "khantisaṃvaro,",
  "tika-s0402t:1226_11": "vīriyasaṃvaroti.",
  "tika-s0402t:1226_12": "“Iti iminā pātimokkhasaṃvarena upeto hoti samupeto”tiādinā nayena āgato ayaṃ pātimokkhasaṃvaro,",
  "tika-s0402t:1226_13": "sīlasaṃvarotipi vuccati.",
  "tika-s0402t:1226_14": "“Rakkhati cakkhundriyaṃ,",
  "tika-s0402t:1226_15": "cakkhundriye saṃvaraṃ āpajjatī”ti āgato ayaṃ satisaṃvaro.",
  "tika-s0402t:1227_0": "“Yāni sotāni lokasmiṃ, sati tesaṃ nivāraṇaṃ;",
  "tika-s0402t:1228_0": "Sotānaṃ saṃvaraṃ brūmi, paññāyete pidhīyare”ti. –",
  "tika-s0402t:1229_0": "Āgato ayaṃ ñāṇasaṃvaro. “Khamo hoti sītassa uṇhassā”tiādinā nayena āgato ayaṃ khantisaṃvaro.",
  "tika-s0402t:1230_0": "“Uppannaṃ kāmavitakkaṃ nādhivāsetī”tiādinā nayena āgato ayaṃ vīriyasaṃvaro.",
  "tika-s0402t:1231_0": "Atthato pana pāṇātipātādīnaṃ pajahanavasena vattappaṭivattānaṃ pūraṇavasena ca pavattā cetanā ceva virati ca.",
  "tika-s0402t:1231_1": "Saṅkhepato sabbo kāyavacīsaṃyamo,",
  "tika-s0402t:1231_2": "vitthārato sattannaṃ āpattikkhandhānaṃ avītikkamo sīlasaṃvaro.",
  "tika-s0402t:1231_3": "Sati eva satisaṃvaro,",
  "tika-s0402t:1231_4": "satippadhānā vā kusalā khandhā.",
  "tika-s0402t:1231_5": "Ñāṇameva ñāṇasaṃvaro.",
  "tika-s0402t:1231_6": "Adhivāsanavasena adoso,",
  "tika-s0402t:1231_7": "adosappadhānā vā tathāpavattā kusalā khandhā khantisaṃvaro,",
  "tika-s0402t:1231_8": "paññāti eke.",
  "tika-s0402t:1231_9": "Kāmavitakkādīnaṃ abhibhavanavasena pavattaṃ vīriyameva vīriyasaṃvaro.",
  "tika-s0402t:1231_10": "Tesu paṭhamo kāyaduccaritādīsu dussīlassa saṃvaraṇato saṃvaro,",
  "tika-s0402t:1231_11": "dutiyo muṭṭhassaccassa,",
  "tika-s0402t:1231_12": "tatiyo aññāṇassa,",
  "tika-s0402t:1231_13": "catuttho akkhantiyā,",
  "tika-s0402t:1231_14": "pañcamo kosajjassa saṃvaraṇato pidahanato saṃvaroti veditabbo.",
  "tika-s0402t:1231_15": "Evametassa saṃvarassa atthāya saṃvaratthaṃ saṃvaranipphādanatthanti attho.",
  "tika-s0402t:1232_0": "Tīhi pahānehīti tadaṅgavikkhambhanasamucchedasaṅkhātehi tīhi pahānehi.",
  "tika-s0402t:1232_1": "Pañcavidhappahānampi idha vattuṃ vaṭṭatiyeva.",
  "tika-s0402t:1232_2": "Pañcavidhañhi pahānaṃ tadaṅgavikkhambhanasamucchedappaṭippassaddhinissaraṇavasena.",
  "tika-s0402t:1232_3": "Tattha yaṃ dīpālokeneva tamassa paṭipakkhabhāvato alobhādīhi lobhādikassa nāmarūpaparicchedādivipassanāñāṇehi tassa tassa anatthassa pahānaṃ,",
  "tika-s0402t:1232_4": "seyyathidaṃ –",
  "tika-s0402t:1232_5": "pariccāgena lobhādimalassa,",
  "tika-s0402t:1232_6": "sīlena pāṇātipātādidussīlyassa,",
  "tika-s0402t:1232_7": "saddhādīhi assaddhiyādikassa,",
  "tika-s0402t:1232_8": "nāmarūpavavatthānena sakkāyadiṭṭhiyā,",
  "tika-s0402t:1232_9": "paccayapariggahena ahetuvisamahetudiṭṭhīnaṃ,",
  "tika-s0402t:1232_10": "tasseva aparabhāgena kaṅkhāvitaraṇena kathaṃkathībhāvassa,",
  "tika-s0402t:1232_11": "kalāpasammasanena ahaṃmamāti gāhassa,",
  "tika-s0402t:1232_12": "maggāmaggavavatthānena amagge maggasaññāya,",
  "tika-s0402t:1232_13": "udayadassanena ucchedadiṭṭhiyā,",
  "tika-s0402t:1232_14": "vayadassanena sassatadiṭṭhiyā,",
  "tika-s0402t:1232_15": "bhayadassanena sabhaye abhayasaññāya,",
  "tika-s0402t:1232_16": "ādīnavadassanena assādasaññāya,",
  "tika-s0402t:1232_17": "nibbidānupassanena abhiratisaññāya,",
  "tika-s0402t:1232_18": "muccitukamyatāñāṇena amuccitukamyatāya,",
  "tika-s0402t:1232_19": "upekkhāñāṇena anupekkhāya,",
  "tika-s0402t:1232_20": "anulomena dhammaṭṭhitiyaṃ nibbāne ca paṭilomabhāvassa,",
  "tika-s0402t:1232_21": "gotrabhunā saṅkhāranimittaggāhassa pahānaṃ,",
  "tika-s0402t:1232_22": "etaṃ tadaṅgappahānaṃ nāma.",
  "tika-s0402t:1233_0": "Yaṃ pana upacārappanābhedena samādhinā pavattibhāvanivāraṇato ghaṭappahāreneva udakapiṭṭhe sevālassa,",
  "tika-s0402t:1233_1": "tesaṃ tesaṃ nīvaraṇādidhammānaṃ pahānaṃ,",
  "tika-s0402t:1233_2": "etaṃ vikkhambhanappahānaṃ nāma.",
  "tika-s0402t:1233_3": "Yaṃ catunnaṃ ariyamaggānaṃ bhāvitattā taṃtaṃmaggavato attano santāne “diṭṭhigatānaṃ pahānāyā”tiādinā",
  "tika-s0402t:1233_4": "nayena vuttassa samudayapakkhiyassa kilesagahaṇassa accantaṃ appavattibhāvena samucchindanaṃ,",
  "tika-s0402t:1233_5": "etaṃ samucchedappahānaṃ nāma.",
  "tika-s0402t:1233_6": "Yaṃ pana phalakkhaṇe paṭippassaddhatthaṃ kilesānaṃ,",
  "tika-s0402t:1233_7": "etaṃ paṭippassaddhippahānaṃ nāma.",
  "tika-s0402t:1233_8": "Yaṃ sabbasaṅkhatanissaṭattā pahīnasabbasaṅkhataṃ nibbānaṃ,",
  "tika-s0402t:1233_9": "etaṃ nissaraṇappahānaṃ nāma.",
  "tika-s0402t:1233_10": "Tassa pañcavidhassapi tathā tathā rāgādikilesānaṃ paṭinissajjanaṭṭhena samatikkamanaṭṭhena vā pahānassa atthāya,",
  "tika-s0402t:1233_11": "pahānasādhanatthanti evamettha attho daṭṭhabbo.",
  "tika-s0402t:1234_0": "Tattha saṃvarena kilesānaṃ cittasantāne pavesanivāraṇaṃ pahānena ca pavesanivāraṇameva samugghāto cāti vadanti.",
  "tika-s0402t:1234_1": "Ubhayenapi pana yathārahaṃ ubhayaṃ sampajjatīti daṭṭhabbaṃ.",
  "tika-s0402t:1234_2": "Sīlādidhammā eva hi saṃvaraṇato saṃvaraṃ,",
  "tika-s0402t:1234_3": "pajahanato pahānanti.",
  "tika-s0402t:1235_0": "Anītihanti ītiyo vuccanti upaddavā diṭṭhadhammikā samparāyikā ca.",
  "tika-s0402t:1235_1": "Ītiyo hantīti ītihaṃ,",
  "tika-s0402t:1235_2": "anu ītihanti anītihaṃ,",
  "tika-s0402t:1235_3": "sāsanabrahmacariyaṃ maggabrahmacariyañca.",
  "tika-s0402t:1235_4": "Atha vā ītīhi anatthehi saddhiṃ hananti gacchanti pavattantīti ītihā,",
  "tika-s0402t:1235_5": "taṇhādiupakkilesā.",
  "tika-s0402t:1235_6": "Natthi ettha ītihāti anītihaṃ.",
  "tika-s0402t:1235_7": "Ītihā vā yathāvuttenatthena titthiyasamayā,",
  "tika-s0402t:1235_8": "tappaṭipakkhato idaṃ anītihaṃ.",
  "tika-s0402t:1235_9": "“Anitiha”ntipi pāṭho.",
  "tika-s0402t:1235_10": "Tassattho –",
  "tika-s0402t:1235_11": "“itihāya”nti dhammesu anekaṃsaggāhabhāvato vicikicchā itihaṃ nāma,",
  "tika-s0402t:1235_12": "sammāsambuddhappaveditattā yathānusiṭṭhaṃ paṭipajjantānaṃ nikkaṅkhabhāvasādhanato ca natthi ettha itihanti anitihaṃ,",
  "tika-s0402t:1235_13": "aparapattiyanti attho.",
  "tika-s0402t:1235_14": "Vuttañhetaṃ “paccattaṃ veditabbo viññūhī”ti,",
  "tika-s0402t:1235_15": "“atakkāvacaro”ti ca.",
  "tika-s0402t:1235_16": "Gāthābandhasukhatthaṃ pana “anītiha”nti dīghaṃ katvā paṭhanti.",
  "tika-s0402t:1235_17": "Pacchimaṃ panettha atthavikappaṃ dassetuṃ “itihaparivajjita”ntiādi vuttaṃ.",
  "tika-s0402t:1236_0": "Nibbānasaṅkhātaṃ ogadhaṃ patiṭṭhaṃ pāraṃ gacchatīti nibbānogadhagāmī,",
  "tika-s0402t:1236_1": "vimuttirasattā ekanteneva nibbānasampāpakoti attho,",
  "tika-s0402t:1236_2": "taṃ nibbānogadhagāminaṃ brahmacariyaṃ.",
  "tika-s0402t:1236_3": "Nibbānogadhoti vā ariyamaggo vuccati tena vinā nibbānāvagāhaṇassa asambhavato tassa ca nibbānaṃ anālambitvā appavattanato,",
  "tika-s0402t:1236_4": "tañcetaṃ ekantasampādanena gacchatīti nibbānogadhagāmī.",
  "tika-s0402t:1236_5": "Atha vā nibbānogadhagāminanti nibbānassa antogāminaṃ.",
  "tika-s0402t:1236_6": "Maggabrahmacariyañhi nibbānaṃ ārammaṇaṃ karitvā tassa anto eva pavattatīti.",
  "tika-s0402t:1236_7": "Imameva ca atthavikappaṃ dassetuṃ “nibbānassa antogāmina”ntiādi vuttaṃ.",
  "tika-s0402t:1236_8": "Soti yo so samatiṃsa pāramiyo pūretvā sabbakilese bhañjitvā anuttaraṃ sammāsambodhiṃ abhisambuddho,",
  "tika-s0402t:1236_9": "so bhagavā adesayi desesi.",
  "tika-s0402t:1236_10": "Mahantehīti mahāātumehi uḷārajjhāsayehi.",
  "tika-s0402t:1236_11": "Mahantaṃ nibbānaṃ,",
  "tika-s0402t:1236_12": "mahante vā sīlakkhandhādike esanti gavesantīti mahesino,",
  "tika-s0402t:1236_13": "buddhādayo ariyā.",
  "tika-s0402t:1236_14": "Tehi anuyāto paṭipanno.",
  "tika-s0402t:1237_0": "Yathā buddhena desitanti yathā abhiññeyyādibhāvena sammāsambuddhena mayā desitaṃ,",
  "tika-s0402t:1237_1": "evaṃ ye etaṃ maggabrahmacariyaṃ tadatthaṃ sāsanabrahmacariyañca paṭipajjanti.",
  "tika-s0402t:1237_2": "Te diṭṭhadhammikasamparāyikaparamatthehi yathārahaṃ anusāsantassa satthu mayhaṃ sāsanakārino ovādappaṭikarā",
  "tika-s0402t:1237_3": "sakalassa vaṭṭadukkhassa antaṃ pariyantaṃ appavattiṃ karissanti,",
  "tika-s0402t:1237_4": "dukkhassa vā antaṃ nibbānaṃ sacchikarissantīti.",
  "tika-s0402t:1238_0": "Brahmacariyasuttavaṇṇanā niṭṭhitā.",
  "tika-s0402t:1239_0": "6. Kuhasuttavaṇṇanā",
  "tika-s0402t:1240_0": "26.",
  "tika-s0402t:1240_1": "Chaṭṭhe kuhakāti sāmantajappanādinā kuhanavatthunā kuhakā,",
  "tika-s0402t:1240_2": "asantaguṇasambhāvanicchāya kohaññaṃ katvā paresaṃ viddhaṃsakāti attho.",
  "tika-s0402t:1240_3": "Thaddhāti “kodhano hoti upāyāsabahulo,",
  "tika-s0402t:1240_4": "appampi vutto samāno abhisajjati kuppati byāpajjati patitthīyatī”ti evaṃ vuttena kodhena ca,",
  "tika-s0402t:1240_5": "“dubbaco hoti dovacassakaraṇehi dhammehi samannāgato akkhamo appadakkhiṇaggāhī anusāsani”nti.",
  "tika-s0402t:1240_6": "Evaṃ vuttena dovacassena ca,",
  "tika-s0402t:1240_7": "“jātimado,",
  "tika-s0402t:1240_8": "gottamado,",
  "tika-s0402t:1240_9": "lābhamado,",
  "tika-s0402t:1240_10": "ārogyamado,",
  "tika-s0402t:1240_11": "yobbanamado,",
  "tika-s0402t:1240_12": "jīvitamado”ti evaṃ vuttajātimadādibhedena mānena ca garukātabbesu garūsupi nipaccakāraṃ akatvā ayosalākaṃ gilitvā ṭhitā viya anonatā hutvā vicaraṇakā.",
  "tika-s0402t:1240_13": "Tenāha “kodhena cā”tiādi.",
  "tika-s0402t:1241_0": "Upalāpakāti micchājīvavasena kulasaṅgaṇhakā.",
  "tika-s0402t:1241_1": "Lapāti paccayatthaṃ payuttavācāvasena nippesikatāvasena lapakāti attho.",
  "tika-s0402t:1241_2": "Siṅganti siṅgāraṃ.",
  "tika-s0402t:1241_3": "Tañhi kusalassa vijjhanato suṭṭhu āsevitatāya sīse parikkhittaṃ sunibbattaṃ visāṇaṃ viya thirattā ca siṅgaṃ viyāti siṅgaṃ,",
  "tika-s0402t:1241_4": "nāgarikabhāvasaṅkhātassa kilesasiṅgassetaṃ nāmaṃ.",
  "tika-s0402t:1241_5": "Siṅgārabhāvo siṅgāratā,",
  "tika-s0402t:1241_6": "siṅgārakaraṇakaākāro vā.",
  "tika-s0402t:1241_7": "Cāturabhāvo cāturatā.",
  "tika-s0402t:1241_8": "Tathā cāturiyaṃ.",
  "tika-s0402t:1241_9": "Parikkhatabhāvo parikkhatatā,",
  "tika-s0402t:1241_10": "parikhaṇitvā ṭhapitasseva daḷhasiṅgārassetaṃ nāmaṃ.",
  "tika-s0402t:1241_11": "Itaraṃ tasseva vevacanaṃ.",
  "tika-s0402t:1241_12": "Evaṃ sabbehi vārehi kilesasiṅgāratāva kathitā.",
  "tika-s0402t:1242_0": "Uggatanaḷāti naḷasadisaṃ tucchamānaṃ ukkhipitvā vicaraṇakā.",
  "tika-s0402t:1242_1": "Tenāha “tucchamānaṃ ukkhipitvā ṭhitā”ti.",
  "tika-s0402t:1242_2": "Yasmā te kuhanādiyogato na sammāpaṭipannā,",
  "tika-s0402t:1242_3": "tasmā “mama santakā na hontī”ti vuttaṃ.",
  "tika-s0402t:1242_4": "Apagatāti yadipi te mama sāsane pabbajitā,",
  "tika-s0402t:1242_5": "yathānusiṭṭhaṃ pana appaṭipajjanato apagatā eva imasmā dhammavinayā,",
  "tika-s0402t:1242_6": "ito te suvidūre ṭhitāti dasseti.",
  "tika-s0402t:1242_7": "Vuttañhetaṃ –",
  "tika-s0402t:1243_0": "“Nabhañca dūre pathavī ca dūre,",
  "tika-s0402t:1244_0": "Pāraṃ samuddassa tadāhu dūre;",
  "tika-s0402t:1245_0": "Tato have dūrataraṃ vadanti,",
  "tika-s0402t:1246_0": "Satañca dhammo asatañca rājā”ti. ;",
  "tika-s0402t:1247_0": "Sabbattha patthaṭatāya vepullaṃ pāpuṇantīti sabbattha patthaṭabhāvena sīlādidhammakkhandhapāripūriyā vepullaṃ pāpuṇanti.",
  "tika-s0402t:1248_0": "Kuhasuttavaṇṇanā niṭṭhitā.",
  "tika-s0402t:1249_0": "7. Santuṭṭhisuttavaṇṇanā",
  "tika-s0402t:1250_0": "27.",
  "tika-s0402t:1250_1": "Sattame niddosānīti avajjarahitāni āgamanasuddhito kāyamaṇḍanādikilesavatthubhāvābhāvato ca.",
  "tika-s0402t:1250_2": "Tattha sulabhatāya pariyesanadukkhassa abhāvo dassito,",
  "tika-s0402t:1250_3": "appatāya pariharaṇadukkhassapi abhāvo dassito,",
  "tika-s0402t:1250_4": "anavajjatāya agarahitabbatāya bhikkhusāruppabhāvo dassito hoti.",
  "tika-s0402t:1250_5": "Appatāya vā parittāsassa avatthutā,",
  "tika-s0402t:1250_6": "sulabhatāya gedhādīnaṃ avatthutā,",
  "tika-s0402t:1250_7": "anavajjatāya ādīnavadassananissaraṇapaññānaṃ atthitā dassitā hoti.",
  "tika-s0402t:1250_8": "Appatāya vā lābhena na somanassaṃ janayanti,",
  "tika-s0402t:1250_9": "alābhena na domanassaṃ janayanti,",
  "tika-s0402t:1250_10": "anavajjatāya vippaṭisāranimittaṃ aññāṇupekkhaṃ na janayanti avippaṭisāravatthubhāvato.",
  "tika-s0402t:1251_0": "Paṃsukūlanti saṅkārakūṭādīsu yattha katthaci paṃsūnaṃ upari ṭhitattā abbhuggataṭṭhena paṃsukūlaṃ viyāti paṃsukūlaṃ,",
  "tika-s0402t:1251_1": "paṃsu viya kucchitabhāvaṃ ulati gacchatīti paṃsukūlanti evaṃ laddhanāmaṃ rathikādīsu patitanantakāni uccinitvā katacīvaraṃ.",
  "tika-s0402t:1251_2": "Rukkhamūlanti vivekānurūpaṃ yaṃ kiñci rukkhasamīpaṃ.",
  "tika-s0402t:1251_3": "Yaṃ kiñci muttanti yaṃ kiñci gomuttaṃ.",
  "tika-s0402t:1251_4": "Keci panettha “gomuttaparibhāvitaharītakakhaṇḍaṃ pūtimutta”nti vadanti.",
  "tika-s0402t:1251_5": "“Pūtibhāvena āpaṇādito vissaṭṭhaṃ chaḍḍitaṃ apariggahitaṃ yaṃ kiñci bhesajjaṃ pūtimuttanti adhippeta”nti apare.",
  "tika-s0402t:1252_0": "Yato khoti paccatte nissakkavacanaṃ,",
  "tika-s0402t:1252_1": "yaṃ khoti vuttaṃ hoti.",
  "tika-s0402t:1252_2": "Tena tuṭṭho hotīti vuttakiriyaṃ parāmasati.",
  "tika-s0402t:1252_3": "Tuṭṭhoti santuṭṭho.",
  "tika-s0402t:1252_4": "Idamassāhanti yvāyaṃ catubbidhena yathāvuttena paccayena appena sulabhena santoso,",
  "tika-s0402t:1252_5": "idaṃ imassa bhikkhuno sīlasaṃvarādīsu aññataraṃ ekaṃ sāmaññaṅgaṃ samaṇabhāvakāraṇanti ahaṃ vadāmi.",
  "tika-s0402t:1252_6": "Santuṭṭhassa hi catupārisuddhisīlaṃ paripuṇṇaṃ hoti,",
  "tika-s0402t:1252_7": "samathavipassanā ca bhāvanāpāripūriṃ gacchanti.",
  "tika-s0402t:1252_8": "Atha vā sāmaññaṃ nāma ariyamaggo,",
  "tika-s0402t:1252_9": "tassa saṅkhepato dve aṅgā bāhiraṃ ajjhattikanti.",
  "tika-s0402t:1252_10": "Tattha bāhiraṃ sappurisūpanissayo saddhammassavanañca.",
  "tika-s0402t:1252_11": "Ajjhattikaṃ pana yonisomanasikāro dhammānudhammappaṭipatti ca.",
  "tika-s0402t:1252_12": "Tesu yasmā yathārahaṃ dhammānudhammappaṭipattibhūtā tassa mūlabhūtā cete dhammā,",
  "tika-s0402t:1252_13": "yadidaṃ appicchatā santuṭṭhitā pavivittatā asaṃsaṭṭhatā āraddhavīriyatāti evamādayo,",
  "tika-s0402t:1252_14": "tasmā vuttaṃ “idamassāhaṃ aññataraṃ sāmaññaṅganti vadāmī”ti.",
  "tika-s0402t:1253_0": "Senāsanamārabbhāti vihārādiṃ mañcapīṭhādiñca senāsanaṃ nissāya.",
  "tika-s0402t:1253_1": "Cīvaraṃ pānabhojananti nivāsanādicīvaraṃ ambapānakādipānaṃ khādanīyabhojanīyādibhuñjitabbavatthuñca ārabbhāti sambandho.",
  "tika-s0402t:1253_2": "Vighātoti vighātabhāvo,",
  "tika-s0402t:1253_3": "cittassa dukkhaṃ na hotīti yojanā.",
  "tika-s0402t:1253_4": "Ayañhettha saṅkhepattho –",
  "tika-s0402t:1253_5": "“amukasmiṃ nāma āvāse paccayā sulabhā”ti labhitabbaṭṭhānagamanena vā “mayhaṃ pāpuṇāti,",
  "tika-s0402t:1253_6": "na tuyha”nti vivādāpajjanena vā navakammakaraṇādivasena vā senāsanādīni pariyesantānaṃ asantuṭṭhānaṃ icchitālābhādinā yo vighāto cittassa hoti,",
  "tika-s0402t:1253_7": "so tattha santuṭṭhassa na hoti.",
  "tika-s0402t:1253_8": "Disā nappaṭihaññatīti santuṭṭhiyā cātuddisabhāvena disā na paṭihanati.",
  "tika-s0402t:1253_9": "Vuttañhetaṃ “cātuddiso appaṭigho ca hoti,",
  "tika-s0402t:1253_10": "santussamāno itarītarenā”ti.",
  "tika-s0402t:1254_0": "Samaṇadhammassa anulomāti samaṇadhammassa samathavipassanābhāvanāya,",
  "tika-s0402t:1254_1": "ariyamaggasseva vā anucchavikā appicchatādayo.",
  "tika-s0402t:1254_2": "Tuṭṭhacittassa bhikkhunoti tuṭṭhacittena bhikkhunā.",
  "tika-s0402t:1254_3": "Adhiggahitā hontīti paṭipakkhadhamme abhibhavitvā gahitā honti.",
  "tika-s0402t:1254_4": "Antogatāti abbhantaragatā.",
  "tika-s0402t:1254_5": "Na paribāhirāti na bāhirā katā.",
  "tika-s0402t:1255_0": "Santuṭṭhisuttavaṇṇanā niṭṭhitā.",
  "tika-s0402t:1256_0": "8. Ariyavaṃsasuttavaṇṇanā",
  "tika-s0402t:1257_0": "28.",
  "tika-s0402t:1257_1": "Aṭṭhame vaṃsa-",
  "tika-s0402t:1257_2": "saddo “piṭṭhivaṃsaṃ atikkamitvā nisīdatī”tiādīsu dvinnaṃ gopānasīnaṃ sandhānaṭṭhāne ṭhapetabbadaṇḍake āgato.",
  "tika-s0402t:1258_0": "“Vaṃso visālo ca yathā visatto,",
  "tika-s0402t:1259_0": "Puttesu dāresu ca yā apekkhā;",
  "tika-s0402t:1260_0": "Vaṃsakkaḷīrova asajjamāno,",
  "tika-s0402t:1261_0": "Eko care khaggavisāṇakappo”ti. –",
  "tika-s0402t:1262_0": "Ādīsu kaṭṭhake.",
  "tika-s0402t:1262_1": "“Bherisaddo mudiṅgasaddo vaṃsatālasaddo”tiādīsu tūriyavisese,",
  "tika-s0402t:1262_2": "veṇūtipi vuccati.",
  "tika-s0402t:1262_3": "“Bhinnena piṭṭhivaṃsena mato hatthī”tiādīsu hatthiādīnaṃ piṭṭhivemajjhe padese.",
  "tika-s0402t:1262_4": "“Kulavaṃsaṃ ṭhapessāmī”tiādīsu kulanvaye.",
  "tika-s0402t:1262_5": "“Vaṃsānurakkhako paveṇīpālako”tiādīsu guṇānupubbiyaṃ guṇānaṃ pabandhappavattiyaṃ.",
  "tika-s0402t:1262_6": "Idha pana catupaccayasantosabhāvanārāmatāsaṅkhātaguṇānaṃ pabandhe daṭṭhabbo.",
  "tika-s0402t:1262_7": "Tassa pana vaṃsassa kulanvayaṃ guṇanvayañca nidassanavasena dassetuṃ “yathā hī”tiādi vuttaṃ.",
  "tika-s0402t:1262_8": "Tattha khattiyavaṃsoti khattiyakulavaṃso.",
  "tika-s0402t:1262_9": "Esa nayo sesapadesupi.",
  "tika-s0402t:1262_10": "Samaṇavaṃso pana samaṇatanti samaṇapaveṇī.",
  "tika-s0402t:1262_11": "Mūlagandhādīnanti ādi-",
  "tika-s0402t:1262_12": "saddena yathā sāragandhādīnaṃ saṅgaho,",
  "tika-s0402t:1262_13": "evamettha gorasādīnampi saṅgaho daṭṭhabbo,",
  "tika-s0402t:1262_14": "dutiyena pana ādi-",
  "tika-s0402t:1262_15": "sadena kāsikavatthasappimaṇḍādīnaṃ.",
  "tika-s0402t:1263_0": "Ariya-",
  "tika-s0402t:1263_1": "saddo amilakkhesupi manussesu pavattati,",
  "tika-s0402t:1263_2": "yesaṃ nivasanaṭṭhānaṃ ariyaṃ āyatananti vuccati.",
  "tika-s0402t:1263_3": "Yathāha “yāvatā, ānanda,",
  "tika-s0402t:1263_4": "ariyaṃ āyatana”nti.",
  "tika-s0402t:1263_5": "Lokiyasādhujanesupi “ye hi vo ariyā parisuddhakāyasamācārā,",
  "tika-s0402t:1263_6": "tesaṃ ahaṃ aññataro”tiādīsu.",
  "tika-s0402t:1263_7": "Idha pana ye “ārakā kilesehī”tiādinā laddhanibbacanā paṭividdhaariyasaccā,",
  "tika-s0402t:1263_8": "te eva adhippetāti dassetuṃ “ke pana te ariyā”ti pucchaṃ katvā “ariyā vuccantī”tiādi vuttaṃ.",
  "tika-s0402t:1263_9": "Tattha ye mahāpaṇidhānakappato paṭṭhāya yāvāyaṃ kappo,",
  "tika-s0402t:1263_10": "etthantare uppannā sammāsambuddhā.",
  "tika-s0402t:1263_11": "Te tāva sarūpato dassetvā tadaññepi sammāsambuddhe paccekabuddhe buddhasāvake ca saṅgahetvā anavasesato ariye dassetuṃ “apicā”tiādi vuttaṃ.",
  "tika-s0402t:1263_12": "Tattha yāva sāsanaṃ antaradhāyati,",
  "tika-s0402t:1263_13": "tāva satthā dharati eva nāmāti imameva bhagavantaṃ.",
  "tika-s0402t:1263_14": "Ye cetarahi buddhasāvakā,",
  "tika-s0402t:1263_15": "te ca sandhāya paccuppannaggahaṇaṃ.",
  "tika-s0402t:1263_16": "Tasmiṃ tasmiṃ kāle te te paccuppannāti ce,",
  "tika-s0402t:1263_17": "atītānāgataggahaṇaṃ na kattabbaṃ siyā.",
  "tika-s0402t:1264_0": "Idāni yathā bhagavā “dhammaṃ vo,",
  "tika-s0402t:1264_1": "bhikkhave,",
  "tika-s0402t:1264_2": "desessāmi ādikalyāṇaṃ majjhekalyāṇaṃ pariyosānakalyāṇaṃ sātthaṃ sabyañjanaṃ kevalaparipuṇṇaṃ parisuddhaṃ brahmacariyaṃ pakāsessāmi,",
  "tika-s0402t:1264_3": "yadidaṃ cha chakkānī”ti chachakkadesanāya aṭṭhahi padehi vaṇṇaṃ abhāsi.",
  "tika-s0402t:1264_4": "Evaṃ mahāariyavaṃsadesanāya ariyānaṃ vaṃsaṃ “cattārome,",
  "tika-s0402t:1264_5": "bhikkhave,",
  "tika-s0402t:1264_6": "ariyavaṃsā aggaññā rattaññā vaṃsaññā porāṇā,",
  "tika-s0402t:1264_7": "asaṃkiṇṇā asaṃkiṇṇapubbā na saṃkīyanti na saṃkīyissanti,",
  "tika-s0402t:1264_8": "appaṭikuṭṭhā samaṇehi brāhmaṇehi viññūhī”ti yehi navahi padehi vaṇṇaṃ abhāsi,",
  "tika-s0402t:1264_9": "tāni tāva ānetvā thomanāvaseneva vaṇṇento “te kho panete”tiādimāha.",
  "tika-s0402t:1264_10": "Aggāti jānitabbā sabbavaṃsehi seṭṭhabhāvato seṭṭhabhāvasādhanato ca.",
  "tika-s0402t:1265_0": "Rattaññā cirarattāti jānitabbā rattaññūhi buddhādīhi tehi ca tathā anuṭṭhitattā.",
  "tika-s0402t:1265_1": "Vaṃsāti jānitabbāti buddhādīnaṃ ariyānaṃ vaṃsāti jānitabbā.",
  "tika-s0402t:1265_2": "Porāṇāti purātanā.",
  "tika-s0402t:1265_3": "Na adhunappattikāti na adhunātanā.",
  "tika-s0402t:1265_4": "Avikiṇṇāti na khittā na chaḍḍitā.",
  "tika-s0402t:1265_5": "Tenāha “anapanītā”ti.",
  "tika-s0402t:1265_6": "Na apanītapubbāti na chaḍḍitapubbā,",
  "tika-s0402t:1265_7": "tissannampi sikkhānaṃ paripūraṇūpāyabhāvato na pariccattapubbā.",
  "tika-s0402t:1265_8": "Tato eva idānipi na apanīyanti,",
  "tika-s0402t:1265_9": "anāgatepi na apanīyissantiyeva.",
  "tika-s0402t:1265_10": "Dhammasabhāvassa vijānanena viññū.",
  "tika-s0402t:1265_11": "Samitapāpā samaṇā ceva bāhitapāpā brāhmaṇā ca.",
  "tika-s0402t:1265_12": "Tehi appaṭikuṭṭhā appaṭikkhittā.",
  "tika-s0402t:1265_13": "Ye hi na paṭikkositabbā,",
  "tika-s0402t:1265_14": "te aninditabbā.",
  "tika-s0402t:1265_15": "Agarahitabbā apariccajitabbatāya appaṭikkhipitabbā hontīti.",
  "tika-s0402t:1266_0": "Santuṭṭhoti ettha yathādhippetasantosameva dassentena paccayasantosavasena santuṭṭhoti vuttaṃ,",
  "tika-s0402t:1266_1": "jhānavipassanādivasenapi idha bhikkhuno santuṭṭhatā hotīti.",
  "tika-s0402t:1266_2": "Itarītarenāti itarena itarena.",
  "tika-s0402t:1266_3": "Itarasaddo aniyamavacano dvikkhattuṃ vuccamāno yaṃ-",
  "tika-s0402t:1266_4": "kiñcisaddehi samānattho hotīti vuttaṃ “yena kenacī”ti.",
  "tika-s0402t:1266_5": "Svāyaṃ aniyamavācitāya eva yathā thūlādīnaṃ aññataravacano,",
  "tika-s0402t:1266_6": "evaṃ yathāladdhādīnampi aññataravacanoti.",
  "tika-s0402t:1266_7": "Tattha dutiyapakkhasseva idha icchitabhāvaṃ dassento “atha kho”tiādimāha.",
  "tika-s0402t:1266_8": "Nanu ca yathāladdhādayopi thūlādayo eva?",
  "tika-s0402t:1266_9": "Saccametaṃ,",
  "tika-s0402t:1266_10": "tathāpi atthi viseso.",
  "tika-s0402t:1266_11": "Yo hi yathāladdhesu thūlādīsu santoso,",
  "tika-s0402t:1266_12": "so yathālābhasantosova, na itaro.",
  "tika-s0402t:1266_13": "Na hi so paccayamattasannissayo icchito,",
  "tika-s0402t:1266_14": "atha kho attano kāyabalasāruppabhāvasannissayopi.",
  "tika-s0402t:1266_15": "Thūladukādayo tayopi cīvare labbhanti,",
  "tika-s0402t:1266_16": "majjhimo catupaccayasādhāraṇo,",
  "tika-s0402t:1266_17": "pacchimo pana cīvare senāsane ca labbhatīti daṭṭhabbaṃ.",
  "tika-s0402t:1266_18": "Ime tayo santoseti idaṃ sabbasaṅgāhikanayena vuttaṃ.",
  "tika-s0402t:1266_19": "Ye hi parato gilānapaccayaṃ piṇḍapāte eva pakkhipitvā cīvare vīsati,",
  "tika-s0402t:1266_20": "piṇḍapāte pannarasa,",
  "tika-s0402t:1266_21": "senāsane pannarasāti samapaññāsa santosā vuccanti,",
  "tika-s0402t:1266_22": "te sabbepi yathārahaṃ imesu eva tīsu santosesu saṅgahaṃ samosaraṇaṃ gacchantīti.",
  "tika-s0402t:1267_0": "Cīvaraṃ jānitabbanti “idaṃ nāma cīvaraṃ kappiya”nti jātito cīvaraṃ jānitabbaṃ.",
  "tika-s0402t:1267_1": "Cīvarakhettanti cīvarassa uppattikkhettaṃ.",
  "tika-s0402t:1267_2": "Paṃsukūlanti paṃsukūlacīvaraṃ,",
  "tika-s0402t:1267_3": "paṃsukūlalakkhaṇappattaṃ cīvaraṃ jānitabbanti attho.",
  "tika-s0402t:1267_4": "Cīvarasantosoti cīvare labbhamāno sabbo santoso jānitabbo.",
  "tika-s0402t:1267_5": "Cīvarappaṭisaṃyuttāni dhutaṅgāni jānitabbāni,",
  "tika-s0402t:1267_6": "yāni gopento cīvarasantosena sammadeva santuṭṭho hotīti.",
  "tika-s0402t:1267_7": "Khomakappāsikakoseyyakambalasāṇabhaṅgāni khomādīni.",
  "tika-s0402t:1267_8": "Tattha khomaṃ nāma khomasuttehi vāyitaṃ khomapaṭṭacīvaraṃ.",
  "tika-s0402t:1267_9": "Tathā sesānipi.",
  "tika-s0402t:1267_10": "Sāṇanti sāṇavākasuttehi katacīvaraṃ.",
  "tika-s0402t:1267_11": "Bhaṅganti pana khomasuttādīni sabbāni,",
  "tika-s0402t:1267_12": "ekaccāni vā missetvā katacīvaraṃ.",
  "tika-s0402t:1267_13": "Bhaṅgampi vākamayamevāti keci.",
  "tika-s0402t:1267_14": "Chāti gaṇanaparicchedo.",
  "tika-s0402t:1267_15": "Yadi evaṃ ito aññā vatthajāti natthīti?",
  "tika-s0402t:1267_16": "No natthi.",
  "tika-s0402t:1267_17": "Sā pana etesaṃ anulomāti dassetuṃ “dukūlādīnī”tiādi vuttaṃ. Ādi-",
  "tika-s0402t:1267_18": "saddena pattuṇṇaṃ,",
  "tika-s0402t:1267_19": "somārapaṭṭaṃ,",
  "tika-s0402t:1267_20": "cīnapaṭṭaṃ, iddhijaṃ,",
  "tika-s0402t:1267_21": "devadinnanti tesaṃ saṅgaho.",
  "tika-s0402t:1267_22": "Tattha dukūlaṃ sāṇassa anulomaṃ vākamayattā.",
  "tika-s0402t:1267_23": "Pattuṇṇadese sañjātavatthaṃ pattuṇṇaṃ.",
  "tika-s0402t:1267_24": "“Koseyyaviseso”ti hi abhidhānakose vuttaṃ.",
  "tika-s0402t:1267_25": "Somāradese cīnadese ca jātavatthāni somāracīnapaṭṭāni.",
  "tika-s0402t:1267_26": "Pattuṇṇādīni tīṇi koseyyassa anulomāni pāṇakehi katasuttamayattā.",
  "tika-s0402t:1267_27": "Iddhijaṃ ehibhikkhūnaṃ puññiddhiyā nibbattacīvaraṃ,",
  "tika-s0402t:1267_28": "taṃ khomādīnaṃ aññataraṃ hotīti tesaṃ eva anulomaṃ.",
  "tika-s0402t:1267_29": "Devatāhi dinnacīvaraṃ devadinnaṃ,",
  "tika-s0402t:1267_30": "taṃ kapparukkhe nibbattaṃ jāliniyā devakaññāya anuruddhattherassa dinnavatthasadisaṃ,",
  "tika-s0402t:1267_31": "tampi khomādīnaṃyeva anulomaṃ hoti tesu aññatarabhāvato.",
  "tika-s0402t:1268_0": "Imānīti antogadhāvadhāraṇavacanaṃ,",
  "tika-s0402t:1268_1": "imāni evāti attho.",
  "tika-s0402t:1268_2": "Buddhādīnaṃ paribhogayoggatāya kappiyacīvarāni.",
  "tika-s0402t:1268_3": "Idāni avadhāraṇena nivattitāni ekadesena dassetuṃ “kusacīra”ntiādi vuttaṃ.",
  "tika-s0402t:1268_4": "Tattha kusatiṇehi aññehi vā tādisehi tiṇehi katacīvaraṃ kusacīraṃ.",
  "tika-s0402t:1268_5": "Akkavākādīhi vākehi katacīvaraṃ vākacīraṃ.",
  "tika-s0402t:1268_6": "Catukkoṇehi tikoṇehi vā phalakehi katacīvaraṃ phalakacīraṃ.",
  "tika-s0402t:1268_7": "Manussānaṃ kesehi katakambalaṃ kesakambalaṃ.",
  "tika-s0402t:1268_8": "Cāmarivālaassavālādīhi kataṃ vālakambalaṃ.",
  "tika-s0402t:1268_9": "Makacitantūhi vāyito potthako.",
  "tika-s0402t:1268_10": "Cammanti migacammādi yaṃ kiñci cammaṃ.",
  "tika-s0402t:1268_11": "Ulūkapakkhehi ganthitvā katacīvaraṃ ulūkapakkhaṃ.",
  "tika-s0402t:1268_12": "Bhujapattatacādimayaṃ rukkhadussaṃ.",
  "tika-s0402t:1268_13": "Tirīṭakanti attho.",
  "tika-s0402t:1268_14": "Sukhumatarāhi latāhi latāvākehi vā vāyitaṃ latādussaṃ.",
  "tika-s0402t:1268_15": "Erakavākehi kataṃ erakadussaṃ.",
  "tika-s0402t:1268_16": "Tathā kadalidussaṃ.",
  "tika-s0402t:1268_17": "Sukhumehi veḷuvilīvehi kataṃ veḷudussaṃ. Ādi-",
  "tika-s0402t:1268_18": "saddena vakkalādīnaṃ saṅgaho.",
  "tika-s0402t:1268_19": "Akappiyacīvarāni titthiyaddhajabhāvato.",
  "tika-s0402t:1269_0": "Aṭṭhannaṃ mātikānaṃ vasenāti “sīmāya deti,",
  "tika-s0402t:1269_1": "katikāya detī”tiādinā āgatānaṃ aṭṭhannaṃ cīvaruppattimātikānaṃ vasena.",
  "tika-s0402t:1269_2": "Cīvarānaṃ paṭilābhakkhettadassanatthañhi bhagavatā “aṭṭhimā,",
  "tika-s0402t:1269_3": "bhikkhave,",
  "tika-s0402t:1269_4": "mātikā”tiādinā mātikā ṭhapitā.",
  "tika-s0402t:1269_5": "Mātikāti hi mātaro cīvaruppattijanikāti.",
  "tika-s0402t:1270_0": "Sosānikanti susāne patitaṃ.",
  "tika-s0402t:1270_1": "Pāpaṇikanti āpaṇadvāre patitaṃ.",
  "tika-s0402t:1270_2": "Rathiyanti puññatthikehi vātapānantarena rathikāya chaḍḍitacoḷakaṃ.",
  "tika-s0402t:1270_3": "Saṅkārakūṭakanti saṅkāraṭṭhāne chaḍḍitacoḷakaṃ.",
  "tika-s0402t:1270_4": "Sinānanti nahānacoḷakaṃ,",
  "tika-s0402t:1270_5": "yaṃ bhūtavejjehi sasīsaṃ nahāyitvā kālakaṇṇicoḷanti chaḍḍetvā gacchanti.",
  "tika-s0402t:1270_6": "Titthanti titthacoḷaṃ,",
  "tika-s0402t:1270_7": "sinānatitthe chaḍḍitapilotikā.",
  "tika-s0402t:1270_8": "Aggidaḍḍhanti agginā daḍḍhappadesaṃ.",
  "tika-s0402t:1270_9": "Tañhi manussā chaḍḍenti.",
  "tika-s0402t:1270_10": "Gokhāyitādīni pākaṭāneva.",
  "tika-s0402t:1270_11": "Tānipi hi manussā chaḍḍenti.",
  "tika-s0402t:1270_12": "Dhajaṃ ussāpetvāti nāvaṃ ārohantehi vā yuddhaṃ pavisantehi vā dhajayaṭṭhiṃ ussāpetvā,",
  "tika-s0402t:1270_13": "tattha baddhaṃ vātena ānītaṃ tehi chaḍḍitanti adhippāyo.",
  "tika-s0402t:1271_0": "Sādakabhikkhunāti gahapaticīvarassa sādiyanabhikkhunā.",
  "tika-s0402t:1271_1": "Ekamāsamattanti cīvaramāsasaññitaṃ ekamāsamattaṃ vitakketuṃ vaṭṭati,",
  "tika-s0402t:1271_2": "na tato paranti adhippāyo.",
  "tika-s0402t:1271_3": "Sabbassapi hi taṇhāniggahatthā sāsane paṭipattīti.",
  "tika-s0402t:1271_4": "Paṃsukūliko addhamāseneva karoti aparappaṭibaddhattā paṭilābhassa,",
  "tika-s0402t:1271_5": "itarassa pana parappaṭibaddhattā māsamattaṃ anuññātaṃ.",
  "tika-s0402t:1271_6": "Idaṃ māsaḍḍhamāsamattaṃ…pe…",
  "tika-s0402t:1271_7": "vitakkasantoso vitakkentassa parimitakālikattā.",
  "tika-s0402t:1271_8": "Mahātheraṃ tattha attano sahāyaṃ icchantopi garugāravena “gāmadvāraṃ, bhante,",
  "tika-s0402t:1271_9": "gamissāmi”iccevāha.",
  "tika-s0402t:1271_10": "Theropi tassa ajjhāsayaṃ ñatvā “ahampāvuso,",
  "tika-s0402t:1271_11": "gamissāmī”ti āha.",
  "tika-s0402t:1271_12": "“Imassa bhikkhuno vitakkassa avasaro mā hotū”ti pañhaṃ pucchamāno gāmaṃ pāvisi.",
  "tika-s0402t:1271_13": "Uccārapalibuddhoti uccārena pīḷito.",
  "tika-s0402t:1271_14": "Tadā bhagavato dukkarakiriyānussaraṇamukhena tathāgate uppannassa pītisomanassavegassa balavabhāvena kilesānaṃ vikkhambhitattā tasmiṃyeva…pe…",
  "tika-s0402t:1271_15": "tīṇi phalāni patto.",
  "tika-s0402t:1272_0": "Kattha labhissāmīti cintanāpi lābhāsāpubbikāti tathā “acintetvā”ti vuttaṃ.",
  "tika-s0402t:1272_1": "“Sundaraṃ labhissāmi,",
  "tika-s0402t:1272_2": "manāpaṃ labhissāmī”tievamādicintanāya kā nāma kathā,",
  "tika-s0402t:1272_3": "kathaṃ pana gantabbanti āha “kammaṭṭhānasīseneva gamana”nti.",
  "tika-s0402t:1272_4": "Tena cīvaraṃ paṭicca kiñcipi na cintetabbamevāti dasseti.",
  "tika-s0402t:1272_5": "Apesalo appatirūpāyapi pariyesanāya paccayo bhaveyyāti “pesalaṃ bhikkhuṃ gahetvā”ti vuttaṃ.",
  "tika-s0402t:1272_6": "Āhariyamānanti susānādīsu patitaṃ vatthaṃ “ime bhikkhū paṃsukūlapariyesanaṃ carantī”ti ñatvā kenaci purisena tato ānīyamānaṃ.",
  "tika-s0402t:1272_7": "Evaṃ laddhaṃ gaṇhantassapīti evaṃ paṭilābhasantosaṃ akopetvā laddhaṃ gaṇhantassapi.",
  "tika-s0402t:1272_8": "Attano pahonakamattenevāti yathāladdhānaṃ paṃsukūlānaṃ ekapaṭṭadupaṭṭānaṃ atthāya attano pahonakappamāṇeneva.",
  "tika-s0402t:1272_9": "Avadhāraṇena upari paccāsaṃ nivatteti.",
  "tika-s0402t:1272_10": "Gāme bhikkhāya āhiṇḍantena sapadānacārinā viya dvārappaṭipāṭiyā caraṇaṃ loluppavivajjanaṃ nāma loluppassa dūrasamussāritattā.",
  "tika-s0402t:1273_0": "Yāpetunti attabhāvaṃ pavattetuṃ.",
  "tika-s0402t:1273_1": "Dhovanupagenāti dhovanayoggena.",
  "tika-s0402t:1273_2": "Paṇṇānīti ambajambādipaṇṇāni.",
  "tika-s0402t:1273_3": "Akopetvāti santosaṃ akopetvā.",
  "tika-s0402t:1273_4": "Pahonakanīhārenevāti antaravāsakādīsu yaṃ kātukāmo,",
  "tika-s0402t:1273_5": "tassa pahonakaniyāmeneva yathāladdhaṃ thūlasukhumādiṃ gahetvā karaṇaṃ.",
  "tika-s0402t:1273_6": "Timaṇḍalappaṭicchādanamattassevāti nivāsanaṃ ce nābhimaṇḍalaṃ,",
  "tika-s0402t:1273_7": "jāṇumaṇḍalaṃ,",
  "tika-s0402t:1273_8": "itarañce galavāṭamaṇḍalaṃ,",
  "tika-s0402t:1273_9": "jāṇumaṇḍalanti timaṇḍalappaṭicchādanamattasseva karaṇaṃ.",
  "tika-s0402t:1273_10": "Taṃ pana atthato tiṇṇaṃ cīvarānaṃ heṭṭhimantena vuttaparimāṇaṃyeva hoti.",
  "tika-s0402t:1273_11": "Avicāretvā na vicāretvā.",
  "tika-s0402t:1274_0": "Kusibandhanakāleti maṇḍalāni yojetvā sibbanakāle.",
  "tika-s0402t:1274_1": "Satta vāreti satta sibbanavāre.",
  "tika-s0402t:1274_2": "Kappabinduapadesena kassaci vikārassa akaraṇaṃ kappasantoso.",
  "tika-s0402t:1275_0": "Sītappaṭighātanādi atthāpattito sijjhatīti mukhyameva cīvaraparibhoge payojanaṃ dassetuṃ “hirikopīnappaṭicchādanamattavasenā”ti vuttaṃ.",
  "tika-s0402t:1275_1": "Tenāha bhagavā “yāvadeva hirikopīnappaṭicchādanattha”nti. Vaṭṭati,",
  "tika-s0402t:1275_2": "na tāvatā santoso kuppati sambhārānaṃ dakkhiṇeyyānaṃ alābhato.",
  "tika-s0402t:1275_3": "Sāraṇīyadhamme ṭhatvāti sīlavantehi bhikkhūhi sādhāraṇabhogibhāve ṭhatvā.",
  "tika-s0402t:1275_4": "Itītiādinā paṭhamasseva ariyavaṃsassa paṃsukūlikaṅgatecīvarikaṅgānaṃ tesañcassa paccayataṃ dassento “iti",
  "tika-s0402t:1275_5": "ime dhammā aññamaññassa samuṭṭhāpakā upatthambhakā cā”ti dīpeti.",
  "tika-s0402t:1275_6": "Esa nayo ito paresu.",
  "tika-s0402t:1276_0": "Santuṭṭho hoti vaṇṇavādīti ettha catukkoṭikaṃ sambhavati.",
  "tika-s0402t:1276_1": "Tattha catutthoyeva pakkho vaṇṇitathomitoti tathā desanā katā.",
  "tika-s0402t:1276_2": "Eko santuṭṭho hoti,",
  "tika-s0402t:1276_3": "santosassa vaṇṇaṃ na katheti seyyathāpi thero nāḷako.",
  "tika-s0402t:1276_4": "Eko na santuṭṭho hoti,",
  "tika-s0402t:1276_5": "santosassa vaṇṇaṃ katheti seyyathāpi upanando sakyaputto.",
  "tika-s0402t:1276_6": "Eko neva santuṭṭho hoti,",
  "tika-s0402t:1276_7": "na santosassa vaṇṇaṃ katheti seyyathāpi thero lāḷudāyi.",
  "tika-s0402t:1276_8": "Eko santuṭṭho ceva hoti,",
  "tika-s0402t:1276_9": "santosassa ca vaṇṇaṃ katheti seyyathāpi thero mahākassapo.",
  "tika-s0402t:1277_0": "Anesananti ayuttaṃ esanaṃ.",
  "tika-s0402t:1277_1": "Tenāha “appatirūpa”nti,",
  "tika-s0402t:1277_2": "sāsane ṭhitānaṃ appatirūpaṃ ayoggaṃ.",
  "tika-s0402t:1277_3": "Kohaññaṃ karontoti cīvaruppādananimittaṃ paresaṃ kuhanaṃ vimhāpanaṃ karonto.",
  "tika-s0402t:1277_4": "Uttasatīti taṇhāsantāsena uparūpari tasati.",
  "tika-s0402t:1277_5": "Paritassatīti parito tassati.",
  "tika-s0402t:1277_6": "Yathā sabbe kāyavacippayogā tadatthā eva jāyanti,",
  "tika-s0402t:1277_7": "evaṃ sabbabhāgehi tasati.",
  "tika-s0402t:1277_8": "Gadhitaṃ vuccati giddho,",
  "tika-s0402t:1277_9": "so cettha abhijjhālakkhaṇo adhippeto.",
  "tika-s0402t:1277_10": "Gadhitaṃ etassa natthīti agadhitoti āha “vigatalobhagiddho”ti.",
  "tika-s0402t:1277_11": "Mucchanti taṇhāvasena muyhanaṃ.",
  "tika-s0402t:1277_12": "Tassa samussayassa adhigataṃ anāpanno anupagato.",
  "tika-s0402t:1277_13": "Anotthato anajjhotthato.",
  "tika-s0402t:1277_14": "Apariyonaddhoti taṇhacchadanena acchādito.",
  "tika-s0402t:1277_15": "Ādīnavaṃ passamānoti diṭṭhadhammikaṃ samparāyikañca dosaṃ passanto.",
  "tika-s0402t:1277_16": "Gadhitaparibhogato nissarati etenāti nissaraṇaṃ,",
  "tika-s0402t:1277_17": "idamaṭṭhikatā.",
  "tika-s0402t:1277_18": "Taṃ pajānātīti nissaraṇapañño.",
  "tika-s0402t:1277_19": "Tenāha “yāvadeva…pe…",
  "tika-s0402t:1277_20": "jānanto”ti.",
  "tika-s0402t:1278_0": "Nevattānukkaṃsetīti attānaṃ neva ukkaṃseti na ukkhipati na ukkaṭṭhato dahati.",
  "tika-s0402t:1278_1": "Ahantiādi ukkaṃsanākāradassanaṃ.",
  "tika-s0402t:1278_2": "Na vambheti na hīḷeti na nihīnato dahati.",
  "tika-s0402t:1278_3": "Tasmiṃ cīvarasantoseti tasmiṃ yathāvutte vīsatividhe cīvarasantose.",
  "tika-s0402t:1278_4": "Kāmañcettha vuttappakārasantosaggahaṇeneva cīvarahetu anesanāpajjanādipi gahitameva tasmiṃ sati tassa bhāvato,",
  "tika-s0402t:1278_5": "asati ca abhāvato.",
  "tika-s0402t:1278_6": "Vaṇṇavāditāattukkaṃsanaparavambhanāni pana gahitāni na hontīti “vaṇṇavādādīsu vā”ti vikappo vutto.",
  "tika-s0402t:1278_7": "Ettha ca dakkhotiādi yesaṃ dhammānaṃ vasenassa yathāvuttasantosādī ijjhanti,",
  "tika-s0402t:1278_8": "taṃdassanaṃ.",
  "tika-s0402t:1278_9": "Tattha dakkhoti iminā tesaṃ samuṭṭhāpanapaññaṃ dasseti.",
  "tika-s0402t:1278_10": "Analasoti iminā paggaṇhanavīriyaṃ,",
  "tika-s0402t:1278_11": "sampajānoti iminā pārihāriyapaññaṃ,",
  "tika-s0402t:1278_12": "paṭissatoti iminā tattha asammosavuttiṃ dasseti.",
  "tika-s0402t:1279_0": "Piṇḍapāto jānitabboti pabhedato piṇḍapāto jānitabbo.",
  "tika-s0402t:1279_1": "Piṇḍapātakkhettanti piṇḍapātassa uppattiṭṭhānaṃ.",
  "tika-s0402t:1279_2": "Piṇḍapātasantoso jānitabboti piṇḍapātasantosappabhedo jānitabbo.",
  "tika-s0402t:1279_3": "Idha bhesajjampi piṇḍapātagatikameva.",
  "tika-s0402t:1279_4": "Āharitabbato hi sappiādīnampi gahaṇaṃ kataṃ.",
  "tika-s0402t:1280_0": "Piṇḍapātakkhettaṃ piṇḍapātassa uppattiṭṭhānaṃ khettaṃ viya khettaṃ.",
  "tika-s0402t:1280_1": "Uppajjati ettha,",
  "tika-s0402t:1280_2": "etenāti ca uppattiṭṭhānaṃ.",
  "tika-s0402t:1280_3": "Saṅghato vā hi bhikkhuno piṇḍapāto uppajjati uddissavasena vā.",
  "tika-s0402t:1280_4": "Tattha sakalassa saṅghassa dātabbabhattaṃ saṅghabhattaṃ.",
  "tika-s0402t:1280_5": "Katipaye bhikkhū uddisitvā uddesena dātabbabhattaṃ uddesabhattaṃ.",
  "tika-s0402t:1280_6": "Nimantetvā dātabbabhattaṃ nimantanaṃ.",
  "tika-s0402t:1280_7": "Salākāya dātabbabhattaṃ salākabhattaṃ.",
  "tika-s0402t:1280_8": "Ekasmiṃ pakkhe ekadivasaṃ dātabbabhattaṃ pakkhikaṃ.",
  "tika-s0402t:1280_9": "Uposathe uposathe dātabbabhattaṃ uposathikaṃ.",
  "tika-s0402t:1280_10": "Pāṭipadadivase dātabbabhattaṃ pāṭipadikaṃ.",
  "tika-s0402t:1280_11": "Āgantukānaṃ dātabbabhattaṃ āgantukabhattaṃ.",
  "tika-s0402t:1280_12": "Dhuragehe eva ṭhapetvā dātabbabhattaṃ dhurabhattaṃ.",
  "tika-s0402t:1280_13": "Kuṭiṃ uddissa dātabbabhattaṃ kuṭibhattaṃ.",
  "tika-s0402t:1280_14": "Gāmavāsiādīhi vārena dātabbabhattaṃ vārabhattaṃ.",
  "tika-s0402t:1280_15": "Vihāraṃ uddissa dātabbabhattaṃ vihārabhattaṃ.",
  "tika-s0402t:1280_16": "Sesāni pākaṭāneva.",
  "tika-s0402t:1281_0": "Vitakketi “kattha nu kho ahaṃ ajja piṇḍāya carissāmī”ti.",
  "tika-s0402t:1281_1": "“Sve kattha piṇḍāya carissāmā”ti therena vutte “asukagāme,",
  "tika-s0402t:1281_2": "bhante”ti kāmametaṃ paṭivacanadānaṃ,",
  "tika-s0402t:1281_3": "yena pana cittena cintetvā taṃ vuttaṃ,",
  "tika-s0402t:1281_4": "taṃ sandhāyāha “ettakaṃ cintetvā”ti.",
  "tika-s0402t:1281_5": "Tato paṭṭhāyāti vitakkamāḷake ṭhatvā vitakkitakālato paṭṭhāya.",
  "tika-s0402t:1281_6": "Tato paraṃ vitakkento ariyavaṃsā cuto hotīti idaṃ tiṇṇampi ariyavaṃsikānaṃ vasena gahetabbaṃ,",
  "tika-s0402t:1281_7": "na ekacārikasseva.",
  "tika-s0402t:1281_8": "Sabbopi hi ariyavaṃsiko ekavārameva vitakketuṃ labhati,",
  "tika-s0402t:1281_9": "na tato paraṃ.",
  "tika-s0402t:1281_10": "Paribāhiroti ariyavaṃsikabhāvato bahibhūto.",
  "tika-s0402t:1281_11": "Svāyaṃ vitakkasantoso kammaṭṭhānamanasikārena na kuppati visujjhati ca.",
  "tika-s0402t:1281_12": "Ito paresupi eseva nayo.",
  "tika-s0402t:1281_13": "Tenevāha “kammaṭṭhānasīsena gantabba”nti.",
  "tika-s0402t:1281_14": "Gahetabbamevāti aṭṭhānappayutto eva- saddo.",
  "tika-s0402t:1281_15": "Yāpanamattameva gahetabbanti yojetabbaṃ.",
  "tika-s0402t:1282_0": "Etthāti etasmiṃ piṇḍapātappaṭiggahaṇe.",
  "tika-s0402t:1282_1": "Appanti attano yāpanappamāṇatopi appaṃ gahetabbaṃ dāyakassa cittārādhanatthaṃ.",
  "tika-s0402t:1282_2": "Pamāṇenevāti attano pamāṇeneva appaṃ gahetabbaṃ.",
  "tika-s0402t:1282_3": "Pamāṇena gahetabbanti ettha kāraṇaṃ dassetuṃ “paṭiggahaṇasmiñhī”tiādi vuttaṃ.",
  "tika-s0402t:1282_4": "Makkhetīti viddhaṃseti apaneti.",
  "tika-s0402t:1282_5": "Vinipāteti vināseti aṭṭhānaviniyogena.",
  "tika-s0402t:1282_6": "Sāsananti satthusāsanaṃ anusiṭṭhiṃ na karoti na paṭipajjati.",
  "tika-s0402t:1282_7": "Sapadānacārinā viya dvārapaṭipāṭiyā caraṇaṃ loluppavivajjanasantosoti āha “dvārapaṭipāṭiyā gantabba”nti.",
  "tika-s0402t:1283_0": "Harāpetvāti adhikaṃ apanetvā.",
  "tika-s0402t:1283_1": "Āhāragedhato nissarati etenāti nissaraṇaṃ.",
  "tika-s0402t:1283_2": "Jighacchāya paṭivinodanatthaṃ katā,",
  "tika-s0402t:1283_3": "kāyassa ṭhitiādipayojanaṃ pana atthāpattito āgatamevāti āha “jighacchāya…pe…",
  "tika-s0402t:1283_4": "santoso nāmā”ti.",
  "tika-s0402t:1283_5": "Nidahitvā na paribhuñjitabbaṃ tadahupīti adhippāyo.",
  "tika-s0402t:1283_6": "Itarattha pana sikkhāpadeneva vāritaṃ.",
  "tika-s0402t:1283_7": "Sāraṇīyadhamme ṭhitenāti sīlavantehi bhikkhūhi sādhāraṇabhogibhāve ṭhitena.",
  "tika-s0402t:1284_0": "Senāsanenāti sayanena āsanena ca.",
  "tika-s0402t:1284_1": "Yattha yattha hi mañcādike vihārādike ca seti,",
  "tika-s0402t:1284_2": "taṃ senaṃ.",
  "tika-s0402t:1284_3": "Yattha yattha pīṭhādike āsati,",
  "tika-s0402t:1284_4": "taṃ āsanaṃ.",
  "tika-s0402t:1284_5": "Tadubhayaṃ ekato katvā “senāsana”nti vuttaṃ.",
  "tika-s0402t:1284_6": "Tenāha “mañco”tiādi.",
  "tika-s0402t:1284_7": "Tattha mañco masārakādi.",
  "tika-s0402t:1284_8": "Tathā pīṭhaṃ.",
  "tika-s0402t:1284_9": "Mañcabhisi,",
  "tika-s0402t:1284_10": "pīṭhabhisīti duvidho bhisi.",
  "tika-s0402t:1284_11": "Vihāro pākāraparicchinno sakalo āvāso,",
  "tika-s0402t:1284_12": "“dīghamukhapāsādo”ti keci.",
  "tika-s0402t:1284_13": "Aḍḍhayogo dīghapāsādo,",
  "tika-s0402t:1284_14": "“ekapassacchādanakasenāsana”nti keci.",
  "tika-s0402t:1284_15": "Pāsādoti caturassapāsādo,",
  "tika-s0402t:1284_16": "“āyatacaturassapāsādo”ti keci.",
  "tika-s0402t:1284_17": "Hammiyanti muṇḍacchadanapāsādo.",
  "tika-s0402t:1284_18": "Guhāti kevalā pabbataguhā.",
  "tika-s0402t:1284_19": "Leṇaṃ dvārabandhaṃ.",
  "tika-s0402t:1284_20": "Aṭṭo bahalabhittikagehaṃ,",
  "tika-s0402t:1284_21": "yassa gopānasiyo aggahetvā iṭṭhakāhi eva chadanaṃ hoti,",
  "tika-s0402t:1284_22": "“aṭṭalākārena karīyatī”tipi vadanti.",
  "tika-s0402t:1284_23": "Māḷo ekakūṭasaṅgahito anekakoṇo paṭissayaviseso,",
  "tika-s0402t:1284_24": "“vaṭṭākārena katasenāsana”nti keci.",
  "tika-s0402t:1285_0": "Piṇḍapāte vuttanayenevāti “sādako bhikkhu ‘ahaṃ kattha vasissāmī’ti vitakketī”tiādinā yathārahaṃ piṇḍapāte vuttanayeneva veditabbā.",
  "tika-s0402t:1285_1": "“Tato paraṃ vitakkento ariyavaṃsā cuto hoti paribāhiro,",
  "tika-s0402t:1285_2": "senāsanaṃ kuhiṃ labhissāmīti acintetvā kammaṭṭhānasīseneva gantabba”nti ca evamādi sabbaṃ purimanayeneva.",
  "tika-s0402t:1286_0": "Kasmā panettha paccayasantosaṃ dassentena bhagavatā gilānapaccayasantoso na gahitoti?",
  "tika-s0402t:1286_1": "Na kho panetaṃ evaṃ daṭṭhabbanti dassento “gilānapaccayo pana piṇḍapāte eva paviṭṭho”ti āha,",
  "tika-s0402t:1286_2": "āharitabbatāsāmaññenāti adhippāyo.",
  "tika-s0402t:1286_3": "Yadi evaṃ tatthāpi piṇḍapāte viya vitakkasantosādayopi pannarasa santosā icchitabbāti?",
  "tika-s0402t:1286_4": "Noti dassento āha “tatthā”tiādi.",
  "tika-s0402t:1286_5": "Nanu cettha dvādaseva dhutaṅgāni viniyogaṃ gatāni,",
  "tika-s0402t:1286_6": "ekaṃ pana nesajjikaṅgaṃ na katthaci viniyuttanti āha “nesajjikaṅgaṃ bhāvanārāmaariyavaṃsaṃ bhajatī”ti.",
  "tika-s0402t:1286_7": "Ayañca attho aṭṭhakathāruḷho evāti dassento “vuttampi ceta”ntiādimāha.",
  "tika-s0402t:1287_0": "Pathaviṃ pattharamāno viyātiādi ariyavaṃsadesanāya sudukkarabhāvadassanaṃ mahāvisayattā tassā desanāya.",
  "tika-s0402t:1287_1": "Yasmā nayasahassapaṭimaṇḍitaṃ hoti,",
  "tika-s0402t:1287_2": "ariyamaggādhigamāya vitthārato pavattiyamānā desanā cittuppādakaṇḍe ayañca bhāvanārāmaariyavaṃsakathā",
  "tika-s0402t:1287_3": "ariyamaggādhigamāya vitthārato pavattiyamānā eva hotīti vuttaṃ “sahassanayapaṭimaṇḍitaṃ…pe…",
  "tika-s0402t:1287_4": "desanaṃ ārabhī”ti.",
  "tika-s0402t:1288_0": "Paṭipakkhavidhamanato abhimukhabhāvena ramaṇaṃ āramaṇaṃ ārāmoti āha “abhiratīti attho”ti.",
  "tika-s0402t:1288_1": "Byadhikaraṇānampi padānaṃ vasena bhavati bāhiratthasamāso yathā “urasilomo kaṇṭhekāḷo”ti āha “bhāvanāya ārāmo assāti bhāvanārāmo”ti.",
  "tika-s0402t:1288_2": "Abhiramitabbaṭṭhena vā ārāmo,",
  "tika-s0402t:1288_3": "bhāvanā ārāmo assāti bhāvanārāmoti evampettha samāsayojanā veditabbā.",
  "tika-s0402t:1288_4": "Bhāvento ramatīti etena bhāvanārāmasaddānaṃ kattusādhanataṃ kammadhārayasamāsatañca dasseti.",
  "tika-s0402t:1288_5": "“Pajahanto ramatī”ti vuttattā pahānārāmoti etthāpi eseva nayo.",
  "tika-s0402t:1289_0": "Kāmaṃ “nesajjikaṅgaṃ bhāvanārāmaariyavaṃsaṃ bhajatī”ti vuttaṃ bhāvanānuyogassa anucchavikattā,",
  "tika-s0402t:1289_1": "nesajjikaṅgavasena pana nesajjikassa bhikkhuno ekaccāhi āpattīhi anāpattibhāvoti tampi saṅgaṇhanto “terasannaṃ",
  "tika-s0402t:1289_2": "dhutaṅgāna”nti vatvā vinayaṃ patvā garuke ṭhātabbanti icchitattā sallekhassa apariccajanavasena paṭipatti",
  "tika-s0402t:1289_3": "nāma vinaye ṭhitassevāti āha “terasannaṃ…pe…",
  "tika-s0402t:1289_4": "kathitaṃ hotī”ti.",
  "tika-s0402t:1289_5": "Kāmaṃ suttābhidhammapiṭakesupi tattha tattha sīlakathā āhaṭāyeva,",
  "tika-s0402t:1289_6": "yehi pana guṇehi sīlassa vodānaṃ hoti,",
  "tika-s0402t:1289_7": "tesu kathitesu yathā sīlakathābāhullaṃ vinayapiṭakaṃ kathitaṃ hoti,",
  "tika-s0402t:1289_8": "evaṃ bhāvanākathābāhullaṃ suttapiṭakaṃ abhidhammapiṭakañca catutthena ariyavaṃsena kathitena kathitameva",
  "tika-s0402t:1289_9": "hotīti vuttaṃ “bhāvanārāmena avasesaṃ piṭakadvayaṃ kathita”nti.",
  "tika-s0402t:1289_10": "“So nekkhammaṃ bhāvento ramatī”ti nekkhammapadaṃ ādiṃ katvā tattha desanāya pavattattā sabbesampi vā",
  "tika-s0402t:1289_11": "samathavipassanāmaggadhammānaṃ yathāsakaṃ paṭipakkhato nikkhamanena nekkhammasaññitānaṃ tattha āgatattā",
  "tika-s0402t:1289_12": "so pāṭho nekkhammapāḷīti vuccatīti āha “nekkhamapāḷiyā kathetabbo”ti.",
  "tika-s0402t:1289_13": "Tenāha aṭṭhakathāyaṃ “sabbepi kusalā dhamā,",
  "tika-s0402t:1289_14": "nekkhammanti pavuccare”ti.",
  "tika-s0402t:1289_15": "Dasuttarasuttantapariyāyenāti dasuttarasuttantadhammena dasuttarasuttante āgatanayenāti vā attho.",
  "tika-s0402t:1289_16": "Sesapadadvayepi eseva nayo.",
  "tika-s0402t:1290_0": "Soti jāgariyaṃ anuyutto bhikkhu.",
  "tika-s0402t:1290_1": "Nekkhammanti kāmehi nikkhantabhāvato nekkhammasaññitaṃ paṭhamajjhānūpacāraṃ,",
  "tika-s0402t:1290_2": "so “abhijjhaṃ loke pahāyā”tiādinā āgato.",
  "tika-s0402t:1290_3": "Paṭhamajjhānassa pubbabhāgabhāvanā hi idhādhippetā,",
  "tika-s0402t:1290_4": "tasmā “abyāpāda”ntiādīsupi evameva attho veditabbo.",
  "tika-s0402t:1290_5": "Saupāyānañhi aṭṭhannaṃ samāpattīnaṃ aṭṭhārasannaṃ mahāvipassanānaṃ catunnaṃ ariyamaggānañca vasenettha desanā pavattāti.",
  "tika-s0402t:1290_6": "Tattha abyāpādanti mettā.",
  "tika-s0402t:1290_7": "Ālokasaññanti vibhūtaṃ katvā manasikaraṇena upaṭṭhitaālokasañjānanaṃ.",
  "tika-s0402t:1290_8": "Avikkhepanti samādhiṃ.",
  "tika-s0402t:1290_9": "Dhammavavatthānanti kusalādidhammānaṃ yāthāvanicchayaṃ,",
  "tika-s0402t:1290_10": "“sapaccayanāmavavatthāna”ntipi vadanti.",
  "tika-s0402t:1290_11": "Evaṃ kāmacchandādinīvaraṇappahānena “abhijjhaṃ loke pahāyā”tiādinā vuttassa paṭhamajjhānassa pubbabhāgapaṭipadāya",
  "tika-s0402t:1290_12": "bhāvanārāmataṃ pahānārāmatañca dassetvā idāni saha upāyena aṭṭhasamāpattīhi aṭṭhārasahi ca mahāvipassanāhi",
  "tika-s0402t:1290_13": "taṃ dassetuṃ “ñāṇa”ntiādimāha.",
  "tika-s0402t:1290_14": "Nāmarūpapariggahaṇakaṅkhāvitaraṇānañhi vibandhabhūtassa mohassa dūrīkaraṇena ñātapariññāya ṭhitassa aniccasaññādayo sijjhanti.",
  "tika-s0402t:1290_15": "Tathā jhānasamāpattīsu anabhiratinimittena pāmojjena tattha anabhiratiyā vinoditāya jhānādīnaṃ samadhigamoti",
  "tika-s0402t:1290_16": "samāpattivipassanaṃ arativinodanaavijjāpadālanaupāyo.",
  "tika-s0402t:1290_17": "Uppaṭipāṭiniddeso pana nīvaraṇasabhāvāya avijjāya heṭṭhānīvaraṇesu saṅgahadassanatthanti daṭṭhabbaṃ.",
  "tika-s0402t:1290_18": "Kiñcāpi paṭhamajjhānūpacāreyeva dukkhaṃ,",
  "tika-s0402t:1290_19": "catutthajjhānūpacāreyeva sukhaṃ pahīyati,",
  "tika-s0402t:1290_20": "atisayappahānaṃ pana sandhāyāha “catutthajjhānaṃ sukhadukkhe”ti.",
  "tika-s0402t:1291_0": "Aniccassa,",
  "tika-s0402t:1291_1": "aniccanti ca anupassanā aniccānupassanā,",
  "tika-s0402t:1291_2": "tebhūmakadhammānaṃ aniccataṃ gahetvā pavattāya anupassanāyetaṃ nāmaṃ.",
  "tika-s0402t:1291_3": "Niccasaññanti saṅkhatadhammesu niccā sassatāti pavattaṃ micchāsaññaṃ.",
  "tika-s0402t:1291_4": "Saññāsīsena diṭṭhicittānampi gahaṇaṃ daṭṭhabbaṃ.",
  "tika-s0402t:1291_5": "Esa nayo ito paresupi.",
  "tika-s0402t:1291_6": "Nibbidānupassananti saṅkhāresu nibbindanākārena pavattaṃ anupassanaṃ.",
  "tika-s0402t:1291_7": "Nandinti sappītikataṇhaṃ.",
  "tika-s0402t:1291_8": "Virāgānupassananti virajjanākārena pavattaṃ anupassanaṃ.",
  "tika-s0402t:1291_9": "Nirodhānupassananti saṅkhārānaṃ nirodhassa anupassanaṃ.",
  "tika-s0402t:1291_10": "“Te saṅkhārā nirujjhantiyeva,",
  "tika-s0402t:1291_11": "āyatiṃ samudayavasena na uppajjantī”ti evaṃ vā anupassanā nirodhānupassanā.",
  "tika-s0402t:1291_12": "Tenevāha “nirodhānupassanāya nirodheti no samudetī”ti.",
  "tika-s0402t:1291_13": "Muccitukāmatā hi ayaṃ balappattāti.",
  "tika-s0402t:1291_14": "Paṭinissajjanākārena pavattā anupassanā paṭinissaggānupassanā.",
  "tika-s0402t:1291_15": "Paṭisaṅkhā santiṭṭhanā hi ayaṃ.",
  "tika-s0402t:1291_16": "Ādānanti niccādivasena gahaṇaṃ.",
  "tika-s0402t:1291_17": "Santatisamūhakiccārammaṇānaṃ vasena ekattaggahaṇaṃ ghanasaññā.",
  "tika-s0402t:1291_18": "Āyūhanaṃ abhisaṅkharaṇaṃ.",
  "tika-s0402t:1291_19": "Avatthāvisesāpatti vipariṇāmo.",
  "tika-s0402t:1291_20": "Dhuvasaññanti thirabhāvaggahaṇaṃ.",
  "tika-s0402t:1292_0": "Nimittanti samūhaghanavasena,",
  "tika-s0402t:1292_1": "sakiccaparicchedatāya ca saṅkhārānaṃ saviggahataṃ.",
  "tika-s0402t:1292_2": "Paṇidhinti rāgādipaṇidhiṃ.",
  "tika-s0402t:1292_3": "Sā panatthato taṇhāvasena saṅkhāresu ninnatā.",
  "tika-s0402t:1292_4": "Abhinivesanti attānudiṭṭhi.",
  "tika-s0402t:1292_5": "Aniccadukkhādivasena sabbadhammatīraṇaṃ adhipaññādhammavipassanā.",
  "tika-s0402t:1292_6": "Sārādānābhinivesanti asāre sāranti gahaṇavipallāsaṃ.",
  "tika-s0402t:1292_7": "“Issarakuttādivasena loko samuppanno”ti abhiniveso sammohābhiniveso.",
  "tika-s0402t:1292_8": "Keci pana “ahosiṃ nu kho ahamatītamaddhānantiādinā pavattasaṃsayāpatti sammohābhiniveso”ti vadanti.",
  "tika-s0402t:1292_9": "Saṅkhāresu tāṇaleṇabhāvaggahaṇaṃ ālayābhiniveso.",
  "tika-s0402t:1292_10": "“Ālayaratā ālayasammuditā”ti ca vacanato ālayo taṇhā,",
  "tika-s0402t:1292_11": "sāyeva cakkhādīsu rūpādīsu ca abhinivesavasena pavattiyā ālayābhinivesoti keci.",
  "tika-s0402t:1292_12": "Evaṃ ṭhitā te saṅkhārā paṭinissajjīyantīti pavattaṃ ñāṇaṃ paṭisaṅkhānupassanā.",
  "tika-s0402t:1292_13": "Vaṭṭato vigatattā vivaṭṭaṃ nibbānaṃ,",
  "tika-s0402t:1292_14": "tattha ārammaṇasaṅkhātena anupassanena pavattiyā vivaṭṭānupassanā gotrabhu.",
  "tika-s0402t:1292_15": "Saṃyogābhinivesanti saṃyujjanavasena saṅkhāresu nivesanaṃ.",
  "tika-s0402t:1292_16": "Diṭṭhekaṭṭheti diṭṭhiyā sahajātekaṭṭhe pahānekaṭṭhe ca.",
  "tika-s0402t:1292_17": "Oḷāriketi uparimaggavajjhe kilese apekkhitvā vuttaṃ,",
  "tika-s0402t:1292_18": "aññathā dassanappahātabbāpi dutiyamaggavajjhehipi oḷārikāti.",
  "tika-s0402t:1292_19": "Aṇusahagateti aṇubhūte.",
  "tika-s0402t:1292_20": "Idaṃ heṭṭhimamaggavajjhe apekkhitvā vuttaṃ.",
  "tika-s0402t:1292_21": "Sabbakileseti avasiṭṭhasabbakilese.",
  "tika-s0402t:1292_22": "Na hi paṭhamādimaggehipi pahīnā kilesā puna pahīyantīti.",
  "tika-s0402t:1293_0": "Evanti paṭisambhidāmagge nekkhammapāḷiyā yojanaṃ nigametvā dīghanikāyetiādinā dasuttarapariyāyena yojanaṃ dasseti.",
  "tika-s0402t:1293_1": "Ekaṃ dhammaṃ bhāvento ramati,",
  "tika-s0402t:1293_2": "ekaṃ dhammaṃ pajahanto ramatīti ca nayidaṃ dasuttarasutte āgataniyāmena vuttaṃ,",
  "tika-s0402t:1293_3": "tattha pana “eko dhammo bhāvetabbo,",
  "tika-s0402t:1293_4": "eko dhammo pahātabbo”ti desanā āgatā.",
  "tika-s0402t:1293_5": "Evaṃ santepi yasmā atthato bhedo natthi,",
  "tika-s0402t:1293_6": "tasmā paṭisambhidāmagge nekkhammapāḷiyaṃ āgatanīhāreneva “ekaṃ dhammaṃ bhāvento ramati,",
  "tika-s0402t:1293_7": "ekaṃ dhammaṃ pajahanto ramatī”ti vuttaṃ.",
  "tika-s0402t:1293_8": "Esa nayo sesavāresupi.",
  "tika-s0402t:1294_0": "Evantiādinā dasuttarapariyāyena yojanaṃ nigametvā idāni satipaṭṭhānasuttantapariyāyena yojanaṃ dassetuṃ “majjhimanikāye”tiādi āraddhaṃ.",
  "tika-s0402t:1294_1": "Kāmañcettha kāyānupassanāvaseneva saṃkhipitvā yojanā katā,",
  "tika-s0402t:1294_2": "ekavīsatiyā pana ṭhānānaṃ vasenapi yojanā kātabbā.",
  "tika-s0402t:1294_3": "Idāni abhidhammaniddesapariyāyena dassetuṃ “abhidhamme niddesapariyāyenā”tiādi āraddhaṃ.",
  "tika-s0402t:1294_4": "Aniccatotiādīsu yaṃ vattabbaṃ,",
  "tika-s0402t:1294_5": "taṃ visuddhimaggasaṃvaṇṇanāsu vuttanayena veditabbaṃ.",
  "tika-s0402t:1295_0": "Ukkaṇṭhitanti adhikusalesu dhammesu pantasenāsanesu ca ukkaṇṭhādiñca,",
  "tika-s0402t:1295_1": "ananuyogoti attho.",
  "tika-s0402t:1295_2": "Ariyavaṃsapūrako dhīro sīlavā bhikkhu ariyavaṃsaparipūraṇassa bhedaṃ anicchanto samāhito vipassako ca",
  "tika-s0402t:1295_3": "paccayaghātena aratiyā ratiyā ca sahitā abhibhavitā hotīti vuttaṃ “aratiratisaho,",
  "tika-s0402t:1295_4": "bhikkhave, dhīro”ti.",
  "tika-s0402t:1295_5": "Sesaṃ suviññeyyameva.",
  "tika-s0402t:1296_0": "Ariyavaṃsasuttavaṇṇanā niṭṭhitā.",
  "tika-s0402t:1297_0": "9. Dhammapadasuttavaṇṇanā",
  "tika-s0402t:1298_0": "29.",
  "tika-s0402t:1298_1": "Navame jhānādibhedo dhammo pajjati etenāti dhammapadaṃ,",
  "tika-s0402t:1298_2": "anabhijjhāva dhammapadaṃ anabhijjhādhammapadaṃ,",
  "tika-s0402t:1298_3": "anabhijjhāpadhāno vā dhammakoṭṭhāso anabhijjhādhammapadaṃ.",
  "tika-s0402t:1298_4": "Evaṃ sesesupi.",
  "tika-s0402t:1298_5": "Atthato pana anabhijjhādhammapadaṃ nāma alobho vā alobhasīsena adhigatajjhānavipassanāmaggaphalanibbānāni vā.",
  "tika-s0402t:1298_6": "Abyāpādo dhammapadaṃ nāma mettā vā mettāsīsena adhigatajjhānādīni vā.",
  "tika-s0402t:1298_7": "Sammāsatidhammapadaṃ nāma sūpaṭṭhitassati vā satisīsena adhigatajjhānādīni vā.",
  "tika-s0402t:1298_8": "Sammāsamādhidhammapadaṃ nāma aṭṭhasamāpatti vā aṭṭhasamāpattisīsena adhigatajjhānavipassanāmaggaphalanibbānāni vā.",
  "tika-s0402t:1298_9": "Dasaasubhavasena vā adhigatajjhānādīni anabhijjā dhammapadaṃ.",
  "tika-s0402t:1298_10": "Catubrahmavihāravasena adhigatāni abyāpādo dhammapadaṃ.",
  "tika-s0402t:1298_11": "Dasānussati āhārepaṭikūlasaññāvasena adhigatāni sammāsatidhammapadaṃ.",
  "tika-s0402t:1298_12": "Dasakasiṇaānāpānavasena adhigatāni sammāsamādhidhammapadaṃ.",
  "tika-s0402t:1298_13": "Anabhijjhālūti anabhijjhāyanasīlo.",
  "tika-s0402t:1298_14": "Abhipubbo jhesaddo abhijjhāyanaṭṭho.",
  "tika-s0402t:1298_15": "Tenevāha “nittaṇho hutvā”ti.",
  "tika-s0402t:1298_16": "Pakatibhāvaṃ avijahantenāti parisuddhabhāvaṃ sabhāvasaṅkhātaanavajjasaṅkhātaṃ pakatibhāvaṃ avijahantena.",
  "tika-s0402t:1298_17": "Sāvajjadhammasamuppattiyā hi cittassa anavajjabhāvo jahito hotīti.",
  "tika-s0402t:1299_0": "Dhammapadasuttavaṇṇanā niṭṭhitā.",
  "tika-s0402t:1300_0": "10. Paribbājakasuttavaṇṇanā",
  "tika-s0402t:1301_0": "30.",
  "tika-s0402t:1301_1": "Dasame abhiññātāti ediso ca ediso cāti abhilakkhaṇavasena ñātā.",
  "tika-s0402t:1301_2": "Tenāha “ñātā pākaṭā”ti.",
  "tika-s0402t:1301_3": "Paṭisallānā vuṭṭhitoti ettha paṭisallānanti tehi tehi saddhivihārikaantevāsikaupāsakādisattehi ceva rūpārammaṇādisaṅkhārehi",
  "tika-s0402t:1301_4": "ca paṭinivattitvā apasakkitvā sallīnaṃ nilīyanaṃ,",
  "tika-s0402t:1301_5": "ekībhāvo pavivekoti vuttaṃ hoti.",
  "tika-s0402t:1301_6": "Yo tato vuṭṭhito,",
  "tika-s0402t:1301_7": "so paṭisallānā vuṭṭhito nāma hoti.",
  "tika-s0402t:1301_8": "Bhagavā pana yasmā paṭisallānā uttamato phalasamāpattito vuṭṭhāsi,",
  "tika-s0402t:1301_9": "tasmā vuttaṃ “paṭisallānā vuṭṭhitoti phalasamāpattito vuṭṭhito”ti.",
  "tika-s0402t:1301_10": "Vatthukāmesūti rūpādīsu kilesakāmassa vatthubhūtesu kāmesu.",
  "tika-s0402t:1301_11": "Bahalarāganti thiramūladummocanīyatāhi ajjhosānena bahalabhūtaṃ kilesakāmaṃ.",
  "tika-s0402t:1301_12": "Sakāraṇāti yehi kāraṇehi paresaṃ vāde dosaṃ dassenti,",
  "tika-s0402t:1301_13": "tehi kāraṇehi sakāraṇā.",
  "tika-s0402t:1301_14": "Na hi lakkhaṇayuttena hetunā vinā paravādesu dosaṃ dassetuṃ sakkā.",
  "tika-s0402t:1302_0": "Evamādīti ettha ādisaddena “natthi hetu natthi paccayo sattānaṃ saṃkilesāyā”ti evamādiṃ saṅgaṇhāti,",
  "tika-s0402t:1302_1": "tasmā evamādivādino evaṃ hetuppaṭikkhepavādinoti attho.",
  "tika-s0402t:1302_2": "Ettha ca natthikadiṭṭhi vipākaṃ paṭibāhati,",
  "tika-s0402t:1302_3": "akiriyadiṭṭhi kammaṃ paṭibāhati,",
  "tika-s0402t:1302_4": "ahetukadiṭṭhi ubhayaṃ paṭibāhati.",
  "tika-s0402t:1302_5": "Tattha kammaṃ paṭibāhantena vipāko paṭibāhito hoti,",
  "tika-s0402t:1302_6": "vipākaṃ paṭibāhantenapi kammaṃ paṭibāhitaṃ.",
  "tika-s0402t:1302_7": "Iti sabbepete atthato ubhayapaṭibāhakā ahetuvādā ceva akiriyavādā ca natthikavādā ca honti.",
  "tika-s0402t:1303_0": "Okkantaniyamāti ogāḷhamicchattaniyamā.",
  "tika-s0402t:1303_1": "Sajjhāyatīti taṃ diṭṭhidīpakaṃ ganthaṃ uggahetvā paṭhati.",
  "tika-s0402t:1303_2": "Vīmaṃsatīti tassa atthaṃ vicāreti.",
  "tika-s0402t:1303_3": "Tassātiādi vīmaṃsanākāradassanaṃ.",
  "tika-s0402t:1303_4": "Tasmiṃ ārammaṇeti yathāparikappitahetupaccayābhāvādike natthi hetūtiādinayappavattāya laddhiyā ārammaṇe.",
  "tika-s0402t:1303_5": "Micchāsati santiṭṭhatīti “natthi hetū”tiādivasena anussavūpaladdhe atthe tadākāraparivitakkanehi saviggahe",
  "tika-s0402t:1303_6": "viya sarūpato cittassa paccupaṭṭhite cirakālaparicayena evametanti nijjhānakkhamabhāvūpagamanena nijjhānakkhantiyā",
  "tika-s0402t:1303_7": "tathāgahite punappunaṃ tatheva āsevantassa bahulīkarontassa micchāvitakkena samānīyamānā micchāvāyāmopatthambhitā",
  "tika-s0402t:1303_8": "ataṃsabhāvaṃ taṃsabhāvanti gaṇhantī micchāsatīti laddhanāmā taṃladdhisahagatā taṇhā santiṭṭhati.",
  "tika-s0402t:1303_9": "Cittaṃ ekaggaṃ hotīti yathāvuttavitakkādipaccayalābhena tasmiṃ ārammaṇe avaṭṭhitatāya anekaggataṃ pahāya",
  "tika-s0402t:1303_10": "cittaṃ ekaggaṃ appitaṃ viya hoti micchāsamādhinā.",
  "tika-s0402t:1303_11": "Sopi hi paccayavisesena laddhabhāvanābalo kadāci samādhānapaṭirūpakiccakaro hotiyeva paharaṇavijjhanādīsu viyāti daṭṭhabbaṃ.",
  "tika-s0402t:1304_0": "Javanāni javantīti anekakkhattuṃ tenākārena pubbabhāgiyesu javanavāresu pavattesu sabbapacchime javanavāre satta javanāni javanti.",
  "tika-s0402t:1304_1": "Paṭhamajavane satekiccho hoti,",
  "tika-s0402t:1304_2": "tathā dutiyādīsūti dhammasabhāvadassanametaṃ,",
  "tika-s0402t:1304_3": "na pana tasmiṃ khaṇe tesaṃ satekicchabhāvāpādanaṃ kenaci sakkā kātuṃ.",
  "tika-s0402t:1304_4": "Tatthāti tesu tīsu micchādassanesu.",
  "tika-s0402t:1304_5": "Koci ekaṃ dassanaṃ okkamatīti yassa ekasmiṃyeva abhiniveso āsevanā pavattā,",
  "tika-s0402t:1304_6": "so ekaṃyeva dassanaṃ okkamati.",
  "tika-s0402t:1304_7": "Yassa dvīsu tīsupi vā abhiniveso āsevanā pavattā,",
  "tika-s0402t:1304_8": "so dve tīṇi okkamati.",
  "tika-s0402t:1304_9": "Etena yā pubbe ubhayapaṭibāhikatāmukhena pavattā atthasiddhā sabbadiṭṭhikā,",
  "tika-s0402t:1304_10": "sā pubbabhāgiyā,",
  "tika-s0402t:1304_11": "micchāniyāmokkantiyā pana yathāsakaṃ paccayasamudāgamadiṭṭhito bhinnārammaṇānaṃ viya visesādhigamānaṃ ekajjhaṃ anuppattiyā abhikiṇṇā evāti dasseti.",
  "tika-s0402t:1304_12": "Ekasmiṃ okkantepi dvīsu tīsu okkantesupi niyatamicchādiṭṭhikova hotīti iminā tissannampi diṭṭhīnaṃ samānaphalataṃ samānabalañca dasseti.",
  "tika-s0402t:1304_13": "Tasmā tissopi cetanā ekassa uppannā aññamaññaṃ anubalappadāyikā honti.",
  "tika-s0402t:1305_0": "Kiṃ panesa etasmiññeva attabhāve niyato,",
  "tika-s0402t:1305_1": "udāhu aññasmimpīti?",
  "tika-s0402t:1305_2": "Etasmiññeva niyato.",
  "tika-s0402t:1305_3": "Akusalañhi nāmetaṃ abalaṃ,",
  "tika-s0402t:1305_4": "na kusalaṃ viya mahābalaṃ.",
  "tika-s0402t:1305_5": "Aññathā sammattaniyāmo viya accantiko siyā,",
  "tika-s0402t:1305_6": "āsevanavasena pana bhavantarepi taṃ taṃ diṭṭhiṃ rocetiyeva.",
  "tika-s0402t:1305_7": "Tenevāha “vaṭṭakhāṇuko nāmesa satto”ti.",
  "tika-s0402t:1305_8": "Tasmā “sakiṃ nimuggo nimuggo eva bālo”ti viya vaṭṭakhāṇujotanā,",
  "tika-s0402t:1305_9": "yādisehi pana paccayehi ayaṃ taṃ dassanaṃ okkanto puna kadāci micchattaniyāmo tappaṭikkhepapaccaye paṭicca",
  "tika-s0402t:1305_10": "tato sīsukkhepanamassa na hotīti na vattabbaṃ.",
  "tika-s0402t:1305_11": "Tena vuttaṃ “yebhuyyenā”ti.",
  "tika-s0402t:1305_12": "Edisāti “buddhānampi atekicchā”tiādinā vuttasadisā.",
  "tika-s0402t:1306_0": "Attano nindābhayenāti “sammā diṭṭhiñca nāma te garahantī”tiādinā attano upari parehi vattabbanindābhayena.",
  "tika-s0402t:1306_1": "Ghaṭṭanabhayenāti tathā paresaṃ apasādanabhayena.",
  "tika-s0402t:1306_2": "Sahadhammena parena attano upari kātabbaniggaho upārambho,",
  "tika-s0402t:1306_3": "tato parittāso upārambhabhayaṃ.",
  "tika-s0402t:1306_4": "Taṃ pana atthato upavādabhayaṃ hotīti āha “upavādabhayenā”ti.",
  "tika-s0402t:1306_5": "Paṭippassaddhivasena abhijjhā vinayati etenāti abhijjhāvinayo,",
  "tika-s0402t:1306_6": "arahattaphalaṃ.",
  "tika-s0402t:1306_7": "Tenāha “abhijjhāvinayo vuccati arahatta”nti.",
  "tika-s0402t:1307_0": "Paribbājakasuttavaṇṇanā niṭṭhitā.",
  "tika-s0402t:1308_0": "Uruvelavaggavaṇṇanā niṭṭhitā.",
  "tika-s0402t:1309_0": "4. Cakkavaggo",
  "tika-s0402t:1310_0": "1. Cakkasuttavaṇṇanā",
  "tika-s0402t:1311_0": "31.",
  "tika-s0402t:1311_1": "Catutthassa paṭhame cattāri cakkānīti ettha cakkaṃ nāma dārucakkaṃ,",
  "tika-s0402t:1311_2": "ratanacakkaṃ,",
  "tika-s0402t:1311_3": "dhammacakkaṃ,",
  "tika-s0402t:1311_4": "iriyāpathacakkaṃ,",
  "tika-s0402t:1311_5": "sampatticakkanti pañcavidhaṃ.",
  "tika-s0402t:1311_6": "Tattha “yaṃ panidaṃ, samma,",
  "tika-s0402t:1311_7": "rathakāracakkaṃ chahi māsehi niṭṭhitaṃ chārattūnehī”ti idaṃ dārucakkaṃ.",
  "tika-s0402t:1311_8": "“Pitarā pavattitaṃ cakkaṃ anuvattetī”ti idaṃ ratanacakkaṃ.",
  "tika-s0402t:1311_9": "“Mayā pavattitaṃ cakka”nti idaṃ dhammacakkaṃ.",
  "tika-s0402t:1311_10": "“Catucakkaṃ navadvāra”nti idaṃ iriyāpathacakkaṃ.",
  "tika-s0402t:1311_11": "“Cattārimāni,",
  "tika-s0402t:1311_12": "bhikkhave,",
  "tika-s0402t:1311_13": "cakkāni yehi samannāgatānaṃ devamanussānaṃ catucakkaṃ pavattatī”ti idaṃ sampatticakkaṃ.",
  "tika-s0402t:1311_14": "Idhāpi etadeva adhippetanti āha “cattāri sampatticakkāni vattantī”ti.",
  "tika-s0402t:1311_15": "Anucchavike deseti puññakiriyāya sammāpaṭipattiyā anurūpadese.",
  "tika-s0402t:1311_16": "Sevanaṃ kālena kālaṃ upasaṅkamanaṃ.",
  "tika-s0402t:1311_17": "Bhajanaṃ bhattivasena payirupāsanaṃ.",
  "tika-s0402t:1311_18": "Attano sammā ṭhapananti attano cittasantānassa yoniso ṭhapanaṃ.",
  "tika-s0402t:1311_19": "Saddhādīsu nivesananti āha “sace”tiādi.",
  "tika-s0402t:1311_20": "Idameva cettha pamāṇanti idameva pubbekatapuññatāsaṅkhātaṃ sampatticakkaṃ eva etesu sampatticakkesu pamāṇabhūtaṃ itaresaṃ kāraṇabhāvato.",
  "tika-s0402t:1311_21": "Tenāha “yena hī”tiādi.",
  "tika-s0402t:1311_22": "So eva ca katapuñño puggalo attānaṃ sammā ṭhapeti akatapuññassa tadabhāvato.",
  "tika-s0402t:1312_0": "Cakkasuttavaṇṇanā niṭṭhitā.",
  "tika-s0402t:1313_0": "2. Saṅgahasuttavaṇṇanā",
  "tika-s0402t:1314_0": "32.",
  "tika-s0402t:1314_1": "Dutiye tassa dānameva dātabbanti pabbajitassa pabbajitaparikkhāraṃ pattacīvarādi,",
  "tika-s0402t:1314_2": "gihino gihiparikkhāraṃ vatthāvudhayānasayanādi dātabbaṃ.",
  "tika-s0402t:1314_3": "Sabbanti sabbaṃ upakāraṃ.",
  "tika-s0402t:1314_4": "Makkhetvā nāseti makkhibhāve ṭhatvā.",
  "tika-s0402t:1314_5": "Telena viya makkhetīti satadhotatelena makkheti viya.",
  "tika-s0402t:1314_6": "Atthavaḍḍhanakathāti hitāvahakathā.",
  "tika-s0402t:1314_7": "Kathāgahaṇañcettha nidassanamattaṃ,",
  "tika-s0402t:1314_8": "paresaṃ hitāvaho kāyappayogopi atthacariyā.",
  "tika-s0402t:1314_9": "Aṭṭhakathāyaṃ pana vacippayogavaseneva atthacariyā vuttā.",
  "tika-s0402t:1314_10": "Samānattatāti sadisabhāvo,",
  "tika-s0402t:1314_11": "samānaṭṭhāne ṭhapanaṃ,",
  "tika-s0402t:1314_12": "taṃ panassa samānaṭṭhapanaṃ attasadisatākaraṇamukhena ekasambhogatā.",
  "tika-s0402t:1314_13": "Attano sukhuppattiyaṃ tassa ca dukkhuppattiyaṃ tena dukkhena attanā ekasambhogatāti āha “samānasukhadukkhabhāvo”ti.",
  "tika-s0402t:1314_14": "Sā ca samānasukhadukkhatā ekato nisajjādinā pākaṭā hotīti dassento “ekāsane”tiādimāha.",
  "tika-s0402t:1315_0": "Tattha jātiyā hīno bhogena adhiko dussaṅgaho hoti.",
  "tika-s0402t:1315_1": "Na hi sakkā tena saddhiṃ ekaparibhogo kātuṃ jātiyā hīnattā.",
  "tika-s0402t:1315_2": "Tassa tathā akariyamāne ca so kujjhati bhogena adhikattā,",
  "tika-s0402t:1315_3": "tasmā so dussaṅgaho.",
  "tika-s0402t:1315_4": "Bhogena hīno jātiyā adhikopi dussaṅgaho hoti.",
  "tika-s0402t:1315_5": "So hi “ahaṃ jātimā”ti bhogasampannena saddhi ekaparibhogaṃ icchati,",
  "tika-s0402t:1315_6": "tasmiṃ akariyamāne kujjhati.",
  "tika-s0402t:1315_7": "Ubhohipi hīno susaṅgaho hoti.",
  "tika-s0402t:1315_8": "Na hi so itarena saddhiṃ ekaparibhogaṃ icchati jātiyā hīnabhāvato,",
  "tika-s0402t:1315_9": "na akariyamāno kujjhati bhogena hīnabhāvato.",
  "tika-s0402t:1315_10": "Ubhohi sadisopi susaṅgahoyeva.",
  "tika-s0402t:1315_11": "Sadisabhāveneva itarena saha ekaparibhogassa paccāsīsāya,",
  "tika-s0402t:1315_12": "akaraṇe ca tassa kujjhanassa abhāvato.",
  "tika-s0402t:1315_13": "Bhikkhu dussīlo dussaṅgaho hoti.",
  "tika-s0402t:1315_14": "Na hi sakkā tena saddhiṃ ekaparibhogaṃ kātuṃ,",
  "tika-s0402t:1315_15": "akariyamāne ca kujjhati.",
  "tika-s0402t:1315_16": "Sīlavā pana susaṅgaho hoti.",
  "tika-s0402t:1315_17": "Sīlavā hi adīyamānepi kismiñci āmise akariyamānepi saṅgahe na kujjhati,",
  "tika-s0402t:1315_18": "aññaṃ attanā saddhiṃ paribhogaṃ akarontampi na pāpakena cittena passati pesalabhāvato.",
  "tika-s0402t:1315_19": "Tato eva paribhogopi anena saddhiṃ sukaro hoti,",
  "tika-s0402t:1315_20": "tasmā gihi ce,",
  "tika-s0402t:1315_21": "ubhohi sadiso.",
  "tika-s0402t:1315_22": "Pabbajito ce,",
  "tika-s0402t:1315_23": "sīlavā puggalo.",
  "tika-s0402t:1315_24": "Evaṃ samānattatāya saṅgahetabbo.",
  "tika-s0402t:1315_25": "Tenevāha “so sace gahaṭṭhassa jātiyā pabbajitassa sīlena sadiso hoti,",
  "tika-s0402t:1315_26": "tassāyaṃ samānattatā kātabbā”ti.",
  "tika-s0402t:1315_27": "Sesaṃ suviññeyyameva.",
  "tika-s0402t:1316_0": "Saṅgahasuttavaṇṇanā niṭṭhitā.",
  "tika-s0402t:1317_0": "3. Sīhasuttavaṇṇanā",
  "tika-s0402t:1318_0": "33.",
  "tika-s0402t:1318_1": "Tatiye sīhoti parissayasahanato paṭipakkhahananato ca “sīho”ti laddhanāmo migādhipati.",
  "tika-s0402t:1318_2": "Cattāroti samānepi sīhajātibhāve vaṇṇavisesādisiddhena visesena cattāro sīhā.",
  "tika-s0402t:1318_3": "Te idāni nāmato vaṇṇato āhārato dassetvā idhādhippetasīhaṃ nānappakārato vibhāvetuṃ “tiṇasīho”tiādi āraddhaṃ.",
  "tika-s0402t:1318_4": "Tiṇabhakkho sīho tiṇasīho purimapade uttarapadalopena yathā “sākapatthivo”ti (pāṇini 2.1.60).",
  "tika-s0402t:1318_5": "Kāḷavaṇṇatāya kāḷasīho.",
  "tika-s0402t:1318_6": "Tathā paṇḍusīho.",
  "tika-s0402t:1318_7": "Tenāha “kāḷagāvisadiso,",
  "tika-s0402t:1318_8": "paṇḍupalāsavaṇṇagāvisadiso”ti ca.",
  "tika-s0402t:1318_9": "Rattakambalassa viya kesaro kesarakalomo etassa atthīti kesarī.",
  "tika-s0402t:1318_10": "Lākhāparikammakatehi viya pādapariyantehīti ca yojanā.",
  "tika-s0402t:1319_0": "Kammānubhāvasiddhaadhipaccamahesakkhatāhi sabbamigagaṇassa rājā.",
  "tika-s0402t:1319_1": "Suvaṇṇaguhato vātiādi “sīhassa vihāro kiriyā evaṃ hotī”ti katvā vuttaṃ.",
  "tika-s0402t:1320_0": "Samaṃ patiṭṭhāpetvāti sabbabhāgehi samameva bhūmiyaṃ patiṭṭhāpetvā.",
  "tika-s0402t:1320_1": "Ākaḍḍhitvāti purato ākaḍḍhitvā.",
  "tika-s0402t:1320_2": "Abhiharitvāti abhimukhaṃ haritvā.",
  "tika-s0402t:1320_3": "Saṅghātanti vināsaṃ.",
  "tika-s0402t:1320_4": "Vīsatiyaṭṭhikaṃ ṭhānaṃ usabhaṃ.",
  "tika-s0402t:1321_0": "Samasīhoti samajātiko samappabhāvo ca sīho.",
  "tika-s0402t:1321_1": "Samānosmīti desanāmattaṃ,",
  "tika-s0402t:1321_2": "samappabhāvatāya eva na bhāyati.",
  "tika-s0402t:1321_3": "Sakkāyadiṭṭhibalavatāyāti “ke aññe amhehi uttaritarā,",
  "tika-s0402t:1321_4": "atha kho mayameva mahābalā”ti evaṃ balātimānanimittāya ahaṃkārahetubhūtāya sakkāyadiṭṭhiyā balavabhāvena.",
  "tika-s0402t:1321_5": "Sakkāyadiṭṭhiyā pahīnattāti nirahaṃkārattā attasinehassa suṭṭhu samugghātattā na bhāyati.",
  "tika-s0402t:1322_0": "Tathā tathāti sīhasadisatādinā tena tena pakārena attānaṃ kathesīti vatvā tamatthaṃ vivaritvā dassetuṃ “sīhoti kho”tiādi vuttaṃ.",
  "tika-s0402t:1323_0": "Katamahābhinīhārassa lokanāthassa bodhiyā niyatabhāvappattiyā ekantabhāvī buddhabhāvoti katvā “tīsu pāsādesu nivāsakālo,",
  "tika-s0402t:1323_1": "magadharañño paṭiññādānakālo,",
  "tika-s0402t:1323_2": "pāyāsassa paribhuttakālo”tiādinā abhisambodhito purimāvatthāpi sīhasadisā katvā dassitā.",
  "tika-s0402t:1323_3": "Bhāvini bhūtūpacāropi hi lokavohāro.",
  "tika-s0402t:1323_4": "Vijjābhāvasāmaññato dvivijjaṃ itaravijjampi ekajjhaṃ gahetvā paṭiccasamuppādasammasanato taṃ puretarasiddhaṃ viya katvā āha “tisso vijjā sodhetvā”ti.",
  "tika-s0402t:1323_5": "Anulomapaṭilomato pavattañāṇassa vasena “yamakañāṇamanthanenā”ti vuttaṃ.",
  "tika-s0402t:1324_0": "Tattha viharantassāti ajapālanigrodhamūle viharantassa.",
  "tika-s0402t:1324_1": "Ekādasame divaseti sattasattāhato paraṃ ekādasame divase.",
  "tika-s0402t:1324_2": "Acalapallaṅketi isipatane dhammacakkappavattanatthaṃ nisinnapallaṅke.",
  "tika-s0402t:1324_3": "Tampi hi kenaci appaṭivattiyaṃ dhammacakkappavattanatthaṃ nisajjāti katvā vajirāsanaṃ viya acalapallaṅkaṃ vuccati.",
  "tika-s0402t:1324_4": "Imasmiñca pana padeti “dveme,",
  "tika-s0402t:1324_5": "bhikkhave,",
  "tika-s0402t:1324_6": "antā”tiādinayappavatte ca imasmiṃ saddhammakoṭṭhāse.",
  "tika-s0402t:1324_7": "Dhammaghoso…pe…",
  "tika-s0402t:1324_8": "dasasahassilokadhātuṃ paṭicchādesi “sabbattha ṭhitā suṇantū”ti adhiṭṭhānena.",
  "tika-s0402t:1324_9": "Soḷasahākārehīti dukkhapariññā,",
  "tika-s0402t:1324_10": "samudayappahānaṃ,",
  "tika-s0402t:1324_11": "nirodhasacchikiriyā,",
  "tika-s0402t:1324_12": "maggabhāvanāti ekekasmiṃ magge cattāri cattāri katvā soḷasahi ākārehi.",
  "tika-s0402t:1325_0": "Paṭhamena nayena abhisambodhito purimatarāvatthāpi avassaṃbhāvitāya gahetvā sīhasadisataṃ dassetvā idāni",
  "tika-s0402t:1325_1": "abhisambuddhāvatthāsu eva sīhasadisataṃ dassetuṃ “aparo nayo”tiādi āraddhaṃ.",
  "tika-s0402t:1325_2": "Aṭṭhahi kāraṇehīti “tathā āgatoti tathāgato,",
  "tika-s0402t:1325_3": "tathā gatoti tathāgato,",
  "tika-s0402t:1325_4": "tathalakkhaṇaṃ āgatoti tathāgato,",
  "tika-s0402t:1325_5": "tathadhamme yāthāvato abhisambuddhoti tathāgato,",
  "tika-s0402t:1325_6": "tathadassitāya tathāgato,",
  "tika-s0402t:1325_7": "tathavāditāya tathāgato,",
  "tika-s0402t:1325_8": "tathākāritāya tathāgato,",
  "tika-s0402t:1325_9": "abhibhavanaṭṭhena tathāgato”ti evaṃ vuttehi aṭṭhahi tathāgatasādhakehi kāraṇehi.",
  "tika-s0402t:1325_10": "Yadipi bhagavā bodhipallaṅke nisinnamatteva abhisambuddho na jāto,",
  "tika-s0402t:1325_11": "tathāpi tāya nisajjāya nisinnova panujja sabbaṃ parissayaṃ abhisambuddho jāto.",
  "tika-s0402t:1325_12": "Tathā hi taṃ “aparājitapallaṅka”nti vuccati,",
  "tika-s0402t:1325_13": "tasmā “yāva bodhipallaṅkā vā”ti vatvā tena aparitussanto “yāva arahattamaggañāṇā vā”ti āha.",
  "tika-s0402t:1326_0": "Iti sakkāyoti ettha itisaddo nidassanattho.",
  "tika-s0402t:1326_1": "Tena sakkāyo sarūpato parimāṇato paricchedato ca dassitoti āha “ayaṃ sakkāyo”tiādi.",
  "tika-s0402t:1326_2": "“Ayaṃ sakkāyo”ti iminā pañcupādānakkhandhā sarūpato dassitā.",
  "tika-s0402t:1326_3": "“Ettako sakkāyo”ti iminā te parimāṇato dassitā.",
  "tika-s0402t:1326_4": "Tassa ca parimāṇassa ekantikabhāvaṃ dassentena “na ito bhiyyo sakkāyo atthī”ti vuttaṃ.",
  "tika-s0402t:1326_5": "Sabhāvatoti salakkhaṇato.",
  "tika-s0402t:1326_6": "Sarasatoti sakiccato.",
  "tika-s0402t:1326_7": "Pariyantatoti parimāṇapariyantato.",
  "tika-s0402t:1326_8": "Paricchedatoti yattake ṭhāne tassa pavattitassa paricchindanato.",
  "tika-s0402t:1326_9": "Parivaṭumatoti pariyosānappavattito.",
  "tika-s0402t:1326_10": "Sabbepi pañcupādānakkhandhā dassitā honti yathāvuttena vibhāgena.",
  "tika-s0402t:1326_11": "Ayaṃ sakkāyassa samudayo nāmāti ayaṃ āhārādisakkāyassa samudayo nāma.",
  "tika-s0402t:1326_12": "Tenāha “ettāvatā”tiādi.",
  "tika-s0402t:1326_13": "Atthaṅgamoti nirodho.",
  "tika-s0402t:1326_14": "“Āhārasamudayā āhāranirodhā”ti ca asādhāraṇameva taṃ gahetvā sesesu ādi-",
  "tika-s0402t:1326_15": "saddena saṅgaṇhāti.",
  "tika-s0402t:1327_0": "Paṇṇāsalakkhaṇapaṭimaṇḍitanti paṇṇāsaudayavayalakkhaṇavibhūsitaṃ samudayatthaṅgamaggahaṇato.",
  "tika-s0402t:1327_1": "Khīṇāsavattāti anavasesaṃ sāvasesañca āsavānaṃ parikkhīṇattā.",
  "tika-s0402t:1327_2": "Anāgāmīnampi hi bhayaṃ cittutrāsañca na hotīti.",
  "tika-s0402t:1327_3": "Ñāṇasaṃvego bhayatupaṭṭhānapaññā.",
  "tika-s0402t:1327_4": "Itarāsaṃ pana devatānanti akhīṇāsavadeve sandhāya vadati.",
  "tika-s0402t:1327_5": "Bhoti dhammālapanamattanti sabhāvakathanamattaṃ.",
  "tika-s0402t:1328_0": "Cakkanti satthu āṇācakkaṃ.",
  "tika-s0402t:1328_1": "Taṃ pana dhammato āgatanti dhammacakkaṃ.",
  "tika-s0402t:1328_2": "Tattha ariyasāvakānaṃ paṭivedhadhammato āgatanti dhammacakkaṃ.",
  "tika-s0402t:1328_3": "Itaresaṃ desanādhammato āgatanti dhammacakkaṃ.",
  "tika-s0402t:1328_4": "Duvidhepi ñāṇaṃ padhānanti ñāṇasīsena vuttaṃ “paṭivedhañāṇampi desanāñāṇampī”ti.",
  "tika-s0402t:1328_5": "Idāni taṃ ñāṇaṃ sarūpato dassetuṃ “paṭivedhañāṇaṃ nāmā”tiādi vuttaṃ.",
  "tika-s0402t:1328_6": "Yasmā tassa ñāṇassa paṭividdhattā bhagavā tāni saṭṭhi nayasahassāni veneyyānaṃ dassetuṃ samattho ahosi,",
  "tika-s0402t:1328_7": "tasmā tāni saṭṭhi nayasahassāni tena ñāṇena saddhiṃyeva siddhānīti katvā dassento “saṭṭhiyā ca nayasahassehi paṭivijjhī”ti āha.",
  "tika-s0402t:1328_8": "Tiparivaṭṭanti “idaṃ dukkha”nti ca “pariññeyya”nti ca “pariññāta”nti ca evaṃ tiparivaṭṭaṃ,",
  "tika-s0402t:1328_9": "taṃyeva dvādasākāraṃ.",
  "tika-s0402t:1328_10": "Tanti desanāñāṇaṃ.",
  "tika-s0402t:1328_11": "Esa bhagavā.",
  "tika-s0402t:1328_12": "Appaṭipuggaloti paṭinidhibhūtapuggalarahito.",
  "tika-s0402t:1328_13": "Ekasadisassāti nibbikārassa.",
  "tika-s0402t:1329_0": "Sīhasuttavaṇṇanā niṭṭhitā.",
  "tika-s0402t:1330_0": "4. Aggapasādasuttavaṇṇanā",
  "tika-s0402t:1331_0": "34.",
  "tika-s0402t:1331_1": "Catutthe aggesu pasādāti seṭṭhesu pasādā.",
  "tika-s0402t:1331_2": "Aggā vā pasādāti seṭṭhabhūtā pasādā.",
  "tika-s0402t:1331_3": "Seṭṭhavacano hettha aggasaddo.",
  "tika-s0402t:1331_4": "Purimasmiṃ atthavikappe aggasaddena buddhādiratanattayaṃ vuccati.",
  "tika-s0402t:1331_5": "Tesu bhagavā tāva asadisaṭṭhena,",
  "tika-s0402t:1331_6": "guṇavisiṭṭhaṭṭhena,",
  "tika-s0402t:1331_7": "asamasamaṭṭhena ca aggo.",
  "tika-s0402t:1331_8": "So hi mahābhinīhāraṃ dasannaṃ pāramīnaṃ pavicayañca ādiṃ katvā bodhisambhāraguṇehi ceva buddhaguṇehi",
  "tika-s0402t:1331_9": "ca payojanehi ca sesajanehi asadisoti asadisaṭṭhenapi aggo.",
  "tika-s0402t:1331_10": "Ye cassa te guṇā mahākaruṇādayo,",
  "tika-s0402t:1331_11": "tehi sesasattānaṃ guṇehi visiṭṭhaṭṭhenapi sabbasattuttamatāya aggo.",
  "tika-s0402t:1331_12": "Ye pana purimakā sammāsambuddhā sabbasattehi asamā,",
  "tika-s0402t:1331_13": "tehi saddhiṃ ayameva rūpakāyaguṇehi ceva dhammakāyaguṇehi ca samoti asamasamaṭṭhenapi aggo.",
  "tika-s0402t:1331_14": "Tathā dullabhapātubhāvato acchariyamanussabhāvato bahujanahitasukhāvahato adutiyaasahāyādibhāvato ca bhagavā loke aggoti vuccati. Yathāha –",
  "tika-s0402t:1332_0": "“Ekapuggalassa,",
  "tika-s0402t:1332_1": "bhikkhave,",
  "tika-s0402t:1332_2": "pātubhāvo dullabho lokasmiṃ.",
  "tika-s0402t:1332_3": "Katamassa ekapuggalassa?",
  "tika-s0402t:1332_4": "Tathāgatassa arahato sammāsammuddhassa.",
  "tika-s0402t:1332_5": "Ekapuggalo,",
  "tika-s0402t:1332_6": "bhikkhave,",
  "tika-s0402t:1332_7": "loke uppajjamāno uppajjati acchariyamanusso.",
  "tika-s0402t:1332_8": "Ekapuggalo,",
  "tika-s0402t:1332_9": "bhikkhave,",
  "tika-s0402t:1332_10": "loke uppajjamāno uppajjati bahujana…pe…",
  "tika-s0402t:1332_11": "sammāsambuddho.",
  "tika-s0402t:1332_12": "Ekapuggalo,",
  "tika-s0402t:1332_13": "bhikkhave,",
  "tika-s0402t:1332_14": "loke uppajjamāno uppajjati adutiyo asahāyo appaṭimo appaṭibhāgo appaṭipuggalo asamo asamasamo dvipadānaṃ aggo.",
  "tika-s0402t:1332_15": "Katamo ekapuggalo?",
  "tika-s0402t:1332_16": "Tathāgato arahaṃ sammāsambuddho”ti.",
  "tika-s0402t:1333_0": "Dhammasaṅghā aññadhammasaṅghehi asadisaṭṭhena visiṭṭhaguṇatāya dullabhapātubhāvādinā ca aggā.",
  "tika-s0402t:1333_1": "Tathā hi tesaṃ svākkhātatādisuppaṭipannatādiguṇavisesehi aññe dhammasaṅghasadisā appataraṃ nihīnā vā natthi,",
  "tika-s0402t:1333_2": "kuto seṭṭhā.",
  "tika-s0402t:1333_3": "Sayameva tehi visiṭṭhaguṇatāya seṭṭhā.",
  "tika-s0402t:1333_4": "Tathā dullabhuppādaacchariyabhāvabahujanahitasukhāvahaadutiyāsahāyādisabhāvā ca te.",
  "tika-s0402t:1333_5": "Yadaggena hi bhagavā dullabhapātubhāvo,",
  "tika-s0402t:1333_6": "tadaggena dhammasaṅghāpīti.",
  "tika-s0402t:1333_7": "Acchariyādīsupi eseva nayo.",
  "tika-s0402t:1333_8": "Evaṃ aggesu seṭṭhesu uttamesu pavaresu guṇavisiṭṭhesu pasādāti aggappasadā.",
  "tika-s0402t:1334_0": "Dutiyasmiṃ panatthe yathāvuttesu aggesu buddhādīsu uppattiyā aggabhūtā pasādā aggappasādā.",
  "tika-s0402t:1334_1": "Ye pana ariyamaggena āgatā aveccappasādā,",
  "tika-s0402t:1334_2": "te ekanteneva aggabhūtā pasādāti aggappasādā. Yathāha – “idha,",
  "tika-s0402t:1334_3": "bhikkhave,",
  "tika-s0402t:1334_4": "ariyasāvako buddhe aveccappasādena samannāgato hotī”tiādi.",
  "tika-s0402t:1334_5": "Aggavipākattāpi cete aggappasādā.",
  "tika-s0402t:1334_6": "Vuttampi cetaṃ –",
  "tika-s0402t:1334_7": "“agge kho pana pasannānaṃ aggo vipāko”ti.",
  "tika-s0402t:1335_0": "Apadā vātiādīsu vā-",
  "tika-s0402t:1335_1": "saddo samuccayattho,",
  "tika-s0402t:1335_2": "na vikappattho.",
  "tika-s0402t:1335_3": "Yathā “anuppanno vā kāmāsavo uppajjati,",
  "tika-s0402t:1335_4": "uppanno vā kāmāsavo pavaḍḍhatī”ti ettha anuppanno ca uppanno cāti attho.",
  "tika-s0402t:1335_5": "Yathā ca “bhūtānaṃ vā sattānaṃ ṭhitiyā sambhavesīnaṃ vā anuggahāyā”ti ettha bhūtānañca sambhavesīnañcāti attho.",
  "tika-s0402t:1335_6": "Yathā ca “aggito vā udakato vā mithubhedato vā”ti ettha aggito ca udakato ca mithubhedato cāti attho,",
  "tika-s0402t:1335_7": "evaṃ “apadā vā…pe…",
  "tika-s0402t:1335_8": "aggamakkhāyatī”ti etthāpi apadā ca dvipadā cāti sampiṇḍanavasena attho daṭṭhabbo.",
  "tika-s0402t:1335_9": "Tena vuttaṃ “vā-",
  "tika-s0402t:1335_10": "saddo samuccayattho,",
  "tika-s0402t:1335_11": "na vikappattho”ti.",
  "tika-s0402t:1336_0": "Rūpinoti rūpavanto.",
  "tika-s0402t:1336_1": "Na rūpinoti arūpino.",
  "tika-s0402t:1336_2": "Saññinoti saññavanto.",
  "tika-s0402t:1336_3": "Na saññinoti asaññino.",
  "tika-s0402t:1336_4": "“Apadā vā”tiādisabbapadehi kāmabhavo,",
  "tika-s0402t:1336_5": "rūpabhavo,",
  "tika-s0402t:1336_6": "arūpabhavo,",
  "tika-s0402t:1336_7": "ekavokārabhavo,",
  "tika-s0402t:1336_8": "catuvokārabhavo,",
  "tika-s0402t:1336_9": "pañcavokārabhavo,",
  "tika-s0402t:1336_10": "saññibhavo,",
  "tika-s0402t:1336_11": "asaññibhavo,",
  "tika-s0402t:1336_12": "nevasaññināsaññibhavoti navavidhepi bhave sattepi anavasesato pariyādiyitvā dasseti.",
  "tika-s0402t:1336_13": "Ettha hi rūpiggahaṇena kāmabhavo,",
  "tika-s0402t:1336_14": "rūpabhavo,",
  "tika-s0402t:1336_15": "pañcavokārabhavo,",
  "tika-s0402t:1336_16": "ekavokārabhavo ca dassito,",
  "tika-s0402t:1336_17": "arūpiggahaṇena arūpabhavo,",
  "tika-s0402t:1336_18": "catuvokārabhavo ca dassito,",
  "tika-s0402t:1336_19": "saññibhavādayo pana sarūpeneva dassitā.",
  "tika-s0402t:1336_20": "Apadādiggahaṇena kāmabhavapañcavokārabhavasaññibhavānaṃ ekadesova dassito.",
  "tika-s0402t:1337_0": "Kasmā panettha yathā adutiyasutte “dvipadānaṃ aggo”ti dvipadā eva gahitā,",
  "tika-s0402t:1337_1": "evaṃ dvipadaggahaṇameva akatvā apadādiggahaṇaṃ katanti? Vuccate –",
  "tika-s0402t:1337_2": "adutiyasutte tāva seṭṭhataravasena dvipadaggahaṇameva kataṃ.",
  "tika-s0402t:1337_3": "Imasmiñhi loke seṭṭho nāma uppajjamāno apadacatuppadabahupadesu na uppajjati,",
  "tika-s0402t:1337_4": "dvipadesuyeva uppajjati.",
  "tika-s0402t:1337_5": "Kataresu dvipadesu?",
  "tika-s0402t:1337_6": "Manussesu ceva devesu ca.",
  "tika-s0402t:1337_7": "Manussesu uppajjamāno sakalalokaṃ vase vattetuṃ samattho buddho hutvā uppajjati,",
  "tika-s0402t:1337_8": "devesu uppajjamāno dasasahassilokadhātuṃ vase vattanako mahābrahmā hutvā uppajjati,",
  "tika-s0402t:1337_9": "so tassa kappiyakārako vā ārāmiko vā sampajjati.",
  "tika-s0402t:1337_10": "Iti tatopi seṭṭhataravasenesa dvipadānaṃ aggoti tattha vuttaṃ.",
  "tika-s0402t:1337_11": "Idha pana anavasesapariyādānavasena evaṃ vuttaṃ “yāvatā,",
  "tika-s0402t:1337_12": "bhikkhave,",
  "tika-s0402t:1337_13": "sattā apadā vā…pe…",
  "tika-s0402t:1337_14": "nevasaññināsaññino vā,",
  "tika-s0402t:1337_15": "tathāgato tesaṃ aggamakkhāyatī”ti.",
  "tika-s0402t:1337_16": "Niddhāraṇe cetaṃ sāmivacanaṃ. Ma-",
  "tika-s0402t:1337_17": "kāro padasandhikaro,",
  "tika-s0402t:1337_18": "aggo akkhāyatīti padavibhāgo.",
  "tika-s0402t:1337_19": "Tenevāha “guṇehi aggo”tiādi.",
  "tika-s0402t:1338_0": "Aggo vipāko hotīti agge sammāsambuddhe pasannānaṃ yo pasādo aggo seṭṭho uttamakoṭibhūto vā,",
  "tika-s0402t:1338_1": "tasmā tassa vipākopi aggo seṭṭho uttamakoṭibhūto uḷāratamo paṇītatamo hoti.",
  "tika-s0402t:1338_2": "So pana pasādo duvidho lokiyalokuttarabhedato.",
  "tika-s0402t:1338_3": "Tesu lokiyassa tāva –",
  "tika-s0402t:1339_0": "“Ye keci buddhaṃ saraṇaṃ gatāse,",
  "tika-s0402t:1340_0": "Na te gamissanti apāyabhūmiṃ;",
  "tika-s0402t:1341_0": "Pahāya mānusaṃ dehaṃ,",
  "tika-s0402t:1342_0": "Devakāyaṃ paripūressanti. ;",
  "tika-s0402t:1343_0": "“Buddhoti kittayantassa, kāye bhavati yā pīti;",
  "tika-s0402t:1344_0": "Varameva hi sā pīti, kasiṇenapi jambudīpassa. ;",
  "tika-s0402t:1345_0": "“Sataṃ hatthī sataṃ assā, sataṃ assatarīrathā;",
  "tika-s0402t:1346_0": "Sataṃ kaññāsahassāni, āmukkamaṇikuṇḍalā;",
  "tika-s0402t:1347_0": "Ekassa padavītihārassa, kalaṃ nāgghanti soḷasiṃ”. ;",
  "tika-s0402t:1348_0": "“Sādhu kho,",
  "tika-s0402t:1348_1": "devānaminda,",
  "tika-s0402t:1348_2": "buddhaṃ saraṇagamanaṃ hoti,",
  "tika-s0402t:1348_3": "buddhaṃ saraṇagamanahetu kho,",
  "tika-s0402t:1348_4": "devānaminda,",
  "tika-s0402t:1348_5": "evamidhekacce sattā kāyassa bhedā paraṃ maraṇā sugatiṃ saggaṃ lokaṃ upapajjanti.",
  "tika-s0402t:1348_6": "Te aññe deve dasahi ṭhānehi adhiggaṇhanti dibbena āyunā,",
  "tika-s0402t:1348_7": "dibbena vaṇṇena,",
  "tika-s0402t:1348_8": "dibbena sukhena,",
  "tika-s0402t:1348_9": "dibbena yasena,",
  "tika-s0402t:1348_10": "dibbena ādhipateyyena,",
  "tika-s0402t:1348_11": "dibbehi rūpehi,",
  "tika-s0402t:1348_12": "dibbehi saddehi,",
  "tika-s0402t:1348_13": "dibbehi gandhehi,",
  "tika-s0402t:1348_14": "dibbehi rasehi,",
  "tika-s0402t:1348_15": "dibbehi phoṭṭhabbehī”ti –",
  "tika-s0402t:1349_0": "Evamādīnaṃ suttapadānaṃ vasena pasādaphalavisesayogo veditabbo,",
  "tika-s0402t:1349_1": "tasmā so apāyadukkhavinivattanena saddhiṃ sampattibhavesu sukhavisesadāyakova daṭṭhabbo.",
  "tika-s0402t:1350_0": "Lokuttaro pana sāmaññaphalavipākadāyako vaṭṭadukkhavinivattako.",
  "tika-s0402t:1350_1": "Sabbopi cāyaṃ pasādo paramparāya vaṭṭadukkhaṃ vinivattetiyeva.",
  "tika-s0402t:1350_2": "Vuttañhetaṃ –",
  "tika-s0402t:1351_0": "“Yasmiṃ samaye,",
  "tika-s0402t:1351_1": "bhikkhave,",
  "tika-s0402t:1351_2": "ariyasāvako attano saddhaṃ anussarati,",
  "tika-s0402t:1351_3": "nevassa tasmiṃ samaye rāgapariyuṭṭhitaṃ cittaṃ hoti,",
  "tika-s0402t:1351_4": "na dosapariyuṭṭhitaṃ…pe…",
  "tika-s0402t:1351_5": "na mohapariyuṭṭhitaṃ cittaṃ hoti,",
  "tika-s0402t:1351_6": "ujugatamevassa tasmiṃ samaye cittaṃ hoti,",
  "tika-s0402t:1351_7": "ujugatacittassa pāmojjaṃ jāyati,",
  "tika-s0402t:1351_8": "pamuditassa pīti jāyati…pe…",
  "tika-s0402t:1351_9": "nāparaṃ itthattāyāti pajānātī”ti.",
  "tika-s0402t:1352_0": "Dhammāti sabhāvadhammā.",
  "tika-s0402t:1352_1": "Saṅkhatāti samecca sambhūya paccayehi katāti saṅkhatā,",
  "tika-s0402t:1352_2": "sapaccayā dhammā.",
  "tika-s0402t:1352_3": "Hetūhi paccayehi ca na kehici katā saṅkhatāti asaṅkhatā,",
  "tika-s0402t:1352_4": "apaccayo nibbānaṃ.",
  "tika-s0402t:1352_5": "Saṅkhatānaṃ pariyositabhāvena “asaṅkhatā”ti puthuvacanaṃ.",
  "tika-s0402t:1352_6": "Virāgo tesaṃ aggamakkhāyatīti tesaṃ saṅkhatāsaṅkhatadhammānaṃ yo virāgasaṅkhāto asaṅkhatadhammo,",
  "tika-s0402t:1352_7": "so sabhāveneva saṇhasukhumabhāvato santatarapaṇītatarabhāvato gambhīrādibhāvato madanimmadanādibhāvato aggaṃ seṭṭhaṃ uttamaṃ pavaranti vuccati.",
  "tika-s0402t:1352_8": "Yadidanti nipāto,",
  "tika-s0402t:1352_9": "yo ayanti attho.",
  "tika-s0402t:1352_10": "Madanimmadanotiādīni sabbāni nibbānavevacanāni.",
  "tika-s0402t:1352_11": "Tenevāha “virāgotiādīni nibbānasseva nāmānī”ti.",
  "tika-s0402t:1352_12": "Rāgamadādayoti ādi-",
  "tika-s0402t:1352_13": "saddena mānamadapurisamadādike saṅgaṇhāti.",
  "tika-s0402t:1352_14": "Sabbā pipāsāti kāmapipāsādikā sabbā pipāsā.",
  "tika-s0402t:1352_15": "Sabbe ālayā samugghātaṃ gacchantīti kāmālayādikā sabbepi ālayā samugghātaṃ yanti.",
  "tika-s0402t:1352_16": "Vaṭṭānīti kammavaṭṭavipākavaṭṭāni.",
  "tika-s0402t:1352_17": "Taṇhāti aṭṭhasatappabhedā sabbāpi taṇhā.",
  "tika-s0402t:1353_0": "Aggo vipāko hotīti etthāpi –",
  "tika-s0402t:1354_0": "“Ye keci dhammaṃ saraṇaṃ gatāse…pe…”. ;",
  "tika-s0402t:1355_0": "“Dhammoti kittayantassa, kāye bhavati yā pīti…pe…”. ;",
  "tika-s0402t:1356_0": "“Sādhu kho,",
  "tika-s0402t:1356_1": "devānaminda,",
  "tika-s0402t:1356_2": "dhammaṃ saraṇagamanaṃ hoti,",
  "tika-s0402t:1356_3": "dhammaṃ saraṇagamanahetu kho,",
  "tika-s0402t:1356_4": "devānaminda,",
  "tika-s0402t:1356_5": "evamidhekacce…pe…",
  "tika-s0402t:1356_6": "dibbehi phoṭṭhabbehī”ti –",
  "tika-s0402t:1357_0": "Evamādīnaṃ suttapadānaṃ vasena dhamme pasādassa phalavisesayogo veditabbo.",
  "tika-s0402t:1358_0": "Saṅghā vā gaṇā vāti janasamūhasaṅkhātā yāvatā loke saṅghā vā gaṇā vā.",
  "tika-s0402t:1358_1": "Tathāgatasāvakasaṅghoti aṭṭhaariyapuggalasamūhasaṅkhāto diṭṭhisīlasāmaññena saṃhato tathāgatassa sāvakasaṅgho.",
  "tika-s0402t:1358_2": "Aggamakkhāyatīti attano sīlasamādhipaññāvimuttiādiguṇavisesena tesaṃ saṅghānaṃ aggo seṭṭho uttamo pavaroti vuccati.",
  "tika-s0402t:1358_3": "Yadidanti yāni imāni.",
  "tika-s0402t:1358_4": "Cattāri purisayugāni yugaḷavasena,",
  "tika-s0402t:1358_5": "paṭhamamaggaṭṭho paṭhamaphalaṭṭhoti idamekaṃ yugaḷaṃ,",
  "tika-s0402t:1358_6": "yāva catutthamaggaṭṭho catutthaphalaṭṭhoti idamekaṃ yugaḷanti evaṃ cattāri purisayugāni.",
  "tika-s0402t:1358_7": "Aṭṭha purisapuggalāti purisapuggalavasena eko paṭhamamaggaṭṭho,",
  "tika-s0402t:1358_8": "eko paṭhamaphalaṭṭhoti iminā nayena aṭṭha purisapuggalā.",
  "tika-s0402t:1358_9": "Ettha ca purisoti vā puggaloti vā ekatthāni etāni padāni,",
  "tika-s0402t:1358_10": "veneyyavasena panevaṃ vuttaṃ.",
  "tika-s0402t:1358_11": "Esa bhagavato sāvakasaṅghoti yānimāni yugaḷavasena cattāri yugāni pāṭiyekkato aṭṭha purisapuggalā,",
  "tika-s0402t:1358_12": "esa bhagavato sāvakasaṅgho.",
  "tika-s0402t:1358_13": "Āhuneyyotiādīni vuttatthāneva. Idhāpi –",
  "tika-s0402t:1359_0": "“Ye keci saṅghaṃ saraṇaṃ gatāse…pe…”. ;",
  "tika-s0402t:1360_0": "“Saṅghoti kittayantassa, kāye bhavati yā pīti…pe…”. ;",
  "tika-s0402t:1361_0": "“Sādhu kho,",
  "tika-s0402t:1361_1": "devānaminda,",
  "tika-s0402t:1361_2": "saṅghaṃ saraṇagamanaṃ hoti,",
  "tika-s0402t:1361_3": "saṅghaṃ saraṇagamanahetu kho,",
  "tika-s0402t:1361_4": "devānaminda…pe…",
  "tika-s0402t:1361_5": "dibbehi phoṭṭhabbehī”ti –",
  "tika-s0402t:1362_0": "Ādīnaṃ suttapadānaṃ vasena saṅghe pasādassa phalavisesayogo tassa aggavipākatā ca veditabbā.",
  "tika-s0402t:1362_1": "Tathā anuttariyapaṭilābho sattamabhavādito paṭṭhāya vaṭṭadukkhasamucchedo anuttarasukhādhigamoti evamādiuḷāraphalanipphādanavasena",
  "tika-s0402t:1362_2": "aggavipākatā veditabbā.",
  "tika-s0402t:1363_0": "Gāthāsu aggatoti agge ratanattaye,",
  "tika-s0402t:1363_1": "aggabhāvato vā pasannānaṃ.",
  "tika-s0402t:1363_2": "Aggaṃ dhammanti aggasabhāvaṃ buddhasubodhiṃ dhammasudhammataṃ saṅghasuppaṭipattiṃ,",
  "tika-s0402t:1363_3": "ratanattayassa anaññasādhāraṇaṃ uttamasabhāvaṃ,",
  "tika-s0402t:1363_4": "dasabalādisvākkhātatādisuppaṭipannatādiguṇasabhāvaṃ vā.",
  "tika-s0402t:1363_5": "Vijānatanti vijānantānaṃ.",
  "tika-s0402t:1363_6": "Evaṃ sādhāraṇato aggappasādavatthuṃ dassetvā idāni asādhāraṇato taṃ vibhāgena dassetuṃ “agge buddhe”tiādi vuttaṃ.",
  "tika-s0402t:1363_7": "Tattha pasannānanti aveccappasādena ca itarappasādena ca pasannānaṃ adhimuttānaṃ.",
  "tika-s0402t:1363_8": "Virāgūpasameti virāge upasame ca,",
  "tika-s0402t:1363_9": "sabbassa rāgassa sabbesaṃ kilesānaṃ accantavirāgahetubhūte accantaupasamahetubhūte cāti attho.",
  "tika-s0402t:1363_10": "Sukheti vaṭṭadukkhakkhayabhāvena saṅkhārūpasamasukhabhāvena sukhe.",
  "tika-s0402t:1364_0": "Aggasmiṃ dānaṃ dadatanti agge ratanattaye dānaṃ dadantānaṃ deyyadhammaṃ pariccajantānaṃ.",
  "tika-s0402t:1364_1": "Tattha dharamānaṃ bhagavantaṃ catūhi paccayehi upaṭṭhahantā pūjentā sakkarontā,",
  "tika-s0402t:1364_2": "parinibbutaṃ bhagavantaṃ uddissa dhātucetiyādike upaṭṭhahantā pūjentā sakkarontā buddhe dānaṃ dadanti nāma.",
  "tika-s0402t:1364_3": "“Dhammaṃ pūjessāmā”ti dhammadhare puggale catūhi paccayehi upaṭṭhahantā pūjentā sakkarontā dhammañca ciraṭṭhitikaṃ karontā dhamme dānaṃ dadanti nāma.",
  "tika-s0402t:1364_4": "Tathā ariyasaṅghaṃ catūhi paccayehi upaṭṭhahantā pūjentā sakkarontā taṃ uddissa itarasmimpi tathā paṭipajjantā saṅghe dānaṃ dadanti nāma.",
  "tika-s0402t:1364_5": "Aggaṃ puññaṃ pavaḍḍhatīti evaṃ ratanattaye pasannena cetasā uḷāraṃ pariccāgaṃ uḷārañca pūjāsakkāraṃ pavattentānaṃ",
  "tika-s0402t:1364_6": "divase divase aggaṃ uḷāraṃ kusalaṃ upacīyati.",
  "tika-s0402t:1364_7": "Idāni tassa puññassa aggavipākatāya aggabhāvaṃ dassetuṃ “aggaṃ āyū”tiādi vuttaṃ.",
  "tika-s0402t:1364_8": "Tattha āyūti dibbaṃ vā mānusaṃ vā aggaṃ uḷāraṃ paramaṃ āyu pavaḍḍhati uparūpari brūhati.",
  "tika-s0402t:1364_9": "Vaṇṇoti rūpasampadā.",
  "tika-s0402t:1364_10": "Yasoti parivārasampadā.",
  "tika-s0402t:1364_11": "Kittīti thutighoso.",
  "tika-s0402t:1364_12": "Sukhanti kāyikaṃ cetasikañca sukhaṃ.",
  "tika-s0402t:1364_13": "Balanti kāyabalañceva ñāṇabalañca.",
  "tika-s0402t:1365_0": "Aggassa ratanattayassa dānaṃ dātā.",
  "tika-s0402t:1365_1": "Atha vā aggassa deyyadhammassa dānaṃ uḷāraṃ katvā tattha puññaṃ pavattetā.",
  "tika-s0402t:1365_2": "Aggadhammasamāhitoti aggena pasādadhammena dānādidhammena ca saṃhito samannāgato acalappasādayutto,",
  "tika-s0402t:1365_3": "tassa vā vipākabhūtehi bahujanassa piyamanāpatādidhammehi yutto.",
  "tika-s0402t:1365_4": "Aggappatto pamodatīti yattha yattha sattanikāye uppanno,",
  "tika-s0402t:1365_5": "tattha tattha aggabhāvaṃ seṭṭhabhāvaṃ adhigato,",
  "tika-s0402t:1365_6": "aggabhāvaṃ vā lokuttaramaggaphalaṃ adhigato pamodati abhiramati paritussatīti.",
  "tika-s0402t:1366_0": "Aggapasādasuttavaṇṇanā niṭṭhitā.",
  "tika-s0402t:1367_0": "5. Vassakārasuttavaṇṇanā",
  "tika-s0402t:1368_0": "35.",
  "tika-s0402t:1368_1": "Pañcame ariye ñāyeti saṃkilesato ārakattā ariye niddose parisuddhe niyyānikadhammabhāvato ñāye kāraṇeti attho.",
  "tika-s0402t:1368_2": "Ñāyati nicchayena kamati nibbānaṃ,",
  "tika-s0402t:1368_3": "taṃ vā ñāyati paṭivijjhīyati etenātī ñāyo,",
  "tika-s0402t:1368_4": "ariyamaggo.",
  "tika-s0402t:1368_5": "So eva ca sampāpakahetubhāvato kāraṇanti vuccati.",
  "tika-s0402t:1368_6": "Idha pana saha vipassanāya ariyamaggo adhippetoti āha “sahavipassanake magge”ti.",
  "tika-s0402t:1368_7": "Gāthāsu “ñāyaṃ dhamma”nti etthāpi eseva nayo.",
  "tika-s0402t:1369_0": "Vassakārasuttavaṇṇanā niṭṭhitā.",
  "tika-s0402t:1370_0": "6. Doṇasuttavaṇṇanā",
  "tika-s0402t:1371_0": "36.",
  "tika-s0402t:1371_1": "Chaṭṭhe ukkāhi dhāriyamānāhīti dīpikāhi dhāriyamānāhi,",
  "tika-s0402t:1371_2": "daṇḍadīpikāsu jāletvā dhāriyamānāsu māpitattāti vuttaṃ hoti.",
  "tika-s0402t:1371_3": "Tañhi nagaraṃ “maṅgaladivase sukhaṇe sunakkhattaṃ mā atikkamī”ti rattimpi ukkāsu dhāriyamānāsu māpitaṃ.",
  "tika-s0402t:1371_4": "Ukkāsu ṭhāti ukkaṭṭhā,",
  "tika-s0402t:1371_5": "ukkāsu vijjotayantīsu ṭhitā patiṭṭhitāti mūlavibhūjādipakkhepena (pāṇini 3.2.5) saddasiddhi veditabbā.",
  "tika-s0402t:1371_6": "Niruttinayena vā ukkāsu ṭhitāsu ṭhitā āsīti ukkaṭṭhā.",
  "tika-s0402t:1371_7": "Apare pana bhaṇanti “bhūmibhāgasampattiyā manussasampattiyā upakaraṇasampattiyā ca sā nagarī ukkaṭṭhaguṇayogato ukkaṭṭhāti nāmaṃ labhatī”ti.",
  "tika-s0402t:1371_8": "Setabyanti tassa nagarassa nāmaṃ.",
  "tika-s0402t:1371_9": "Taṃ pana kassapadasabalassa jātanagaranti āha “atīte kassapasammāsambuddhassa jātanagara”nti.",
  "tika-s0402t:1372_0": "Vijjantarikāyāti vijjuniccharaṇakkhaṇe.",
  "tika-s0402t:1372_1": "Antaratoti hadaye.",
  "tika-s0402t:1372_2": "Antarāti ārambhanibbattīnaṃ vemajjhe.",
  "tika-s0402t:1372_3": "Antarikāyāti antarāḷe.",
  "tika-s0402t:1372_4": "Ettha ca “tadantaraṃ ko jāneyya,",
  "tika-s0402t:1372_5": "etesaṃ antarā kappā gaṇanato asaṅkhyeyyā,",
  "tika-s0402t:1372_6": "antarantarā kathaṃ opapātetī”ti ca ādīsu viya kāraṇavemajjhesu vattamānā antarāsaddā eva udāharitabbā siyuṃ,",
  "tika-s0402t:1372_7": "na pana cittakkhaṇavivaresu vattamānā antaraantarikasaddā.",
  "tika-s0402t:1372_8": "Antarāsaddassa hi ayamatthuddhāroti.",
  "tika-s0402t:1373_0": "Ayaṃ panettha adhippāyo siyā –",
  "tika-s0402t:1373_1": "yesu antarāsaddo vattati,",
  "tika-s0402t:1373_2": "tesu antarasaddopi vattatīti samānatthattā antarāsaddatthe vattamāno antarasaddo udāhaṭo.",
  "tika-s0402t:1373_3": "Antarāsaddo eva vā “yassantarato”ti ettha gāthāsukhatthaṃ rassaṃ katvā vuttoti daṭṭhabbaṃ.",
  "tika-s0402t:1373_4": "Antarāsaddo eva pana ikasaddena padaṃ vaḍḍhetvā “antarikā”ti vuttoti evamettha udāharaṇodāharitabbānaṃ virodhābhāvo daṭṭhabbo.",
  "tika-s0402t:1373_5": "Ayojiyamāne upayogavacanaṃ na pāpuṇāti sāmivacanassa pasaṅge antarāsaddayogena upayogavacanassa icchitattā.",
  "tika-s0402t:1373_6": "Tenevāha “antarāsaddena pana yuttattā upayogavacanaṃ kata”nti.",
  "tika-s0402t:1374_0": "Sakalajambudīpe uppannaṃ mahākalahaṃ vūpasametvāti parinibbute bhagavati dhātūnaṃ atthāya kusināranagaraṃ",
  "tika-s0402t:1374_1": "parivāretvā ṭhitehi sesarājūhi “amhākaṃ dhātuyo vā dentu yuddhaṃ vā”tiādinā kosinārakehi mallehi saddhiṃ",
  "tika-s0402t:1374_2": "kataṃ vivādaṃ vūpasametvā.",
  "tika-s0402t:1374_3": "So kira brāhmaṇo tesaṃ vivādaṃ sutvā “ete rājāno bhagavato parinibbutaṭṭhāne vivādaṃ karonti,",
  "tika-s0402t:1374_4": "na kho panetaṃ patirūpaṃ,",
  "tika-s0402t:1374_5": "alaṃ iminā kalahena,",
  "tika-s0402t:1374_6": "vūpasamessāmi na”nti gantvā unnate padese ṭhatvā dvebhāṇavāraparimāṇaṃ doṇagajjitaṃ nāma avoca.",
  "tika-s0402t:1374_7": "Tattha paṭhamabhāṇavāre tāva ekapadampi te na jāniṃsu.",
  "tika-s0402t:1374_8": "Dutiyabhāṇavārapariyosāne ca “ācariyassa viya bho saddo,",
  "tika-s0402t:1374_9": "ācariyassa viya bho saddo”ti sabbe niravā ahesuṃ.",
  "tika-s0402t:1374_10": "Jambudīpatale kira kulaghare jāto yebhuyyena tassa na-",
  "tika-s0402t:1374_11": "antevāsiko nāma natthi,",
  "tika-s0402t:1374_12": "atha kho so attano vacanaṃ sutvā nirave tuṇhībhūte viditvā puna –",
  "tika-s0402t:1375_0": "“Suṇantu bhonto mama ekavācaṃ,",
  "tika-s0402t:1376_0": "Amhāka buddho ahu khantivādo;",
  "tika-s0402t:1377_0": "Na hi sādhuyaṃ uttamapuggalassa,",
  "tika-s0402t:1378_0": "Sarīrabhāge siyā sampahāro.",
  "tika-s0402t:1379_0": "“Sabbeva bhonto sahitā samaggā,",
  "tika-s0402t:1380_0": "Sammodamānā karomaṭṭhabhāge;",
  "tika-s0402t:1381_0": "Vitthārikā hontu disāsu thūpā,",
  "tika-s0402t:1382_0": "Bahū janā cakkhumato pasannā”ti. –",
  "tika-s0402t:1383_0": "Imaṃ gāthādvayaṃ vatvā taṃ kalahaṃ vūpasametvā dhātuyo aṭṭhadhā bhājetvā adāsi,",
  "tika-s0402t:1383_1": "taṃ sandhāyetaṃ vuttaṃ “sakalajambudīpe uppannaṃ mahākalahaṃ vūpasametvā dhātuyo bhājessatī”ti.",
  "tika-s0402t:1383_2": "Lakkhaṇacakkānīti dvīsu pādatalesu dve lakkhaṇacakkāni.",
  "tika-s0402t:1384_0": "Āsavenāti kammakilesakāraṇena āsavena.",
  "tika-s0402t:1384_1": "Ettha hi tebhūmakañca kammaṃ,",
  "tika-s0402t:1384_2": "avasesā ca akusalā dhammā “āsavā”ti vuttā.",
  "tika-s0402t:1384_3": "Devūpapattīti devesu uppatti nibbatti.",
  "tika-s0402t:1384_4": "Ettha ca yakkhagandhabbatāya vinimuttā sabbe devā devaggahaṇena gahitā.",
  "tika-s0402t:1384_5": "Gandhabbo vā vihaṅgamo ākāsacārī.",
  "tika-s0402t:1384_6": "Ahanti vibhattivipariṇāmena yojetabbaṃ.",
  "tika-s0402t:1385_0": "Doṇasuttavaṇṇanā niṭṭhitā.",
  "tika-s0402t:1386_0": "7. Aparihāniyasuttavaṇṇanā",
  "tika-s0402t:1387_0": "37.",
  "tika-s0402t:1387_1": "Sattame nibbānasantikeyeva caratīti kilesanibbānassa anupādāparinibbānassa ca santikeyeva carati “na cirasseva adhigamissatī”ti katvā.",
  "tika-s0402t:1387_2": "Gāthāya appamādaratoti samathavipassanāya appamajjane rato abhirato,",
  "tika-s0402t:1387_3": "appamādeneva rattindivaṃ vītināmentoti attho.",
  "tika-s0402t:1387_4": "Pamādaṃ bhayato passantoti nirayūpapattiādibhayahetuto pamādaṃ bhayato passanto.",
  "tika-s0402t:1387_5": "Abhabbo parihānāyāti so evarūpo samathavipassanādhammehi maggaphalehi vā parihānāya abhabbo.",
  "tika-s0402t:1387_6": "Samathavipassanāto hi sampattato na parihāyati,",
  "tika-s0402t:1387_7": "itarāni ca appattāni pāpuṇātīti.",
  "tika-s0402t:1388_0": "Aparihāniyasuttavaṇṇanā niṭṭhitā.",
  "tika-s0402t:1389_0": "8. Patilīnasuttavaṇṇanā",
  "tika-s0402t:1390_0": "38.",
  "tika-s0402t:1390_1": "Aṭṭhame antavā lokoti ekapassena vaḍḍhitaṃ kasiṇanimittaṃ “loko”ti gāhena vā takkena vā uppannadiṭṭhi.",
  "tika-s0402t:1390_2": "Lābhī hi jhānacakkhunā passitvā gaṇhāti,",
  "tika-s0402t:1390_3": "itaro takkamattena.",
  "tika-s0402t:1390_4": "Anantavāti samantato vaḍḍhitaṃ appamāṇaṃ kasiṇanimittaṃ “loko”ti gāhena vā takkena vā uppannadiṭṭhi.",
  "tika-s0402t:1390_5": "Taṃ jīvaṃ taṃ sarīranti jīvo sarīrañca ekameva vatthūti uppannadiṭṭhi.",
  "tika-s0402t:1390_6": "Vissaṭṭhānīti sakapariccajanavasena nissaṭṭhāni.",
  "tika-s0402t:1390_7": "Vantānīti idaṃ puna anādiyanabhāvadassanavasena vuttaṃ.",
  "tika-s0402t:1390_8": "Cattampi hi keci gaṇhanti,",
  "tika-s0402t:1390_9": "nayidamevanti dassanatthaṃ “vantānī”ti vuttaṃ.",
  "tika-s0402t:1390_10": "Na hi yaṃ yena vantaṃ,",
  "tika-s0402t:1390_11": "na so taṃ puna ādīyati.",
  "tika-s0402t:1390_12": "Vantampi kiñci sasantatilaggaṃ siyā,",
  "tika-s0402t:1390_13": "nayidamevanti dassanatthaṃ “muttānī”ti vuttaṃ.",
  "tika-s0402t:1390_14": "Tenevāha “chinnabandhanāni katānī”ti,",
  "tika-s0402t:1390_15": "santatito vinimocanavasena chinnabandhanāni katānīti attho.",
  "tika-s0402t:1390_16": "Muttampi kiñci muttabandhanaṃ viya phalaṃ kuhiñci tiṭṭhati,",
  "tika-s0402t:1390_17": "na evamidanti dassanatthaṃ “pahīnānī”ti vuttaṃ.",
  "tika-s0402t:1390_18": "Yathā kiñci dunnissaṭṭhaṃ puna ādāya sammadeva nissaṭṭhaṃ “paṭinissaṭṭha”nti vuccati,",
  "tika-s0402t:1390_19": "evaṃ vipassanāya nissaṭṭhāni ādinnasadisāni maggena pahīnāni paṭinissaṭṭhāni nāma hontīti dassanatthaṃ “paṭinissaṭṭhānī”ti vuttaṃ.",
  "tika-s0402t:1390_20": "Tenevāha “yathā na puna cittaṃ ārohanti,",
  "tika-s0402t:1390_21": "evaṃ paṭinissajjitānī”ti.",
  "tika-s0402t:1391_0": "Kāmesanāti kāmānaṃ esanā,",
  "tika-s0402t:1391_1": "kāmasaṅkhātā vā esanā kāmesanā.",
  "tika-s0402t:1391_2": "Vuttañhetaṃ “tattha katamā kāmesanā?",
  "tika-s0402t:1391_3": "Yo kāmesu kāmacchando kāmarāgo kāmanandī kāmapipāsā kāmamucchā kāmajjhosānaṃ,",
  "tika-s0402t:1391_4": "ayaṃ vuccati kāmesanā”ti,",
  "tika-s0402t:1391_5": "tasmā kāmarāgo “kāmesanā”ti veditabbo.",
  "tika-s0402t:1391_6": "Tenevāha “kāmesanā…pe…",
  "tika-s0402t:1391_7": "anāgāmimaggena pahīnā”ti.",
  "tika-s0402t:1391_8": "Bhavānaṃ esanā bhavesanā.",
  "tika-s0402t:1391_9": "Vuttampi cetaṃ “tattha katamā bhavesanā?",
  "tika-s0402t:1391_10": "Yo bhavesu bhavacchando…pe…",
  "tika-s0402t:1391_11": "bhavajjhosānaṃ,",
  "tika-s0402t:1391_12": "ayaṃ vuccati bhavesanā”ti,",
  "tika-s0402t:1391_13": "tasmā bhavesanarāgo rūpārūpabhavapatthanāti veditabbo.",
  "tika-s0402t:1391_14": "Tenevāha “bhavesanā pana arahattamaggena pahīyatī”ti.",
  "tika-s0402t:1392_0": "Brahmacariyassa esanā brahmacariyesanā.",
  "tika-s0402t:1392_1": "Sā ca maggabrahmacariyassa,",
  "tika-s0402t:1392_2": "diṭṭhigatikasammatabrahmacariyassa ca gavesanavasena dvippakārāti āha “brahmacariyaṃ esissāmī”tiādi.",
  "tika-s0402t:1392_3": "Diṭṭhigatikasammatassa brahmacariyassa esanāpi hi brahmacariyesanāti vuccati.",
  "tika-s0402t:1392_4": "Vuttampi cetaṃ –",
  "tika-s0402t:1393_0": "“Tattha katamā brahmacariyesanā?",
  "tika-s0402t:1393_1": "Sassato lokoti vā,",
  "tika-s0402t:1393_2": "asassato lokoti vā,",
  "tika-s0402t:1393_3": "antavā lokoti vā,",
  "tika-s0402t:1393_4": "anantavā lokoti vā,",
  "tika-s0402t:1393_5": "taṃ jīvaṃ taṃ sarīranti vā,",
  "tika-s0402t:1393_6": "aññaṃ jīvaṃ aññaṃ sarīranti vā,",
  "tika-s0402t:1393_7": "hoti tathāgato paraṃ maraṇāti vā,",
  "tika-s0402t:1393_8": "na hoti tathāgato paraṃ maraṇāti vā,",
  "tika-s0402t:1393_9": "hoti ca na ca hoti tathāgato paraṃ maraṇāti vā,",
  "tika-s0402t:1393_10": "neva hoti na na hoti tathāgato paraṃ maraṇāti vā,",
  "tika-s0402t:1393_11": "yā evarūpā diṭṭhi diṭṭhigataṃ diṭṭhigahanaṃ diṭṭhikantāraṃ diṭṭhivisūkāyikaṃ diṭṭhivipphanditaṃ diṭṭhisaṃyojanaṃ",
  "tika-s0402t:1393_12": "gāho patiṭṭhāho abhiniveso parāmāso kummaggo micchāpatho micchattaṃ titthāyatanaṃ vipariyesaggāho,",
  "tika-s0402t:1393_13": "ayaṃ vuccati brahmacariyesanā”ti.",
  "tika-s0402t:1394_0": "Tasmā diṭṭhigatikasammatassa brahmacariyassa esanā diṭṭhabrahmacariyesanāti veditabbā.",
  "tika-s0402t:1394_1": "Tenevāha “diṭṭhibrahmacariyesanā pana sotāpattimaggeneva paṭippassambhatī”ti.",
  "tika-s0402t:1394_2": "Ettāvatā ca rāgadiṭṭhiyo esanāti dassitaṃ hoti.",
  "tika-s0402t:1394_3": "Na kevalañca rāgadiṭṭhiyo eva esanā,",
  "tika-s0402t:1394_4": "tadekaṭṭhaṃ kammampi.",
  "tika-s0402t:1394_5": "Vuttampi cetaṃ –",
  "tika-s0402t:1395_0": "“Tattha katamā kāmesanā?",
  "tika-s0402t:1395_1": "Kāmarāgo tadekaṭṭhaṃ akusalaṃ kāyakammaṃ vacīkammaṃ manokammaṃ,",
  "tika-s0402t:1395_2": "ayaṃ vuccati kāmesanā.",
  "tika-s0402t:1395_3": "Tattha katamā bhavesanā?",
  "tika-s0402t:1395_4": "Bhavarāgo tadekaṭṭhaṃ akusalaṃ kāyakammaṃ vacīkammaṃ manokammaṃ,",
  "tika-s0402t:1395_5": "ayaṃ vuccati bhavesanā.",
  "tika-s0402t:1395_6": "Tattha katamā brahmacariyesanā?",
  "tika-s0402t:1395_7": "Antaggāhikā diṭṭhi tadekaṭṭhaṃ akusalaṃ kāyakammaṃ vacīkammaṃ manokammaṃ,",
  "tika-s0402t:1395_8": "ayaṃ vuccati brahmacariyesanā”ti.",
  "tika-s0402t:1396_0": "Navavidhamānoti “seyyassa seyyohamasmī”tiādinā āgato navavidhamāno.",
  "tika-s0402t:1397_0": "“Kāmesanā”tiādigāthāya pana brahmacariyesanā sahāti brahmacariyesanāya saddhiṃ.",
  "tika-s0402t:1397_1": "Vibhattilopena hi ayaṃ niddeso.",
  "tika-s0402t:1397_2": "Karaṇatthe vā etaṃ paccattavacanaṃ.",
  "tika-s0402t:1397_3": "Idaṃ vuttaṃ hoti “brahmacariyesanāya saddhiṃ kāmesanā bhavesanāti tisso esanā”ti.",
  "tika-s0402t:1397_4": "Tāsu brahmacariyesanaṃ sarūpato dassetuṃ “itisaccaparāmāso,",
  "tika-s0402t:1397_5": "diṭṭhiṭṭhānā samussayā”ti vuttaṃ.",
  "tika-s0402t:1397_6": "Tassattho –",
  "tika-s0402t:1397_7": "iti evaṃ saccanti parāmāso itisaccaparāmāso.",
  "tika-s0402t:1397_8": "Idameva saccaṃ moghamaññanti diṭṭhiyā pavattiākāraṃ dasseti.",
  "tika-s0402t:1397_9": "Diṭṭhiyo eva sabbānatthahetubhāvato diṭṭhiṭṭhānā.",
  "tika-s0402t:1397_10": "Vuttañhetaṃ –",
  "tika-s0402t:1397_11": "“micchādiṭṭhiparamāhaṃ,",
  "tika-s0402t:1397_12": "bhikkhave,",
  "tika-s0402t:1397_13": "vajjaṃ vadāmī”ti.",
  "tika-s0402t:1397_14": "Tā eva ca uparūpari vuddhiyā mānalobhādikilesasamussayanena vaṭṭadukkhasamussayanena ca samussayā,",
  "tika-s0402t:1397_15": "“idameva saccaṃ moghamañña”nti micchābhinivisamānā sabbānatthahetukā kilesadukkhūpacayato hetubhūtā ca diṭṭhiyo brahmacariyesanāti vuttaṃ hoti.",
  "tika-s0402t:1397_16": "Etena pavattiākārato nibbattito ca brahmacariyesanā dassitāti veditabbā.",
  "tika-s0402t:1398_0": "Sabbarāgavirattassāti sabbehi kāmabhavarāgehi virattassa.",
  "tika-s0402t:1398_1": "Tato eva taṇhākkhayasaṅkhāte nibbāne vimuttattā taṇhākkhayavimuttino arahato.",
  "tika-s0402t:1398_2": "Esanā paṭinissaṭṭhāti kāmesanā,",
  "tika-s0402t:1398_3": "bhavesanā sabbaso nissaṭṭhā pahīnā.",
  "tika-s0402t:1398_4": "Diṭṭhiṭṭhānā samūhatāti brahmacariyesanāsaṅkhātā diṭṭhiṭṭhānā ca paṭhamamaggeneva samugghātitā.",
  "tika-s0402t:1398_5": "Evampi imissā gāthāya atthavaṇṇanā veditabbā.",
  "tika-s0402t:1398_6": "Sesaṃ suviññeyyameva.",
  "tika-s0402t:1399_0": "Patilīnasuttavaṇṇanā niṭṭhitā.",
  "tika-s0402t:1400_0": "9. Ujjayasuttavaṇṇanā",
  "tika-s0402t:1401_0": "39.",
  "tika-s0402t:1401_1": "Navame anukulayaññanti anukulaṃ kulānukkamaṃ upādāya dātabbadānaṃ.",
  "tika-s0402t:1401_2": "Tenāha “amhākaṃ…pe…",
  "tika-s0402t:1401_3": "kulānukulavasena yajitabba”nti.",
  "tika-s0402t:1401_4": "Vaṃsaparamparāya pacchā duggatapurisehi padātabbadānaṃ.",
  "tika-s0402t:1401_5": "Evarūpaṃ kulaṃ sīlavante uddissa nibaddhadānaṃ,",
  "tika-s0402t:1401_6": "tasmiṃ kule daliddānipi na upacchindanti.",
  "tika-s0402t:1401_7": "Tatridaṃ vatthu –",
  "tika-s0402t:1401_8": "anāthapiṇḍikassa ghare pañca salākabhattasatāni dīyiṃsu.",
  "tika-s0402t:1401_9": "Dantamayasalākānaṃ pañcasatāni ahesuṃ.",
  "tika-s0402t:1401_10": "Atha taṃ kulaṃ anukkamena dāliddiyena abhibhūtaṃ.",
  "tika-s0402t:1401_11": "Ekā tasmiṃ kule dārikā ekasalākato uddhaṃ dātuṃ nāsakkhi.",
  "tika-s0402t:1401_12": "Sāpi pacchā sātavāhanaṃ raṭṭhaṃ gantvā khalaṃ sodhetvā laddhadhaññena taṃ salākaṃ adāsi.",
  "tika-s0402t:1401_13": "Eko thero rañño ārocesi.",
  "tika-s0402t:1401_14": "Rājā taṃ ānetvā aggamahesiṭṭhāne ṭhapesi.",
  "tika-s0402t:1401_15": "Sā tato paṭṭhāya puna pañcapi salākasatāni pavattesi.",
  "tika-s0402t:1402_0": "Assamedhantiādīsu porāṇakarājakāle kira sassamedhaṃ,",
  "tika-s0402t:1402_1": "purisamedhaṃ,",
  "tika-s0402t:1402_2": "sammāpāsaṃ,",
  "tika-s0402t:1402_3": "vācāpeyyanti cattāri saṅgahavatthūni ahesuṃ,",
  "tika-s0402t:1402_4": "yehi rājāno lokaṃ saṅgaṇhiṃsu.",
  "tika-s0402t:1402_5": "Tattha nipphannasassato dasamabhāgaggahaṇaṃ sassamedhaṃ nāma,",
  "tika-s0402t:1402_6": "sassasampādane medhāvitāti attho.",
  "tika-s0402t:1402_7": "Mahāyodhānaṃ chamāsikabhattavetanānuppadānaṃ purisamedhaṃ nāma,",
  "tika-s0402t:1402_8": "purisasaṅgaṇhane medhāvitāti attho.",
  "tika-s0402t:1402_9": "Daliddamanussānaṃ hatthe lekhaṃ gahetvā tīṇi vassāni vinā vaḍḍhiyā sahassadvisahassamattadhanānuppadānaṃ sammāpāsaṃ nāma.",
  "tika-s0402t:1402_10": "Tañhi sammā manusse pāseti hadaye bandhitvā viya ṭhapeti,",
  "tika-s0402t:1402_11": "tasmā sammāpāsanti vuccati. “Tāta,",
  "tika-s0402t:1402_12": "mātulā”tiādinā pana saṇhavācābhaṇanaṃ vācāpeyyaṃ nāma,",
  "tika-s0402t:1402_13": "peyyavajjaṃ piyavacanatāti attho.",
  "tika-s0402t:1402_14": "Evaṃ catūhi vatthūhi saṅgahitaṃ raṭṭhaṃ iddhañceva hoti phītañca pahūtaannapānaṃ khemaṃ nirabbudaṃ,",
  "tika-s0402t:1402_15": "manussā mudā modanā ure putte naccentā apārutagharadvārā viharanti.",
  "tika-s0402t:1402_16": "Idaṃ gharadvāresu aggaḷānaṃ abhāvato niraggaḷanti vuccati.",
  "tika-s0402t:1402_17": "Ayaṃ porāṇikā paveṇī.",
  "tika-s0402t:1402_18": "Aparabhāge pana okkākarājakāle brāhmaṇā imāni cattāri saṅgahavatthūni imañca raṭṭhasampattiṃ parivattentā",
  "tika-s0402t:1402_19": "ummūlaṃ katvā assamedhaṃ purisamedhantiādike pañca yaññe nāma akaṃsu.",
  "tika-s0402t:1402_20": "Vuttañhetaṃ bhagavatā brāhmaṇadhammiyasutte –",
  "tika-s0402t:1403_0": "“Tesaṃ āsi vipallāso, disvāna aṇuto aṇuṃ…pe…;",
  "tika-s0402t:1404_0": "Te tattha mante ganthetvā, okkākaṃ tadupāgamu”nti. ;",
  "tika-s0402t:1405_0": "Idāni tehi parivattetvā ṭhapitamatthaṃ dassento “assamedha”ntiādimāha.",
  "tika-s0402t:1405_1": "Tattha medhantīti vadhenti.",
  "tika-s0402t:1405_2": "Dvīhi pariyaññehīti mahāyaññassa pubbabhāge pacchā ca pavattetabbehi dvīhi parivārayaññehi.",
  "tika-s0402t:1405_3": "Sattanavutipañcapasusataghātabhiṃsanassāti sattanavutādhikānaṃ pañcannaṃ pasusatānaṃ māraṇena bheravassa pāpabhīrukānaṃ bhayāvahassa.",
  "tika-s0402t:1405_4": "Tathā hi vadanti –",
  "tika-s0402t:1406_0": "“Chasatāni niyujjanti, pasūnaṃ majjhime hani;",
  "tika-s0402t:1407_0": "Assamedhassa yaññassa, ūnāni pasūhi tīhī”ti. ;",
  "tika-s0402t:1408_0": "Sammanti yugacchidde pakkhipitabbadaṇḍakaṃ.",
  "tika-s0402t:1408_1": "Pāsantīti khipanti.",
  "tika-s0402t:1408_2": "Saṃhārimehīti sakaṭehi vahitabbehi.",
  "tika-s0402t:1408_3": "Pubbe kira eko rājā sammāpāsaṃ yajanto sarassatinaditīre pathaviyā vivare dinne nimuggoyeva ahosi,",
  "tika-s0402t:1408_4": "andhabālabrāhmaṇā gatānugatigatā “ayaṃ tassa saggagamanamaggo”ti saññāya tattha sammāpāsayaññaṃ paṭṭhapenti.",
  "tika-s0402t:1408_5": "Tena vuttaṃ “nimuggokāsato pabhutī”ti.",
  "tika-s0402t:1408_6": "Ayūpo appakadivaso yāgo,",
  "tika-s0402t:1408_7": "sayūpo bahudivasaṃ neyyo satrayāgoti.",
  "tika-s0402t:1408_8": "Mantapadābhisaṅkhatānaṃ sappimadhūnaṃ vājamiti samaññā.",
  "tika-s0402t:1408_9": "Hiraññasuvaṇṇagomahiṃsādi sattarasakadakkhiṇassa.",
  "tika-s0402t:1408_10": "Sāragabbhakoṭṭhāgārādīsu natthi ettha aggaḷanti niraggaḷo.",
  "tika-s0402t:1408_11": "Tattha kira yaññe attano sāpateyyaṃ anavasesato anigūhitvā niyyātīyati.",
  "tika-s0402t:1409_0": "Mahārambhāti bahupasughātakammā.",
  "tika-s0402t:1409_1": "Aṭṭhakathāyaṃ pana “vividhā yattha haññare”ti vakkhamānattā “mahākiccā mahākaraṇīyā”ti paṭhamo atthavikappo vutto.",
  "tika-s0402t:1409_2": "Dutiyo pana atthavikappo “mahārambhāti papañcavasena ajeḷakā”tiādi vuttanti adhippāyena “apicā”tiādinā āraddho.",
  "tika-s0402t:1409_3": "Nirārambhāti etthāpi vuttanayena attho veditabbo.",
  "tika-s0402t:1409_4": "Nanu ca pāṇātipātādiakusalakammassa appamattakampi phalaṃ nupalabbhati,",
  "tika-s0402t:1409_5": "tasmā tassa nipphalabhāvaṃ avatvā “na te honti mahapphalā”ti kasmā vuttanti āha “niravasesatthe”tiādi.",
  "tika-s0402t:1409_6": "Anugataṃ kulanti anukulaṃ,",
  "tika-s0402t:1409_7": "kulānugatanti attho.",
  "tika-s0402t:1409_8": "Ye niccabhattādiṃ pubbapurisehi paṭṭhapitaṃ aparāparaṃ anupacchindantā manussā dadanti,",
  "tika-s0402t:1409_9": "te anukulaṃ yajanti nāma.",
  "tika-s0402t:1409_10": "Tenevāha “ye aññe anukulaṃ yajantī”tiādi.",
  "tika-s0402t:1410_0": "Ujjayasuttavaṇṇanā niṭṭhitā.",
  "tika-s0402t:1411_0": "10. Udāyisuttavaṇṇanā",
  "tika-s0402t:1412_0": "40.",
  "tika-s0402t:1412_1": "Dasame pāṇasamārambharahitanti pāṇaghātarahitaṃ.",
  "tika-s0402t:1412_2": "Abyābajjhaṃ sukhaṃ lokaṃ,",
  "tika-s0402t:1412_3": "paṇḍito upapajjatīti kāmacchandādibyāpādavirahitattā abyābajjhaṃ niddukkhaṃ.",
  "tika-s0402t:1412_4": "Parapīḷābhāve pana vattabbaṃ natthi.",
  "tika-s0402t:1412_5": "Jhānasamāpattivasena sukhabahulattā sukhaṃ ekantasukhaṃ brahmalokaṃ jhānapuññena,",
  "tika-s0402t:1412_6": "itarapuññena pana tadaññasampattibhavasaṅkhātaṃ sukhaṃ lokaṃ paṇḍito sappañño upeti.",
  "tika-s0402t:1412_7": "Sesaṃ uttānameva.",
  "tika-s0402t:1413_0": "Udāyisuttavaṇṇanā niṭṭhitā.",
  "tika-s0402t:1414_0": "Cakkavaggavaṇṇanā niṭṭhitā.",
  "tika-s0402t:1415_0": "5. Rohitassavaggo",
  "tika-s0402t:1416_0": "1. Samādhibhāvanāsuttavaṇṇanā",
  "tika-s0402t:1417_0": "41.",
  "tika-s0402t:1417_1": "Pañcamassa paṭhame diṭṭhadhammasukhavihārāyāti imasmiṃyeva attabhāve sukhavihāratthāya,",
  "tika-s0402t:1417_2": "nikkilesatāya nirāmisena sukhena viharaṇatthāyāti attho.",
  "tika-s0402t:1417_3": "Iminā cattāri phalasamāpattijjhānāni khīṇāsavassa āsavakkhayādhigamato aparabhāge adhigatarūpārūpajjhānāni ca kathitāni.",
  "tika-s0402t:1417_4": "Dibbacakkhuñāṇadassanappaṭilābhāyāti dibbacakkhuñāṇappaṭilābhatthāya.",
  "tika-s0402t:1417_5": "Dibbacakkhuñāṇañhi rūpagatassa dibbassa itarassa ca dassanaṭṭhena idha “ñāṇadassana”nti adhippetaṃ.",
  "tika-s0402t:1417_6": "Ālokasaññaṃ manasi karotīti divā vā rattiṃ vā sūriyadīpacandamaṇiukkāvijjulatādīnaṃ āloko divā rattiñca upaladdho,",
  "tika-s0402t:1417_7": "yathāladdhavaseneva ālokaṃ manasi karoti citte ṭhapeti,",
  "tika-s0402t:1417_8": "tathā ca naṃ manasi karoti,",
  "tika-s0402t:1417_9": "yathāssa subhāvitālokakasiṇassa viya kasiṇāloko yathicchakaṃ yāvadicchakañca so āloko rattiyaṃ upatiṭṭhati,",
  "tika-s0402t:1417_10": "yena tattha divāsaññaṃ ṭhapeti,",
  "tika-s0402t:1417_11": "divā viya vigatathinamiddho hoti.",
  "tika-s0402t:1417_12": "Tenāha “yathā divā tathā ratti”nti.",
  "tika-s0402t:1418_0": "Yathā divā ālokasaññā manasi katā,",
  "tika-s0402t:1418_1": "tatheva naṃ rattimpi manasi karotīti yathā divā diṭṭho āloko,",
  "tika-s0402t:1418_2": "tatheva taṃ rattiṃ manasi karoti.",
  "tika-s0402t:1418_3": "Dutiyapadeti “yathā rattiṃ tathā divā”ti imasmiṃ vākye.",
  "tika-s0402t:1418_4": "Esa nayoti iminā yathā rattiyaṃ candālokādi āloko diṭṭho,",
  "tika-s0402t:1418_5": "evameva rattiṃ diṭṭhākāreneva divā taṃ ālokaṃ manasi karoti citte ṭhapetīti imamatthaṃ atidisati.",
  "tika-s0402t:1418_6": "Iti vivaṭena cetasāti evaṃ apihitena cittena,",
  "tika-s0402t:1418_7": "thinamiddhāpidhānena apihitacittenāti vuttaṃ hoti.",
  "tika-s0402t:1418_8": "Apariyonaddhenāti samantato anaddhena asañchāditena.",
  "tika-s0402t:1418_9": "Kiñcāpītiādinā attanā vuttamevatthaṃ samattheti.",
  "tika-s0402t:1418_10": "Ālokasadisaṃ kataṃ “yathā divā tathā ratti”ntiādinā.",
  "tika-s0402t:1419_0": "Sattaṭṭhānikassāti “abhikkante paṭikkante sampajānakārī hotī”tiādinā vuttassa sattaṭṭhānikassa satisampajaññassa atthāya.",
  "tika-s0402t:1419_1": "Pariggahitavatthārammaṇatāyāti vatthuno ārammaṇassa ca yāthāvato viditabhāvena.",
  "tika-s0402t:1419_2": "Yathā hi sappaṃ pariyesantena tassa āsaye vidite sopi vidito gahito eva ca hoti mantāgadabalena tassa gahaṇassa sukarattā,",
  "tika-s0402t:1419_3": "evaṃ vedanāya āsayabhūte vatthumhi ārammaṇe ca vidite ādikammikassapi vedanā viditā gahitā eva hoti salakkhaṇato",
  "tika-s0402t:1419_4": "sāmaññalakkhaṇato ca tassā gahaṇassa sukarattā.",
  "tika-s0402t:1419_5": "Pageva pariññātavatthukassa khīṇāsavassa.",
  "tika-s0402t:1419_6": "Tassa hi uppādakkhaṇepi ṭhitikkhaṇepi bhaṅgakkhaṇepi vedanā viditā pākaṭā honti “tā vedanā evaṃ uppajjitvā”tiādinā.",
  "tika-s0402t:1419_7": "Na kevalañca vedanā eva,",
  "tika-s0402t:1419_8": "idha vuttā saññādayopi avuttā cetanādayopi viditāva uppajjanti ceva tiṭṭhanti ca nirujjhanti ca.",
  "tika-s0402t:1419_9": "Nidassanamattañhetaṃ,",
  "tika-s0402t:1419_10": "yadidaṃ pāḷiyaṃ vedanāsaññāvitakkaggahaṇaṃ.",
  "tika-s0402t:1419_11": "Tena anavasesato sabbadhammānampi uppādādito viditabhāvaṃ dasseti.",
  "tika-s0402t:1420_0": "Apica vedanāya uppādo vidito hoti,",
  "tika-s0402t:1420_1": "upaṭṭhānaṃ viditaṃ hoti,",
  "tika-s0402t:1420_2": "atthaṅgamo vidito hoti.",
  "tika-s0402t:1420_3": "Kathaṃ vedanāya uppādo vidito hoti?",
  "tika-s0402t:1420_4": "Avijjāsamudayā vedanāsamudayo,",
  "tika-s0402t:1420_5": "taṇhāsamudayā kammasamudayo,",
  "tika-s0402t:1420_6": "phassasamudayā vedanāsamudayoti nibbattilakkhaṇaṃ passantopi vedanākkhandhassa samudayaṃ passati.",
  "tika-s0402t:1420_7": "Evaṃ vedanāya uppādo vidito hoti.",
  "tika-s0402t:1420_8": "Kathaṃ vedanāya upaṭṭhānaṃ viditaṃ hoti?",
  "tika-s0402t:1420_9": "Aniccato manasikaroto khayatupaṭṭhānaṃ viditaṃ hoti,",
  "tika-s0402t:1420_10": "dukkhato manasikaroto bhayatupaṭṭhānaṃ viditaṃ hoti,",
  "tika-s0402t:1420_11": "anattato manasikaroto suññatupaṭṭhānaṃ viditaṃ hoti.",
  "tika-s0402t:1420_12": "Evaṃ vedanāya upaṭṭhānaṃ viditaṃ hoti.",
  "tika-s0402t:1420_13": "Iti khayato bhayato suññato jānāti.",
  "tika-s0402t:1420_14": "Kathaṃ vedanāya atthaṅgamo vidito hoti?",
  "tika-s0402t:1420_15": "Avijjānirodhā vedanānirodho…pe…",
  "tika-s0402t:1420_16": "evaṃ vedanāya atthaṅgamo vidito hoti.",
  "tika-s0402t:1420_17": "Imināpi nayenettha attho veditabbo.",
  "tika-s0402t:1421_0": "Iti rūpanti ettha itisaddo anavasesato rūpassa sarūpanidassanatthoti tassa idaṃ rūpanti etena sādhāraṇato sarūpanidassanamāha,",
  "tika-s0402t:1421_1": "ettakaṃ rūpanti etena anavasesato,",
  "tika-s0402t:1421_2": "na ito paraṃ rūpaṃ atthīti tabbinimuttassa aññassa abhāvaṃ.",
  "tika-s0402t:1421_3": "Iti vedanātiādīsupi ayaṃ vedanā,",
  "tika-s0402t:1421_4": "ettakā vedanā,",
  "tika-s0402t:1421_5": "ito paraṃ vedanā natthi.",
  "tika-s0402t:1421_6": "Ayaṃ saññā…pe…",
  "tika-s0402t:1421_7": "ime saṅkhārā…pe…",
  "tika-s0402t:1421_8": "idaṃ viññāṇaṃ,",
  "tika-s0402t:1421_9": "ettakaṃ viññāṇaṃ,",
  "tika-s0402t:1421_10": "ito paraṃ viññāṇaṃ natthīti evamattho daṭṭhabboti āha “vedanādīsupi eseva nayo”ti.",
  "tika-s0402t:1422_0": "Ñāṇena jānitvā paroparāni.",
  "tika-s0402t:1422_1": "Paroparānīti parāni ca oparāni ca.",
  "tika-s0402t:1422_2": "Uttamādhamānīti parattabhāvasakattabhāvādīni uttamādhamāni.",
  "tika-s0402t:1422_3": "Calitanti taṇhādiṭṭhivipphanditaṃ.",
  "tika-s0402t:1422_4": "Anīghoti rāgādiīgharahito.",
  "tika-s0402t:1422_5": "Atāri soti so evarūpo arahā jātijaraṃ atari.",
  "tika-s0402t:1423_0": "Samādhibhāvanāsuttavaṇṇanā niṭṭhitā.",
  "tika-s0402t:1424_0": "2-4. Pañhabyākaraṇasuttādivaṇṇanā",
  "tika-s0402t:1425_0": "42- 44.",
  "tika-s0402t:1425_1": "Dutiye etesaṃ pañhānanti ekaṃsabyākaraṇādīnaṃ catunnaṃ pañhānaṃ.",
  "tika-s0402t:1425_2": "Tasmiṃ tasmiṃ ṭhāne byākaraṇaṃ jānātīti “cakkhuṃ anicca”nti puṭṭhe “anicca”nti ekaṃseneva byākātabbaṃ.",
  "tika-s0402t:1425_3": "“Aniccā nāma cakkhu”nti puṭṭhe pana “na kevalaṃ cakkhumeva,",
  "tika-s0402t:1425_4": "sotampi anicca”nti evaṃ vibhajitvā byākātabbaṃ.",
  "tika-s0402t:1425_5": "“Yathā cakkhuṃ tathā sotaṃ,",
  "tika-s0402t:1425_6": "yathā sotaṃ tathā cakkhu”nti puṭṭhe “kenaṭṭhena pucchasī”ti paṭipucchitvā “dassanaṭṭhena pucchāmī”ti vutte “na hī”ti byākātabbaṃ.",
  "tika-s0402t:1425_7": "“Aniccaṭṭhena pucchāmī”ti vutte “āmā”ti byākātabbaṃ.",
  "tika-s0402t:1425_8": "“Taṃ jīvaṃ taṃ sarīra”ntiādīni puṭṭhena pana “abyākatametaṃ bhagavatā”ti ṭhapetabbo,",
  "tika-s0402t:1425_9": "esa pañho na byākātabboti evaṃ jānātīti attho.",
  "tika-s0402t:1425_10": "Atthasamāgamenāti atthassa paṭilābhena laddhabbena.",
  "tika-s0402t:1425_11": "Samiti saṅgati samodhānanti samayo,",
  "tika-s0402t:1425_12": "paṭilābho.",
  "tika-s0402t:1425_13": "Samayo eva abhisamayo,",
  "tika-s0402t:1425_14": "abhimukhabhāvena vā samayo abhisamayoti evamettha padattho veditabbo.",
  "tika-s0402t:1425_15": "Sesaṃ suviññeyyameva.",
  "tika-s0402t:1425_16": "Tatiyacatutthāni uttānatthāneva.",
  "tika-s0402t:1426_0": "Pañhabyākaraṇasuttādivaṇṇanā niṭṭhitā.",
  "tika-s0402t:1427_0": "5-6. Rohitassasuttādivaṇṇanā",
  "tika-s0402t:1428_0": "45- 46.",
  "tika-s0402t:1428_1": "Pañcame ekokāseti cakkavāḷassa pariyantasaññite ekasmiṃ okāse.",
  "tika-s0402t:1428_2": "Bhummanti “yatthā”ti idaṃ bhummavacanaṃ.",
  "tika-s0402t:1428_3": "Sāmaññato vuttampi “so lokassa anto”ti vacanato visiṭṭhavisayameva hoti.",
  "tika-s0402t:1428_4": "“Na jāyati,",
  "tika-s0402t:1428_5": "na mīyatī”ti vatvā puna “na cavati,",
  "tika-s0402t:1428_6": "na upapajjatī”ti kasmā vuttanti āha “idaṃ aparāparaṃ…pe…",
  "tika-s0402t:1428_7": "gahita”nti.",
  "tika-s0402t:1428_8": "Padagamanenāti padasā gamanena.",
  "tika-s0402t:1428_9": "Satthā saṅkhāralokassa antaṃ sandhāya vadati upari sabbāni pakāsetukāmo.",
  "tika-s0402t:1428_10": "Saṅkhāralokassa hi anto nibbānaṃ.",
  "tika-s0402t:1429_0": "Daḷhaṃ thiraṃ dhanu etassāti daḷhadhanvā,",
  "tika-s0402t:1429_1": "so eva “daḷhadhammā”ti vutto.",
  "tika-s0402t:1429_2": "Tenāha “daḷhadhanū”ti.",
  "tika-s0402t:1429_3": "Uttamappamāṇaṃ nāma sahassathāmadhanu.",
  "tika-s0402t:1429_4": "Dhanuggaṇhanasippacittakatāya dhanuggaho,",
  "tika-s0402t:1429_5": "na dhanuggahaṇamattenāti āha “dhanuggahoti dhanuācariyo”ti.",
  "tika-s0402t:1429_6": "“Dhanuggaho”ti vatvā “sikkhito”ti vutte dhanusikkhāya sikkhitoti viññāyati.",
  "tika-s0402t:1429_7": "Sikkhā ca ettakena kālena sikkhantassa ukkaṃsagatā hotīti āha “dvādasa vassāni dhanusippaṃ sikkhito”ti.",
  "tika-s0402t:1429_8": "Usabhappamāṇeti vīsati yaṭṭhiyo usabhaṃ,",
  "tika-s0402t:1429_9": "tasmiṃ usabhappamāṇe padese.",
  "tika-s0402t:1429_10": "Vālagganti vālakoṭiṃ.",
  "tika-s0402t:1429_11": "Katahatthoti paricitahattho.",
  "tika-s0402t:1429_12": "Katasarakkhepoti thiralakkhe ca calalakkhe ca paresaṃ dassanavasena sarakkhepassa katāpī.",
  "tika-s0402t:1429_13": "Tenāha “dassitasippo”ti,",
  "tika-s0402t:1429_14": "“katayoggo”ti keci.",
  "tika-s0402t:1429_15": "Asanti etenāti asanaṃ, kaṇḍo.",
  "tika-s0402t:1429_16": "Tālacchādinti tālacchāyaṃ.",
  "tika-s0402t:1429_17": "Sā pana ratanamattā vidatthicaturaṅgulā.",
  "tika-s0402t:1430_0": "Puratthimā samuddāti ekasmiṃ cakkavāḷe puratthimā samuddā.",
  "tika-s0402t:1430_1": "Samuddasīsena puratthimacakkavāḷamukhavaṭṭiṃ vadati.",
  "tika-s0402t:1430_2": "Pacchimasamuddoti etthāpi eseva nayo.",
  "tika-s0402t:1430_3": "Nippapañcatanti adantakāritaṃ.",
  "tika-s0402t:1430_4": "Sampatteti tādisena javena gacchantena sampatte.",
  "tika-s0402t:1430_5": "Anotatteti etthāpi “sampatte”ti padaṃ ānetvā sambandho,",
  "tika-s0402t:1430_6": "tathā “nāgalatādantakaṭṭha”nti etthāpi.",
  "tika-s0402t:1430_7": "Tadāti yadā so lokantagavesako ahosi, tadā.",
  "tika-s0402t:1430_8": "Dīghāyukakāloti anekavassasahassāyukakālo.",
  "tika-s0402t:1430_9": "Cakkavāḷalokassāti sāmaññavasena ekavacanaṃ,",
  "tika-s0402t:1430_10": "cakkavāḷalokānanti attho.",
  "tika-s0402t:1430_11": "Imasmiṃyeva cakkavāḷe nibbattipubbaparicayasiddhāya nikantiyā.",
  "tika-s0402t:1431_0": "Sasaññimhi samanaketi na rūpadhammamattake,",
  "tika-s0402t:1431_1": "atha kho pañcakkhandhasamudāyeti dasseti.",
  "tika-s0402t:1431_2": "Samitapāpoti samucchinnasaṃkilesadhammo.",
  "tika-s0402t:1431_3": "Chaṭṭhaṃ uttānameva.",
  "tika-s0402t:1432_0": "Rohitassasuttādivaṇṇanā niṭṭhitā.",
  "tika-s0402t:1433_0": "7. Suvidūrasuttavaṇṇanā",
  "tika-s0402t:1434_0": "47.",
  "tika-s0402t:1434_1": "Sattame suvidūravidūra-",
  "tika-s0402t:1434_2": "saddānaṃ samānatthānaṃyeva ekattha gahaṇaṃ idha niddeso dūrāsannabhāvassa apekkhāsiddhattā idhādhippetassa",
  "tika-s0402t:1434_3": "dūrabhāvassa kenaci pariyāyena anāsannabhāvadassanatthaṃ katanti āha “kenaci pariyāyena anāsannāni hutvā”tiādi.",
  "tika-s0402t:1434_4": "Sesamettha uttānameva.",
  "tika-s0402t:1435_0": "Suvidūrasuttavaṇṇanā niṭṭhitā.",
  "tika-s0402t:1436_0": "8. Visākhasuttavaṇṇanā",
  "tika-s0402t:1437_0": "48.",
  "tika-s0402t:1437_1": "Aṭṭhame vākkaraṇacāturiyato vacanaguṇahetūnaṃ pūriyā porī,",
  "tika-s0402t:1437_2": "poriyaṃ bhavāti porī,",
  "tika-s0402t:1437_3": "tāya poriyā.",
  "tika-s0402t:1437_4": "Tenāha “paripuṇṇavācāyā”ti,",
  "tika-s0402t:1437_5": "akkharapadaparipuṇṇāya vācāyāti attho.",
  "tika-s0402t:1437_6": "Apalibuddhāyāti pittādīhi na vibaddhāya ananubundhitāya.",
  "tika-s0402t:1437_7": "Anelagalāyāti anelāya agalāya niddosāya agaḷitapadabyañjanāya ca.",
  "tika-s0402t:1437_8": "Therassa hi kathayato padaṃ vā byañjanaṃ vā na parihāyati.",
  "tika-s0402t:1437_9": "Tenāha “anelagalāyāti niddosāya ceva agaḷitāya cā”tiādi.",
  "tika-s0402t:1437_10": "Tattha niddosāyāti atthato ca byañjanato ca vigatadosāya.",
  "tika-s0402t:1437_11": "Apatitapadabyañjanāyāti avirahitapadabyañjanāya.",
  "tika-s0402t:1437_12": "Atha vā anelagalāyāti na elaṃ dosaṃ galatīti anelagalā.",
  "tika-s0402t:1437_13": "Avicchinnavācāya anelagalāya yathā dandhamanussā mukhena kheḷaṃ gaḷantena vācaṃ bhāsanti,",
  "tika-s0402t:1437_14": "na evarūpāya.",
  "tika-s0402t:1437_15": "Atha kho niddosāya visadavācāyāti attho.",
  "tika-s0402t:1437_16": "Vivaṭṭappakāsinī vācā na kadāci vivaṭṭamuttāti katvā āha “vivaṭṭapariyāpannāyā”ti,",
  "tika-s0402t:1437_17": "vivaṭṭaṃ amuñcitvā pavattāyāti attho.",
  "tika-s0402t:1437_18": "Vivaṭṭappakāsinī hi vācā vivaṭṭaṃ paricchijja āpādentī pavattati.",
  "tika-s0402t:1437_19": "Navalokuttaradhammo sabbadhammehi samussitaṭṭhena abbhuggataṭṭhena ca dhajo nāmāti āha “abbhuggataṭṭhenā”tiādi.",
  "tika-s0402t:1437_20": "Sesamettha suviññeyyameva.",
  "tika-s0402t:1438_0": "Visākhasuttavaṇṇanā niṭṭhitā.",
  "tika-s0402t:1439_0": "9. Vipallāsasuttavaṇṇanā",
  "tika-s0402t:1440_0": "49.",
  "tika-s0402t:1440_1": "Navame aniccādīni vatthūni niccantiādinā viparītato asantīti vipallāsā,",
  "tika-s0402t:1440_2": "saññāya vipallāso saññāvipallāso.",
  "tika-s0402t:1440_3": "Itaresupi tīsu eseva nayo.",
  "tika-s0402t:1440_4": "Evamete catunnaṃ vatthūnaṃ vasena cattāro,",
  "tika-s0402t:1440_5": "tesu vatthūsu saññādīnaṃ vasena dvādasa honti.",
  "tika-s0402t:1440_6": "Tesu aṭṭha sotāpattimaggena pahīyanti.",
  "tika-s0402t:1440_7": "Asubhe subhanti saññācittavipallāsā sakadāgāmimaggena tanukā honti,",
  "tika-s0402t:1440_8": "anāgāmimaggena pahīyanti.",
  "tika-s0402t:1440_9": "Dukkhe sukhanti saññācittavipallāsā arahattamaggena pahīyantīti veditabbā.",
  "tika-s0402t:1440_10": "Sesamettha uttānameva.",
  "tika-s0402t:1441_0": "Vipallāsasuttavaṇṇanā niṭṭhitā.",
  "tika-s0402t:1442_0": "10. Upakkilesasuttavaṇṇanā",
  "tika-s0402t:1443_0": "50.",
  "tika-s0402t:1443_1": "Dasame upakkiliṭṭhabhāvakaraṇenāti malīnabhāvakaraṇena.",
  "tika-s0402t:1443_2": "Pañcavidhāya surāya catubbidhassa ca merayassāti ettha pūvasurā,",
  "tika-s0402t:1443_3": "piṭṭhasurā,",
  "tika-s0402t:1443_4": "odanasurā,",
  "tika-s0402t:1443_5": "kiṇṇapakkhittā,",
  "tika-s0402t:1443_6": "sambhārasaṃyuttāti pañca surā.",
  "tika-s0402t:1443_7": "Pupphāsavo,",
  "tika-s0402t:1443_8": "phalāsavo,",
  "tika-s0402t:1443_9": "madhvāsavo,",
  "tika-s0402t:1443_10": "guḷāsavoti cattāro āsavā,",
  "tika-s0402t:1443_11": "catubbidhaṃ merayaṃ nāma.",
  "tika-s0402t:1443_12": "Tattha pūve bhājane pakkhipitvā tajjaṃ udakaṃ datvā madditvā katā pūvasurā.",
  "tika-s0402t:1443_13": "Evaṃ sesasurāpi.",
  "tika-s0402t:1443_14": "Kiṇṇāti pana tassā surāya bījaṃ vuccati.",
  "tika-s0402t:1443_15": "Ye surā “modakā”tipi vuccanti,",
  "tika-s0402t:1443_16": "te pakkhipitvā katā kiṇṇapakkhittā.",
  "tika-s0402t:1443_17": "Dhātakiāsavādinānāsambhārehi saṃyojitā sambhārasaṃyuttā.Madhukatālanāḷikerādipuppharaso ciraparivāsito pupphāsavo.",
  "tika-s0402t:1443_18": "Panasādiphalaraso phalāsavo.",
  "tika-s0402t:1443_19": "Muddikāraso madhvāsavo.",
  "tika-s0402t:1443_20": "Ucchuraso guḷāsavo.",
  "tika-s0402t:1444_0": "Upakkilesasuttavaṇṇanā niṭṭhitā.",
  "tika-s0402t:1445_0": "Rohitassavaggavaṇṇanā niṭṭhitā.",
  "tika-s0402t:1446_0": "Paṭhamapaṇṇāsakaṃ niṭṭhitaṃ.",
  "tika-s0402t:1447_0": "2. Dutiyapaṇṇāsakaṃ",
  "tika-s0402t:1448_0": "(6) 1. Puññābhisandavaggo",
  "tika-s0402t:1449_0": "1. Paṭhamapuññābhisandasuttavaṇṇanā",
  "tika-s0402t:1450_0": "51.",
  "tika-s0402t:1450_1": "Dutiyassa paṭhame puññābhisandāti vā puññanadiyo.",
  "tika-s0402t:1450_2": "Avicchedena niccaṃ pavattiyamānāni hi puññāni abhisandanaṭṭhena “puññābhisandā”ti vuttā.",
  "tika-s0402t:1450_3": "Aparimitanti āḷhakagaṇanāya aparimitaṃ,",
  "tika-s0402t:1450_4": "yojanavasena panassa parimāṇaṃ atthi.",
  "tika-s0402t:1450_5": "Tathā hi heṭṭhā mahāpathaviyā upari ākāsena parato cakkavāḷapabbatena majjhe tattha tattha ṭhitehi dīpapabbatapariyantehi",
  "tika-s0402t:1450_6": "paricchinnattā yojanato sakkā pamāṇaṃ kātuṃ.",
  "tika-s0402t:1450_7": "Bheravārammaṇehīti saviññāṇakāviññāṇakehi bheravārammaṇehi.",
  "tika-s0402t:1450_8": "Tathā hi taṃ mahāsarīramacchakumbhīlayakkharakkhasamahānāgadānavādīnaṃ saviññāṇakānaṃ vaḷavāmukhapātālādīnaṃ",
  "tika-s0402t:1450_9": "aviññāṇakānañca bheravārammaṇānaṃ vasena “bahubherava”nti vuccati.",
  "tika-s0402t:1450_10": "Sesamettha uttānameva.",
  "tika-s0402t:1451_0": "Paṭhamapuññābhisandasuttavaṇṇanā niṭṭhitā.",
  "tika-s0402t:1452_0": "2. Dutiyapuññābhisandasuttavaṇṇanā",
  "tika-s0402t:1453_0": "52. Dutiye sotāpannassa saddhā adhippetāti sotāpannassa maggenāgatā saddhā adhippetā.",
  "tika-s0402t:1454_0": "Dutiyapuññābhisandasuttavaṇṇanā niṭṭhitā.",
  "tika-s0402t:1455_0": "3-4. Paṭhamasaṃvāsasuttādivaṇṇanā",
  "tika-s0402t:1456_0": "53- 54.",
  "tika-s0402t:1456_1": "Tatiye yathākammaṃ tā tā gatiyo aranti upagacchantīti ariyā, sattā.",
  "tika-s0402t:1456_2": "Ime pana kucchitā ariyāti kadariyā.",
  "tika-s0402t:1456_3": "Thaddhamaccharino,",
  "tika-s0402t:1456_4": "thaddhena maccharena samannāgatāti attho.",
  "tika-s0402t:1456_5": "Thaddhamacchariyasadisañhi kucchitaṃ sabbadā nihīnaṃ natthi sabbaguṇānaṃ ādibhūtassa bhogasampattiādisabbasampattīnaṃ",
  "tika-s0402t:1456_6": "mūlabhūtassa dānassa nisedhanato.",
  "tika-s0402t:1456_7": "Tenāha “kadariyāti thaddhamaccharino”ti.",
  "tika-s0402t:1456_8": "Ekacco hi attano vasanaṭṭhāne bhikkhū hatthaṃ pasāretvāpi na vandati.",
  "tika-s0402t:1456_9": "Aññattha gato vihāraṃ pavisitvā sakkaccaṃ vanditvā madhurappaṭisanthāraṃ karoti “kiṃ, bhante,",
  "tika-s0402t:1456_10": "amhākaṃ vasanaṭṭhānaṃ nāgacchatha,",
  "tika-s0402t:1456_11": "sampanno padeso,",
  "tika-s0402t:1456_12": "paṭibalāhaṃ ayyānaṃ yāgubhattādīhi upaṭṭhānaṃ kātu”nti.",
  "tika-s0402t:1456_13": "Bhikkhu “saddho ayaṃ upāsako”ti yāgubhattādīhi saṅgaṇhāti.",
  "tika-s0402t:1457_0": "Atheko thero tassa gāmaṃ gantvā piṇḍāya carati.",
  "tika-s0402t:1457_1": "So taṃ disvā aññena vā gacchati,",
  "tika-s0402t:1457_2": "gharaṃ vā pavisati.",
  "tika-s0402t:1457_3": "Sacepi sammukhībhāvaṃ āgacchati,",
  "tika-s0402t:1457_4": "hatthena vanditvā “ayyassa bhikkhaṃ detha,",
  "tika-s0402t:1457_5": "ahaṃ ekena kammena gacchāmī”ti pakkamati.",
  "tika-s0402t:1457_6": "Thero sakalagāmaṃ caritvā tucchapattova nikkhamati.",
  "tika-s0402t:1457_7": "Idaṃ tāva mudumacchariyaṃ nāma.",
  "tika-s0402t:1457_8": "Yena adāyakopi dāyako viya paññāyati.",
  "tika-s0402t:1457_9": "Idha pana thaddhamacchariyaṃ adhippetaṃ.",
  "tika-s0402t:1457_10": "Yena samannāgato bhikkhūsu piṇḍāya paviṭṭhesu “therā ṭhitā”ti vutte “kiṃ mayhaṃ pādā rujjantī”tiādīni",
  "tika-s0402t:1457_11": "vatvā silāthambho viya khāṇuko viya ca thaddho hutvā tiṭṭhati,",
  "tika-s0402t:1457_12": "sāmīcimpi na karoti,",
  "tika-s0402t:1457_13": "kuto dānaṃ.",
  "tika-s0402t:1457_14": "Ayamidha adhippeto.",
  "tika-s0402t:1457_15": "Tena vuttaṃ “thaddhamaccharinoti thaddhena maccharena samannāgatāti attho”ti.",
  "tika-s0402t:1457_16": "Maccharaṃ maccheraṃ macchariyanti atthato ekaṃ.",
  "tika-s0402t:1458_0": "Paribhāsakāti bhikkhū gharadvāre ṭhite disvā “kiṃ tumhe kasitvā āgatā vapitvā lāyitvā,",
  "tika-s0402t:1458_1": "mayaṃ attanopi na labhāma,",
  "tika-s0402t:1458_2": "kuto tumhākaṃ,",
  "tika-s0402t:1458_3": "sīghaṃ nikkhamathā”tiādīhi santajjakā.",
  "tika-s0402t:1458_4": "Yācakānaṃ vacanassa atthaṃ jānantīti ettha kiñcāpi bhikkhū gharadvāre ṭhitā tuṇhī honti,",
  "tika-s0402t:1458_5": "atthato pana “bhikkhaṃ dethā”ti vadanti nāma ariyāya yācanāya.",
  "tika-s0402t:1458_6": "Vuttañhetaṃ “uddissa ariyā tiṭṭhanti,",
  "tika-s0402t:1458_7": "esā ariyāna yācanā”ti.",
  "tika-s0402t:1458_8": "Tatra ye “mayaṃ pacāma,",
  "tika-s0402t:1458_9": "ime na pacanti,",
  "tika-s0402t:1458_10": "pacamāne patvā alabhantā kuhiṃ labhissatī”ti deyyadhammaṃ saṃvibhajanti,",
  "tika-s0402t:1458_11": "te vadaññū yācakānaṃ vacanassa atthaṃ jānanti nāma ñatvā kattabbakaraṇato.",
  "tika-s0402t:1458_12": "Catutthaṃ uttānameva.",
  "tika-s0402t:1459_0": "Paṭhamasaṃvāsasuttādivaṇṇanā niṭṭhitā.",
  "tika-s0402t:1460_0": "5-6. Samajīvīsuttādivaṇṇanā",
  "tika-s0402t:1461_0": "55- 56.",
  "tika-s0402t:1461_1": "Pañcame anuggaṇhanatthanti nakulamātā nakulapitāti imesaṃ dvinnaṃ saṅgahatthāya.",
  "tika-s0402t:1461_2": "Nakulassa dārakassa pitā nakulapitā.",
  "tika-s0402t:1461_3": "Nakulamātāti etthāpi eseva nayo.",
  "tika-s0402t:1461_4": "Sesamettha uttānameva.",
  "tika-s0402t:1461_5": "Chaṭṭhe natthi vattabbaṃ.",
  "tika-s0402t:1462_0": "Samajīvīsuttādivaṇṇanā niṭṭhitā.",
  "tika-s0402t:1463_0": "7-10. Suppavāsāsuttādivaṇṇanā",
  "tika-s0402t:1464_0": "57- 60.",
  "tika-s0402t:1464_1": "Sattame āyubhāgapaṭilābhinī hotīti āyukoṭṭhāsassa paṭilābhinī hoti.",
  "tika-s0402t:1464_2": "Tividhalokanti sattasaṅkhārabhājanasaṅkhātaṃ tividhaṃ lokaṃ.",
  "tika-s0402t:1464_3": "Viditaṃ katvāti vibhūtaṃ katvā.",
  "tika-s0402t:1464_4": "Lokavidūnanti karaṇatthe sāmivacananti āha “buddhehi pasatthā”ti.",
  "tika-s0402t:1464_5": "Aṭṭhamanavamadasamāni uttānatthāneva.",
  "tika-s0402t:1465_0": "Suppavāsāsuttādivaṇṇanā niṭṭhitā.",
  "tika-s0402t:1466_0": "Puññābhisandavaggavaṇṇanā niṭṭhitā.",
  "tika-s0402t:1467_0": "(7) 2. Pattakammavaggo",
  "tika-s0402t:1468_0": "1-4. Pattakammasuttādivaṇṇanā",
  "tika-s0402t:1469_0": "61- 64.",
  "tika-s0402t:1469_1": "Dutiyassa paṭhame ye aniṭṭhā na honti,",
  "tika-s0402t:1469_2": "te iṭṭhāti adhippetāti āha “aniṭṭhapaṭikkhepena iṭṭhā”ti.",
  "tika-s0402t:1469_3": "Iṭṭhāti ca pariyiṭṭhā vā hotu mā vā,",
  "tika-s0402t:1469_4": "iṭṭhārammaṇabhūtāti attho.",
  "tika-s0402t:1469_5": "Gavesitampi hi iṭṭhanti vuccati,",
  "tika-s0402t:1469_6": "taṃ idha nādhippetaṃ.",
  "tika-s0402t:1469_7": "Maneti manasmiṃ.",
  "tika-s0402t:1469_8": "Kantāti vā kamanīyā,",
  "tika-s0402t:1469_9": "kāmetabbāti attho.",
  "tika-s0402t:1469_10": "Manaṃ appāyantīti iṭṭhabhāvena manaṃ vaḍḍhenti.",
  "tika-s0402t:1469_11": "Kammasādhano idha bhoga-",
  "tika-s0402t:1469_12": "saddoti āha “bhogāti bhuñjitabbā”tiādi.",
  "tika-s0402t:1469_13": "Dhammūpaghātaṃ katvā kusaladhammaṃ vinodetvā.",
  "tika-s0402t:1469_14": "Upanijjhāyīyantīti upajjhāyāti āha “sukhadukkhesu upanijjhāyitabbattā”ti,",
  "tika-s0402t:1469_15": "sukhadukkhesu uppannesu anussaritabbattāti attho.",
  "tika-s0402t:1469_16": "Sandiṭṭhasambhattehīti ettha tattha tattha saṅgamma diṭṭhamattā nātidaḷhamittā sandiṭṭhā,",
  "tika-s0402t:1469_17": "suṭṭhu bhattā sinehavanto daḷhamittā sambhattā.",
  "tika-s0402t:1470_0": "Visamalobhanti balavalobhaṃ.",
  "tika-s0402t:1470_1": "Sukhitanti sañjātasukhaṃ.",
  "tika-s0402t:1470_2": "Pīṇitanti dhātaṃ suhitaṃ.",
  "tika-s0402t:1470_3": "Tathābhūto pana yasmā balasampanno hoti,",
  "tika-s0402t:1470_4": "tasmā “balasampannaṃ karotī”ti vuttaṃ.",
  "tika-s0402t:1471_0": "Sobhane kāyikavācasikakamme ratoti sūrato ukārassa dīghaṃ katvā,",
  "tika-s0402t:1471_1": "tassa bhāvo soraccaṃ,",
  "tika-s0402t:1471_2": "kāyikavācasiko avītikkamo.",
  "tika-s0402t:1471_3": "So pana atthato susīlabhāvoti āha “khantisoracce niviṭṭhāti adhivāsanakkhantiyañca susīlatāya ca niviṭṭhā”ti.",
  "tika-s0402t:1471_4": "Ekamattānanti ekaṃ cittanti attho.",
  "tika-s0402t:1471_5": "Rāgādīnañhi pubbabhāgiyaṃ damanādi paccekaṃ icchitabbaṃ,",
  "tika-s0402t:1471_6": "na maggakkhaṇe viya ekajjhaṃ paṭisaṅkhānamukhena pajahanato.",
  "tika-s0402t:1471_7": "Ekamattānanti vā vivekavasena ekaṃ ekākinaṃ attānaṃ.",
  "tika-s0402t:1471_8": "Tenevāha “ekaṃ attanova attabhāva”ntiādi.",
  "tika-s0402t:1471_9": "Uparūparibhūmīsūti chakāmasaggasaṅkhātāsu uparūparikāmabhūmīsu.",
  "tika-s0402t:1471_10": "Kammassa phalaṃ aggaṃ nāma.",
  "tika-s0402t:1471_11": "Taṃ panettha uccagāmīti āha “uddhamaggamassā”ti.",
  "tika-s0402t:1471_12": "Suvagge niyuttā,",
  "tika-s0402t:1471_13": "suvaggappayojanāti vā sovaggikā.",
  "tika-s0402t:1471_14": "Dasannaṃ visesānanti dibbaāyuvaṇṇayasasukhaādhipateyyānañceva iṭṭharūpādīnañca phalavisesānaṃ.",
  "tika-s0402t:1471_15": "Vaṇṇaggahaṇena cettha sako attabhāvavaṇṇo gahito,",
  "tika-s0402t:1471_16": "rūpaggahaṇena bahiddhā rūpārammaṇaṃ.",
  "tika-s0402t:1471_17": "Dutiyatatiyacatutthāni uttānatthāneva.",
  "tika-s0402t:1472_0": "Pattakammasuttādivaṇṇanā niṭṭhitā.",
  "tika-s0402t:1473_0": "5. Rūpasuttavaṇṇanā",
  "tika-s0402t:1474_0": "65.",
  "tika-s0402t:1474_1": "Pañcame paminoti uḷāratādivisesaṃ etenāti pamāṇaṃ,",
  "tika-s0402t:1474_2": "rupakāyo pamāṇaṃ etassāti rūpappamāṇo.",
  "tika-s0402t:1474_3": "Tato eva rūpe pasannoti rūpappasanno.",
  "tika-s0402t:1474_4": "Ghosoti cettha thutighoso.",
  "tika-s0402t:1474_5": "Lūkhanti paccayalūkhatā.",
  "tika-s0402t:1474_6": "Dhammāti sīlādayo guṇadhammā adhippetā.",
  "tika-s0402t:1474_7": "Imesaṃ pana catunnaṃ puggalānaṃ nānākaraṇaṃ pāḷiyaṃyeva āgataṃ.",
  "tika-s0402t:1474_8": "Vuttañhetaṃ –",
  "tika-s0402t:1475_0": "“Katamo ca puggalo rūpappamāṇo rūpappasanno?",
  "tika-s0402t:1475_1": "Idhekacco puggalo ārohaṃ vā passitvā pariṇāhaṃ vā passitvā saṇṭhānaṃ vā passitvā pāripūriṃ vā passitvā tattha pamāṇaṃ gahetvā pasādaṃ janeti.",
  "tika-s0402t:1475_2": "Ayaṃ vuccati puggalo rūpappamāṇo rūpappasanno.",
  "tika-s0402t:1476_0": "“Katamo ca puggalo ghosappamāṇo ghosappasanno?",
  "tika-s0402t:1476_1": "Idhekacco puggalo paravaṇṇanāya parathomanāya parapasaṃsanāya paravaṇṇahārikāya tattha pamāṇaṃ gahetvā pasādaṃ janeti.",
  "tika-s0402t:1476_2": "Ayaṃ vuccati puggalo ghosappamāṇo ghosappasanno.",
  "tika-s0402t:1477_0": "“Katamo ca puggalo lūkhappamāṇo lūkhappasanno?",
  "tika-s0402t:1477_1": "Idhekacco puggalo cīvaralūkhaṃ vā passitvā pattalūkhaṃ vā passitvā senāsanalūkhaṃ vā passitvā vividhaṃ",
  "tika-s0402t:1477_2": "vā dukkarakārikaṃ passitvā tattha pamāṇaṃ gahetvā pasādaṃ janeti.",
  "tika-s0402t:1477_3": "Ayaṃ vuccati puggalo lūkhappamāṇo lūkhappasanno.",
  "tika-s0402t:1478_0": "“Katamo ca puggalo dhammappamāṇo dhammappasanno?",
  "tika-s0402t:1478_1": "Idhekacco puggalo sīlaṃ vā passitvā samādhiṃ vā passitvā paññaṃ vā passitvā tattha pamāṇaṃ gahetvā pasādaṃ janeti.",
  "tika-s0402t:1478_2": "Ayaṃ vuccati puggalo dhammappamāṇo dhammappasanno”ti.",
  "tika-s0402t:1479_0": "Tattha ārohanti uccataṃ.",
  "tika-s0402t:1479_1": "Sā ca kho tasmiṃ tasmiṃ kāle pamāṇayuttā daṭṭhabbā.",
  "tika-s0402t:1479_2": "Pariṇāhanti nātikisathūlatāvasena pīṇataṃ.",
  "tika-s0402t:1479_3": "Saṇṭhānanti tesaṃ tesaṃ aṅgapaccaṅgānaṃ susaṇṭhitataṃ dīgharassavaṭṭādiyuttaṭṭhānesu tathābhāvaṃ.",
  "tika-s0402t:1479_4": "Pāripūrinti sabbesaṃ sarīrāvayavānaṃ paripuṇṇataṃ avikalataṃ.",
  "tika-s0402t:1479_5": "Tattha pamāṇaṃ gahetvāti tasmiṃ rūpe rūpasampattiyaṃ pamāṇabhāvaṃ upādāya.",
  "tika-s0402t:1479_6": "Pasādaṃ janetīti adhimokkhaṃ janeti uppādeti.",
  "tika-s0402t:1480_0": "Paravaṇṇanāyāti “asuko ediso ca ediso cā”ti parassa guṇavacanena.",
  "tika-s0402t:1480_1": "Parathomanāyāti parammukhā parassa silāghuppādakena abhitthavanena parena thutivasena,",
  "tika-s0402t:1480_2": "gāthādiupanibandhanena vuttāya thomanāyāti vuttaṃ hoti.",
  "tika-s0402t:1480_3": "Parapasaṃsanāyāti parammukhā parassa guṇasaṃkittanena.",
  "tika-s0402t:1480_4": "Paravaṇṇahārikāyāti paramparavaṇṇahārikāya paramparāya parassa kittanasaddassa upasaṃhārena.",
  "tika-s0402t:1480_5": "Tatthāti tasmiṃ thutighose.",
  "tika-s0402t:1481_0": "Cīvaralūkhanti thūlajiṇṇabahutunnakatādicīvarassa lūkhabhāvaṃ.",
  "tika-s0402t:1481_1": "Pattalūkhanti anekaganthikāhaṭatādipattassa lūkhabhāvaṃ.",
  "tika-s0402t:1481_2": "Vividhaṃ vā dukkarakārikanti dhutaṅgādivasena pavattanānāvidhaṃ dukkaracariyaṃ.",
  "tika-s0402t:1481_3": "Sīlaṃ vā passitvāti sīlapāripūrivasena visuddhaṃ kāyavacīsucaritaṃ ñāṇacakkhunā passitvā,",
  "tika-s0402t:1481_4": "jhānādiadhigamasuddhisamādhiṃ vā vipassanābhiññāsaṅkhātaṃ paññaṃ vā passitvāti attho.",
  "tika-s0402t:1482_0": "Evametasmiṃ catuppamāṇe lokasannivāse buddhesu appasannā mandā,",
  "tika-s0402t:1482_1": "pasannā bahukā.",
  "tika-s0402t:1482_2": "Rūpappamāṇassa hi buddharūpato uttari pasādāvahaṃ rūpaṃ nāma natthi.",
  "tika-s0402t:1482_3": "Ghosappamāṇassa buddhānaṃ kittighosato uttari pasādāvaho ghoso nāma natthi.",
  "tika-s0402t:1482_4": "Lūkhappamāṇassa kāsikāni vatthāni mahārahāni kañcanabhājanāni tiṇṇaṃ utūnaṃ anucchavike sabbasampattiyutte",
  "tika-s0402t:1482_5": "pāsādavare pahāya paṃsukūlacīvaraselamayapattarukkhamūlādisenāsanasevino buddhassa bhagavato lūkhato",
  "tika-s0402t:1482_6": "uttari pasādāvahaṃ aññaṃ lūkhaṃ nāma natthi.",
  "tika-s0402t:1482_7": "Dhammappamāṇassa sadevake loke asādhāraṇasīlādiguṇassa tathāgatassa sīlādiguṇato uttari pasādāvaho añño sīlādiguṇo nāma natthi.",
  "tika-s0402t:1482_8": "Iti bhagavā imaṃ catuppamāṇikaṃ lokasannivāsaṃ muṭṭhinā gahetvā viya ṭhitoti.",
  "tika-s0402t:1483_0": "Pamāṇiṃsūti pamāṇaṃ aggahesuṃ.",
  "tika-s0402t:1483_1": "Niyakajjhatte tassa guṇaṃ na jānātīti tassa abbhantare pavattamānaṃ sīlādiguṇaṃ na jānāti.",
  "tika-s0402t:1483_2": "Sesaṃ suviññeyyameva.",
  "tika-s0402t:1484_0": "Rūpasuttavaṇṇanā niṭṭhitā.",
  "tika-s0402t:1485_0": "7. Ahirājasuttavaṇṇanā",
  "tika-s0402t:1486_0": "67.",
  "tika-s0402t:1486_1": "Sattame daṭṭhavisānevāti avadhāraṇena diṭṭhavisādayo nivatteti.",
  "tika-s0402t:1486_2": "Kaṭṭhamukhādayo hi cattāro āsīvisā daṭṭhaviso,",
  "tika-s0402t:1486_3": "diṭṭhaviso,",
  "tika-s0402t:1486_4": "phuṭṭhaviso,",
  "tika-s0402t:1486_5": "vātavisoti paccekaṃ catubbidhā hontīti visavegavikāravasena soḷasa vuttā.",
  "tika-s0402t:1486_6": "Tesu daṭṭhavisānaṃyeva idha gahaṇaṃ,",
  "tika-s0402t:1486_7": "na itaresanti dasseti.",
  "tika-s0402t:1486_8": "Sesaṃ suviññeyyameva.",
  "tika-s0402t:1487_0": "Ahirājasuttavaṇṇanā niṭṭhitā.",
  "tika-s0402t:1488_0": "8. Devadattasuttavaṇṇanā",
  "tika-s0402t:1489_0": "68.",
  "tika-s0402t:1489_1": "Aṭṭhame kāle sampatteti gabbhassa paripākagatattā vijāyanakāle sampatte.",
  "tika-s0402t:1489_2": "Potakanti assatariyā puttaṃ.",
  "tika-s0402t:1489_3": "“Phalaṃ ve kadaliṃ hantī”tiādigāthāya kukkujakeneva pattavaṭṭipasavassa ucchinnattā phaluppatti kadaliyā",
  "tika-s0402t:1489_4": "parābhavāya hotīti āha “phalaṃ ve kadaliṃ hantī”ti.",
  "tika-s0402t:1489_5": "Kukkujakaṃ nāma kadaliyā pupphanāḷaṃ.",
  "tika-s0402t:1489_6": "Tathā phalapākapariyosānattā osadhīnaṃ “phalaṃ veḷuṃ naḷa”nti vuttaṃ.",
  "tika-s0402t:1489_7": "Ayaṃ panettha piṇḍattho –",
  "tika-s0402t:1489_8": "yathā attano phalaṃ kadaliveḷunaḷe vināseti,",
  "tika-s0402t:1489_9": "gabbho ca assatariṃ,",
  "tika-s0402t:1489_10": "evaṃ attano kammabhūto sakkāro asappurisaṃ vināsetīti.",
  "tika-s0402t:1490_0": "Devadattasuttavaṇṇanā niṭṭhitā.",
  "tika-s0402t:1491_0": "9. Padhānasuttavaṇṇanā",
  "tika-s0402t:1492_0": "69.",
  "tika-s0402t:1492_1": "Navame padahati etehīti padhānāni.",
  "tika-s0402t:1492_2": "Uttamavīriyāni seṭṭhavīriyāni visiṭṭhassa atthassa sādhanato.",
  "tika-s0402t:1492_3": "Kilesānaṃ saṃvaratthāyāti yathā abhijjhādayo na uppajjanti,",
  "tika-s0402t:1492_4": "evaṃ satiyā upaṭṭhānena kilesānaṃ saṃvaraṇatthāya.",
  "tika-s0402t:1492_5": "Pajahanatthāyāti kāmavitakkādīnaṃ vinodanatthāya.",
  "tika-s0402t:1492_6": "Padhānanti tasseva pajahanassa sādhanavasena pavattavīriyaṃ.",
  "tika-s0402t:1492_7": "Kusalānaṃ dhammānaṃ brūhanatthāyāti bojjhaṅgasaṅkhātānaṃ kusaladhammānaṃ vaḍḍhanatthāya.",
  "tika-s0402t:1492_8": "Padhānanti tasseva vaḍḍhanassa sādhanavasena pavattavīriyaṃ.",
  "tika-s0402t:1493_0": "Padhānasuttavaṇṇanā niṭṭhitā.",
  "tika-s0402t:1494_0": "10. Adhammikasuttavaṇṇanā",
  "tika-s0402t:1495_0": "70.",
  "tika-s0402t:1495_1": "Dasame visamanti bhāvanapuṃsakametaṃ.",
  "tika-s0402t:1495_2": "Tenāha “visamā hutvā”ti.",
  "tika-s0402t:1495_3": "Asamayenāti akāle.",
  "tika-s0402t:1495_4": "Bhummatthe hetaṃ karaṇavacanaṃ.",
  "tika-s0402t:1495_5": "Pakaṭṭhaṃ padhānaṃ añjasaṃ etesanti pañjasā,",
  "tika-s0402t:1495_6": "añjasaṃ pagatā paṭipannāti vā pañjasā,",
  "tika-s0402t:1495_7": "pakatimaggagāmino.",
  "tika-s0402t:1495_8": "Na pañjasā apañjasā,",
  "tika-s0402t:1495_9": "amaggappaṭipannā.",
  "tika-s0402t:1495_10": "Te pana yasmā maggato apagatā nāma honti,",
  "tika-s0402t:1495_11": "tasmā vuttaṃ “maggato apagatā”tiādi.",
  "tika-s0402t:1496_0": "Gāthāsu pana evamettha sambandho veditabbo.",
  "tika-s0402t:1496_1": "Gunnaṃ ce taramānānanti gāvīsu mahoghaṃ tarantīsu.",
  "tika-s0402t:1496_2": "Jimhaṃ gacchati puṅgavoti yadi yūthapati usabho kuṭilaṃ gacchati.",
  "tika-s0402t:1496_3": "Sabbā tā jimhaṃ gacchantīti sabbā tā gāviyo kuṭilameva gacchanti. Kasmā?",
  "tika-s0402t:1496_4": "Nette jimhaṃ gate sati tassa kuṭilagatattā.",
  "tika-s0402t:1496_5": "So hi tāsaṃ paccayiko upaddavaharo ca.",
  "tika-s0402t:1496_6": "Evamevanti yathā cetaṃ,",
  "tika-s0402t:1496_7": "evameva yo manussesu padhānasammato,",
  "tika-s0402t:1496_8": "yadi so adhammacārī siyā,",
  "tika-s0402t:1496_9": "ye tassa anujīvino,",
  "tika-s0402t:1496_10": "sabbepi adhammikā honti.",
  "tika-s0402t:1496_11": "Sāmisampadā hi pakatisampadaṃ sampādeti.",
  "tika-s0402t:1496_12": "Yasmā etadevaṃ,",
  "tika-s0402t:1496_13": "tasmā sabbaṃ raṭṭhaṃ dukkhaṃ seti,",
  "tika-s0402t:1496_14": "rājā ce hoti adhammiko.",
  "tika-s0402t:1497_0": "Adhammikasuttavaṇṇanā niṭṭhitā.",
  "tika-s0402t:1498_0": "Pattakammavaggavaṇṇanā niṭṭhitā.",
  "tika-s0402t:1499_0": "(8) 3. Apaṇṇakavaggo",
  "tika-s0402t:1500_0": "1-2. Padhānasuttādivaṇṇanā",
  "tika-s0402t:1501_0": "71- 72.",
  "tika-s0402t:1501_1": "Tatiyavaggassa paṭhame yavati tena phalaṃ missitaṃ viya hotīti yoni,",
  "tika-s0402t:1501_2": "ekantikaṃ kāraṇaṃ.",
  "tika-s0402t:1501_3": "Assāti yathāvuttassa bhikkhuno.",
  "tika-s0402t:1501_4": "Paripuṇṇanti avikalaṃ anavasesaṃ.",
  "tika-s0402t:1501_5": "Āsave khepetīti āsavakkhayo,",
  "tika-s0402t:1501_6": "aggamaggo.",
  "tika-s0402t:1501_7": "Idha pana arahattaphalaṃ adhippetanti āha “arahattatthāyā”ti.",
  "tika-s0402t:1501_8": "Dutiyaṃ uttānameva.",
  "tika-s0402t:1502_0": "Padhānasuttādivaṇṇanā niṭṭhitā.",
  "tika-s0402t:1503_0": "3-5. Sappurisasuttādivaṇṇanā",
  "tika-s0402t:1504_0": "73- 75.",
  "tika-s0402t:1504_1": "Tatiye pañhatthāya abhinītoti pañhakaraṇatthāya abhimukhaṃ nīto.",
  "tika-s0402t:1504_2": "Alambitaṃ katvāti alambaṃ katvā,",
  "tika-s0402t:1504_3": "ayameva vā pāṭho,",
  "tika-s0402t:1504_4": "vipalambaṃ akatvāti attho.",
  "tika-s0402t:1504_5": "Avajānātīti avaññaṃ karoti,",
  "tika-s0402t:1504_6": "nindatīti attho.",
  "tika-s0402t:1504_7": "Catutthapañcame natthi vattabbaṃ.",
  "tika-s0402t:1505_0": "Sappurisasuttādivaṇṇanā niṭṭhitā.",
  "tika-s0402t:1506_0": "6. Kusinārasuttavaṇṇanā",
  "tika-s0402t:1507_0": "76.",
  "tika-s0402t:1507_1": "Chaṭṭhe nagaraṃ pavisitukāmā uyyānato upecca vattanti gacchanti etenāti upavattanaṃ.",
  "tika-s0402t:1507_2": "Yatheva hi kalambanaditīrato rājamātuvihāradvārena thūpārāmaṃ gantabbaṃ hoti,",
  "tika-s0402t:1507_3": "evaṃ hiraññavatikāya pārimatīrato sālavanaṃ uyyānaṃ,",
  "tika-s0402t:1507_4": "yathā anurādhapurassa thūpārāmo dakkhiṇapacchimadisāya,",
  "tika-s0402t:1507_5": "evaṃ taṃ uyyānaṃ kusinārāya dakkhiṇapacchimadisāya hoti.",
  "tika-s0402t:1507_6": "Yathā thūpārāmato dakkhiṇadvārena nagaraṃ pavisanamaggo pācīnamukho gantvā uttarena nivattati,",
  "tika-s0402t:1507_7": "evaṃ uyyānato sālapanti pācīnamukhā gantvā uttarena nivattā,",
  "tika-s0402t:1507_8": "tasmā taṃ “upavattana”nti vuccati.",
  "tika-s0402t:1507_9": "Antareti dvinnaṃ sālarukkhānaṃ vemajjhe.",
  "tika-s0402t:1507_10": "Tattha hi paññāpiyamānassa mañcassa ekā sālapanti sīsabhāge hoti,",
  "tika-s0402t:1507_11": "ekā pādabhāge.",
  "tika-s0402t:1507_12": "Tatrapi eko taruṇasālo sīsabhāgassa āsanno hoti,",
  "tika-s0402t:1507_13": "eko pādabhāgassa.",
  "tika-s0402t:1507_14": "Apica yamakasālā nāma mūlakhandhaviṭapapattehi aññamaññaṃ saṃsibbitvā ṭhitasālātipi vadanti.",
  "tika-s0402t:1508_0": "Dveḷhakanti dvidhāgāho,",
  "tika-s0402t:1508_1": "anekaṃsaggāhoti attho.",
  "tika-s0402t:1508_2": "Vimatīti saṃsayāpattīti āha “vinicchituṃ asamatthatā”ti.",
  "tika-s0402t:1508_3": "Taṃ vo vadāmīti taṃ saṃsayavantaṃ bhikkhuṃ sandhāya vo tumhe vadāmīti.",
  "tika-s0402t:1508_4": "Nikkaṅkhabhāvapaccakkhakaraṇanti buddhādīsu tesaṃ bhikkhūnaṃ nikkaṅkhabhāvassa paccakkhakāriyā yāthāvato",
  "tika-s0402t:1508_5": "tamatthaṃ paṭivijjhitvā ṭhitaṃ sabbaññutaññāṇameva.",
  "tika-s0402t:1508_6": "Etthāti etasmiṃ atthe.",
  "tika-s0402t:1509_0": "Kusinārasuttavaṇṇanā niṭṭhitā.",
  "tika-s0402t:1510_0": "7. Acinteyyasuttavaṇṇanā",
  "tika-s0402t:1511_0": "77.",
  "tika-s0402t:1511_1": "Sattame lokacintāti lokasannivesappaṭisaṃyuttā vīmaṃsā.",
  "tika-s0402t:1511_2": "Tenāha “kena nu kho candimasūriyā”tiādi.",
  "tika-s0402t:1511_3": "Nāḷikerādayoti ādi-",
  "tika-s0402t:1511_4": "saddena avuttānaṃ osadhitiṇavanappatiādīnaṃ saṅgaho.",
  "tika-s0402t:1511_5": "Evarūpā lokacintāti edisā vuttasadisā aññāpi sā lokacintā.",
  "tika-s0402t:1512_0": "Acinteyyasuttavaṇṇanā niṭṭhitā.",
  "tika-s0402t:1513_0": "8. Dakkhiṇasuttavaṇṇanā",
  "tika-s0402t:1514_0": "78.",
  "tika-s0402t:1514_1": "Aṭṭhame dānasaṅkhātāya dakkhiṇāyāti deyyadhammasaṅkhātāya dakkhiṇāya.",
  "tika-s0402t:1514_2": "Visuddhi nāma mahājutikatā.",
  "tika-s0402t:1514_3": "Sā pana mahapphalatāya veditabbāti āha “mahapphalabhāvenā”ti.",
  "tika-s0402t:1514_4": "Visujjhatīti na kilissati,",
  "tika-s0402t:1514_5": "amalinā mahājutikā mahāvipphārā hotīti attho.",
  "tika-s0402t:1514_6": "Sucidhammoti rāgādiasucividhamanena sucisabhāvo.",
  "tika-s0402t:1514_7": "Lāmakadhammoti hīnasabhāvo pāpakiriyāya.",
  "tika-s0402t:1514_8": "Akusaladhammā hi ekantanihīnā.",
  "tika-s0402t:1514_9": "Jūjako sīlavā kalyāṇadhammo na hoti,",
  "tika-s0402t:1514_10": "tassa mahābodhisattassa attano puttadānaṃ dānapāramiyā matthakaṃ gaṇhantaṃ mahāpathavikampanasamatthaṃ jātaṃ.",
  "tika-s0402t:1514_11": "Svāyaṃ dāyakaguṇoti āha “vessantaramahārājā kathetabbo”tiādi.",
  "tika-s0402t:1514_12": "Uddharatīti bahulaṃ pāpakammavasena laddhabbavinipātato uddharati,",
  "tika-s0402t:1514_13": "tasmā natthi mayhaṃ kiñci cittassa aññatthattanti adhippāyo.",
  "tika-s0402t:1515_0": "Petadakkhiṇanti pete uddissa dātabbadakkhiṇaṃ.",
  "tika-s0402t:1515_1": "Pāpitakāleyevāti “idaṃ dānaṃ asukassa petassa hotū”ti taṃuddisanavasena pattiyā pāpitakāleyeva.",
  "tika-s0402t:1515_2": "Assāti petassa.",
  "tika-s0402t:1515_3": "Pāpuṇīti phalasampattilabhāpanavasena pāpuṇi.",
  "tika-s0402t:1515_4": "Ayañhi pete uddissa dāne dhammatā.",
  "tika-s0402t:1515_5": "Tadā kosalarañño pariccāgavasena ativiya dānajjhāsayataṃ buddhappamukhassa ca saṅghassa ukkaṃsagataguṇavisiṭṭhataṃ",
  "tika-s0402t:1515_6": "sandhāyāha “asadisadānaṃ kathetabba”nti.",
  "tika-s0402t:1516_0": "Dakkhiṇasuttavaṇṇanā niṭṭhitā.",
  "tika-s0402t:1517_0": "9-10. Vaṇijjasuttādivaṇṇanā",
  "tika-s0402t:1518_0": "79- 80.",
  "tika-s0402t:1518_1": "Navame taṃsadisāti yādisā vaṇijjā payuttā ayathādhippāyā aññā vā sampajjati,",
  "tika-s0402t:1518_2": "tādisāvāti attho.",
  "tika-s0402t:1518_3": "Chedaṃ gacchatīti vināsaṃ pāpuṇāti.",
  "tika-s0402t:1518_4": "Adhippāyato parā visiṭṭhāti parādhippāyo.",
  "tika-s0402t:1518_5": "Tenevāha “ajjhāsayato adhikataraphalā hotī”ti.",
  "tika-s0402t:1518_6": "Cīvarādinā paccayena vadeyyāsīti cīvarādipaccayahetu maṃ vadeyyāsi pattheyyāsi.",
  "tika-s0402t:1518_7": "Atha vā yadā cīvarādinā paccayena attho hoti,",
  "tika-s0402t:1518_8": "tadā maṃ yāceyyāsīti attho.",
  "tika-s0402t:1518_9": "Sesaṃ suviññeyyameva.",
  "tika-s0402t:1518_10": "Dasamaṃ uttānameva.",
  "tika-s0402t:1519_0": "Vaṇijjasuttādivaṇṇanā niṭṭhitā.",
  "tika-s0402t:1520_0": "Apaṇṇakavaggavaṇṇanā niṭṭhitā.",
  "tika-s0402t:1521_0": "(9) 4. Macalavaggo",
  "tika-s0402t:1522_0": "1-6. Pāṇātipātasuttādivaṇṇanā",
  "tika-s0402t:1523_0": "81- 86.",
  "tika-s0402t:1523_1": "Catutthassa paṭhamādīni uttānatthāneva.",
  "tika-s0402t:1523_2": "Pañcame “nīce kule paccājāto”tiādikena appakāsabhāvena tamatīti tamo,",
  "tika-s0402t:1523_3": "tena tamena yuttoti tamo puggalo vuccati.",
  "tika-s0402t:1523_4": "Tathā hi taṃyogato puggalassa tabbohāro yathā “maccherayogato maccharo”ti,",
  "tika-s0402t:1523_5": "tasmā tamoti appakāsabhāvena tamo tamabhūto andhakāraṃ viya jāto,",
  "tika-s0402t:1523_6": "andhakārattaṃ vā pattoti attho.",
  "tika-s0402t:1523_7": "Vuttalakkhaṇaṃ tamameva paramparato ayanaṃ gati niṭṭhā etassāti tamaparāyaṇo.",
  "tika-s0402t:1523_8": "Ubhayenapi tamaggahaṇena khandhatamo kathito,",
  "tika-s0402t:1523_9": "na andhakāratamo.",
  "tika-s0402t:1523_10": "Khandhatamoti ca sampattirahitā khandhapavattiyeva daṭṭhabbā.",
  "tika-s0402t:1523_11": "“Ucce kule paccājāto”tiādikena pakāsabhāvena jotetīti joti,",
  "tika-s0402t:1523_12": "tena jotināyuttotiādi sabbaṃ vuttanayena veditabbaṃ.",
  "tika-s0402t:1523_13": "Itare dveti jotitamaparāyaṇo,",
  "tika-s0402t:1523_14": "jotijotiparāyaṇoti itare dve puggale.",
  "tika-s0402t:1524_0": "Veṇuvettādivilīvehi peḷabhājanādikārakā vilīvakārakā.",
  "tika-s0402t:1524_1": "Migamacchādīnaṃ nisādanato nesādā,",
  "tika-s0402t:1524_2": "māgavikamacchabandhādayo.",
  "tika-s0402t:1524_3": "Rathesu cammena nahaṇakaraṇato rathakārā,",
  "tika-s0402t:1524_4": "cammakārā.",
  "tika-s0402t:1524_5": "Puiti karīsassa nāmaṃ,",
  "tika-s0402t:1524_6": "taṃ kusenti apanentīti pukkusā,",
  "tika-s0402t:1524_7": "pupphachaḍḍakā.",
  "tika-s0402t:1524_8": "Dubbaṇṇoti virūpo.",
  "tika-s0402t:1524_9": "Okoṭimakoti ārohābhāvena heṭṭhimako,",
  "tika-s0402t:1524_10": "rassakāyoti attho.",
  "tika-s0402t:1524_11": "Tenāha “lakuṇḍako”ti.",
  "tika-s0402t:1524_12": "Laku viya ghaṭikā viya ḍeti pavattatīti lakuṇḍako, rasso.",
  "tika-s0402t:1524_13": "Kaṇati nimīlatīti kāṇo.",
  "tika-s0402t:1524_14": "Taṃ panassa nimīlanaṃ ekena akkhinā dvīhipi vāti āha “ekacchikāṇo vā ubhayacchikāṇo vā”ti.",
  "tika-s0402t:1524_15": "Kuṇanaṃ kuṇo,",
  "tika-s0402t:1524_16": "hatthavekallaṃ,",
  "tika-s0402t:1524_17": "so etassa atthīti kuṇī.",
  "tika-s0402t:1524_18": "Khañjo vuccati pādavikalo.",
  "tika-s0402t:1524_19": "Heṭṭhimakāyasaṅkhāto sarīrassa pakkho padeso hato assāti pakkhahato.",
  "tika-s0402t:1524_20": "Tenāha “pīṭhasappī”ti.",
  "tika-s0402t:1524_21": "Padīpe padīpane etabbaṃ netabbanti padīpeyyaṃ,",
  "tika-s0402t:1524_22": "telakapālādiupakaraṇaṃ.",
  "tika-s0402t:1524_23": "Vuttanti aṭṭhakathāyaṃ vuttaṃ.",
  "tika-s0402t:1525_0": "Āgamanavipattīti āgamanaṭṭhānavasena vipatti “āgamo etthā”ti katvā.",
  "tika-s0402t:1525_1": "Pubbuppannapaccayavipattīti paṭhamuppannapaccayavasena viparāvatti.",
  "tika-s0402t:1525_2": "Caṇḍālādisabhāvā hissa mātāpitaro paṭhamuppannapaccayo.",
  "tika-s0402t:1525_3": "Pavattapaccayavipattīti pavatte sukhapaccayavipatti.",
  "tika-s0402t:1525_4": "Tādise nihīnakule uppannopi koci vibhavasampanno siyā,",
  "tika-s0402t:1525_5": "ayaṃ pana duggato durūpo.",
  "tika-s0402t:1525_6": "Ājīvupāyavipattīti ājīvanupāyavasena vipatti.",
  "tika-s0402t:1525_7": "Sukhena hi jīvikaṃ pavattetuṃ upāyabhūtā hatthisippādayo imassa natthi,",
  "tika-s0402t:1525_8": "pupphachaḍḍanasilākoṭṭanādikammaṃ pana katvā jīvikaṃ pavatteti.",
  "tika-s0402t:1525_9": "Tenāha “kasiravuttike”ti.",
  "tika-s0402t:1525_10": "Attabhāvavipattīti upadhivipatti.",
  "tika-s0402t:1525_11": "Dukkhakāraṇasamāyogoti kāyikacetasikadukkhuppattiyā paccayasamodhānaṃ.",
  "tika-s0402t:1525_12": "Sukhakāraṇavipattīti sukhapaccayaparihāni.",
  "tika-s0402t:1525_13": "Upabhogavipattīti upabhogasukhassa vināso anupaladdhi.",
  "tika-s0402t:1525_14": "Joti ceva jotiparāyaṇabhāvo ca sukkapakkho.",
  "tika-s0402t:1525_15": "Chaṭṭhaṃ uttānameva.",
  "tika-s0402t:1526_0": "Pāṇātipātasuttādivaṇṇanā niṭṭhitā.",
  "tika-s0402t:1527_0": "7. Puttasuttavaṇṇanā",
  "tika-s0402t:1528_0": "87.",
  "tika-s0402t:1528_1": "Sattame ma-",
  "tika-s0402t:1528_2": "kāro padasandhikaro “aññamañña”ntiādīsu viya.",
  "tika-s0402t:1528_3": "Niccalasamaṇoti thirasamaṇo.",
  "tika-s0402t:1528_4": "Abhisiñcitabboti abhisekoti kammasādhano abhisekasaddo.",
  "tika-s0402t:1528_5": "Tenāha “abhisekaṃ kātuṃ yutto”ti.",
  "tika-s0402t:1529_0": "Bākulatthero viyāti thero hi mahāyasassī,",
  "tika-s0402t:1529_1": "tassa puttadhītaro nattupanattakā sukhumasāṭakehi cīvarāni kāretvā rajāpetvā samugge pakkhipitvā pahiṇanti.",
  "tika-s0402t:1529_2": "Therassa nahānakāle nahānakoṭṭhake ṭhapenti.",
  "tika-s0402t:1529_3": "Thero tāni nivāseti ceva pārupati ca.",
  "tika-s0402t:1529_4": "Tenevetaṃ vuttaṃ.",
  "tika-s0402t:1530_0": "Khadiravanamagge sīvalitthero viyāti satthari kira taṃ maggaṃ paṭipanne devatā “amhākaṃ ayyassa sīvalittherassa",
  "tika-s0402t:1530_1": "sakkāraṃ karissāmā”ti cintetvā ekekayojane vihāraṃ kāretvā ekayojanato uddhaṃ gantuṃ adatvā pātova uṭṭhāya",
  "tika-s0402t:1530_2": "dibbāni yāguādīni gahetvā “amhākaṃ ayyo sīvalitthero kahaṃ nisinno”ti vicaranti.",
  "tika-s0402t:1530_3": "Thero attano abhihaṭaṃ buddhappamukhassa bhikkhusaṅghassa dāpesi.",
  "tika-s0402t:1530_4": "Evaṃ satthā saparivāro tiṃsayojanikaṃ kantāraṃ sīvalittherassa puññaphalaṃ anubhavamānova agamāsi.",
  "tika-s0402t:1530_5": "Tenevetaṃ vuttaṃ.",
  "tika-s0402t:1531_0": "Aṭṭhakanāgarasutte ānandatthero viyāti aṭṭhakanāgarako kira gahapati therassa dhammadesanāya pasīditvā pañcasatagghanakaṃ vihāraṃ kāretvā adāsi.",
  "tika-s0402t:1531_1": "Taṃ sandhāyetaṃ vuttaṃ.",
  "tika-s0402t:1532_0": "Pilindavacchatthero viyāti therassa kira iddhānubhāvena pasannā manussā sappiādīni bahūni bhesajjāni abhihariṃsu.",
  "tika-s0402t:1532_1": "Pakatiyāpi ca āyasmā pilindavaccho lābhī hoti pañcannaṃ bhesajjānaṃ,",
  "tika-s0402t:1532_2": "laddhaṃ laddhaṃ parisāya vissajjeti.",
  "tika-s0402t:1532_3": "Tenetaṃ vuttaṃ “gilānapaccayaṃ pilindavacchatthero viyā”ti.",
  "tika-s0402t:1533_0": "Tiṇṇampi sannipātena nibbattānīti pittādīnaṃ tiṇṇampi visamānaṃ sannipātena jātāni.",
  "tika-s0402t:1533_1": "Atisītādibhāvena utūnaṃ pariṇāmoti āha “atisītaatiuṇhaututo jātānī”ti.",
  "tika-s0402t:1533_2": "Purimaututo visadiso utu utupariṇāmo,",
  "tika-s0402t:1533_3": "tato jātāni utupariṇāmajāni,",
  "tika-s0402t:1533_4": "visabhāgaututo jātānīti attho.",
  "tika-s0402t:1533_5": "Jaṅgaladesavāsīnañhi anūpadese vasantānaṃ visabhāgova utu uppajjati,",
  "tika-s0402t:1533_6": "anūpadesavāsīnañca jaṅgaladeseti.",
  "tika-s0402t:1533_7": "Evaṃ malayasamuddatīrādivasenapi utuvisabhāgatā uppajjatiyeva.",
  "tika-s0402t:1533_8": "Tato jātāni utupariṇāmajāni nāma.",
  "tika-s0402t:1534_0": "Attano pakaticariyānaṃ visamaṃ kāyassa pariharaṇavasena visamaparihārajāni.",
  "tika-s0402t:1534_1": "Tāni pana accāsanaatiṭṭhānādinā veditabbānīti āha “accāsanaatiṭṭhānādikā”ti. Ādi-",
  "tika-s0402t:1534_2": "saddena mahābhāravahaṇasudhākoṭṭanaadesakālacaraṇādīni saṅgaṇhāti.",
  "tika-s0402t:1534_3": "Parassa upakkamato nibbattāni opakkamikāni,",
  "tika-s0402t:1534_4": "ayaṃ coroti vā pāradārikoti vā gahetvā jaṇṇukakapparamuggarādīhi nippothanaupakkamaṃ paccayaṃ katvā uppannānīti attho.",
  "tika-s0402t:1534_5": "Tenāha “vadhabandhanādiupakkamena nibbattānī”ti.",
  "tika-s0402t:1534_6": "Kevalanti bāhiraṃ paccayaṃ anapekkhitvā kevalaṃ,",
  "tika-s0402t:1534_7": "tena vināti attho.",
  "tika-s0402t:1534_8": "Tenāha “pubbekatakammavipākavaseneva jātānī”ti.",
  "tika-s0402t:1535_0": "Puttasuttavaṇṇanā niṭṭhitā.",
  "tika-s0402t:1536_0": "8-10. Saṃyojanasuttādivaṇṇanā",
  "tika-s0402t:1537_0": "88- 90.",
  "tika-s0402t:1537_1": "Aṭṭhame sotāpanno catūhi vātehi indakhīlo viya parappavādehi akampiyo acalasaddhāya samannāgatattā sāsane",
  "tika-s0402t:1537_2": "laddhappatiṭṭho samaṇamacalo nāmāti āha “sāsane laddhappatiṭṭhattā”tiādi.",
  "tika-s0402t:1537_3": "Thaddhabhāvakarānaṃ kilesānaṃ sabbaso samucchinnattāti cittassa thaddhabhāvakarānaṃ uddhambhāgiyakilesānaṃ",
  "tika-s0402t:1537_4": "sabbaso abhāvā samaṇasukhumālo nāma sukhumālabhāvappattito.",
  "tika-s0402t:1537_5": "Navamadasamāni suviññeyyāneva.",
  "tika-s0402t:1538_0": "Saṃyojanasuttādivaṇṇanā niṭṭhitā.",
  "tika-s0402t:1539_0": "Macalavaggavaṇṇanā niṭṭhitā.",
  "tika-s0402t:1540_0": "(10) 5. Asuravaggo",
  "tika-s0402t:1541_0": "1-2. Asurasuttādivaṇṇanā",
  "tika-s0402t:1542_0": "91-92. Pañcamassa paṭhamadutiyāni uttānatthāneva.",
  "tika-s0402t:1543_0": "Asurasuttādivaṇṇanā niṭṭhitā.",
  "tika-s0402t:1544_0": "3. Dutiyasamādhisuttavaṇṇanā",
  "tika-s0402t:1545_0": "93.",
  "tika-s0402t:1545_1": "Tatiye appaṭivānīti bhāvappadhāno niddesoti āha “anivattanatā”ti.",
  "tika-s0402t:1545_2": "“Appaṭivānitā”ti vattabbe “appaṭivānī”ti vuttaṃ.",
  "tika-s0402t:1545_3": "Tathā hi vīriyappavāhe vattamāne antarā eva paṭigamanaṃ nivattanaṃ paṭivānaṃ,",
  "tika-s0402t:1545_4": "taṃ assa atthīti paṭivānī,",
  "tika-s0402t:1545_5": "na paṭivānī appaṭivānī,",
  "tika-s0402t:1545_6": "tassa bhāvo appaṭivānitā,",
  "tika-s0402t:1545_7": "anivattanāti attho.",
  "tika-s0402t:1545_8": "Appaṭivānīti vā itthiliṅgavasenevāyaṃ niddeso.",
  "tika-s0402t:1545_9": "Antarāyeva paṭigamanaṃ nivattanaṃ paṭivānī,",
  "tika-s0402t:1545_10": "na paṭivānī appaṭivānī,",
  "tika-s0402t:1545_11": "anivattanāti attho.",
  "tika-s0402t:1546_0": "Dutiyasamādhisuttavaṇṇanā niṭṭhitā.",
  "tika-s0402t:1547_0": "4. Tatiyasamādhisuttavaṇṇanā",
  "tika-s0402t:1548_0": "94.",
  "tika-s0402t:1548_1": "Catutthe saṇṭhapetabbanti sammadeva ṭhapetabbaṃ.",
  "tika-s0402t:1548_2": "Yathā pana ṭhapitaṃ saṇṭhapitaṃ hoti,",
  "tika-s0402t:1548_3": "taṃ dassetuṃ “sannisādetabba”ntiādi vuttaṃ.",
  "tika-s0402t:1548_4": "Tattha sannisādetabbanti samādhippaṭipakkhe kilese sannisīdāpentena cittaṃ gocarajjhatte sannisīdāpetabbanti.",
  "tika-s0402t:1548_5": "Ekodi kātabbanti abyaggabhāvāpādanena ekaggaṃ kātabbaṃ.",
  "tika-s0402t:1548_6": "Samādahitabbanti yathā ārammaṇe suṭṭhu appitaṃ hoti,",
  "tika-s0402t:1548_7": "evaṃ sammā sammadeva ādahitabbaṃ,",
  "tika-s0402t:1548_8": "suṭṭhu āropetabbaṃ samāhitaṃ kātabbanti attho.",
  "tika-s0402t:1549_0": "Tatiyasamādhisuttavaṇṇanā niṭṭhitā.",
  "tika-s0402t:1550_0": "5-6. Chavālātasuttādivaṇṇanā",
  "tika-s0402t:1551_0": "95- 96.",
  "tika-s0402t:1551_1": "Pañcame chavālātanti chavānaṃ daḍḍhaṭṭhāne alātaṃ.",
  "tika-s0402t:1551_2": "Tenevāha “susāne alāta”nti.",
  "tika-s0402t:1551_3": "Majjhaṭṭhāne gūthamakkhitanti pamāṇena aṭṭhaṅgulamattaṃ dvīsu ṭhānesu ādittaṃ majjhe gūthamakkhitaṃ.",
  "tika-s0402t:1551_4": "Kaṭṭhatthanti kaṭṭhena kātabbakiccaṃ.",
  "tika-s0402t:1551_5": "Sesamettha uttānameva.",
  "tika-s0402t:1551_6": "Chaṭṭhaṃ uttānameva.",
  "tika-s0402t:1552_0": "Chavālātasuttādivaṇṇanā niṭṭhitā.",
  "tika-s0402t:1553_0": "7-10. Khippanisantisuttādivaṇṇanā",
  "tika-s0402t:1554_0": "97- 100.",
  "tika-s0402t:1554_1": "Sattame khippanisantīti khippapañño.",
  "tika-s0402t:1554_2": "Tenāha “khippanisāmano”tiādi.",
  "tika-s0402t:1554_3": "Anurūpadhammanti lokuttarādhigamassa anucchavikasabhāvaṃ.",
  "tika-s0402t:1554_4": "Kalyāṇā sundarā parimaṇḍalapadabyañjanā vācā assāti kalyāṇavāco.",
  "tika-s0402t:1554_5": "Tenāha “sundaravacano”ti.",
  "tika-s0402t:1554_6": "Kalyāṇaṃ madhuraṃ vākkaraṇaṃ udāhāraghoso assāti kalyāṇavākkaraṇo.",
  "tika-s0402t:1554_7": "Guṇaparipuṇṇabhāvena pūre puṇṇabhāve bhavāti porī,",
  "tika-s0402t:1554_8": "tāya poriyā.",
  "tika-s0402t:1554_9": "Tenāha “guṇaparipuṇṇāyā”ti.",
  "tika-s0402t:1554_10": "Pure bhavattā poriyā nāgarikitthiyā sukhumālattanena sadisāti porī,",
  "tika-s0402t:1554_11": "tāya poriyā.",
  "tika-s0402t:1554_12": "“Sukhumālattanenā”ti iminā tassā vācāya mudusaṇhabhāvo vutto.",
  "tika-s0402t:1554_13": "Apalibuddhāyāti pittasemhādīhi na paliveṭhitāya.",
  "tika-s0402t:1554_14": "Adosāyāti sandiddhavilambitādidosarahitāya agaḷitapadabyañjanāyāti apatitapadabyañjanāya avirahitapadabyañjanāya.",
  "tika-s0402t:1554_15": "Ubhayametaṃ anelagalāyāti imasseva atthavacanaṃ.",
  "tika-s0402t:1554_16": "Anelagalāyāti hi anelāya ceva agalāya cāti attho.",
  "tika-s0402t:1554_17": "Atthaṃ viññāpetuṃ samatthāyāti ādimajjhapariyosānaṃ pākaṭaṃ katvā bhāsitatthassa viññāpanasatthāya.",
  "tika-s0402t:1554_18": "Aṭṭhamanavamadasamāni uttānatthāneva.",
  "tika-s0402t:1555_0": "Khippanisantisuttādivaṇṇanā niṭṭhitā.",
  "tika-s0402t:1556_0": "Asuravaggavaṇṇanā niṭṭhitā.",
  "tika-s0402t:1557_0": "Dutiyapaṇṇāsakaṃ niṭṭhitaṃ.",
  "tika-s0402t:1558_0": "3. Tatiyapaṇṇāsakaṃ",
  "tika-s0402t:1559_0": "(11) 1. Valāhakavaggo",
  "tika-s0402t:1560_0": "1-2. Valāhakasuttadvayavaṇṇanā",
  "tika-s0402t:1561_0": "101- 2.",
  "tika-s0402t:1561_1": "Tatiyapaṇṇāsakassa paṭhame gajjitāti thanitā.",
  "tika-s0402t:1561_2": "Tattha gajjitvā novassanabhāvo nāma pāpako.",
  "tika-s0402t:1561_3": "Manussā hi yadā devo gajjati,",
  "tika-s0402t:1561_4": "tadā “suvuṭṭhitā bhavissatī”ti bījāni nīharitvā vapanti.",
  "tika-s0402t:1561_5": "Atha deve avassante khette bījāni khetteyeva nassanti,",
  "tika-s0402t:1561_6": "gehe bījāni geheyeva nassantīti dubbhikkhaṃ hoti.",
  "tika-s0402t:1561_7": "Nogajjitvā vassanabhāvopi pāpako.",
  "tika-s0402t:1561_8": "Manussā hi imasmiṃ kāle “dubbuṭṭhikā bhavissatī”ti ninnaṭṭhānesuyeva vappaṃ karonti.",
  "tika-s0402t:1561_9": "Atha devo vassitvā sabbabījāni mahāsamuddaṃ pāpeti,",
  "tika-s0402t:1561_10": "dubbhikkhameva hoti.",
  "tika-s0402t:1561_11": "Gajjitvā vassanabhāvo pana bhaddako.",
  "tika-s0402t:1561_12": "Tadā hi subhikkhaṃ hoti.",
  "tika-s0402t:1561_13": "Nogajjitvā novassanabhāvo ekantapāpakova.",
  "tika-s0402t:1561_14": "Bhāsitā hoti no kattāti “idāni ganthadhuraṃ pūressāmi,",
  "tika-s0402t:1561_15": "vāsadhuraṃ pūressāmī”ti kathetiyeva,",
  "tika-s0402t:1561_16": "na uddesaṃ gaṇhāti,",
  "tika-s0402t:1561_17": "na kammaṭṭhānaṃ bhāveti.",
  "tika-s0402t:1562_0": "Kattā hoti no bhāsitāti “ganthadhuraṃ pūressāmi,",
  "tika-s0402t:1562_1": "vāsadhuraṃ vā”ti na bhāsati,",
  "tika-s0402t:1562_2": "sampatte pana kāle samattaṃ sampādeti.",
  "tika-s0402t:1562_3": "Iminā nayena itarepi veditabbā.",
  "tika-s0402t:1562_4": "Atha vā sabbaṃ panetaṃ paccayadāyakeheva kathitaṃ.",
  "tika-s0402t:1562_5": "Eko hi “asukadivase nāma dānaṃ dassāmī”ti saṅghaṃ nimanteti,",
  "tika-s0402t:1562_6": "sampatte kāle no karoti.",
  "tika-s0402t:1562_7": "Ayaṃ puggalo puññena parihāyati,",
  "tika-s0402t:1562_8": "bhikkhusaṅgho pana lābhena parihāyati.",
  "tika-s0402t:1562_9": "Aparo saṅghaṃ animantetvā sakkāraṃ katvā “bhikkhū ānessāmī”ti na labhi,",
  "tika-s0402t:1562_10": "sabbe aññattha nimantitā honti.",
  "tika-s0402t:1562_11": "Ayampi puññena parihāyati,",
  "tika-s0402t:1562_12": "saṅghopi lābhena parihāyati.",
  "tika-s0402t:1562_13": "Aparo paṭhamaṃ saṅghaṃ nimantetvā pacchā sakkāraṃ katvā dānaṃ deti,",
  "tika-s0402t:1562_14": "ayaṃ kiccakārī hoti.",
  "tika-s0402t:1562_15": "Aparo neva saṅghaṃ nimanteti,",
  "tika-s0402t:1562_16": "na dānaṃ deti,",
  "tika-s0402t:1562_17": "ayaṃ pāpapuggaloti veditabbo.",
  "tika-s0402t:1562_18": "Dutiyaṃ uttānameva.",
  "tika-s0402t:1563_0": "Valāhakasuttadvayavaṇṇanā niṭṭhitā.",
  "tika-s0402t:1564_0": "3. Kumbhasuttavaṇṇanā",
  "tika-s0402t:1565_0": "103.",
  "tika-s0402t:1565_1": "Tatiye rittakoti anto ritto.",
  "tika-s0402t:1565_2": "Pihitamukhoti pidahitvā ṭhapito.",
  "tika-s0402t:1565_3": "Apārutamukhoti vivaritvā ṭhapito,",
  "tika-s0402t:1565_4": "upamitapuggalesu panettha antoguṇasāravirahito ca tuccho,",
  "tika-s0402t:1565_5": "bāhirasobhanatāya pihito puggaloti veditabbo.",
  "tika-s0402t:1565_6": "Sesesupi eseva nayo.",
  "tika-s0402t:1566_0": "Kumbhasuttavaṇṇanā niṭṭhitā.",
  "tika-s0402t:1567_0": "4. Udakarahadasuttavaṇṇanā",
  "tika-s0402t:1568_0": "104.",
  "tika-s0402t:1568_1": "Catutthe udakarahado jaṇṇukamattepi udake sati paṇṇarasasambhinnavaṇṇattā vā bahalattā vā udakassa apaññāyamānatalo",
  "tika-s0402t:1568_2": "uttāno gambhīrobhāso nāma hotīti āha “purāṇapaṇṇarasa…pe…",
  "tika-s0402t:1568_3": "gambhīrobhāso nāmā”ti.",
  "tika-s0402t:1568_4": "Tiporisacatuporise pana udake sati acchattā udakassa paññāyamānatalo gambhīro uttānobhāso nāma hotīti",
  "tika-s0402t:1568_5": "āha “acchavippasannamaṇivaṇṇaudako uttānobhāso nāmā”ti.",
  "tika-s0402t:1568_6": "Ubhayakāraṇasambhavato pana itare dve veditabbā.",
  "tika-s0402t:1568_7": "Puggalepi kilesussadabhāvato guṇagambhīratāya ca abhāvato guṇagambhīrānaṃ sadisehi abhikkamanādīhi yutto uttāno gambhīrobhāso nāma.",
  "tika-s0402t:1568_8": "Iminā nayena sesā veditabbā.",
  "tika-s0402t:1569_0": "Udakarahadasuttavaṇṇanā niṭṭhitā.",
  "tika-s0402t:1570_0": "5-6. Ambasuttādivaṇṇanā",
  "tika-s0402t:1571_0": "105- 6.",
  "tika-s0402t:1571_1": "Pañcame āmakaṃ hutvāti anto āmaṃ hutvā.",
  "tika-s0402t:1571_2": "Pakkaṃ āmavaṇṇīti anto pakkaṃ bahi āmasadisaṃ.",
  "tika-s0402t:1571_3": "Tattha yathā ambe apakkabhāvo āmatā hoti,",
  "tika-s0402t:1571_4": "evaṃ puggalepi puthujjanatā.",
  "tika-s0402t:1571_5": "Yathā ca tattha pakkasadisatā pakkavaṇṇitā,",
  "tika-s0402t:1571_6": "evaṃ puggalepi ariyānaṃ abhikkamanādisadisatā pakkavaṇṇitāti iminā nayena sesā veditabbā.",
  "tika-s0402t:1571_7": "Chaṭṭhaṃ uttānameva.",
  "tika-s0402t:1572_0": "Ambasuttādivaṇṇanā niṭṭhitā.",
  "tika-s0402t:1573_0": "7. Mūsikasuttavaṇṇanā",
  "tika-s0402t:1574_0": "107.",
  "tika-s0402t:1574_1": "Sattame āvāṭaṃ khanatīti attano āsayaṃ bilakūpaṃ khanati.",
  "tika-s0402t:1574_2": "Na ca tattha vasatīti tattha avasitvā kismiñcideva ṭhāne vasati,",
  "tika-s0402t:1574_3": "evaṃ biḷārādiamittavasaṃ gacchati.",
  "tika-s0402t:1574_4": "Vasitā no gādhaṃ kattāti sayaṃ na khanati,",
  "tika-s0402t:1574_5": "parena kate bile vasati,",
  "tika-s0402t:1574_6": "evaṃ jīvitaṃ rakkhati.",
  "tika-s0402t:1574_7": "Tatiyā dvepi karontī jīvitaṃ rakkhati.",
  "tika-s0402t:1574_8": "Catutthī dvepi akarontī amittavasaṃ gacchati.",
  "tika-s0402t:1574_9": "Imāya pana upamāya upamitesu puggalesu paṭhamo yathā sā mūsikā gādhaṃ khanati,",
  "tika-s0402t:1574_10": "evaṃ navaṅgaṃ satthusāsanaṃ uggaṇhāti.",
  "tika-s0402t:1574_11": "Yathā pana sā tattha na vasati,",
  "tika-s0402t:1574_12": "kismiñcideva ṭhāne vasantī amittavasaṃ gacchati,",
  "tika-s0402t:1574_13": "tathā ayampi pariyattivasena ñāṇaṃ pesetvā catusaccadhammaṃ na paṭivijjhati,",
  "tika-s0402t:1574_14": "lokāmisaṭṭhānesu vicaranto maccumārakilesamāradevaputtamārasaṅkhātānaṃ vasaṃ gacchati.",
  "tika-s0402t:1574_15": "Dutiyo yathā mūsikā gādhaṃ na khanati,",
  "tika-s0402t:1574_16": "evaṃ navaṅgaṃ satthusāsanaṃ na uggaṇhāti.",
  "tika-s0402t:1574_17": "Yathā pana parena khanite bile vasantī jīvitaṃ rakkhati,",
  "tika-s0402t:1574_18": "evaṃ parassa kathaṃ sutvā catusaccadhammaṃ paṭivijjhitvā tiṇṇaṃ mārānaṃ vasaṃ atikkamati.",
  "tika-s0402t:1574_19": "Iminā nayena tatiyacatutthesupi opammasaṃsandanaṃ veditabbaṃ.",
  "tika-s0402t:1575_0": "Mūsikasuttavaṇṇanā niṭṭhitā.",
  "tika-s0402t:1576_0": "8. Balībaddasuttavaṇṇanā",
  "tika-s0402t:1577_0": "108.",
  "tika-s0402t:1577_1": "Aṭṭhame balībaddo tāva yo attano gogaṇaṃ ghaṭṭeti ubbejeti,",
  "tika-s0402t:1577_2": "paragoṇe pana sūrato sukhasīlo hoti,",
  "tika-s0402t:1577_3": "ayaṃ sagavacaṇḍo no paragavacaṇḍo nāma.",
  "tika-s0402t:1577_4": "Puggalopi attano parisaṃ ghaṭṭento vijjhanto pharuse samudācaranto,",
  "tika-s0402t:1577_5": "paraparisāya pana soraccaṃ nivātavuttitaṃ āpajjanto sagavacaṇḍo nāmāti iminā nayena sesāpi veditabbā.",
  "tika-s0402t:1578_0": "Balībaddasuttavaṇṇanā niṭṭhitā.",
  "tika-s0402t:1579_0": "9. Rukkhasuttavaṇṇanā",
  "tika-s0402t:1580_0": "109.",
  "tika-s0402t:1580_1": "Navame rukkho tāva pheggu sāraparivāroti vanajeṭṭhakarukkho sayaṃ pheggu hoti,",
  "tika-s0402t:1580_2": "parivārarukkhā panassa sārā honti.",
  "tika-s0402t:1580_3": "Iminā nayena sesā veditabbā.",
  "tika-s0402t:1580_4": "Puggalesu pana sīlasāravirahitato pheggutā,",
  "tika-s0402t:1580_5": "sīlācārasamannāgamena ca sāratā veditabbā.",
  "tika-s0402t:1581_0": "Rukkhasuttavaṇṇanā niṭṭhitā.",
  "tika-s0402t:1582_0": "10. Āsīvisasuttavaṇṇanā",
  "tika-s0402t:1583_0": "110.",
  "tika-s0402t:1583_1": "Dasame yassa visaṃ pajjalitatiṇukkāya aggi viya sīghaṃ abhiruhitvā akkhīni gahetvā khandhaṃ gahetvā sīsaṃ",
  "tika-s0402t:1583_2": "gahetvā ṭhitanti vattabbataṃ āpajjati maṇisappādīnaṃ visaṃ viya,",
  "tika-s0402t:1583_3": "mantaṃ pana parivattetvā kaṇṇavātaṃ datvā daṇḍakena pahaṭamatte otaritvā daṭṭhaṭṭhāneyeva tiṭṭhati,",
  "tika-s0402t:1583_4": "ayaṃ āgataviso na ghoraviso nāma.",
  "tika-s0402t:1583_5": "Yassa pana visaṃ saṇikaṃ abhiruhati,",
  "tika-s0402t:1583_6": "āruḷhāruḷhaṭṭhāne pana āsittaudakaṃ viya hoti udakasappādīnaṃ viya,",
  "tika-s0402t:1583_7": "dvādasavassaccayenapi kaṇṇaviddhakhandhapiṭṭhikādīsu paññāyati,",
  "tika-s0402t:1583_8": "mantaparivattanādīsu ca kariyamānesu sīghaṃ na otarati,",
  "tika-s0402t:1583_9": "ayaṃ ghoraviso na āgataviso nāma.",
  "tika-s0402t:1583_10": "Yassa pana visaṃ sīghaṃ abhiruhati,",
  "tika-s0402t:1583_11": "na sīghaṃ otarati aneḷakasappādīnaṃ visaṃ viya,",
  "tika-s0402t:1583_12": "ayaṃ āgataviso ca ghoraviso ca.",
  "tika-s0402t:1583_13": "Aneḷakasappo nāma mahāāsīviso.",
  "tika-s0402t:1583_14": "Yassa visaṃ mandaṃ hoti,",
  "tika-s0402t:1583_15": "ohāriyamānampi sukheneva otarati nīlasappadhamanisappādīnaṃ visaṃ viya,",
  "tika-s0402t:1583_16": "ayaṃ neva āgataviso na ghoraviso.",
  "tika-s0402t:1583_17": "Nīlasappo nāma sākhavaṇṇo rukkhaggādīsu vicaraṇasappo.",
  "tika-s0402t:1584_0": "Āsīvisasuttavaṇṇanā niṭṭhitā.",
  "tika-s0402t:1585_0": "Valāhakavaggavaṇṇanā niṭṭhitā.",
  "tika-s0402t:1586_0": "(12) 2. Kesivaggo",
  "tika-s0402t:1587_0": "1-7. Kesisuttādivaṇṇanā",
  "tika-s0402t:1588_0": "111- 117.",
  "tika-s0402t:1588_1": "Dutiyassa paṭhame assadammeti dammanayogge asse.",
  "tika-s0402t:1588_2": "Sāretīti sikkhāpeti pavatteti.",
  "tika-s0402t:1588_3": "Sesamettha uttānameva.",
  "tika-s0402t:1588_4": "Dutiyādīni uttānatthāneva.",
  "tika-s0402t:1589_0": "Kesisuttādivaṇṇanā niṭṭhitā.",
  "tika-s0402t:1590_0": "8-10. Saṃvejanīyasuttādivaṇṇanā",
  "tika-s0402t:1591_0": "118- 120.",
  "tika-s0402t:1591_1": "Aṭṭhame saddhassāti buddhādīsu pasannacittassa vattasampannassa,",
  "tika-s0402t:1591_2": "yassa pāto vuṭṭhāya cetiyaṅgaṇavattādīni sabbavattāni katāneva paññāyanti.",
  "tika-s0402t:1591_3": "Dassanīyānīti dassanārahāni.",
  "tika-s0402t:1591_4": "Saṃvego nāma sahottappaṃ ñāṇaṃ.",
  "tika-s0402t:1591_5": "Abhijātiṭṭhānādīnipi tassa uppattihetūni bhavantīti sikkhāpento āha “saṃvegajanakānī”ti.",
  "tika-s0402t:1591_6": "Ṭhānānīti kāraṇāni,",
  "tika-s0402t:1591_7": "padesaṭṭhānāni vā.",
  "tika-s0402t:1591_8": "Navamadasamāni suviññeyyāni.",
  "tika-s0402t:1592_0": "Saṃvejanīyasuttādivaṇṇanā niṭṭhitā.",
  "tika-s0402t:1593_0": "Kesivaggavaṇṇanā niṭṭhitā.",
  "tika-s0402t:1594_0": "(13) 3. Bhayavaggo",
  "tika-s0402t:1595_0": "1. Attānuvādasuttavaṇṇanā",
  "tika-s0402t:1596_0": "121.",
  "tika-s0402t:1596_1": "Tatiyassa paṭhame attānaṃ anuvadantassa uppajjanakabhayanti attānaṃ anuvadantassa pāpakammino uppajjanakabhayaṃ.",
  "tika-s0402t:1596_2": "Dvattiṃsakammakāraṇe paṭicca uppajjanakabhayanti agārikānaṃ vasena vuttaṃ,",
  "tika-s0402t:1596_3": "anagārikānaṃ pana vinayadaṇḍaṃ paṭicca uppajjanakabhayampi daṇḍabhayanteva saṅkhaṃ gacchati.",
  "tika-s0402t:1596_4": "Sesaṃ suviññeyyameva.",
  "tika-s0402t:1597_0": "Attānuvādasuttavaṇṇanā niṭṭhitā.",
  "tika-s0402t:1598_0": "2. Ūmibhayasuttavaṇṇanā",
  "tika-s0402t:1599_0": "122.",
  "tika-s0402t:1599_1": "Dutiye kodhūpāyāsassetaṃ adhivacananti ettha kujjhanaṭṭhena kodho,",
  "tika-s0402t:1599_2": "sveva cittassa kāyassa ca atippamaddanamathanuppādanehi daḷhaāyāsaṭṭhena upāyāso.",
  "tika-s0402t:1599_3": "Anekavāraṃ pavattitvā attanā samavetaṃ sattaṃ ajjhottharitvā sīsaṃ ukkhipituṃ adatvā ūmisadisatā daṭṭhabbā.",
  "tika-s0402t:1599_4": "Yathā hi bāhiraṃ udakaṃ otiṇṇo ūmīsu osīditvā marati,",
  "tika-s0402t:1599_5": "evaṃ imasmiṃ sāsane kodhūpāyāse osīditvā vibbhamati,",
  "tika-s0402t:1599_6": "tasmā kodhūpāyāso “ūmibhaya”nti vutto.",
  "tika-s0402t:1599_7": "Odarikattassetaṃ adhivacananti yathā hi bāhiraṃ udakaṃ otiṇṇo kumbhīlena khādito marati,",
  "tika-s0402t:1599_8": "evaṃ imasmiṃ sāsane odarikattena odarikabhāvena āmisagedhena micchājīvena jīvikakappanena nāsitasīlādiguṇatāya khāditadhammasarīro vibbhamati,",
  "tika-s0402t:1599_9": "tasmā odarikattaṃ “kumbhīlabhaya”nti vuttaṃ.",
  "tika-s0402t:1600_0": "Anupaṭṭhitāya satiyāti kāyagataṃ satiṃ anuṭṭhāpetvā.",
  "tika-s0402t:1600_1": "Asaṃvutehīti apihitehi.",
  "tika-s0402t:1600_2": "Pañcannetaṃ kāmaguṇānaṃ adhivacananti yathā hi bāhiraṃ udakaṃ otiṇṇo āvaṭṭe nimujjitvā marati,",
  "tika-s0402t:1600_3": "evaṃ imasmiṃ sāsane pabbajito pañcakāmaguṇāvaṭṭe nimujjitvā vibbhamati.",
  "tika-s0402t:1600_4": "Kāmarāgābhibhūto hi satto ito ca etto,",
  "tika-s0402t:1600_5": "etto ca itoti evaṃ manāpiyarūpādivisayasaṅkhāte āvaṭṭe attānaṃ saṃsāretvā yathā tato bahibhūte nekkhamme cittampi na uppādeti,",
  "tika-s0402t:1600_6": "evaṃ āvaṭṭetvā byasanāpādanena kāmaguṇānaṃ āvaṭṭasadisatā daṭṭhabbā.",
  "tika-s0402t:1601_0": "Anuddhaṃsetīti kilameti vilolati.",
  "tika-s0402t:1601_1": "Rāgānuddhaṃsitenāti rāgena anuddhaṃsitena.",
  "tika-s0402t:1601_2": "Mātugāmassetaṃ adhivacananti.",
  "tika-s0402t:1601_3": "Yathā hi bāhiraṃ udakaṃ otiṇṇo caṇḍamacchaṃ āgamma laddhappahāro marati,",
  "tika-s0402t:1601_4": "evaṃ imasmiṃ sāsane mātugāmaṃ ārabbha uppannakāmarāgo vibbhamati,",
  "tika-s0402t:1601_5": "tasmā mātugāmo “susukābhaya”nti vutto.",
  "tika-s0402t:1601_6": "Mātugāmo hi yonisomanasikārarahitaṃ adhīrapurisaṃ itthikuttabhūtehi attano hāsabhāvavilāsehi abhibhuyya",
  "tika-s0402t:1601_7": "gahetvā dhīrajātikampi attano rūpādīhi sampalobhanavasena anavasesaṃ attano upakāradhamme sīlādike sampādetuṃ",
  "tika-s0402t:1601_8": "asamatthaṃ karonto anayabyasanaṃ pāpeti.",
  "tika-s0402t:1602_0": "Imāni pana cattāri bhayāni bhāyitvā yathā udakaṃ anorohantassa udakaṃ nissāya udakapipāsāvinayanaṃ sarīrasuddhipariḷāhūpasamo kāyautuggāhāpananti,",
  "tika-s0402t:1602_1": "evamādi ānisaṃso natthi,",
  "tika-s0402t:1602_2": "evamevaṃ imāni cattāri bhayāni bhāyitvā sāsane apabbajantassapi imaṃ sāsanaṃ nissāya saṅkhepato vaṭṭadukkhūpasamo,",
  "tika-s0402t:1602_3": "vitthārato pana sīlānisaṃsādivasena anekavidho ānisaṃso natthi.",
  "tika-s0402t:1602_4": "Yathā pana imāni cattāri bhayāni abhāyitvā udakaṃ orohantassa vuttappakāro ānisaṃso hoti,",
  "tika-s0402t:1602_5": "evaṃ imāni abhāyitvā sāsane pabbajantassapi vuttappakāro ānisaṃso hoti.",
  "tika-s0402t:1602_6": "Mahādhammarakkhitatthero panāha “cattāri bhayāni bhāyitvā udakaṃ anotaranto sotaṃ chinditvā paratīraṃ pāpuṇituṃ na sakkoti,",
  "tika-s0402t:1602_7": "abhāyitvā otaranto sakkoti,",
  "tika-s0402t:1602_8": "evamevaṃ bhāyitvā sāsane apabbajantopi taṇhāsotaṃ chinditvā nibbānapāraṃ daṭṭhuṃ na sakkoti,",
  "tika-s0402t:1602_9": "abhāyitvā pabbajanto sakkotī”ti.",
  "tika-s0402t:1603_0": "Ūmibhayasuttavaṇṇanā niṭṭhitā.",
  "tika-s0402t:1604_0": "3. Paṭhamanānākaraṇasuttavaṇṇanā",
  "tika-s0402t:1605_0": "123.",
  "tika-s0402t:1605_1": "Tatiye brahmakāyikānaṃ devānanti ettha brahmānaṃ kāyo samūhoti brahmakāyo,",
  "tika-s0402t:1605_2": "tappariyāpannatāya tattha gatāti brahmakāyikā.",
  "tika-s0402t:1605_3": "Etāya ca sabbassapi brahmakāyassa samaññāya bhavitabbaṃ.",
  "tika-s0402t:1605_4": "Ābhassarānaṃ devānantiādinā pana dutiyajjhānabhūmikādīnaṃ upari gahitattā gobalībaddaññāyena tadavasiṭṭhānaṃ ayaṃ samaññā,",
  "tika-s0402t:1605_5": "tasmā “brahmakāyikānaṃ devāna”nti paṭhamajjhānabhūmikānaṃyeva gahaṇaṃ veditabbaṃ.",
  "tika-s0402t:1605_6": "Saha byayati gacchatīti sahabyo,",
  "tika-s0402t:1605_7": "sahavattanako.",
  "tika-s0402t:1605_8": "Tassa bhāvo sahabyatā,",
  "tika-s0402t:1605_9": "sahapavattīti āha “sahabhāvaṃ upagacchatī”ti.",
  "tika-s0402t:1605_10": "Kappo āyuppamāṇanti ettha yadipi brahmapārisajjādīnaṃ āyuno antaraṃ atthi,",
  "tika-s0402t:1605_11": "ukkaṭṭhaparicchedena panetaṃ vuttanti dassento “paṭhamajjhānaṃ atthi hīna”ntiādimāha.",
  "tika-s0402t:1606_0": "Dve kappā āyuppamāṇanti ettha pana hīnajjhānena nibbattānaṃ vasena ayaṃ paricchedo katoti dassetuṃ “dutiyajjhānaṃ",
  "tika-s0402t:1606_1": "vuttanayeneva tividhaṃ hotī”tiādi āraddhaṃ.",
  "tika-s0402t:1606_2": "Cattāro kappāti ettha pana ukkaṭṭhaparicchedena catusaṭṭhi kappā vattabbāti dassento “yaṃ heṭṭhā vuttaṃ ‘kappo dve kappā’ti,",
  "tika-s0402t:1606_3": "kampi āharitvā attho veditabbo”ti āha.",
  "tika-s0402t:1606_4": "Kathaṃ panettha ayamattho labbhatīti āha “kappoti ca guṇassapi nāma”nti.",
  "tika-s0402t:1606_5": "Tattha paṭhamaṃ vutto kappo,",
  "tika-s0402t:1606_6": "tato ekena guṇena,",
  "tika-s0402t:1606_7": "ekasmiṃ vāre gaṇanāyāti attho.",
  "tika-s0402t:1606_8": "Dve kappā hontīti ekavāragaṇanāya kappassa dviguṇitattā dve mahākappā hontīti attho.",
  "tika-s0402t:1606_9": "Dutiyenāti dutiyavāragaṇanāya.",
  "tika-s0402t:1606_10": "Cattāroti dutiyavāragaṇanāya dvīsu kappesu dviguṇitesu cattāro mahākappā hontīti attho.",
  "tika-s0402t:1606_11": "Puna te cattāro kappāti vuttanayena dve vāre guṇetvā ye cattāro kappā dassitā,",
  "tika-s0402t:1606_12": "puna te cattāro kappā catugguṇā hontīti attho.",
  "tika-s0402t:1606_13": "Idaṃ vuttaṃ hoti –",
  "tika-s0402t:1606_14": "dve vāre guṇetvā ye cattāro kappā dassitā,",
  "tika-s0402t:1606_15": "tesu catukkhattuṃ guṇitesu catusaṭṭhi kappā sampajjantīti.",
  "tika-s0402t:1606_16": "Tathā hi cattāro ekasmiṃ vāre guṇitā aṭṭha honti,",
  "tika-s0402t:1606_17": "puna te aṭṭha dutiyavāre guṇitā soḷasa honti,",
  "tika-s0402t:1606_18": "puna te soḷasa tatiyavāre guṇitā dvattiṃsa honti,",
  "tika-s0402t:1606_19": "puna te dvattiṃsa catutthavāre guṇitā catusaṭṭhi honti.",
  "tika-s0402t:1606_20": "Tenevāha “imehi catūhi guṇehi guṇitā ekena guṇena aṭṭha hontī”tiādi.",
  "tika-s0402t:1606_21": "Ettha ca heṭṭhā uposathasutte –",
  "tika-s0402t:1607_0": "“Yāni mānusakāni paññāsa vassāni, cātumahārājikānaṃ devānaṃ eso eko rattindivo”ti –",
  "tika-s0402t:1608_0": "Ādinā kāmāvacaradevānameva āyuppamāṇaṃ dassitaṃ. Heṭṭhāyeva –",
  "tika-s0402t:1609_0": "“Tayome,",
  "tika-s0402t:1609_1": "bhikkhave,",
  "tika-s0402t:1609_2": "puggalā santo saṃvijjamānā lokasmiṃ.",
  "tika-s0402t:1609_3": "Katame tayo? Idha,",
  "tika-s0402t:1609_4": "bhikkhave,",
  "tika-s0402t:1609_5": "ekacco puggalo sabbaso rūpasaññānaṃ samatikkamā…pe…",
  "tika-s0402t:1609_6": "ākāsānañcāyatanūpagānaṃ devānaṃ sahabyataṃ upapajjati.",
  "tika-s0402t:1609_7": "Ākāsānañcāyatanūpagānaṃ,",
  "tika-s0402t:1609_8": "bhikkhave,",
  "tika-s0402t:1609_9": "devānaṃ vīsati kappasahassāni āyuppamāṇa”nti –",
  "tika-s0402t:1610_0": "Ādinā arūpāvacarānaṃyeva āyuppamāṇaṃ vuttaṃ.",
  "tika-s0402t:1610_1": "Idha pana rūpāvacarānameva āyuppamāṇaṃ dassitaṃ.",
  "tika-s0402t:1610_2": "Vibhaṅgapāḷiyaṃ pana “manussānaṃ kittakaṃ āyuppamāṇaṃ,",
  "tika-s0402t:1610_3": "vassasataṃ appaṃ vā bhiyyo”tiādinā devamanussānañceva rūpārūpāvacarasattānañca āyuppamāṇaṃ dassitaṃ.",
  "tika-s0402t:1611_0": "Tattha sammāsambuddhena manussānaṃ devānañca āyuṃ paricchindamānena catūsu apāyesu bhummadevesu ca āyu na paricchinnaṃ.",
  "tika-s0402t:1611_1": "Taṃ kasmāti?",
  "tika-s0402t:1611_2": "Niraye tāva kammameva pamāṇaṃ.",
  "tika-s0402t:1611_3": "Yāva kammaṃ na khīyati,",
  "tika-s0402t:1611_4": "tāva paccanti.",
  "tika-s0402t:1611_5": "Tathā sesaapāyesu.",
  "tika-s0402t:1611_6": "Bhummadevānampi kammameva pamāṇaṃ.",
  "tika-s0402t:1611_7": "Tattha nibbattā hi keci sattāhamattaṃ tiṭṭhanti,",
  "tika-s0402t:1611_8": "keci aḍḍhamāsaṃ,",
  "tika-s0402t:1611_9": "kappaṃ tiṭṭhamānāpi atthiyeva.",
  "tika-s0402t:1611_10": "Tattha manussesu gihibhāve ṭhitāyeva sotāpannāpi honti,",
  "tika-s0402t:1611_11": "sakadāgāmiphalaṃ anāgāmiphalaṃ arahattampi pāpuṇanti,",
  "tika-s0402t:1611_12": "tesu sotāpannādayo yāvajīvaṃ tiṭṭhanti,",
  "tika-s0402t:1611_13": "khīṇāsavā pana parinibbāyanti vā pabbajanti vā. Kasmā?",
  "tika-s0402t:1611_14": "Arahattaṃ nāma seṭṭhaguṇaṃ,",
  "tika-s0402t:1611_15": "gihiliṅgaṃ hīnaṃ,",
  "tika-s0402t:1611_16": "taṃ hīnatāya uttamaṃ guṇaṃ dhāretuṃ na sakkoti,",
  "tika-s0402t:1611_17": "tasmā te parinibbātukāmā vā honti pabbajitukāmā vā.",
  "tika-s0402t:1611_18": "Bhummadevā pana arahattaṃ pattāpi yāvajīvaṃ tiṭṭhanti,",
  "tika-s0402t:1611_19": "chasu kāmāvacaresu devesu sotāpannasakadāgāmino yāvajīvaṃ tiṭṭhanti,",
  "tika-s0402t:1611_20": "anāgāminā rūpabhavaṃ gantuṃ vaṭṭati khīṇāsavena parinibbātuṃ. Kasmā?",
  "tika-s0402t:1611_21": "Nilīyanokāsassa abhāvā.",
  "tika-s0402t:1611_22": "Rūpāvacarārūpāvacaresu sabbepi yāvajīvaṃ tiṭṭhanti,",
  "tika-s0402t:1611_23": "tattha rūpāvacare nibbattā sotāpannasakadāgāmino na puna idhāgacchanti,",
  "tika-s0402t:1611_24": "tattheva parinibbāyanti.",
  "tika-s0402t:1611_25": "Ete hi jhānaanāgāmino nāma.",
  "tika-s0402t:1612_0": "Aṭṭhasamāpattilābhīnaṃ pana kiṃ niyameti?",
  "tika-s0402t:1612_1": "Paguṇajjhānaṃ.",
  "tika-s0402t:1612_2": "Yadevassa paguṇaṃ hoti,",
  "tika-s0402t:1612_3": "tena upapajjati.",
  "tika-s0402t:1612_4": "Sabbesu paguṇesu kiṃ niyameti?",
  "tika-s0402t:1612_5": "Nevasaññānāsaññāyatanasamāpatti.",
  "tika-s0402t:1612_6": "Ekaṃseneva hi so nevasaññānāsaññāyatane upapajjati.",
  "tika-s0402t:1612_7": "Navasu brahmalokesu nibbattaariyasāvakānaṃ tatrūpapattipi uparūpapattipi,",
  "tika-s0402t:1612_8": "na heṭṭhūpapatti.",
  "tika-s0402t:1612_9": "Puthujjanānaṃ pana tatrūpapattipi hoti,",
  "tika-s0402t:1612_10": "uparūpapattipi,",
  "tika-s0402t:1612_11": "heṭṭhūpapattipi.",
  "tika-s0402t:1612_12": "Pañcasu suddhāvāsesu catūsu ca arūpesu ariyasāvakānaṃ tatrūpapattipi hoti uparūpapattipi.",
  "tika-s0402t:1612_13": "Paṭhamajjhānabhūmiyaṃ nibbatto anāgāmī nava brahmaloke sodhetvā matthake ṭhito parinibbāti.",
  "tika-s0402t:1612_14": "Vehapphalaṃ,",
  "tika-s0402t:1612_15": "akaniṭṭhaṃ,",
  "tika-s0402t:1612_16": "nevasaññānāsaññāyatananti ime tayo devalokā seṭṭhabhavā nāma.",
  "tika-s0402t:1612_17": "Imesu tīsu ṭhānesu nibbattaanāgāmino neva uddhaṃ gacchanti, na adho,",
  "tika-s0402t:1612_18": "tattha tattheva parinibbāyantīti idaṃ pakiṇṇakaṃ veditabbaṃ.",
  "tika-s0402t:1613_0": "Paṭhamanānākaraṇasuttavaṇṇanā niṭṭhitā.",
  "tika-s0402t:1614_0": "4-6. Dutiyanānākaraṇasuttādivaṇṇanā",
  "tika-s0402t:1615_0": "124- 6.",
  "tika-s0402t:1615_1": "Catutthe te dhammeti te “rūpagata”ntiādinā nayena vutte rūpādayo dhamme.",
  "tika-s0402t:1615_2": "Aniccatoti iminā niccappaṭikkhepato tesaṃ aniccatamāha,",
  "tika-s0402t:1615_3": "tato eva ca udayavayavantato vipariṇāmato tāvakālikato ca te aniccāti jotitaṃ hoti.",
  "tika-s0402t:1615_4": "Yañhi nibbattaṃ hoti,",
  "tika-s0402t:1615_5": "taṃ udayavayaparicchinnaṃ.",
  "tika-s0402t:1615_6": "Jarāya maraṇena ca tadeva viparītaṃ,",
  "tika-s0402t:1615_7": "ittarakkhaṇameva ca hotīti.",
  "tika-s0402t:1615_8": "Dukkhatoti iminā sukhappaṭikkhepato tesaṃ dukkhatamāha.",
  "tika-s0402t:1615_9": "Tato eva ca abhiṇhappaṭipīḷanato dukkhavatthuto ca te dukkhāti jotitaṃ hoti.",
  "tika-s0402t:1615_10": "Udayavayavantatāya hi te abhiṇhappaṭipīḷanato nirantaradukkhatāya dukkhasseva ca adhiṭṭhānabhūtā.",
  "tika-s0402t:1615_11": "Paccayayāpanīyatāya rogamūlatāya ca rogato.",
  "tika-s0402t:1615_12": "Dukkhatāsūlayogato kilesāsucipaggharaṇato uppādajarābhaṅgehi uddhumātaparipakkapabhinnato ca gaṇḍato.",
  "tika-s0402t:1615_13": "Pīḷājananato,",
  "tika-s0402t:1615_14": "antotudanato,",
  "tika-s0402t:1615_15": "dunnīharaṇato ca sallato.",
  "tika-s0402t:1615_16": "Avaḍḍhiāvahanato aghavatthuto ca aghato.",
  "tika-s0402t:1615_17": "Aseribhāvajananato ābādhapadaṭṭhānatāya ca ābādhato.",
  "tika-s0402t:1615_18": "Avasavattanato avidheyyatāya ca parato.",
  "tika-s0402t:1615_19": "Byādhijarāmaraṇehi palujjanīyatāya palokato.",
  "tika-s0402t:1615_20": "Sāminivāsikārakavedakaadhiṭṭhāyakavirahato suññato.",
  "tika-s0402t:1615_21": "Attappaṭikkhepaṭṭhena anattato.",
  "tika-s0402t:1615_22": "Rūpādidhammā hi na ettha attā atthīti anattā.",
  "tika-s0402t:1615_23": "Evaṃ sayampi attā na hontīti anattā.",
  "tika-s0402t:1615_24": "Tena abyāpārato nirīhato tucchato anattāti dīpitaṃ hoti.",
  "tika-s0402t:1615_25": "Lakkhaṇattayameva sukhāvabodhanatthaṃ ekādasahi padehi vibhajitvā gahitanti dassetuṃ “tatthā”tiādi vuttaṃ.",
  "tika-s0402t:1615_26": "Pañcamachaṭṭhāni uttānatthāneva.",
  "tika-s0402t:1616_0": "Dutiyanānākaraṇasuttādivaṇṇanā niṭṭhitā.",
  "tika-s0402t:1617_0": "7. Paṭhamatathāgataacchariyasuttavaṇṇanā",
  "tika-s0402t:1618_0": "127.",
  "tika-s0402t:1618_1": "Sattame vattamānasamīpe vattamāne viya voharitabbanti “okkamatī”ti āha “okkanto hotīti attho”ti.",
  "tika-s0402t:1618_2": "Dasasahassacakkavāḷapattharaṇo samujjalabhāvena uḷāro.",
  "tika-s0402t:1618_3": "Devānubhāvanti devānaṃ pabhānubhāvaṃ.",
  "tika-s0402t:1618_4": "Devānañhi pabhaṃ so obhāso adhibhavati, na deve.",
  "tika-s0402t:1618_5": "Tenāha “devāna”ntiādi.",
  "tika-s0402t:1618_6": "Rukkhagacchādinā kenaci na haññatīti aghā,",
  "tika-s0402t:1618_7": "asambādhā.",
  "tika-s0402t:1618_8": "Tenāha “niccavivarā”ti.",
  "tika-s0402t:1618_9": "Asaṃvutāti heṭṭhā upari kenaci apihitā.",
  "tika-s0402t:1618_10": "Tenāha “heṭṭhāpi appatiṭṭhā”ti.",
  "tika-s0402t:1618_11": "Tattha pi-",
  "tika-s0402t:1618_12": "saddena yathā heṭṭhā udakassa pidhāyikā sandhārikā pathavī natthi asaṃvutā lokantarikā,",
  "tika-s0402t:1618_13": "evaṃ uparipi cakkavāḷesu devavimānānaṃ abhāvato asaṃvutā appatiṭṭhāti dasseti.",
  "tika-s0402t:1618_14": "Andhakāro ettha atthīti andhakārā.",
  "tika-s0402t:1618_15": "Cakkhuviññāṇaṃ na jāyati ālokassa abhāvato,",
  "tika-s0402t:1618_16": "na cakkhuno.",
  "tika-s0402t:1618_17": "Tathā hi “tenobhāsena aññamaññaṃ sañjānantī”ti vuttaṃ.",
  "tika-s0402t:1618_18": "Jambudīpe ṭhitamajjhanhikavelāya pubbavidehavāsīnaṃ atthaṅgamavasena upaḍḍhaṃ sūriyamaṇḍalaṃ paññāyati,",
  "tika-s0402t:1618_19": "aparagoyānavāsīnaṃ uggamanavasena.",
  "tika-s0402t:1618_20": "Evaṃ sesadīpesupīti āha “ekappahāreneva tīsu dīpesu paññāyantī”ti.",
  "tika-s0402t:1618_21": "Ito aññathā dvīsu eva dīpesu paññāyanti.",
  "tika-s0402t:1618_22": "Ekekāya disāya navanavayojanasatasahassāni andhakāravidhamanampi imināva nayena daṭṭhabbaṃ.",
  "tika-s0402t:1618_23": "Pabhāya nappahontīti attano pabhāya obhāsituṃ nābhisambhuṇanti.",
  "tika-s0402t:1618_24": "Yugandharapabbatamatthakasamappamāṇe ākāse vicaraṇato “cakkavāḷapabbatassa vemajjhena carantī”ti vuttaṃ.",
  "tika-s0402t:1619_0": "Byāvaṭāti khādanatthaṃ gaṇhituṃ upakkamantā.",
  "tika-s0402t:1619_1": "Viparivattitvāti vivaṭṭitvā.",
  "tika-s0402t:1619_2": "Chijjitvāti mucchāpavattiyā ṭhitaṭṭhānato muccitvā,",
  "tika-s0402t:1619_3": "aṅgapaccaṅgachedanavasena vā chijjitvā.",
  "tika-s0402t:1619_4": "Accantakhāreti ātapasantapābhāvena atisītabhāvaṃ sandhāya accantakhāratā vuttā siyā.",
  "tika-s0402t:1619_5": "Na hi taṃ kappasaṇṭhānaudakaṃ sampattikaramahāmeghavuṭṭhaṃ pathavisandhārakaṃ kappavināsakaudakaṃ viya khāraṃ bhavitumarahati,",
  "tika-s0402t:1619_6": "tathā sati pathavīpi vilīyeyya,",
  "tika-s0402t:1619_7": "tesaṃ vā pāpakammaphalena petānaṃ pakatiudakassa pubbakheḷabhāvāpatti viya tassa udakassa khārabhāvāpatti hotīti vuttaṃ “accantakhāre udake”ti.",
  "tika-s0402t:1620_0": "Paṭhamatathāgataacchariyasuttavaṇṇanā niṭṭhitā.",
  "tika-s0402t:1621_0": "8. Dutiyatathāgataacchariyasuttavaṇṇanā",
  "tika-s0402t:1622_0": "128.",
  "tika-s0402t:1622_1": "Aṭṭhame ālīyanti āramitabbaṭṭhena sevīyantīti ālayā,",
  "tika-s0402t:1622_2": "pañca kāmaguṇā.",
  "tika-s0402t:1622_3": "Āramantīti ratiṃ vindanti kīḷanti laḷanti.",
  "tika-s0402t:1622_4": "Ālīyanti vā allīyantā abhiramaṇavasena sevantīti ālayā,",
  "tika-s0402t:1622_5": "taṇhāvicaritāni.",
  "tika-s0402t:1622_6": "Tehi ālayehi ramantīti ālayārāmā.",
  "tika-s0402t:1622_7": "Yatheva hi susajjitaṃ pupphaphalabharitarukkhādisampannauyyānaṃ paviṭṭho rājā tāya sampattiyā ramati,",
  "tika-s0402t:1622_8": "sammudito āmoditappamodito hoti,",
  "tika-s0402t:1622_9": "na ukkaṇṭheti,",
  "tika-s0402t:1622_10": "sāyampi nikkhamituṃ na icchati,",
  "tika-s0402t:1622_11": "evamimehi kāmālayataṇhālayehi sattā ramanti,",
  "tika-s0402t:1622_12": "saṃsāravaṭṭe pamuditā anukkaṇṭhitā vasanti.",
  "tika-s0402t:1622_13": "Tena tesaṃ bhagavā duvidhampi ālayaṃ uyyānabhūmiṃ viya dassento “ālayārāmā”tiādimāha.",
  "tika-s0402t:1622_14": "Sesamettha uttānameva.",
  "tika-s0402t:1623_0": "Dutiyatathāgataacchariyasuttavaṇṇanā niṭṭhitā.",
  "tika-s0402t:1624_0": "9-10. Ānandaacchariyasuttādivaṇṇanā",
  "tika-s0402t:1625_0": "129- 130.",
  "tika-s0402t:1625_1": "Navame paṭisanthāradhammanti pakaticārittavasena vuttaṃ,",
  "tika-s0402t:1625_2": "upagatānaṃ pana bhikkhūnaṃ bhikkhunīnañca pucchāvissajjanavasena ceva cittarucivasena ca yathākālaṃ dhammaṃ desetiyeva,",
  "tika-s0402t:1625_3": "upāsakaupāsikānaṃ pana upanisinnakakathāvasena.",
  "tika-s0402t:1625_4": "Dasamaṃ uttānameva.",
  "tika-s0402t:1626_0": "Ānandaacchariyasuttādivaṇṇanā niṭṭhitā.",
  "tika-s0402t:1627_0": "Bhayavaggavaṇṇanā niṭṭhitā.",
  "tika-s0402t:1628_0": "(14) 4. Puggalavaggo",
  "tika-s0402t:1629_0": "1. Saṃyojanasuttavaṇṇanā",
  "tika-s0402t:1630_0": "131.",
  "tika-s0402t:1630_1": "Catutthassa paṭhame upapattippaṭilābhaṃ saṃvattanikānīti upapattipaṭilābhiyāni.",
  "tika-s0402t:1630_2": "Bhavapaṭilābhiyānīti etthāpi eseva nayo.",
  "tika-s0402t:1630_3": "Yehīti yehi saṃyojanehi hetubhūtehi,",
  "tika-s0402t:1630_4": "karaṇabhūtehi vā.",
  "tika-s0402t:1630_5": "Nanu ca sotāpannassapi orambhāgiyāni saṃyojanāni appahīnāni,",
  "tika-s0402t:1630_6": "kasmā pana sakadāgāmīyeva idha gahitoti āha “sakadāgāmissāti idaṃ appahīnasaṃyojanesu ariyesu uttamakoṭiyā gahita”nti.",
  "tika-s0402t:1630_7": "Tattha appahīnasaṃyojanesūti appahīnaorambhāgiyasaṃyojanesu.",
  "tika-s0402t:1630_8": "Uttamakoṭiyā gahitanti ukkaṭṭhaparicchedena gahitaṃ.",
  "tika-s0402t:1630_9": "Sakadāgāmito parañhi appahīnaorambhāgiyasaṃyojano ariyo nāma natthi.",
  "tika-s0402t:1630_10": "Nanu ca sakadāgāmissa pahīnānipi orambhāgiyāni saṃyojanāni atthi diṭṭhivicikicchāsīlabbataparāmāsasaṃyojanānaṃ pahīnattā,",
  "tika-s0402t:1630_11": "tasmā “orambhāgiyāni saṃyojanāni appahīnānī”ti kasmā vuttanti āha “orambhāgiyesu ca appahīnaṃ upādāyā”tiādi.",
  "tika-s0402t:1630_12": "Yasmā kāmarāgabyāpādasaṃyojanāni sakadāgāmissa appahīnāni,",
  "tika-s0402t:1630_13": "tasmā tāni appahīnāni upādāya “orambhāgiyāni saṃyojanāni appahīnānī”ti vuttaṃ,",
  "tika-s0402t:1630_14": "na sabbesaṃ appahīnattāti adhippāyo.",
  "tika-s0402t:1631_0": "Saṃyojanasuttavaṇṇanā niṭṭhitā.",
  "tika-s0402t:1632_0": "2. Paṭibhānasuttavaṇṇanā",
  "tika-s0402t:1633_0": "132.",
  "tika-s0402t:1633_1": "Dutiye paṭibhānaṃ vuccati ñāṇampi ñāṇassa upaṭṭhitavacanampi,",
  "tika-s0402t:1633_2": "taṃ idha adhippetaṃ,",
  "tika-s0402t:1633_3": "atthayuttaṃ kāraṇayuttañca paṭibhānamassāti yuttappaṭibhāno.",
  "tika-s0402t:1633_4": "Pucchānantarameva sīghaṃ byākātuṃ asamatthatāya nomuttappaṭibhānamassāti nomuttappaṭibhāno.",
  "tika-s0402t:1633_5": "Iminā nayena sesā veditabbā.",
  "tika-s0402t:1633_6": "Ettha pana paṭhamo kañci kālaṃ vīmaṃsitvā yuttameva pekkhati tipiṭakacūḷanāgatthero viya.",
  "tika-s0402t:1633_7": "So pana pañhaṃ puṭṭho pariggahetvā yuttappattakāraṇameva katheti.",
  "tika-s0402t:1633_8": "Dutiyo pucchānantarameva yena vā tena vā vacanena paṭibāhati,",
  "tika-s0402t:1633_9": "vīmaṃsitvāpi ca yuttaṃ na pakkheti catunikāyikapiṇḍatissatthero viya.",
  "tika-s0402t:1633_10": "So pana pañhaṃ puṭṭho pañhapariyosānampi nāgameti,",
  "tika-s0402t:1633_11": "yaṃ vā taṃ vā kathetiyeva,",
  "tika-s0402t:1633_12": "vacanatthaṃ panassa vīmaṃsiyamānaṃ katthaci na lagati.",
  "tika-s0402t:1633_13": "Tatiyo pucchāsamakālameva yuttaṃ pekkhati,",
  "tika-s0402t:1633_14": "taṃkhaṇaṃyeva ca naṃ byākaroti tipiṭakacūḷābhayatthero viya.",
  "tika-s0402t:1633_15": "So pana pañhaṃ puṭṭho sīghameva katheti,",
  "tika-s0402t:1633_16": "yuttappattakāraṇo ca hoti.",
  "tika-s0402t:1633_17": "Catuttho puṭṭho samāno neva yuttaṃ pekkhati,",
  "tika-s0402t:1633_18": "na yena vā tena vā paṭibāhituṃ sakkoti,",
  "tika-s0402t:1633_19": "tibbandhakāranimuggo viya hoti lāḷudāyitthero viya.",
  "tika-s0402t:1634_0": "Paṭibhānasuttavaṇṇanā niṭṭhitā.",
  "tika-s0402t:1635_0": "3-4. Ugghaṭitaññūsuttādivaṇṇanā",
  "tika-s0402t:1636_0": "133- 4.",
  "tika-s0402t:1636_1": "Tatiye ugghaṭitaññūti ettha ugghaṭanaṃ nāma ñāṇugghaṭanaṃ,",
  "tika-s0402t:1636_2": "ñāṇena ugghaṭitamatteyeva jānātīti attho.",
  "tika-s0402t:1636_3": "Saha udāhaṭavelāyāti udāhāre udāhaṭamatteyeva.",
  "tika-s0402t:1636_4": "Dhammābhisamayo hotīti catusaccadhammassa ñāṇena saddhiṃ abhisamayo.",
  "tika-s0402t:1636_5": "Ayaṃ vuccatīti ayaṃ “cattāro satipaṭṭhānā”tiādinā nayena saṃkhittena mātikāya ṭhapiyamānāya desanānusārena",
  "tika-s0402t:1636_6": "ñāṇaṃ pesetvā arahattaṃ gaṇhituṃ samattho puggalo “ugghaṭitaññū”ti vuccati.",
  "tika-s0402t:1636_7": "Vipañcitaṃ vitthāritameva atthaṃ jānātīti vipañcitaññū.",
  "tika-s0402t:1636_8": "Ayaṃ vuccatīti ayaṃ saṃkhittena mātikaṃ ṭhapetvā vitthārena atthe bhājiyamāne arahattaṃ pāpuṇituṃ samattho puggalo “vipañcitaññū”ti vuccati.",
  "tika-s0402t:1636_9": "Uddesādīhi netabboti neyyo.",
  "tika-s0402t:1636_10": "Anupubbena dhammābhisamayoti anukkamena arahattappatti.",
  "tika-s0402t:1636_11": "Byañjanapadameva paramaṃ assāti padaparamo.",
  "tika-s0402t:1636_12": "Na tāya jātiyā dhammābhisamayo hotīti tena attabhāvena jhānaṃ vā vipassanaṃ vā maggaṃ vā phalaṃ vā nibbattetuṃ na sakkotīti attho.",
  "tika-s0402t:1636_13": "Catutthaṃ uttānameva.",
  "tika-s0402t:1637_0": "Ugghaṭitaññūsuttādivaṇṇanā niṭṭhitā.",
  "tika-s0402t:1638_0": "5-8. Sāvajjasuttādivaṇṇanā",
  "tika-s0402t:1639_0": "135- 8.",
  "tika-s0402t:1639_1": "Pañcame sāvajjoti sadoso.",
  "tika-s0402t:1639_2": "Sāvajjena kāyakammenāti sadosena pāṇātipātādinā kāyakammena.",
  "tika-s0402t:1639_3": "Itaresupi eseva nayo.",
  "tika-s0402t:1639_4": "Ayaṃ vuccatīti ayaṃ puggalo tīhi dvārehi āyūhanakammassa sadosattā gūthakuṇapādibharito padeso viya “sāvajjo”ti vuccati.",
  "tika-s0402t:1639_5": "Sāvajjena bahulanti yassa sāvajjameva kāyakammaṃ bahulaṃ hoti,",
  "tika-s0402t:1639_6": "appaṃ anavajjaṃ.",
  "tika-s0402t:1639_7": "So “sāvajjena bahulaṃ kāyakammena samannāgato appaṃ anavajjenā”ti vuccati.",
  "tika-s0402t:1639_8": "Itaresupi eseva nayo.",
  "tika-s0402t:1639_9": "Ko pana evarūpo hotīti?",
  "tika-s0402t:1639_10": "Yo gāmadhammatāya vā nigamadhammatāya vā kadāci karahaci uposathaṃ samādiyati,",
  "tika-s0402t:1639_11": "sīlāni pūreti.",
  "tika-s0402t:1639_12": "Ayaṃ vuccatīti ayaṃ puggalo tīhi dvārehi āyūhanakammesu sāvajjasseva bahulatāya anavajjassa appatāya “vajjabahulo”ti vuccati.",
  "tika-s0402t:1639_13": "Yathā hi ekasmiṃ padese dubbaṇṇāni duggandhāni pupphāni rāsikatānassu,",
  "tika-s0402t:1639_14": "tesaṃ upari tahaṃ tahaṃ adhimuttakavassikapāṭalāni patitāni bhaveyyuṃ,",
  "tika-s0402t:1639_15": "evarūpo ayaṃ puggalo veditabbo.",
  "tika-s0402t:1639_16": "Yathā pana ekasmiṃ padese adhimuttakavassikapāṭalāni rāsikatānassu,",
  "tika-s0402t:1639_17": "tesaṃ upari tahaṃ tahaṃ duggandhāni badarapupphādīni patitāni bhaveyyuṃ.",
  "tika-s0402t:1639_18": "Evarūpo tatiyo puggalo veditabbo.",
  "tika-s0402t:1639_19": "Catuttho pana tīhi dvārehi āyūhanakammassa niddosattā ca catumadhurabharitasuvaṇṇavāti viya daṭṭhabbo.",
  "tika-s0402t:1639_20": "Chaṭṭhādīni uttānatthāneva.",
  "tika-s0402t:1640_0": "Sāvajjasuttādivaṇṇanā niṭṭhitā.",
  "tika-s0402t:1641_0": "9-10. Dhammakathikasuttādivaṇṇanā",
  "tika-s0402t:1642_0": "139- 140.",
  "tika-s0402t:1642_1": "Navame appañca bhāsatīti sampattaparisāya thokameva katheti.",
  "tika-s0402t:1642_2": "Asahitañcāti kathento ca pana na atthayuttaṃ kālayuttaṃ katheti.",
  "tika-s0402t:1642_3": "Parisā cassa na kusalā hotīti sotuṃ nisinnaparisā cassa yuttāyuttaṃ kāraṇākāraṇaṃ siliṭṭhāsiliṭṭhaṃ na jānātīti attho.",
  "tika-s0402t:1642_4": "Evarūpoti ayaṃ evaṃjātiko bāladhammakathiko evaṃjātikāya bālaparisāya dhammakathikotveva nāmaṃ labhati.",
  "tika-s0402t:1642_5": "Iminā nayena sabbattha attho veditabbo.",
  "tika-s0402t:1642_6": "Ettha ca dveyeva janā sabhāvadhammakathikā, na itare.",
  "tika-s0402t:1642_7": "Itare pana dhammakathikānaṃ anto paviṭṭhattā evaṃ vuttā.",
  "tika-s0402t:1642_8": "Dasamaṃ uttānameva.",
  "tika-s0402t:1643_0": "Dhammakathikasuttādivaṇṇanā niṭṭhitā.",
  "tika-s0402t:1644_0": "Puggalavaggavaṇṇanā niṭṭhitā.",
  "tika-s0402t:1645_0": "(15) 5. Ābhāvaggo",
  "tika-s0402t:1646_0": "1-6. Ābhāsuttādivaṇṇanā",
  "tika-s0402t:1647_0": "141-146. Pañcamassa paṭhamādīni uttānatthāneva.",
  "tika-s0402t:1648_0": "Ābhāsuttādivaṇṇanā niṭṭhitā.",
  "tika-s0402t:1649_0": "7-10. Dutiyakālasuttādivaṇṇanā",
  "tika-s0402t:1650_0": "147- 150.",
  "tika-s0402t:1650_1": "Sattame paramatthato avijjamānasabhāvassa kālassa bhāvanādiyogo na sambhavatīti āha “kālāti tasmiṃ tasmiṃ",
  "tika-s0402t:1650_2": "kāle dhammassavanādivasena pavattānaṃ kusaladhammānaṃ etaṃ adhivacana”nti.",
  "tika-s0402t:1650_3": "Kālasahacaritā hi kusalā dhammā idha kāla-",
  "tika-s0402t:1650_4": "saddena gahitā aparassa asambhavato.",
  "tika-s0402t:1650_5": "Aṭṭhamādīni uttānatthāneva.",
  "tika-s0402t:1651_0": "Dutiyakālasuttādivaṇṇanā niṭṭhitā.",
  "tika-s0402t:1652_0": "Ābhāvaggavaṇṇanā niṭṭhitā.",
  "tika-s0402t:1653_0": "Tatiyapaṇṇāsakaṃ niṭṭhitaṃ.",
  "tika-s0402t:1654_0": "4. Catutthapaṇṇāsakaṃ",
  "tika-s0402t:1655_0": "(16) 1. Indriyavaggo",
  "tika-s0402t:1656_0": "1-5. Indriyasuttādivaṇṇanā",
  "tika-s0402t:1657_0": "151-155. Catutthassa paṭhamādīni uttānāneva.",
  "tika-s0402t:1658_0": "Indriyasuttādivaṇṇanā niṭṭhitā.",
  "tika-s0402t:1659_0": "6-8. Kappasuttādivaṇṇanā",
  "tika-s0402t:1660_0": "156- 158.",
  "tika-s0402t:1660_1": "Chaṭṭhe saṃvaṭṭanaṃ vinassanaṃ saṃvaṭṭo,",
  "tika-s0402t:1660_2": "saṃvaṭṭato uddhaṃ tathā ṭhāyī saṃvaṭṭaṭṭhāyī.",
  "tika-s0402t:1660_3": "Vivaṭṭanaṃ nibbattanaṃ,",
  "tika-s0402t:1660_4": "vaḍḍhanaṃ vā vivaṭṭo.",
  "tika-s0402t:1660_5": "“Tejosaṃvaṭṭo,",
  "tika-s0402t:1660_6": "āposaṃvaṭṭo,",
  "tika-s0402t:1660_7": "vāyosaṃvaṭṭoti evaṃ saṃvaṭṭasīmānukkamena saṃvaṭṭesu vattabbesu tathā avatvā āposaṃvaṭṭo,",
  "tika-s0402t:1660_8": "tejosaṃvaṭṭo,",
  "tika-s0402t:1660_9": "vāyosaṃvaṭṭoti vacanaṃ saṃvaṭṭamahābhūtadesanānupubbiyā”ti keci.",
  "tika-s0402t:1660_10": "“Bhāvīsaṃvaṭṭānupubbiyā”ti apare.",
  "tika-s0402t:1660_11": "Āpena saṃvaṭṭo āposaṃvaṭṭo.",
  "tika-s0402t:1660_12": "Saṃvaṭṭasīmāti saṃvaṭṭanamariyādā.",
  "tika-s0402t:1660_13": "Saṃvaṭṭatīti vinassati.",
  "tika-s0402t:1660_14": "Sadāti sabbakālaṃ,",
  "tika-s0402t:1660_15": "tīsupi saṃvaṭṭakālesūti attho.",
  "tika-s0402t:1660_16": "Ekaṃ buddhakkhettaṃ vinassatīti ettha buddhakkhettaṃ nāma tividhaṃ hoti jātikkhettaṃ,",
  "tika-s0402t:1660_17": "āṇākkhettaṃ,",
  "tika-s0402t:1660_18": "visayakkhettañca.",
  "tika-s0402t:1661_0": "Tattha jātikkhettaṃ dasasahassacakkavāḷapariyantaṃ hoti,",
  "tika-s0402t:1661_1": "tathāgatassa paṭisandhiggahaṇādīsu kampati.",
  "tika-s0402t:1661_2": "Āṇākkhettaṃ koṭisatasahassacakkavāḷapariyantaṃ,",
  "tika-s0402t:1661_3": "yattha ratanasuttaṃ khandhaparittaṃ dhajaggaparittaṃ āṭānāṭiyaparittaṃ moraparittanti imesaṃ parittānaṃ ānubhāvo vattati.",
  "tika-s0402t:1661_4": "Visayakkhettaṃ anantāparimāṇaṃ,",
  "tika-s0402t:1661_5": "yaṃ “yāvatā vā panākaṅkheyyā”ti vuttaṃ.",
  "tika-s0402t:1661_6": "Tattha yaṃ yaṃ tathāgato ākaṅkhati,",
  "tika-s0402t:1661_7": "taṃ taṃ jānāti.",
  "tika-s0402t:1661_8": "Evametesu tīsu buddhakkhettesu ekaṃ āṇākkhettaṃ vinassati,",
  "tika-s0402t:1661_9": "tasmiṃ pana vinassante jātikkhettaṃ vinaṭṭhameva hoti,",
  "tika-s0402t:1661_10": "vinassantañca ekatova vinassati,",
  "tika-s0402t:1661_11": "saṇṭhahantañca ekatova saṇṭhahati.",
  "tika-s0402t:1661_12": "Sesamettha visuddhimaggasaṃvaṇṇanāsu vuttanayeneva gahetabbaṃ.",
  "tika-s0402t:1661_13": "Sattamaṭṭhamāni uttānatthāneva.",
  "tika-s0402t:1662_0": "Kappasuttādivaṇṇanā niṭṭhitā.",
  "tika-s0402t:1663_0": "9. Bhikkhunīsuttavaṇṇanā",
  "tika-s0402t:1664_0": "159.",
  "tika-s0402t:1664_1": "Navame evaṃ pavattaṃ paccuppannataṇhaṃ nissāyāti “kudāssu nāmāhampi āsavānaṃ khayā”tiādinā nayena anuttare",
  "tika-s0402t:1664_2": "vimokkhe pihaṃ uppādentassa uppannataṇhaṃ nissāya.",
  "tika-s0402t:1664_3": "Kathaṃ pana lokuttaradhamme ārabbha āsā uppajjatīti?",
  "tika-s0402t:1664_4": "Na kho panetaṃ evaṃ daṭṭhabbaṃ,",
  "tika-s0402t:1664_5": "na ārammaṇakaraṇavasena tattha pihā pavattati avisayattā puggalassa ca anadhigatabhāvato.",
  "tika-s0402t:1664_6": "Anussavūpaladdhe pana anuttaravimokkhe uddissa pihaṃ uppādento tattha pihaṃ uppādeti nāma.",
  "tika-s0402t:1664_7": "Nākaḍḍhatīti kammapathabhāvaṃ appattatāya paṭisandhiṃ na deti.",
  "tika-s0402t:1664_8": "Sesaṃ suviññeyyameva.",
  "tika-s0402t:1665_0": "Bhikkhunīsuttavaṇṇanā niṭṭhitā.",
  "tika-s0402t:1666_0": "10. Sugatavinayasuttavaṇṇanā",
  "tika-s0402t:1667_0": "160.",
  "tika-s0402t:1667_1": "Dasame vaḷañjentīti sajjhāyanti ceva vācuggataṃ karontā dhārenti ca.",
  "tika-s0402t:1667_2": "Avigatataṇhatāya taṃ taṃ parikkhārajātaṃ bahumpi ādiyantīti bahulā,",
  "tika-s0402t:1667_3": "te eva bāhulikā yathā “venayiko”ti.",
  "tika-s0402t:1667_4": "Te pana yasmā paccayabahulabhāvā yuttappayuttā nāma honti,",
  "tika-s0402t:1667_5": "tasmā āha “paccayabāhullāya paṭipannā”ti.",
  "tika-s0402t:1667_6": "Sithilaṃ gaṇhantīti sāthalikā,",
  "tika-s0402t:1667_7": "sikkhāya ādaragāravābhāvena sithilaṃ adaḷhaṃ gaṇhantīti attho.",
  "tika-s0402t:1667_8": "Sithilanti ca bhāvanapuṃsakaniddeso, sithila-",
  "tika-s0402t:1667_9": "saddena vā samānatthassa sāthalasaddassa vasena sāthalikāti padasiddhi veditabbā.",
  "tika-s0402t:1667_10": "Avagamanatoti adhogamanato,",
  "tika-s0402t:1667_11": "orambhāgiyabhāvatoti attho.",
  "tika-s0402t:1667_12": "Nibbīriyāti ujjhitussāhā tadadhigamāya ārambhampi akurumānā.",
  "tika-s0402t:1668_0": "Sugatavinayasuttavaṇṇanā niṭṭhitā.",
  "tika-s0402t:1669_0": "Indriyavaggavaṇṇanā niṭṭhitā.",
  "tika-s0402t:1670_0": "(17) 2. Paṭipadāvaggo",
  "tika-s0402t:1671_0": "1. Saṃkhittasuttavaṇṇanā",
  "tika-s0402t:1672_0": "161.",
  "tika-s0402t:1672_1": "Dutiyassa paṭhame dukkhāpaṭipadā dandhābhiññātiādīsu pāḷiyā āgatanayena attho veditabbo.",
  "tika-s0402t:1672_2": "Tathā hi –",
  "tika-s0402t:1673_0": "“Tattha katamā dukkhapaṭipadā dandhābhiññā paññā?",
  "tika-s0402t:1673_1": "Kicchena kasirena samādhiṃ uppādentassa dandhaṃ taṃ ṭhānaṃ abhijānantassa yā uppajjati paññā pajānanā…pe…",
  "tika-s0402t:1673_2": "amoho dhammavicayo sammādiṭṭhi,",
  "tika-s0402t:1673_3": "ayaṃ vuccati dukkhapaṭipadā dandhābhiññā paññā.",
  "tika-s0402t:1673_4": "Tattha katamā dukkhapaṭipadā khippābhiññā paññā?",
  "tika-s0402t:1673_5": "Kicchena kasirena samādhiṃ uppādentassa khippaṃ taṃ ṭhānaṃ abhijānantassa yā uppajjati paññā pajānanā…pe…",
  "tika-s0402t:1673_6": "sammādiṭṭhi,",
  "tika-s0402t:1673_7": "ayaṃ vuccati dukkhapaṭipadā khippābhiññā paññā.",
  "tika-s0402t:1673_8": "Tattha katamā sukhapaṭipadā dandhābhiññā paññā?",
  "tika-s0402t:1673_9": "Akicchena akasirena samādhiṃ uppādentassa dandhaṃ taṃ ṭhānaṃ abhijānantassa yā uppajjati paññā pajānanā…pe…",
  "tika-s0402t:1673_10": "sammādiṭṭhi,",
  "tika-s0402t:1673_11": "ayaṃ vuccati sukhapaṭipadā dandhābhiññā paññā.",
  "tika-s0402t:1673_12": "Tattha katamā sukhapaṭipadā khippābhiññā paññā?",
  "tika-s0402t:1673_13": "Akicchena akasirena samādhiṃ uppādentassa khippaṃ taṃ ṭhānaṃ abhijānantassa yā uppajjati paññā pajānanā…pe…",
  "tika-s0402t:1673_14": "sammādiṭṭhi,",
  "tika-s0402t:1673_15": "ayaṃ vuccati sukhapaṭipadā khippābhiññā paññā”ti –",
  "tika-s0402t:1673_16": "ayamettha pāḷi.",
  "tika-s0402t:1674_0": "Tattha kicchena kasirena samādhiṃ uppādentassāti pubbabhāge āgamanakāle kicchena kasirena dukkhena sasaṅkhārena",
  "tika-s0402t:1674_1": "sappayogena kilese vikkhambhetvā lokuttarasamādhiṃ uppādentassa.",
  "tika-s0402t:1674_2": "Dandhaṃ taṃ ṭhānaṃ abhijānantassāti vikkhambhitesu kilesesu vipassanāparivāse ciraṃ vasitvā taṃ lokuttarasamādhisaṅkhātaṃ",
  "tika-s0402t:1674_3": "ṭhānaṃ dandhaṃ saṇikaṃ abhijānantassa paṭivijjhantassa,",
  "tika-s0402t:1674_4": "pāpuṇantassāti attho.",
  "tika-s0402t:1674_5": "Ayaṃ vuccatīti yā esā evaṃ uppajjati,",
  "tika-s0402t:1674_6": "ayaṃ kilesavikkhambhanappaṭipadāya dukkhattā,",
  "tika-s0402t:1674_7": "vipassanāparivāsapaññāya ca dandhattā maggakāle ekacittakkhaṇe uppannāpi paññā āgamanavasena “dukkhapaṭipadā dandhābhiññā nāmā”ti vuccati.",
  "tika-s0402t:1674_8": "Upari tīsu padesupi iminā nayena attho veditabbo.",
  "tika-s0402t:1675_0": "Saṃkhittasuttavaṇṇanā niṭṭhitā.",
  "tika-s0402t:1676_0": "2. Vitthārasuttavaṇṇanā",
  "tika-s0402t:1677_0": "162.",
  "tika-s0402t:1677_1": "Dutiye akatābhinivesoti akatādhikāro.",
  "tika-s0402t:1677_2": "Rūpānaṃ lakkhaṇādīhi paricchinditvā gahaṇaṃ rūpapariggaho.",
  "tika-s0402t:1677_3": "Tīsu addhāsu kilamatīti pubbante aparante pubbantāparanteti evaṃ tīsu padesesu kilamati.",
  "tika-s0402t:1677_4": "Pañcasu ñāṇesūti rūpapariggahādīsu pañcasu ñāṇesu.",
  "tika-s0402t:1677_5": "Navasu vipassanāñāṇesūti udayabbayādinavavipassanāñāṇesu.",
  "tika-s0402t:1677_6": "Sesamettha uttānameva.",
  "tika-s0402t:1678_0": "Vitthārasuttavaṇṇanā niṭṭhitā.",
  "tika-s0402t:1679_0": "3. Asubhasuttavaṇṇanā",
  "tika-s0402t:1680_0": "163. Tatiye “yathā etaṃ, tathā ida”nti iminā nayenāti etena –",
  "tika-s0402t:1681_0": "“Yathā idaṃ tathā etaṃ, yathā etaṃ tathā idaṃ;",
  "tika-s0402t:1682_0": "Ajjhattañca bahiddhā ca, kāye chandaṃ virājaye”ti. ; –",
  "tika-s0402t:1683_0": "Imaṃ desanānayaṃ saṅgaṇhāti.",
  "tika-s0402t:1683_1": "Tassattho –",
  "tika-s0402t:1683_2": "yathā idaṃ saviññāṇakāsubhaṃ āyuusmāviññāṇānaṃ anapagamā carati tiṭṭhati nisīdati sayati,",
  "tika-s0402t:1683_3": "tathā etaṃ etarahi susāne sayitaṃ aviññāṇakampi pubbe tesaṃ dhammānaṃ anapagamā ahosi.",
  "tika-s0402t:1683_4": "Yathā ca etaṃ etarahi matasarīraṃ tesaṃ dhammānaṃ apagamā na carati na tiṭṭhati na nisīdati na seyyaṃ kappeti,",
  "tika-s0402t:1683_5": "tathā idaṃ saviññāṇakampi tesaṃ dhammānaṃ apagamā bhavissati.",
  "tika-s0402t:1683_6": "Yathā ca idaṃ saviññāṇakaṃ netarahi susāne mataṃ seti na uddhumātakādibhāvamupagataṃ,",
  "tika-s0402t:1683_7": "tathā etaṃ etarahi matasarīrampi pubbe ahosi.",
  "tika-s0402t:1683_8": "Yathā panetaṃ etarahi aviññāṇakāsubhaṃ matakasusāne seti uddhumātakādibhāvañca upagataṃ,",
  "tika-s0402t:1683_9": "tathā idaṃ saviññāṇakampi bhavissatīti.",
  "tika-s0402t:1683_10": "Tattha yathā idaṃ tathā etanti attanā matasarīrassa samānabhāvaṃ karonto bāhire dosaṃ pajahati.",
  "tika-s0402t:1683_11": "Yathā etaṃ tathā idanti matasarīrena attano samānabhāvaṃ karonto ajjhattike rāgaṃ pajahati.",
  "tika-s0402t:1683_12": "Yenākārena ubhayaṃ samaṃ karoti,",
  "tika-s0402t:1683_13": "taṃ sampajānanto ubhayattha mohaṃ pajahati.",
  "tika-s0402t:1684_0": "Bahiddhā diṭṭhānanti bahiddhā susānādīsu diṭṭhānaṃ uddhumātakādidasannaṃ asubhānaṃ.",
  "tika-s0402t:1684_1": "“Navannaṃ pāṭikulyānaṃ vasenā”ti kasmā vuttaṃ,",
  "tika-s0402t:1684_2": "nanu antimajīvikābhāvato piṇḍapātassa alābhalābhesu paritassanagedhādisamuppattito bhattassa sammadajananato",
  "tika-s0402t:1684_3": "kimikulasaṃvaddhanatoti evamādīhipi ākārehi āhārepaṭikūlatā paccavekkhitabbā.",
  "tika-s0402t:1684_4": "Vuttañhetaṃ –",
  "tika-s0402t:1684_5": "“antamidaṃ,",
  "tika-s0402t:1684_6": "bhikkhave,",
  "tika-s0402t:1684_7": "jīvikānaṃ yadidaṃ piṇḍolyaṃ atipāpoyaṃ lokasmiṃ yadidaṃ piṇḍolyo vicarati pattapāṇīti.",
  "tika-s0402t:1684_8": "Aladdhā ca piṇḍapātaṃ paritassati,",
  "tika-s0402t:1684_9": "laddhā ca piṇḍapātaṃ gadhito mucchito ajjhopanno anādīnavadassāvī anissaraṇapañño paribhuñjatīti.",
  "tika-s0402t:1684_10": "Bhutto ca āhāro kassaci kadāci maraṇaṃ vā maraṇamattaṃ vā dukkhaṃ āvahatī”ti.",
  "tika-s0402t:1685_0": "Kaṭukīṭakādayo dvattiṃsakulappabhedā kimiyo naṃ upanissāya jīvantīti? Vuccate –",
  "tika-s0402t:1685_1": "antimajīvikābhāvo tāva cittasaṃkilesavisodhanatthaṃ kammaṭṭhānābhinivesanato pageva manasi kātabbo “māhaṃ chavālātasadiso bhaveyya”nti.",
  "tika-s0402t:1685_2": "Tathā piṇḍapātassa alābhalābhesu paritassanagedhādisamuppattinivāraṇaṃ pageva anuṭṭhātabbaṃ suparisuddhasīlassa paṭisaṅkhānavato tadabhāvato.",
  "tika-s0402t:1685_3": "Bhattasammado anekantiko paribhoge antogadhovāti veditabbo.",
  "tika-s0402t:1685_4": "Kimikulasaṃvaddhanaṃ pana saṅgahetabbaṃ,",
  "tika-s0402t:1685_5": "saṅgahitameva vā “navannaṃ pāṭikulyānaṃ vasenā”ti ettha niyamassa akatattā.",
  "tika-s0402t:1685_6": "Iminā vā nayena itaresampettha saṅgaho daṭṭhabbo yathāsambhavamettha paṭikūlatāpaccavekkhaṇassa adhippetattā.",
  "tika-s0402t:1686_0": "Evañca katvā visuddhimagge dasahi ākārehi paṭikūlatā veditabbā.",
  "tika-s0402t:1686_1": "Seyyathidaṃ – gamanato,",
  "tika-s0402t:1686_2": "pariyesanato,",
  "tika-s0402t:1686_3": "paribhogato, āsayato,",
  "tika-s0402t:1686_4": "nidhānato,",
  "tika-s0402t:1686_5": "aparipakkato,",
  "tika-s0402t:1686_6": "paripakkato, phalato,",
  "tika-s0402t:1686_7": "nissandato,",
  "tika-s0402t:1686_8": "sammakkhanatoti.",
  "tika-s0402t:1686_9": "Evaṃ dasannaṃ vasena pāṭikulyavacanenapi idha “navanna”nti vacanaṃ na virujjhati,",
  "tika-s0402t:1686_10": "sammakkhanassa paribhogādīsu labbhamānabhāvā visuṃ taṃ aggahetvā na vadanti.",
  "tika-s0402t:1686_11": "Visuddhimagge pana sammakkhanaṃ paribhogādīsu labbhamānampi nissandavasena visesato paṭikūlanti dassetuṃ sabbapacchā ṭhapitā.",
  "tika-s0402t:1687_0": "Ukkaṇṭhitasaññāya samannāgatoti tīsu bhavesu aruccanavasena pavattāya vipassanāpaññāya samannāgato.",
  "tika-s0402t:1687_1": "Nibbidānupassanā hesā saññāsīsena vuttā.",
  "tika-s0402t:1687_2": "Sesamettha uttānameva.",
  "tika-s0402t:1688_0": "Asubhasuttavaṇṇanā niṭṭhitā.",
  "tika-s0402t:1689_0": "4-6. Paṭhamakhamasuttādivaṇṇanā",
  "tika-s0402t:1690_0": "164- 166.",
  "tika-s0402t:1690_1": "Catutthe padhānakaraṇakāle sītādīni nakkhamati na sahatīti akkhamā.",
  "tika-s0402t:1690_2": "Khamati sahati abhibhavatīti khamā.",
  "tika-s0402t:1690_3": "Indriyadamanaṃ damā.",
  "tika-s0402t:1690_4": "“Uppannaṃ kāmavitakkaṃ nādhivāsetī”tiādinā nayena vitakkasamanaṃ samāti āha “akusalavitakkānaṃ vūpasamanapaṭipadā”ti.",
  "tika-s0402t:1690_5": "Nidassanamattañcetaṃ,",
  "tika-s0402t:1690_6": "sabbesampi kilesānaṃ samanavasena pavattā paṭipadā samā.",
  "tika-s0402t:1690_7": "Pañcamachaṭṭhāni uttānatthāneva.",
  "tika-s0402t:1691_0": "Paṭhamakhamasuttādivaṇṇanā niṭṭhitā.",
  "tika-s0402t:1692_0": "7-8. Mahāmoggallānasuttādivaṇṇanā",
  "tika-s0402t:1693_0": "167- 168.",
  "tika-s0402t:1693_1": "Sattamaṭṭhamesu mahāmoggallānattherassātiādinā moggallānattherassa heṭṭhā tiṇṇaṃ maggānaṃ sukhapaṭipadadandhābhiññabhāvo,",
  "tika-s0402t:1693_2": "arahattamaggassa dukkhapaṭipadakhippābhiññabhāvo vutto,",
  "tika-s0402t:1693_3": "sāriputtattherassa pana heṭṭhimānaṃ tiṇṇaṃ maggānaṃ sukhapaṭipadadandhābhiññabhāvo,",
  "tika-s0402t:1693_4": "arahattamaggassa ca sukhapaṭipadakhippābhiññabhāvo dassito.",
  "tika-s0402t:1693_5": "Yaṃ pana vuttaṃ visuddhimagge “buddhānaṃ pana cattāropi maggā sukhapaṭipadakhippābhiññāva ahesuṃ,",
  "tika-s0402t:1693_6": "tathā dhammasenāpatissa.",
  "tika-s0402t:1693_7": "Mahāmoggallānattherassa pana paṭhamamaggo sukhapaṭipadakhippābhiñño ahosi,",
  "tika-s0402t:1693_8": "upari tayo dukkhapaṭipadadandhābhiññā”ti.",
  "tika-s0402t:1693_9": "Yañca vuttaṃ aṭṭhasāliniyaṃ “tathāgatassa hi sāriputtattherassa ca cattāropi maggā sukhapaṭipadakhippābhiññāva ahesuṃ,",
  "tika-s0402t:1693_10": "mahāmoggallānattherassa pana paṭhamamaggo sukhapaṭipadakhippābhiñño upari tayo dukkhapaṭipadakhippābhiññā”ti,",
  "tika-s0402t:1693_11": "taṃ sabbaṃ aññamaññaṃ nānulometi.",
  "tika-s0402t:1693_12": "Imāya pāḷiyā imāya ca aṭṭhakathāya na sameti,",
  "tika-s0402t:1693_13": "tasmā vīmaṃsitabbametaṃ.",
  "tika-s0402t:1693_14": "Taṃtaṃbhāṇakānaṃ vā matena tattha tattha tathā tathā vuttanti gahetabbaṃ.",
  "tika-s0402t:1694_0": "Mahāmoggallānasuttādivaṇṇanā niṭṭhitā.",
  "tika-s0402t:1695_0": "9. Sasaṅkhārasuttavaṇṇanā",
  "tika-s0402t:1696_0": "169.",
  "tika-s0402t:1696_1": "Navame sasaṅkhārena dukkhena kasirena adhimattapayogaṃ katvāva kilesaparinibbānadhammoti sasaṅkhāraparinibbāyī.",
  "tika-s0402t:1696_2": "Asaṅkhārena appayogena adhimattapayogaṃ akatvāva kilesaparinibbānadhammoti asaṅkhāraparinibbāyī.",
  "tika-s0402t:1696_3": "Dhammānusārī puggalo hi āgamanamhi kilese vikkhambhento appadukkhena akasirena akilamantova vikkhambhetuṃ sakkoti.",
  "tika-s0402t:1696_4": "Saddhānusārī puggalo pana dukkhena kasirena kilamanto hutvā vikkhambhetuṃ,",
  "tika-s0402t:1696_5": "tasmā dhammānusārissa pubbabhāgamaggakkhaṇe kilesacchedakaṃ ñāṇaṃ adandhaṃ tikhiṇaṃ sūraṃ hutvā vahati.",
  "tika-s0402t:1696_6": "Yathā nāma tikhiṇena asinā kadaliṃ chindantassa chinnaṭṭhānaṃ maṭṭhaṃ hoti,",
  "tika-s0402t:1696_7": "atisīghaṃ vahati,",
  "tika-s0402t:1696_8": "saddo na suyyati,",
  "tika-s0402t:1696_9": "balavavāyāmakiccaṃ na hoti,",
  "tika-s0402t:1696_10": "evarūpā dhammānusārino pubbabhāgabhāvanā hoti.",
  "tika-s0402t:1696_11": "Saddhānusārino pana pubbabhāgakkhaṇe kilesacchedakaṃ ñāṇaṃ dandhaṃ atikhiṇaṃ asūraṃ hutvā vahati.",
  "tika-s0402t:1696_12": "Yathā nāma kuṇṭhena asinā kadaliṃ chindantassa chinnaṭṭhānaṃ na maṭṭhaṃ hoti,",
  "tika-s0402t:1696_13": "atisīghaṃ na vahati,",
  "tika-s0402t:1696_14": "saddo suyyati,",
  "tika-s0402t:1696_15": "balavavāyāmakiccaṃ icchitabbaṃ hoti,",
  "tika-s0402t:1696_16": "evarūpā saddhānusārino pubbabhāgabhāvanā hoti.",
  "tika-s0402t:1696_17": "Evaṃ santepi nesaṃ kilesakkhaye nānattaṃ natthi,",
  "tika-s0402t:1696_18": "anavasesāva kilesā khīyanti.",
  "tika-s0402t:1697_0": "Sasaṅkhārasuttavaṇṇanā niṭṭhitā.",
  "tika-s0402t:1698_0": "10. Yuganaddhasuttavaṇṇanā",
  "tika-s0402t:1699_0": "170.",
  "tika-s0402t:1699_1": "Dasame samathapubbaṅgamaṃ vipassanaṃ bhāvetīti idaṃ samathayānikassa vasena vuttaṃ.",
  "tika-s0402t:1699_2": "So hi paṭhamaṃ upacārasamādhiṃ vā appanāsamādhiṃ vā uppādeti,",
  "tika-s0402t:1699_3": "ayaṃ samatho.",
  "tika-s0402t:1699_4": "So tañca taṃsampayutte ca dhamme aniccādīhi vipassati,",
  "tika-s0402t:1699_5": "ayaṃ vipassanā,",
  "tika-s0402t:1699_6": "iti paṭhamaṃ samatho,",
  "tika-s0402t:1699_7": "pacchā vipassanā.",
  "tika-s0402t:1699_8": "Tena vuccati “samathapubbaṅgamaṃ vipassanaṃ bhāvetī”ti.",
  "tika-s0402t:1699_9": "Vipassanāpubbaṅgamaṃ samathaṃ bhāvetīti idaṃ pana vipassanāyānikassa vasena vuttaṃ.",
  "tika-s0402t:1699_10": "So taṃ vuttappakāraṃ samathaṃ asampādetvā pañcupādānakkhandhe aniccādīhi vipassati.",
  "tika-s0402t:1699_11": "Paṭhamo lokuttaramaggo nibbattatīti sotāpattimaggaṃ sandhāya vadati,",
  "tika-s0402t:1699_12": "lokiyamaggavaseneva vā imissā pāḷiyā attho veditabbo. Kathaṃ?",
  "tika-s0402t:1699_13": "Maggo sañjāyati,",
  "tika-s0402t:1699_14": "pubbabhāgiyo lokiyamaggo uppajjati.",
  "tika-s0402t:1699_15": "Āsevati nibbidānupassanāvasena.",
  "tika-s0402t:1699_16": "Bhāveti muccitukamyatāvasena.",
  "tika-s0402t:1699_17": "Bahulīkaroti paṭisaṅkhānupassanāvasena.",
  "tika-s0402t:1699_18": "Āsevati vā bhayatupaṭṭhānādiñāṇavasena.",
  "tika-s0402t:1699_19": "Bhāveti muccitukamyatādiñāṇavasena.",
  "tika-s0402t:1699_20": "Bahulīkaroti vuṭṭhānagāminivipassanāvasena.",
  "tika-s0402t:1699_21": "Saṃyojanāni pahīyanti.",
  "tika-s0402t:1699_22": "Anusayā byantī hontīti maggappaṭipāṭiyā pahīyanti byantī honti.",
  "tika-s0402t:1700_0": "Dhammuddhaccaviggahitamānasanti obhāsādīsu ariyadhammoti pavattaṃ uddhaccaṃ vikkhepo dhammuddhaccaṃ,",
  "tika-s0402t:1700_1": "tena dhammuddhaccena vipassanāvīthito uggamanena virūpaṃ gahitaṃ pavattiyamānaṃ dhammuddhaccaviggahitamānasaṃ.",
  "tika-s0402t:1700_2": "Vuttañhetaṃ –",
  "tika-s0402t:1701_0": "“Dhammuddhaccaviggahitamānasaṃ hoti,",
  "tika-s0402t:1701_1": "aniccato manasi karoti,",
  "tika-s0402t:1701_2": "obhāso uppajjati,",
  "tika-s0402t:1701_3": "obhāso dhammoti obhāsaṃ āvajjati,",
  "tika-s0402t:1701_4": "tato vikkhepo uddhaccaṃ,",
  "tika-s0402t:1701_5": "tena uddhaccena viggahitamānaso aniccato upaṭṭhānaṃ yathābhūtaṃ nappajānāti.",
  "tika-s0402t:1701_6": "Dukkhato…pe…",
  "tika-s0402t:1701_7": "anattato upaṭṭhānaṃ yathābhūtaṃ nappajānāti.",
  "tika-s0402t:1701_8": "Tathā aniccato manasikaroto ñāṇaṃ uppajjati…pe…",
  "tika-s0402t:1701_9": "pīti passaddhi sukhaṃ adhimokkho paggaho upaṭṭhānaṃ upekkhā nikanti uppajjati,",
  "tika-s0402t:1701_10": "nikanti dhammoti nikantiṃ āvajjati,",
  "tika-s0402t:1701_11": "tato vikkhepo uddhaccaṃ,",
  "tika-s0402t:1701_12": "tena uddhaccena viggahitamānaso aniccato upaṭṭhānaṃ yathābhūtaṃ nappajānāti.",
  "tika-s0402t:1701_13": "Dukkhato…pe…",
  "tika-s0402t:1701_14": "anattato upaṭṭhānaṃ yathābhūtaṃ nappajānātī”ti.",
  "tika-s0402t:1701_15": "Sesamettha uttānameva.",
  "tika-s0402t:1702_0": "Yuganaddhasuttavaṇṇanā niṭṭhitā.",
  "tika-s0402t:1703_0": "Paṭipadāvaggavaṇṇanā niṭṭhitā.",
  "tika-s0402t:1704_0": "(18) 3. Sañcetaniyavaggo",
  "tika-s0402t:1705_0": "1. Cetanāsuttavaṇṇanā",
  "tika-s0402t:1706_0": "171.",
  "tika-s0402t:1706_1": "Tatiyassa paṭhame kāyasañcetanāhetūti kāyakammanimittaṃ,",
  "tika-s0402t:1706_2": "kāyikassa kammassa kaṭattā upacitattāti attho.",
  "tika-s0402t:1706_3": "Esa nayo sesasañcetanādvayepi.",
  "tika-s0402t:1706_4": "Uddhaccasahagatacetanā pavattivipākaṃ detiyevāti “vīsatividhā”ti vuttaṃ.",
  "tika-s0402t:1706_5": "Tathā vacīsañcetanā manosañcetanāti ettha kāmāvacarakusalākusalavasena vīsati cetanā labbhanti.",
  "tika-s0402t:1706_6": "Idaṃ tathā-",
  "tika-s0402t:1706_7": "saddena upasaṃharati.",
  "tika-s0402t:1706_8": "Apicettha nava mahaggatacetanāpi labbhantīti iminā navahi rūpārūpakusalacetanāhi saddhiṃ manodvāre ekūnatiṃsāti",
  "tika-s0402t:1706_9": "tīsu dvāresu ekūnasattati cetanā hontīti dasseti.",
  "tika-s0402t:1706_10": "Avijjāpaccayāvāti idaṃ tāpi cetanā avijjāpaccayāva hontīti dassanatthaṃ vuttaṃ.",
  "tika-s0402t:1706_11": "Yathāvuttā hi ekūnasattati cetanā kusalāpi avijjāpaccayā honti,",
  "tika-s0402t:1706_12": "pageva itarā appahīnāvijjasseva uppajjanato pahīnāvijjassa anuppajjanato.",
  "tika-s0402t:1707_0": "Yasmā yaṃ taṃ yathāvuttaṃ cetanābhedaṃ kāyasaṅkhārañceva vacīsaṅkhārañca manosaṅkhārañca parehi anussāhito sāmampi asaṅkhārikacittena karoti,",
  "tika-s0402t:1707_1": "parehi kāriyamāno sasaṅkhārikacittenapi karoti,",
  "tika-s0402t:1707_2": "“idaṃ nāma kammaṃ karontopi tassa evarūpo nāma vipāko bhavissatī”ti evaṃ kammaṃ vipākañca jānantopi karoti,",
  "tika-s0402t:1707_3": "mātāpitūsu cetiyavandanādīni karontesu anukaronto dārako viya kevalaṃ kammaññeva vijjānanto “imassa pana",
  "tika-s0402t:1707_4": "kammassa ayaṃ vipāko”ti vipākaṃ ajānantopi karoti,",
  "tika-s0402t:1707_5": "tasmā taṃ dassetuṃ “sāmaṃ vā ta”ntiādi vuttaṃ.",
  "tika-s0402t:1707_6": "Parehi anāṇattoti saraseneva vattamāno.",
  "tika-s0402t:1707_7": "Jānantoti anussavādivasena jānanto.",
  "tika-s0402t:1708_0": "Nanu ca khīṇāsavo cetiyaṃ vandati,",
  "tika-s0402t:1708_1": "dhammaṃ bhaṇati,",
  "tika-s0402t:1708_2": "kammaṭṭhānaṃ manasi karoti,",
  "tika-s0402t:1708_3": "kathamassa kāyakammādayo na hontīti?",
  "tika-s0402t:1708_4": "Avipākattā.",
  "tika-s0402t:1708_5": "Khīṇāsavena hi katakammaṃ neva kusalaṃ hoti nākusalaṃ,",
  "tika-s0402t:1708_6": "avipākaṃ hutvā kiriyāmatte tiṭṭhati.",
  "tika-s0402t:1708_7": "Tenassa te kāyādayo na honti.",
  "tika-s0402t:1708_8": "Tenevāha “khīṇāsavassa kāyena karaṇakammaṃ paññāyatī”tiādi.",
  "tika-s0402t:1708_9": "Tanti kusalākusalaṃ.",
  "tika-s0402t:1709_0": "Khiḍḍāya padussantīti khiḍḍāpadosino,",
  "tika-s0402t:1709_1": "khiḍḍāpadosino eva khiḍḍāpadosikā.",
  "tika-s0402t:1709_2": "Khiḍḍāpadoso vā etesaṃ atthīti khiḍḍāpadosikā.",
  "tika-s0402t:1709_3": "Te kira puññavisesādhigatena mahantena attano sirivibhavena nakkhattaṃ kīḷantā tāya sampattiyā mahantatāya",
  "tika-s0402t:1709_4": "“āhāraṃ paribhuñjimhā na paribhuñjimhā”tipi na jānanti.",
  "tika-s0402t:1709_5": "Atha ekāhārātikkamato paṭṭhāya nirantaraṃ khādantāpi pivantāpi cavantiyeva na tiṭṭhanti. Kasmā?",
  "tika-s0402t:1709_6": "Kammajatejassa balavatāya karajakāyassa mandatāya.",
  "tika-s0402t:1709_7": "Manussānañhi kammajatejo mando,",
  "tika-s0402t:1709_8": "karajakāyo balavā.",
  "tika-s0402t:1709_9": "Tesaṃ tejassa mandatāya kāyassa balavatāya sattāhampi atikkamitvā uṇhodakaacchayāguādīhi sakkā karajakāyaṃ upatthambhetuṃ.",
  "tika-s0402t:1709_10": "Devānaṃ pana tejo balavā hoti uḷārapuññanibbattattā uḷāragarusiniddhasudhāhārajīraṇato ca.",
  "tika-s0402t:1709_11": "Karajaṃ mandaṃ mudusukhumālabhāvato.",
  "tika-s0402t:1709_12": "Te ekaṃ āhāravelaṃ akkamitvāva saṇṭhāpetuṃ na sakkonti.",
  "tika-s0402t:1709_13": "Yathā nāma gimhānaṃ majjhanhike tattapāsāṇe ṭhapitaṃ padumaṃ vā uppalaṃ vā sāyanhasamaye ghaṭasatenapi siñciyamānaṃ pākatikaṃ na hoti vinassatiyeva,",
  "tika-s0402t:1709_14": "evameva pacchā nirantaraṃ khādantāpi pivantāpi cavantiyeva na tiṭṭhanti.",
  "tika-s0402t:1709_15": "Katame pana te devāti?",
  "tika-s0402t:1709_16": "“Ime nāmā”ti aṭṭhakathāya vicāraṇā natthi,",
  "tika-s0402t:1709_17": "“āhārūpacchedena ātape khittamālā viyā”ti vuttattā ye keci kabaḷīkārāhārūpajīvino devā evaṃ karonti,",
  "tika-s0402t:1709_18": "te evaṃ cavantīti veditabbā.",
  "tika-s0402t:1709_19": "Abhayagirivāsino panāhu “nimmānaratiparanimmitavasavattino te devā,",
  "tika-s0402t:1709_20": "khiḍḍāya padussanamatteneva hete khiḍḍāpadosikāti vuttā”ti.",
  "tika-s0402t:1709_21": "Ko panettha devānaṃ āhāro,",
  "tika-s0402t:1709_22": "kā āhāravelāti?",
  "tika-s0402t:1709_23": "“Sabbesampi kāmāvacaradevānaṃ sudhā āhāro,",
  "tika-s0402t:1709_24": "sā heṭṭhimehi heṭṭhimehi uparimānaṃ uparimānaṃ paṇītatamā hoti.",
  "tika-s0402t:1709_25": "Taṃ yathāsakaṃ divasavaseneva divase divase bhuñjanti.",
  "tika-s0402t:1709_26": "Keci pana badarappamāṇaṃ sudhāhāraṃ paribhuñjanti.",
  "tika-s0402t:1709_27": "So jivhāyaṃ ṭhapitamattoyeva yāva kesagganakhaggā kāyaṃ pharati,",
  "tika-s0402t:1709_28": "tesaṃyeva divasavasena sattadivasaṃ yāpanasamatthova hotī”ti vadanti.",
  "tika-s0402t:1710_0": "Issāpakatattā paduṭṭhena manasā padussantīti manopadosikā.",
  "tika-s0402t:1710_1": "Usūyavasena vā manaso padoso manopadoso,",
  "tika-s0402t:1710_2": "so etesaṃ atthi vināsahetubhūtoti manopadosikā.",
  "tika-s0402t:1710_3": "Akkuddho rakkhatīti kuddhassa so kodho itarasmiṃ akkujjhante anupādāno ekavārameva uppattiyā anāsevano cāvetuṃ na sakkoti,",
  "tika-s0402t:1710_4": "udakantaṃ patvā aggi viya nibbāyati,",
  "tika-s0402t:1710_5": "tasmā akkuddho taṃ cavanato rakkhati.",
  "tika-s0402t:1710_6": "Ubhosu pana kuddhesu bhiyyo bhiyyo aññamaññamhi parivaḍḍhanavasena tikhiṇasamudācāro nissayadahanaraso",
  "tika-s0402t:1710_7": "kodho uppajjamāno hadayavatthuṃ nidahanto accantasukhumālaṃ karajakāyaṃ vināseti,",
  "tika-s0402t:1710_8": "tato sakalopi attabhāvo antaradhāyati.",
  "tika-s0402t:1710_9": "Tenāha “ubhosu panā”tiādi.",
  "tika-s0402t:1710_10": "Tathā cāha bhagavā “aññamaññamhi paduṭṭhacittā kilantakāya…pe…",
  "tika-s0402t:1710_11": "cavantī”ti.",
  "tika-s0402t:1711_0": "Katame tena devā daṭṭhabbāti ettha tenāti paccatte karaṇavacananti āha “katame nāma te devā daṭṭhabbā”ti.",
  "tika-s0402t:1711_1": "Karaṇattheyeva vā etaṃ karaṇavacananti dassento āha “tena vā attabhāvenā”ti.",
  "tika-s0402t:1711_2": "Sesamettha uttānameva.",
  "tika-s0402t:1712_0": "Cetanāsuttavaṇṇanā niṭṭhitā.",
  "tika-s0402t:1713_0": "2. Vibhattisuttavaṇṇanā",
  "tika-s0402t:1714_0": "172.",
  "tika-s0402t:1714_1": "Dutiye atthappabhedassa sallakkhaṇavibhāvanavavatthānakaraṇasamatthaṃ atthe pabhedagataṃ ñāṇaṃ atthapaṭisambhidā.",
  "tika-s0402t:1714_2": "Atthoti cettha saṅkhepato hetuphalaṃ.",
  "tika-s0402t:1714_3": "Tañhi hetuvasena araṇīyaṃ gantabbaṃ pattabbaṃ,",
  "tika-s0402t:1714_4": "tasmā “attho”ti vuccati.",
  "tika-s0402t:1714_5": "Pabhedato pana yaṃ kiñci paccayasamuppannaṃ, nibbānaṃ,",
  "tika-s0402t:1714_6": "bhāsitattho, vipāko,",
  "tika-s0402t:1714_7": "kiriyāti ime pañca dhammā “attho”ti veditabbā,",
  "tika-s0402t:1714_8": "taṃ atthaṃ paccavekkhantassa tasmiṃ atthe pabhedagataṃ ñāṇaṃ atthapaṭisambhidā.",
  "tika-s0402t:1714_9": "Tenāha “pañcasu atthesu pabhedagataṃ ñāṇa”nti.",
  "tika-s0402t:1714_10": "Ācikkhāmītiādīsu ādito kathento ācikkhati nāma,",
  "tika-s0402t:1714_11": "uddisatīti attho.",
  "tika-s0402t:1714_12": "Tameva uddesaṃ pariyosāpento deseti.",
  "tika-s0402t:1714_13": "Yathāuddiṭṭhamatthaṃ uddisanavasena pakārehi ñāpento ñāpeti.",
  "tika-s0402t:1714_14": "Pakārehi eva tamatthaṃ patiṭṭhāpento paṭṭhapeti.",
  "tika-s0402t:1714_15": "Yathāuddiṭṭhaṃ paṭiniddisanavasena vivarati.",
  "tika-s0402t:1714_16": "Vivaṭaṃ vibhajati.",
  "tika-s0402t:1714_17": "Vibhattaatthaṃ hetūdāharaṇadassanehi pākaṭaṃ karonto uttāniṃ karoti.",
  "tika-s0402t:1715_0": "Tisso paṭisambhidāti dhammaniruttipaṭibhānapaṭisambhidā.",
  "tika-s0402t:1715_1": "Tattha dhammapaṭisambhidā nāma dhammappabhedassa sallakkhaṇavibhāvanavavatthānakaraṇasamatthaṃ ñāṇaṃ.",
  "tika-s0402t:1715_2": "Dhammoti ca saṅkhepato paccayo.",
  "tika-s0402t:1715_3": "So hi yasmā taṃ taṃ vidahati pavatteti ceva pāpeti ca,",
  "tika-s0402t:1715_4": "tasmā “dhammo”ti vuccati.",
  "tika-s0402t:1715_5": "Pabhedato pana yo koci phalanibbattako hetu,",
  "tika-s0402t:1715_6": "ariyamaggo, bhāsitaṃ, kusalaṃ,",
  "tika-s0402t:1715_7": "akusalanti ime pañca dhammā “dhammo”ti veditabbā,",
  "tika-s0402t:1715_8": "taṃ dhammaṃ paccavekkhantassa tasmiṃ dhamme pabhedagataṃ ñāṇaṃ dhammapaṭisambhidā.",
  "tika-s0402t:1715_9": "Niruttippabhedassa sallakkhaṇavibhāvanavavatthānakaraṇasamatthaṃ niruttābhilāpe pabhedagataṃ ñāṇaṃ niruttipaṭisambhidāti.",
  "tika-s0402t:1715_10": "Idaṃ vuttaṃ hoti –",
  "tika-s0402t:1715_11": "atthe ca dhamme ca yā sabhāvanirutti,",
  "tika-s0402t:1715_12": "taṃ sabhāvaniruttiṃ saddaṃ ārammaṇaṃ katvā paccavekkhantassa tasmiṃ sabhāvaniruttābhilāpe pabhedagataṃ ñāṇaṃ niruttipaṭisambhidāti.",
  "tika-s0402t:1716_0": "Evamayaṃ niruttipaṭisambhidā saddārammaṇā nāma jātā,",
  "tika-s0402t:1716_1": "na paññattiārammaṇā. Kasmā?",
  "tika-s0402t:1716_2": "Yasmā saddaṃ sutvā “ayaṃ sabhāvaniruttī”ti jānanti.",
  "tika-s0402t:1716_3": "Paṭisambhidāppatto hi “phasso”ti vutte “ayaṃ sabhāvaniruttī”ti jānāti,",
  "tika-s0402t:1716_4": "“phassā”ti vā “phassa”nti vā vutte pana “ayaṃ asabhāvaniruttī”ti jānāti.",
  "tika-s0402t:1716_5": "Vedanādīsupi eseva nayo.",
  "tika-s0402t:1716_6": "Aññaṃ panesa nāmākhyātaupasaggabyañjanasaddaṃ jānāti na jānātīti?",
  "tika-s0402t:1716_7": "Yadaggena saddaṃ jānitvā “ayaṃ sabhāvanirutti,",
  "tika-s0402t:1716_8": "ayaṃ asabhāvaniruttī”ti jānāti,",
  "tika-s0402t:1716_9": "tadaggena tampi jānissatīti.",
  "tika-s0402t:1716_10": "Taṃ pana “nayidaṃ paṭisambhidākicca”nti paṭikkhipitvā idaṃ vatthu kathitaṃ –",
  "tika-s0402t:1717_0": "Tissadattatthero kira bodhimaṇḍe suvaṇṇasalākaṃ gahetvā “aṭṭhārasasu bhāsāsu katarabhāsāya kathemī”ti pavāresi.",
  "tika-s0402t:1717_1": "Taṃ pana tena attano uggahe ṭhatvā pavāritaṃ,",
  "tika-s0402t:1717_2": "na paṭisambhidāya ṭhitena.",
  "tika-s0402t:1717_3": "So hi mahāpaññatāya taṃ taṃ bhāsaṃ kathāpetvā uggahetvā evaṃ pavāresi.",
  "tika-s0402t:1717_4": "“Bhāsaṃ nāma sattā uggaṇhantī”ti vatvā panettha idaṃ kathitaṃ.",
  "tika-s0402t:1717_5": "Mātāpitaro hi daharakāle kumārake mañce vā pīṭhe vā nipajjāpetvā taṃ taṃ kathayamānā tāni tāni kiccāni karonti.",
  "tika-s0402t:1717_6": "Dārakā tesaṃ taṃ taṃ bhāsaṃ vavatthāpenti “iminā idaṃ vutta”nti.",
  "tika-s0402t:1717_7": "Gacchante gacchante kāle sabbampi bhāsaṃ jānanti.",
  "tika-s0402t:1717_8": "Mātā damiḷī,",
  "tika-s0402t:1717_9": "pitā andhako.",
  "tika-s0402t:1717_10": "Tesaṃ jāto dārako sace mātukathaṃ paṭhamaṃ suṇāti,",
  "tika-s0402t:1717_11": "damiḷabhāsaṃ bhāsissati.",
  "tika-s0402t:1717_12": "Sace pitukathaṃ paṭhamaṃ suṇāti,",
  "tika-s0402t:1717_13": "andhakabhāsaṃ bhāsissati.",
  "tika-s0402t:1717_14": "Ubhinnampi pana kathaṃ assuṇanto māgadhabhāsaṃ bhāsissati.",
  "tika-s0402t:1717_15": "Yopi agāmake mahāaraññe nibbatto,",
  "tika-s0402t:1717_16": "tattha añño kathento nāma natthi.",
  "tika-s0402t:1717_17": "Sopi attano dhammatāya vacanaṃ samuṭṭhāpento,",
  "tika-s0402t:1717_18": "māgadhabhāsameva bhāsissati. Niraye,",
  "tika-s0402t:1717_19": "tiracchānayoniyaṃ,",
  "tika-s0402t:1717_20": "pettivisaye,",
  "tika-s0402t:1717_21": "manussaloke,",
  "tika-s0402t:1717_22": "devaloketi sabbattha māgadhabhāsāva ussannā,",
  "tika-s0402t:1717_23": "sesā oṭṭakirātaandhakayonakadamiḷabhāsādikā aṭṭhārasa bhāsā parivattanti,",
  "tika-s0402t:1717_24": "kālantarena aññathā honti ca nassanti ca.",
  "tika-s0402t:1718_0": "Ayamevekā yathābhuccabrahmavohāraariyavohārasaṅkhātā māgadhabhāsā na parivattati.",
  "tika-s0402t:1718_1": "Sā hi katthaci kadāci parivattantīpi na sabbattha sabbadā sabbathāva parivattati,",
  "tika-s0402t:1718_2": "kappavināsepi tiṭṭhatiyeva.",
  "tika-s0402t:1718_3": "Sammāsambuddhopi hi tepiṭakaṃ buddhavacanaṃ tantiṃ āropento māgadhabhāsāya eva āropesi. Kasmā?",
  "tika-s0402t:1718_4": "Evañhi āharituṃ sukhaṃ hoti.",
  "tika-s0402t:1718_5": "Māgadhabhāsāya hi tantiṃ āruḷhassa buddhavacanassa paṭisambhidāppattānaṃ sotapathāgamanameva papañco.",
  "tika-s0402t:1718_6": "Tena saṅghaṭitamatteneva nayasatena nayasahassena attho upaṭṭhāti.",
  "tika-s0402t:1718_7": "Aññāya bhāsāya tantiṃ āruḷhakaṃ sodhetvā uggahetabbaṃ hoti,",
  "tika-s0402t:1718_8": "bahumpi uggahetvā pana puthujjanassa paṭisambhidāppatti nāma natthi,",
  "tika-s0402t:1718_9": "ariyasāvako nopaṭisambhidāppatto nāma natthi.",
  "tika-s0402t:1719_0": "Paṭibhānappabhedassa sallakkhaṇavibhāvanavavatthānakaraṇasamatthaṃ paṭibhāne pabhedagataṃ ñāṇaṃ paṭibhānapaṭisambhidā.",
  "tika-s0402t:1719_1": "Atthadhammādivisayesu hi tīsu ñāṇesu “imāni ñāṇāni idamatthajotakānī”ti evaṃ pavattañāṇassetaṃ adhivacanaṃ.",
  "tika-s0402t:1719_2": "Imā pana catasso paṭisambhidā dvīsu ṭhānesu pabhedaṃ gacchanti,",
  "tika-s0402t:1719_3": "pañcahi kāraṇehi visadā hontīti veditabbā.",
  "tika-s0402t:1719_4": "Katamesu dvīsu?",
  "tika-s0402t:1719_5": "Sekkhabhūmiyañca asekkhabhūmiyañca,",
  "tika-s0402t:1719_6": "tattha sāriputtattherassa mahāmoggallānattherassa mahākassapattherassa mahākaccāyanattherassa mahākoṭṭhikattherassāti",
  "tika-s0402t:1719_7": "asītiyāpi mahātherānaṃ paṭisambhidā asekkhabhūmiyaṃ pabhedagatā.",
  "tika-s0402t:1719_8": "Ānandattherassa,",
  "tika-s0402t:1719_9": "cittassa gahapatino,",
  "tika-s0402t:1719_10": "dhammikassa upāsakassa,",
  "tika-s0402t:1719_11": "upālissa gahapatino,",
  "tika-s0402t:1719_12": "khujjuttarāya upāsikāyāti evamādīnaṃ paṭisambhidā sekkhabhūmiyaṃ pabhedagatāti imāsu dvīsu bhūmīsu pabhedaṃ gacchanti.",
  "tika-s0402t:1719_13": "Pabhedo nāma maggehi adhigatānaṃ paṭisambhidānaṃ pabhedagamanaṃ.",
  "tika-s0402t:1720_0": "Katamehi pañcahi kāraṇehi paṭisambhidā visadā hontīti?",
  "tika-s0402t:1720_1": "Adhigamena,",
  "tika-s0402t:1720_2": "pariyattiyā, savanena,",
  "tika-s0402t:1720_3": "paripucchāya,",
  "tika-s0402t:1720_4": "pubbayogena.",
  "tika-s0402t:1720_5": "Tattha adhigamo nāma arahattaṃ.",
  "tika-s0402t:1720_6": "Tañhi pattassa paṭisambhidā visadā honti.",
  "tika-s0402t:1720_7": "Savanaṃ nāma dhammassavanaṃ.",
  "tika-s0402t:1720_8": "Sakkaccaṃ suṇantassa hi paṭisambhidā visadā honti.",
  "tika-s0402t:1720_9": "Paripucchā nāma aṭṭhakathā.",
  "tika-s0402t:1720_10": "Uggahitapāḷiyā atthaṃ kathentassa hi paṭisambhidā visadā honti.",
  "tika-s0402t:1720_11": "Pubbayogo nāma pubbayogāvacaratā haraṇapaccāharaṇanayena parihaṭakammaṭṭhānatā.",
  "tika-s0402t:1720_12": "Pubbayogāvacarassa hi paṭisambhidā visadā honti.",
  "tika-s0402t:1721_0": "Etesu pana pariyatti, savanaṃ,",
  "tika-s0402t:1721_1": "paripucchāti imāni tīṇi pabhedasseva balavakāraṇāni,",
  "tika-s0402t:1721_2": "pubbayogo adhigamassa balavapaccayo.",
  "tika-s0402t:1721_3": "Pabhedassa hoti na hotīti? Hoti,",
  "tika-s0402t:1721_4": "na pana yathā adhigamassa balavapaccayo hoti,",
  "tika-s0402t:1721_5": "tathā pabhedassa.",
  "tika-s0402t:1721_6": "Pariyattisavanaparipucchā hi pubbe hontu vā mā vā,",
  "tika-s0402t:1721_7": "pubbayogena pana pubbe ceva etarahi ca saṅkhārasammasanaṃ vinā paṭisambhidādhigamo nāma natthi.",
  "tika-s0402t:1721_8": "Ime pana dvepi ekato hutvā paṭisambhidā upatthambhetvā visadā hontīti.",
  "tika-s0402t:1722_0": "Vibhattisuttavaṇṇanā niṭṭhitā.",
  "tika-s0402t:1723_0": "3-4. Mahākoṭṭhikasuttādivaṇṇanā",
  "tika-s0402t:1724_0": "173- 4.",
  "tika-s0402t:1724_1": "Tatiye phassāyatanānanti ettha ākaraṭṭho āyatanasaddoti āha “phassākarāna”ntiādi.",
  "tika-s0402t:1724_2": "“Suvaṇṇāyatanaṃ,",
  "tika-s0402t:1724_3": "rajatāyatana”ntiādīsu ākaropi “āyatana”nti vutto,",
  "tika-s0402t:1724_4": "sañjātisamosaraṇādivasenapi āyatanaṭṭho labbhatiyeva. Mā-",
  "tika-s0402t:1724_5": "iti paṭisedhe nipāto.",
  "tika-s0402t:1724_6": "Svāyaṃ channaṃ phassāyatanānaṃ asesaṃ virāganirodhā atthaññaṃ vacanaṃ kiñcīti sandhāyāhāti āha “mā bhaṇīti attho”ti.",
  "tika-s0402t:1724_7": "Pañcaphassāyatanāni niruddhānīti cakkhādīnañca tattha abhāvaṃ sandhāya vadati.",
  "tika-s0402t:1724_8": "Chaṭṭhassāti manāyatanassa.",
  "tika-s0402t:1724_9": "Catutthe natthi vattabbaṃ.",
  "tika-s0402t:1725_0": "Mahākoṭṭhikasuttādivaṇṇanā niṭṭhitā.",
  "tika-s0402t:1726_0": "5-6. Upavāṇasuttādivaṇṇanā",
  "tika-s0402t:1727_0": "175- 6.",
  "tika-s0402t:1727_1": "Pañcame vijjāyāti dibbacakkhupubbenivāsānussatiāsavakkhayañāṇasaṅkhātāya tividhāya vijjāya,",
  "tika-s0402t:1727_2": "aṭṭhavidhāya vā.",
  "tika-s0402t:1727_3": "Aṭṭhavidhāpi hi vijjā vipassanāñāṇena manomayiddhiyā ca saha abhiññā pariggahetvā vuttā.",
  "tika-s0402t:1727_4": "Pannarasadhammabhedena caraṇena samannāgatoti sīlasaṃvaro,",
  "tika-s0402t:1727_5": "indriyesu guttadvāratā,",
  "tika-s0402t:1727_6": "bhojane mattaññutā,",
  "tika-s0402t:1727_7": "jāgariyānuyogo, saddhā, hirī, ottappaṃ,",
  "tika-s0402t:1727_8": "bāhusaccaṃ, vīriyaṃ, sati, paññā,",
  "tika-s0402t:1727_9": "cattāri rūpāvacarajjhānānīti evaṃ pannarasabhedena caraṇadhammena samannāgato.",
  "tika-s0402t:1727_10": "Imeyeva hi pannarasa dhammā yasmā etehi carati ariyasāvako gacchati amataṃ disaṃ,",
  "tika-s0402t:1727_11": "tasmā “caraṇa”nti vuttā.",
  "tika-s0402t:1727_12": "Chaṭṭhe natthi vattabbaṃ.",
  "tika-s0402t:1728_0": "Upavāṇasuttādivaṇṇanā niṭṭhitā.",
  "tika-s0402t:1729_0": "7. Rāhulasuttavaṇṇanā",
  "tika-s0402t:1730_0": "177.",
  "tika-s0402t:1730_1": "Sattame pathavīdhāturevesāti duvidhāpesā thaddhaṭṭhena,",
  "tika-s0402t:1730_2": "kakkhaḷaṭṭhena,",
  "tika-s0402t:1730_3": "pharusaṭṭhena ekalakkhaṇā pathavīdhātu evāti ajjhattikaṃ bāhirāya saddhiṃ yojetvā dasseti. Kasmā?",
  "tika-s0402t:1730_4": "Bāhirāya pathavīdhātuyā acetanābhāvo pākaṭo,",
  "tika-s0402t:1730_5": "na ajjhattikāya,",
  "tika-s0402t:1730_6": "tasmā bāhirāya saddhiṃ ekasadisā acetanāyevāti gaṇhantassa sukhapariggāhā hoti,",
  "tika-s0402t:1730_7": "yathā kiṃ?",
  "tika-s0402t:1730_8": "Dantena goṇena saddhiṃ yojito adanto katipāhameva visukāyati vipphandati,",
  "tika-s0402t:1730_9": "atha na cirasseva damathaṃ upeti,",
  "tika-s0402t:1730_10": "evaṃ ajjhattikaṃ bāhirāya saddhiṃ ekasadisāti gaṇhantassa katipāhameva acetanabhāvena upaṭṭhāti,",
  "tika-s0402t:1730_11": "atha na cirenevassā acetanabhāvo pākaṭo hoti dhātumattatāya dassanato.",
  "tika-s0402t:1730_12": "Netaṃ mama…pe…",
  "tika-s0402t:1730_13": "daṭṭhabbanti taṃ ubhayampi “na etaṃ mama,",
  "tika-s0402t:1730_14": "na esohamasmi,",
  "tika-s0402t:1730_15": "na eso me attā”ti evaṃ yathābhūtaṃ sammappaññāya daṭṭhabbaṃ.",
  "tika-s0402t:1730_16": "Yathābhūtanti yathāsabhāvaṃ.",
  "tika-s0402t:1730_17": "Tañhi aniccādisabhāvaṃ,",
  "tika-s0402t:1730_18": "tasmā aniccaṃ dukkhamanattāti evaṃ daṭṭhabbanti attho.",
  "tika-s0402t:1730_19": "Yasmā “netaṃ mama,",
  "tika-s0402t:1730_20": "nesohamasmi,",
  "tika-s0402t:1730_21": "na meso attā”ti passanto neva katthaci attānaṃ passati,",
  "tika-s0402t:1730_22": "na taṃ parassa kiñcanabhāve upanetabbaṃ passati,",
  "tika-s0402t:1730_23": "na parassa attānaṃ attano kiñcanabhāve upanetabbaṃ passati,",
  "tika-s0402t:1730_24": "tasmā vuttaṃ “catukoṭikasuññatā nāma kathitā”ti.",
  "tika-s0402t:1731_0": "Rāhulasuttavaṇṇanā niṭṭhitā.",
  "tika-s0402t:1732_0": "8. Jambālīsuttavaṇṇanā",
  "tika-s0402t:1733_0": "178.",
  "tika-s0402t:1733_1": "Aṭṭhame santanti aṅgasantatāya ceva ārammaṇasantatāya ca kamanīyaṃ manoharaṃ.",
  "tika-s0402t:1733_2": "Cetovimuttinti rūpārūpāvacaraṃ cittavimuttiṃ.",
  "tika-s0402t:1733_3": "Tenevāha “aṭṭhannaṃ samāpattīnaṃ aññataraṃ samāpatti”nti.",
  "tika-s0402t:1733_4": "Lepamakkhitenāti lākhāmakkhitena.",
  "tika-s0402t:1733_5": "Pāripanthike asodhetvāti kāmacchandādipāripanthike asodhetvā.",
  "tika-s0402t:1733_6": "Yo hi kāmādīnavapaccavekkhaṇādīhi kāmacchandaṃ na suṭṭhu vikkhambhetvā kāyappassaddhivasena duṭṭhullaṃ",
  "tika-s0402t:1733_7": "suppaṭippassaddhaṃ akatvā ārambhadhātumanasikārādivasena thinamiddhaṃ na suṭṭhu paṭivinodetvā samathanimittamanasikārādivasena",
  "tika-s0402t:1733_8": "uddhaccakukkuccaṃ na samūhataṃ katvā aññepi samādhiparipanthe dhamme na suṭṭhu sodhetvā jhānaṃ samāpajjati.",
  "tika-s0402t:1733_9": "So asodhitaṃ āsayaṃ paviṭṭhabhamaro viya asuddhaṃ uyyānaṃ paviṭṭharājā viya ca khippameva nikkhamati.",
  "tika-s0402t:1733_10": "Yo pana samādhiparipanthe dhamme suṭṭhu visodhetvā jhānaṃ samāpajjati,",
  "tika-s0402t:1733_11": "so suvisodhitaṃ āsayaṃ paviṭṭhabhamaro viya suparisuddhaṃ uyyānaṃ paviṭṭharājā viya ca sakalampi divasabhāgaṃ antosamāpattiyaṃyeva hoti.",
  "tika-s0402t:1734_0": "Āyamukhānīti naditaḷākakandarapadarādito āgamanamaggā.",
  "tika-s0402t:1734_1": "Te ca kandarāyevāti āha “catasso pavisanakandarā”ti.",
  "tika-s0402t:1734_2": "Apāyamukhānīti apagamanamaggā.",
  "tika-s0402t:1734_3": "Apenti apagacchanti etehīti hi apāyā,",
  "tika-s0402t:1734_4": "te eva mukhānīti apāyamukhāni.",
  "tika-s0402t:1734_5": "Tāni ca udakanikkhamanacchiddānīti āha “apavāhanacchiddānī”ti,",
  "tika-s0402t:1734_6": "apāyasaṅkhātāni udakanikkhamanacchiddānīti attho.",
  "tika-s0402t:1734_7": "Sesaṃ suviññeyyameva.",
  "tika-s0402t:1735_0": "Jambālīsuttavaṇṇanā niṭṭhitā.",
  "tika-s0402t:1736_0": "9. Nibbānasuttavaṇṇanā",
  "tika-s0402t:1737_0": "179. Navame abhidhamme vuttanayenāti –",
  "tika-s0402t:1738_0": "“Katamā hānabhāginī paññā?",
  "tika-s0402t:1738_1": "Paṭhamassa jhānassa lābhiṃ kāmasahagatā saññāmanasikārā samudācaranti hānabhāginī paññā,",
  "tika-s0402t:1738_2": "tadanudhammatā sati santiṭṭhati ṭhitibhāginī paññā.",
  "tika-s0402t:1738_3": "Avitakkasahagatā saññāmanasikārā samudācaranti visesabhāginī paññā.",
  "tika-s0402t:1738_4": "Nibbidāsahagatā saññāmanasikārā samudācaranti virāgūpasañhitā nibbedhabhāginī paññā”ti –",
  "tika-s0402t:1739_0": "Ādinā vibhaṅge vuttanayena evamattho veditabbo.",
  "tika-s0402t:1740_0": "Tattha paṭhamassa jhānassa lābhinti yvāyaṃ appaguṇassa paṭhamassa jhānassa lābhī, taṃ.",
  "tika-s0402t:1740_1": "Kāmasahagatā saññāmanasikārā samudācarantīti tato vuṭṭhitaṃ ārammaṇavasena kāmasahagatā hutvā saññāmanasikārā samudācaranti tudanti codenti.",
  "tika-s0402t:1740_2": "Tassa kāmānupakkhandānaṃ saññāmanasikārānaṃ vasena sā paṭhamajjhānapaññā hāyati parihāyati,",
  "tika-s0402t:1740_3": "tasmā “hānabhāginī paññā”ti vuttā.",
  "tika-s0402t:1740_4": "Tadanudhammatāti tadanurūpasabhāvā.",
  "tika-s0402t:1740_5": "Sati santiṭṭhatīti idaṃ micchāsatiṃ sandhāya vuttaṃ,",
  "tika-s0402t:1740_6": "na sammāsatiṃ.",
  "tika-s0402t:1740_7": "Yassa hi paṭhamajjhānānurūpasabhāvā paṭhamajjhānaṃ santato paṇītato disvā assādayamānā abhinandamānā nikanti uppajjati,",
  "tika-s0402t:1740_8": "tassa nikantivasena paṭhamajjhānapaññā neva hāyati na vaḍḍhati,",
  "tika-s0402t:1740_9": "ṭhitikoṭṭhāsikā hoti.",
  "tika-s0402t:1740_10": "Tena vuttaṃ “ṭhitibhāginī paññā”ti.",
  "tika-s0402t:1740_11": "Avitakkasahagatāti avitakkaṃ dutiyajjhānaṃ santato paṇītato manasikaroto ārammaṇavasena avitakkasahagatā saññāmanasikārā.",
  "tika-s0402t:1740_12": "Samudācarantīti paguṇato paṭhamajjhānato vuṭṭhitaṃ dutiyajjhānādhigamatthāya tudanti codenti,",
  "tika-s0402t:1740_13": "tassa upari dutiyajjhānānupakkhandānaṃ saññāmanasikārānaṃ vasena sā paṭhamajjhānapaññā visesabhūtassa",
  "tika-s0402t:1740_14": "dutiyajjhānassa uppattipadaṭṭhānatāya “visesabhāginī”ti vuttā.",
  "tika-s0402t:1741_0": "Nibbidāsahagatāti taṃyeva paṭhamajjhānalābhiṃ jhānato vuṭṭhitaṃ nibbidāsaṅkhātena vipassanāñāṇena sahagatā.",
  "tika-s0402t:1741_1": "Vipassanāñāṇañhi jhānaṅgabhede vattante nibbindati ukkaṇṭhati,",
  "tika-s0402t:1741_2": "tasmā “nibbidā”ti vuccati.",
  "tika-s0402t:1741_3": "Samudācarantīti nibbānasacchikiriyatthāya tudanti codenti.",
  "tika-s0402t:1741_4": "Virāgūpasañhitāti virāgasaṅkhātena nibbānena upasaṃhitā.",
  "tika-s0402t:1741_5": "Vipassanāñāṇañhi sakkā iminā maggena virāgaṃ nibbānaṃ sacchikātunti pavattito “virāgūpasaṃhita”nti vuccati.",
  "tika-s0402t:1741_6": "Taṃsampayuttasaññāmanasikārāpi virāgūpasaṃhitā eva nāma.",
  "tika-s0402t:1741_7": "Tassa tesaṃ saññāmanasikārānaṃ vasena sā paṭhamajjhānapaññā ariyamaggappaṭivedhassa padaṭṭhānatāya “nibbedhabhāginī”ti vuttāti.",
  "tika-s0402t:1742_0": "Nibbānasuttavaṇṇanā niṭṭhitā.",
  "tika-s0402t:1743_0": "10. Mahāpadesasuttavaṇṇanā",
  "tika-s0402t:1744_0": "180.",
  "tika-s0402t:1744_1": "Dasame mahāokāseti mahante okāse mahantāni dhammassa patiṭṭhāpanaṭṭhānāni.",
  "tika-s0402t:1744_2": "Yesu patiṭṭhāpito dhammo nicchīyati asandehato.",
  "tika-s0402t:1744_3": "Kāni pana tāni?",
  "tika-s0402t:1744_4": "Āgamanavisiṭṭhāni suttotaraṇādīni.",
  "tika-s0402t:1744_5": "Dutiyavikappe apadisīyantīti apadesā,",
  "tika-s0402t:1744_6": "mahantā apadesā etesanti mahāpadesā.",
  "tika-s0402t:1744_7": "“Sammukhā metaṃ, āvuso,",
  "tika-s0402t:1744_8": "bhagavato suta”ntiādinā kenaci ābhatassa dhammoti vinicchayane kāraṇaṃ.",
  "tika-s0402t:1744_9": "Kiṃ pana tanti?",
  "tika-s0402t:1744_10": "Tassa yathābhatassa suttotaraṇādi eva.",
  "tika-s0402t:1744_11": "Yadi evaṃ kathaṃ cattāroti?",
  "tika-s0402t:1744_12": "Yasmā dhammassa dve sampadāyo satthā sāvako ca.",
  "tika-s0402t:1744_13": "Tesu sāvakā saṅghagaṇapuggalavasena tividhā.",
  "tika-s0402t:1744_14": "Evamimamhā mayāyaṃ dhammo paṭiggahitoti apadisitabbānaṃ bhedena cattāro.",
  "tika-s0402t:1744_15": "Tenāha “sammukhā metaṃ, āvuso,",
  "tika-s0402t:1744_16": "bhagavato suta”ntiādi.",
  "tika-s0402t:1744_17": "Tathā ca vuttaṃ nettiyaṃ “cattāro mahāpadesā buddhāpadeso,",
  "tika-s0402t:1744_18": "saṅghāpadeso,",
  "tika-s0402t:1744_19": "gaṇāpadeso,",
  "tika-s0402t:1744_20": "puggalāpadeso.",
  "tika-s0402t:1744_21": "Ime cattāro mahāpadesā”ti.",
  "tika-s0402t:1744_22": "Buddho apadeso etassāti buddhāpadeso.",
  "tika-s0402t:1744_23": "Esa nayo sesesupi.",
  "tika-s0402t:1744_24": "Tenāha “buddhādayo…pe…",
  "tika-s0402t:1744_25": "mahākāraṇānī”ti.",
  "tika-s0402t:1745_0": "Neva abhinanditabbanti na sampaṭicchitabbaṃ,",
  "tika-s0402t:1745_1": "ganthassa sampaṭicchanaṃ nāma savananti āha “na sotabba”nti.",
  "tika-s0402t:1745_2": "Padabyañjanānīti padāni ca byañjanāni ca,",
  "tika-s0402t:1745_3": "atthapadāni byañjanapadāni cāti attho.",
  "tika-s0402t:1745_4": "Pajjati attho etehīti padāni,",
  "tika-s0402t:1745_5": "akkharādīni byañjanapadāni.",
  "tika-s0402t:1745_6": "Pajjitabbato padāni,",
  "tika-s0402t:1745_7": "saṅkāsanādīni atthapadāni.",
  "tika-s0402t:1745_8": "“Aṭṭhakathāyaṃ padasaṅkhātāni byañjanānīti byañjanapadāneva vuttānī”ti keci.",
  "tika-s0402t:1745_9": "Atthaṃ byañjentīti byañjanāni,",
  "tika-s0402t:1745_10": "byañjanapadāni.",
  "tika-s0402t:1745_11": "Tehi byañjitabbato byañjanāni,",
  "tika-s0402t:1745_12": "atthapadānīti ubhayasaṅgahato.",
  "tika-s0402t:1745_13": "Imasmiṃ ṭhāneti tenābhatasuttassa imasmiṃ padese.",
  "tika-s0402t:1745_14": "Pāḷi vuttāti kevalo pāḷidhammo vutto.",
  "tika-s0402t:1745_15": "Attho vuttoti pāḷiyā attho vutto niddiṭṭho.",
  "tika-s0402t:1745_16": "Anusandhi kathitoti yathāraddhadesanāya uparidesanāya ca anusandhānaṃ kathitaṃ,",
  "tika-s0402t:1745_17": "sambandho kathito.",
  "tika-s0402t:1745_18": "Pubbāparaṃ kathitanti pubbena paraṃ avirujjhanañceva visesaṭṭhānañca kathitaṃ pakāsitaṃ.",
  "tika-s0402t:1745_19": "Evaṃ pāḷidhammādīni sammadeva sallakkhetvā gahaṇaṃ sādhukaṃ uggahaṇanti āha “suṭṭhu gahetvā”ti.",
  "tika-s0402t:1745_20": "Sutte otāretabbānīti ñāṇena sutte ogāhetvā tāretabbāni.",
  "tika-s0402t:1745_21": "Taṃ pana ogāhetvā taraṇaṃ tattha otaraṇaṃ anuppavesanaṃ hotīti vuttaṃ “otaritabbānī”ti.",
  "tika-s0402t:1745_22": "Saṃsandetvā dassanaṃ sandassananti āha “vinaye saṃsandetabbānī”ti.",
  "tika-s0402t:1746_0": "“Kiṃ pana taṃ suttaṃ,",
  "tika-s0402t:1746_1": "ko vā vinayo”ti vicāraṇāyaṃ ācariyānaṃ matibhedamukhena tamatthaṃ dassetuṃ “ettha cā”tiādi vuttaṃ.",
  "tika-s0402t:1746_2": "Vinayoti vibhaṅgapāṭhamāha.",
  "tika-s0402t:1746_3": "So hi mātikāsaññitassa suttassa atthe sūcanato “sutta”nti vattabbataṃ arahati.",
  "tika-s0402t:1746_4": "Vividhanayattā visiṭṭhanayattā ca vinayo,",
  "tika-s0402t:1746_5": "khandhakapāṭho.",
  "tika-s0402t:1746_6": "Evanti evaṃ suttavinayesu pariggayhamānesu vinayapiṭakampi na pariyādiyati parivārapāḷiyā asaṅgahitattā.",
  "tika-s0402t:1746_7": "Suttantābhidhammapiṭakāni vā suttaṃ atthasūcanādiatthasambhavato.",
  "tika-s0402t:1746_8": "Evampīti suttantābhidhammapiṭakāni suttaṃ,",
  "tika-s0402t:1746_9": "vinayapiṭakaṃ vinayoti evaṃ suttavinayavibhāge vuccamānepi.",
  "tika-s0402t:1746_10": "Na tāva pariyādiyantīti na tāva anavasesato pariggayhanti.",
  "tika-s0402t:1746_11": "Kasmāti ceti āha “asuttanāmakañhī”tiādi.",
  "tika-s0402t:1746_12": "Yasmā suttanti imaṃ nāmaṃ anāropetvā saṅgītaṃ jātakādibuddhavacanaṃ atthi,",
  "tika-s0402t:1746_13": "tasmā vuttanayena tīṇi piṭakāni na pariyādiyantīti.",
  "tika-s0402t:1746_14": "Suttanipātaudānaitivuttakāni dīghanikāyādayo viya suttanti nāmaṃ āropetvā asaṅgītānīti adhippāyenettha jātakādīhi saddhiṃ tānipi gahitāni.",
  "tika-s0402t:1746_15": "Buddhavaṃsacariyāpiṭakānaṃ panettha aggahaṇe kāraṇaṃ maggitabbaṃ,",
  "tika-s0402t:1746_16": "kiṃ vā etena magganena.",
  "tika-s0402t:1746_17": "Sabbopāyaṃ vaṇṇanānayo theravādadassanamukhena paṭikkhitto evāti.",
  "tika-s0402t:1747_0": "Kiṃ atthīti asuttanāmakaṃ buddhavacanaṃ natthiyevāti dasseti.",
  "tika-s0402t:1747_1": "Taṃ sabbaṃ paṭikkhipitvāti “suttanti vinayo”tiādinā vuttasaṃvaṇṇanāyaṃ “nāyamattho idhādhippeto”ti paṭisedhetvā.",
  "tika-s0402t:1747_2": "Vineti etena kileseti vinayo,",
  "tika-s0402t:1747_3": "kilesavinayanūpāyo,",
  "tika-s0402t:1747_4": "so eva kāraṇanti āha “vinayo pana kāraṇa”nti.",
  "tika-s0402t:1748_0": "Dhammeti pariyattidhamme.",
  "tika-s0402t:1748_1": "Sarāgāyāti sarāgabhāvāya kāmarāgabhavarāgaparibrūhanāya.",
  "tika-s0402t:1748_2": "Saṃyogāyāti bhavasaṃyojanāya.",
  "tika-s0402t:1748_3": "Saupādānāyāti caturūpādānūpasaṃhitatāya.",
  "tika-s0402t:1748_4": "Mahicchatāyāti mahicchabhāvāya.",
  "tika-s0402t:1748_5": "Asantuṭṭhiyāti asantuṭṭhabhāvāya.",
  "tika-s0402t:1748_6": "Kosajjāyāti kusītabhāvāya.",
  "tika-s0402t:1748_7": "Saṅgaṇikāyāti kilesasaṅgaṇikavihārāya.",
  "tika-s0402t:1748_8": "Ācayāyāti tividhavaṭṭācayāya.",
  "tika-s0402t:1748_9": "Virāgāyāti sakalavaṭṭato virajjanatthāya.",
  "tika-s0402t:1748_10": "Visaṃyogāyāti kāmarāgādīhi visaṃyujjanatthāya.",
  "tika-s0402t:1748_11": "Anupādānāyāti sabbassapi kammabhavassa aggahaṇāya.",
  "tika-s0402t:1748_12": "Appicchatāyāti paccayappicchatādivasena sabbaso icchāya apagamāya.",
  "tika-s0402t:1748_13": "Santuṭṭhiyāti dvādasavidhasantuṭṭhabhāvāya.",
  "tika-s0402t:1748_14": "Vīriyārambhāyāti kāyikassa ceva cetasikassa ca vīriyassa paggaṇhanatthāya.",
  "tika-s0402t:1748_15": "Vivekāyāti pavivittabhāvāya kāmavivekāditadaṅgavivekādivivekasiddhiyā.",
  "tika-s0402t:1748_16": "Apacayāyāti sabbassapi vaṭṭassa apacayanāya,",
  "tika-s0402t:1748_17": "nibbānāyāti attho.",
  "tika-s0402t:1748_18": "Evaṃ yo pariyattidhammo uggahaṇadhāraṇaparipucchāmanasikāravasena yoniso paṭipajjantassa sarāgādibhāvaparivajjanassa",
  "tika-s0402t:1748_19": "kāraṇaṃ hutvā virāgādibhāvāya saṃvattati,",
  "tika-s0402t:1748_20": "ekaṃsato eso dhammo,",
  "tika-s0402t:1748_21": "eso vinayo sammadeva apāyādīsu apatanavasena dhāraṇato kilesānaṃ vinayanato ca.",
  "tika-s0402t:1748_22": "Satthu sammāsambuddhassa ovādānurūpappavattibhāvato etaṃ satthusāsananti ca jāneyyāsīti attho.",
  "tika-s0402t:1749_0": "Catusaccatthasūcanaṃ suttanti āha “sutteti tepiṭake buddhavacane”ti.",
  "tika-s0402t:1749_1": "Tepiṭakañhi buddhavacanaṃ saccavinimuttaṃ natthi.",
  "tika-s0402t:1749_2": "Rāgādivinayakāraṇaṃ yathā tena suttapadena pakāsitanti āha “vinayeti etasmiṃ rāgādivinayakāraṇe”ti.",
  "tika-s0402t:1749_3": "Sutte otaraṇañcettha tepiṭakabuddhavacanapariyāpannatāvaseneva veditabbaṃ,",
  "tika-s0402t:1749_4": "na aññathāti āha “suttappaṭipāṭiyā katthaci anāgantvā”ti.",
  "tika-s0402t:1749_5": "Challiṃ uṭṭhapetvāti arogassa mahato rukkhassa tiṭṭhato upakkamena challikāya sakalikāya papaṭikāya vā",
  "tika-s0402t:1749_6": "uṭṭhāpanaṃ viya arogassa sāsanadhammassa tiṭṭhato byañjanamattena tappariyāpannaṃ viya hutvā challisadisaṃ",
  "tika-s0402t:1749_7": "pubbāparaviruddhatādidosaṃ uṭṭhapetvā paridīpetvā.",
  "tika-s0402t:1749_8": "Tādisāni pana ekaṃsato guḷhavessantarādipariyāpannāni hontīti āha “guḷhavessantara…pe…",
  "tika-s0402t:1749_9": "paññāyantīti attho”ti.",
  "tika-s0402t:1749_10": "Rāgādivinayeti rāgādivinayanatthena atadākāratāya apaññāyamānāni chaḍḍetabbāni cajitabbāni na gahetabbāni.",
  "tika-s0402t:1749_11": "Sabbatthāti sabbavāresu.",
  "tika-s0402t:1750_0": "Mahāpadesasuttavaṇṇanā niṭṭhitā.",
  "tika-s0402t:1751_0": "Sañcetaniyavaggavaṇṇanā niṭṭhitā.",
  "tika-s0402t:1752_0": "(19) 4. Brāhmaṇavaggo",
  "tika-s0402t:1753_0": "1-3. Yodhājīvasuttādivaṇṇanā",
  "tika-s0402t:1754_0": "181-183. Catutthassa paṭhamādīni uttānatthāneva.",
  "tika-s0402t:1755_0": "4. Abhayasuttavaṇṇanā",
  "tika-s0402t:1756_0": "184.",
  "tika-s0402t:1756_1": "Catutthe socatīti citte uppannabalavasokena socati,",
  "tika-s0402t:1756_2": "cittasantāpena anto nijjhāyatīti attho.",
  "tika-s0402t:1756_3": "Kilamatīti tasseva sokassa vasena kāye ca uppannadukkhena kilamati.",
  "tika-s0402t:1756_4": "Paridevatīti sokuddehakavasena taṃ taṃ vippalapanto vācāya paridevati.",
  "tika-s0402t:1756_5": "Urattāḷinti urattāḷaṃ,",
  "tika-s0402t:1756_6": "uraṃ tāḷetvāti attho.",
  "tika-s0402t:1756_7": "Tenāha “uraṃ tāḷetvā”ti.",
  "tika-s0402t:1756_8": "Kaṅkhāvicikicchāti ettha “ekamevidaṃ pañcamaṃ nīvaraṇaṃ.",
  "tika-s0402t:1756_9": "Kiṃ nu kho ida”nti ārammaṇaṃ kaṅkhanato kaṅkhā,",
  "tika-s0402t:1756_10": "“idameva vara”nti nicchetuṃ asamatthabhāvato “vicikicchā”ti vuccati –",
  "tika-s0402t:1756_11": "“dhammasabhāvaṃ vicinanto kicchati,",
  "tika-s0402t:1756_12": "vigatā cikicchā”ti vā katvā.",
  "tika-s0402t:1757_0": "Abhayasuttavaṇṇanā niṭṭhitā.",
  "tika-s0402t:1758_0": "5. Brāhmaṇasaccasuttavaṇṇanā",
  "tika-s0402t:1759_0": "185.",
  "tika-s0402t:1759_1": "Pañcame etthāti etasmiṃ suññatānupassanādhikāre.",
  "tika-s0402t:1759_2": "Kvacīti katthaci ṭhāne, kāle,",
  "tika-s0402t:1759_3": "dhamme vā.",
  "tika-s0402t:1759_4": "Atha vā kvacīti ajjhattaṃ bahiddhā vā.",
  "tika-s0402t:1759_5": "Attano attānanti sakattānaṃ “ayaṃ kho,",
  "tika-s0402t:1759_6": "bho brahmā,",
  "tika-s0402t:1759_7": "mahābrahmā…pe…",
  "tika-s0402t:1759_8": "vasī pitā bhūtabhabyāna”ntiādinā parehi parikappitaṃ attānañca kassaci kiñcanabhūtaṃ na passatīti dassento “kassacī”tiādimāha.",
  "tika-s0402t:1759_9": "Tattha parassāti parajāti paro purisoti vā evaṃ gahitassa.",
  "tika-s0402t:1759_10": "Na ca mama kvacanīti ettha mama-",
  "tika-s0402t:1759_11": "saddo aṭṭhānappayuttoti āha “mama-",
  "tika-s0402t:1759_12": "saddaṃ tāva ṭhapetvā”ti.",
  "tika-s0402t:1759_13": "Parassa cāti attano aññassa.",
  "tika-s0402t:1759_14": "Paro puriso nāma atthi mamatthāya ṭhito.",
  "tika-s0402t:1759_15": "Tassa vasena mayhaṃ sabbaṃ ijjhatīti ekaccadiṭṭhigatikaparikappitavasena paraṃ attānaṃ tañca attano kiñcanabhūtaṃ",
  "tika-s0402t:1759_16": "na passatīti dassento “na ca kvacanī”tiādimāha.",
  "tika-s0402t:1759_17": "Ettha ca nāhaṃ kvacanīti sakaattano sabbhāvaṃ na passati.",
  "tika-s0402t:1759_18": "Na kassaci kiñcanatasminti sakaattano eva kassaci attaniyataṃ na passati.",
  "tika-s0402t:1759_19": "Na ca mamāti etaṃ dvayaṃ yathārahaṃ sambandhitabbaṃ, atthi-",
  "tika-s0402t:1759_20": "padaṃ paccekaṃ.",
  "tika-s0402t:1759_21": "Na ca kvacani parassa attā atthīti parassa attano abhāvaṃ passati.",
  "tika-s0402t:1759_22": "Tassa parassa attano mama kiñcanatā natthīti parassa attano anattaniyataṃ passati.",
  "tika-s0402t:1759_23": "Evaṃ ajjhattaṃ bahiddhā khandhānaṃ attattaniyasuññatā-",
  "tika-s0402t:1759_24": "suddhasaṅkhārapuñjatā-",
  "tika-s0402t:1759_25": "catukoṭikasuññatāpariggaṇhanena niṭṭhā hoti.",
  "tika-s0402t:1759_26": "Sesamettha suviññeyyameva.",
  "tika-s0402t:1760_0": "Brāhmaṇasaccasuttavaṇṇanā niṭṭhitā.",
  "tika-s0402t:1761_0": "6. Ummaggasuttavaṇṇanā",
  "tika-s0402t:1762_0": "186.",
  "tika-s0402t:1762_1": "Chaṭṭhe ākaḍḍhīyatīti cittavasiko loko tattha tattha upakaḍḍhīyati.",
  "tika-s0402t:1762_2": "Tesaṃyevettha gahaṇaṃ veditabbanti ye apariññātavatthukā cittassa vasaṃ gacchanti,",
  "tika-s0402t:1762_3": "tesaṃyeva gahaṇaṃ.",
  "tika-s0402t:1762_4": "Na hi pariññātakkhandhā pahīnakilesā cittassa vasaṃ gacchanti,",
  "tika-s0402t:1762_5": "cittaṃ pana attano vase vattenti.",
  "tika-s0402t:1762_6": "Saha sīlenāti cārittavārittasīlena saddhiṃ.",
  "tika-s0402t:1762_7": "Pubbabhāgapaṭipadanti dhutaṅgamādiṃ katvā yāva gotrabhuñāṇaṃ,",
  "tika-s0402t:1762_8": "tāva pavattetabbaṃ samathavipassanāsaṅkhātaṃ sammāpaṭipadaṃ.",
  "tika-s0402t:1762_9": "Sesaṃ suviññeyyameva.",
  "tika-s0402t:1763_0": "Ummaggasuttavaṇṇanā niṭṭhitā.",
  "tika-s0402t:1764_0": "7. Vassakārasuttavaṇṇanā",
  "tika-s0402t:1765_0": "187.",
  "tika-s0402t:1765_1": "Sattame vassakāro brāhmaṇo magadhamahāmattoti ettha vassakāroti tassa brāhmaṇassa nāmaṃ.",
  "tika-s0402t:1765_2": "Mahatiyā issariyamattāya samannāgato mahāmatto.",
  "tika-s0402t:1765_3": "Issariyamattāyāti ca issariyappamāṇenāti attho,",
  "tika-s0402t:1765_4": "issariyena ceva vittūpakaraṇena cāti evaṃ vā ettha attho daṭṭhabbo,",
  "tika-s0402t:1765_5": "upabhogūpakaraṇānipi hi loke “mattā”ti vuccanti.",
  "tika-s0402t:1765_6": "Magadharañño,",
  "tika-s0402t:1765_7": "magadharaṭṭhe vā mahāmattoti magadhamahāmatto.",
  "tika-s0402t:1765_8": "Tudisaññito gāmo nivāso etassāti todeyyo.",
  "tika-s0402t:1765_9": "Tenevāha “tudigāmavāsikassā”ti.",
  "tika-s0402t:1765_10": "Tudigāmavāsitā cassa tattha adhipatibhāvenāti daṭṭhabbā.",
  "tika-s0402t:1765_11": "So hi taṃ gāmaṃ soṇadaṇḍo viya,",
  "tika-s0402t:1765_12": "campaṃ kūṭadanto viya,",
  "tika-s0402t:1765_13": "khāṇumataṃ adhipatibhāvena ajjhāvasati.",
  "tika-s0402t:1765_14": "Mahaddhano hoti pañcacattālīsakoṭivibhavo.",
  "tika-s0402t:1765_15": "Parisatīti parisāyaṃ,",
  "tika-s0402t:1765_16": "janasamūheti attho.",
  "tika-s0402t:1765_17": "Tenāha “sannipatitāya parisāyā”ti.",
  "tika-s0402t:1765_18": "Abhippasannoti ettha abhikkamanattho abhi-",
  "tika-s0402t:1765_19": "saddoti āha “atikkamma pasanno”ti,",
  "tika-s0402t:1765_20": "pasādanīyaṃ ṭhānaṃ atikkamitvā appasādanīyaṭṭhāne pasannoti adhippāyo.",
  "tika-s0402t:1765_21": "Taṃ taṃ kiccaṃ atthaṃ passatīti atthadasā,",
  "tika-s0402t:1765_22": "alaṃ samatthā paṭibalā atthadasā alamatthadasā,",
  "tika-s0402t:1765_23": "alamatthadase atisayantīti alamatthadasatarā.",
  "tika-s0402t:1765_24": "Tenāha “atthe passituṃ samatthā”tiādi.",
  "tika-s0402t:1765_25": "Neva sappurisaṃ na asappurisaṃ jānāti sappurisadhammānaṃ asappurisadhammānañca yāthāvato ajānanato.",
  "tika-s0402t:1765_26": "Sesamettha uttānameva.",
  "tika-s0402t:1766_0": "Vassakārasuttavaṇṇanā niṭṭhitā.",
  "tika-s0402t:1767_0": "8. Upakasuttavaṇṇanā",
  "tika-s0402t:1768_0": "188.",
  "tika-s0402t:1768_1": "Aṭṭhame nibbattivasena nirayaṃ arahati,",
  "tika-s0402t:1768_2": "nirayasaṃvattaniyena vā kammunā niraye niyuttoti nerayiko.",
  "tika-s0402t:1768_3": "Avīcimhi uppajjitvā tattha āyukappasaññitaṃ antarakappaṃ tiṭṭhatīti kappaṭṭho.",
  "tika-s0402t:1768_4": "Nirayūpapattiṃ pariharaṇavasena tikicchituṃ asakkuṇeyyoti atekiccho.",
  "tika-s0402t:1768_5": "Apariyādinnāvāti aparikkhīṇāyeva.",
  "tika-s0402t:1768_6": "Sace hi eko bhikkhu kāyānupassanaṃ pucchati,",
  "tika-s0402t:1768_7": "añño vedanānupassanaṃ…pe…",
  "tika-s0402t:1768_8": "cittānupassanaṃ.",
  "tika-s0402t:1768_9": "“Iminā puṭṭhe ahaṃ pucchāmī”ti eko ekaṃ na oloketi,",
  "tika-s0402t:1768_10": "evaṃ santepi tesaṃ vāro paññāyati eva,",
  "tika-s0402t:1768_11": "buddhānaṃ pana vāro na paññāyati.",
  "tika-s0402t:1768_12": "Vidatthicaturaṅgulaṃ chāyaṃ atikkamanato puretaraṃyeva bhagavā cuddasavidhena kāyānupassanaṃ,",
  "tika-s0402t:1768_13": "navavidhena vedanānupassanaṃ,",
  "tika-s0402t:1768_14": "soḷasavidhena cittānupassanaṃ,",
  "tika-s0402t:1768_15": "pañcavidhena dhammānupassanaṃ katheti.",
  "tika-s0402t:1768_16": "Tiṭṭhantu vā evaṃ cattāro.",
  "tika-s0402t:1768_17": "Sace hi aññe cattāro sammappadhānesu,",
  "tika-s0402t:1768_18": "aññe iddhipādesu,",
  "tika-s0402t:1768_19": "aññe pañcindriyesu,",
  "tika-s0402t:1768_20": "aññe pañcabalesu,",
  "tika-s0402t:1768_21": "aññe sattabojjhaṅgesu,",
  "tika-s0402t:1768_22": "aññe aṭṭhamaggaṅgesu pañhe puccheyyuṃ,",
  "tika-s0402t:1768_23": "tampi bhagavā katheyya.",
  "tika-s0402t:1768_24": "Tiṭṭhantu vā ete aṭṭha.",
  "tika-s0402t:1768_25": "Sace aññe sattatiṃsa janā bodhipakkhiyesu pañhe puccheyyuṃ,",
  "tika-s0402t:1768_26": "tampi bhagavā tāvadeva katheyya. Kasmā?",
  "tika-s0402t:1768_27": "Yāvatā hi lokiyamahājane ekaṃ padaṃ kathente tāva ānandatthero aṭṭha padāni katheti.",
  "tika-s0402t:1768_28": "Ānandatthere pana ekaṃ padaṃ kathenteyeva bhagavā soḷasa padāni katheti. Kasmā?",
  "tika-s0402t:1768_29": "Bhagavato hi jivhā mudu,",
  "tika-s0402t:1768_30": "dantāvaraṇaṃ suphusitaṃ,",
  "tika-s0402t:1768_31": "vacanaṃ agaḷitaṃ,",
  "tika-s0402t:1768_32": "bhavaṅgaparivāso lahuko.",
  "tika-s0402t:1768_33": "Tena vuttaṃ –",
  "tika-s0402t:1768_34": "“apariyādinnāvassa tathāgatassa dhammadesanā,",
  "tika-s0402t:1768_35": "apariyādinnaṃ dhammapadabyañjana”nti.",
  "tika-s0402t:1769_0": "Tattha dhammadesanāti tantiṭṭhapanā.",
  "tika-s0402t:1769_1": "Dhammapadabyañjananti ettha dhammoti pāḷi.",
  "tika-s0402t:1769_2": "Pajjati attho etenāti padaṃ.",
  "tika-s0402t:1769_3": "Vākyañca padeneva saṅgahitaṃ.",
  "tika-s0402t:1769_4": "Atthaṃ byañjetīti byañjanaṃ, akkharaṃ.",
  "tika-s0402t:1769_5": "Tañhi padavākyaṃ paricchijjamānaṃ taṃ taṃ atthaṃ byañjeti pakāseti.",
  "tika-s0402t:1769_6": "Etena aparāparehi padabyañjanehi sucirampi kālaṃ kathentassa tathāgatassa na kadāci tesaṃ pariyādānaṃ atthīti dasseti.",
  "tika-s0402t:1769_7": "Guṇadhaṃsīti guṇadhaṃsanasīlo.",
  "tika-s0402t:1769_8": "Pagabboti vācāpāgabbiyena samannāgato.",
  "tika-s0402t:1770_0": "Upakasuttavaṇṇanā niṭṭhitā.",
  "tika-s0402t:1771_0": "9. Sacchikaraṇīyasuttavaṇṇanā",
  "tika-s0402t:1772_0": "189. Navame nāmakāyenāti sahajātanāmakāyena. Sesamettha uttānameva.",
  "tika-s0402t:1773_0": "Sacchikaraṇīyasuttavaṇṇanā niṭṭhitā.",
  "tika-s0402t:1774_0": "10. Uposathasuttavaṇṇanā",
  "tika-s0402t:1775_0": "190.",
  "tika-s0402t:1775_1": "Dasame tuṇhībhūtaṃ tuṇhībhūtanti āmeḍitavacanaṃ byāpanicchāvasena vuttanti āha “yato yato anuviloketī”ti.",
  "tika-s0402t:1775_2": "Anuviloketvāti ettha anu-",
  "tika-s0402t:1775_3": "saddopi byāpanicchāvacanamevāti anu anu viloketvāti attho,",
  "tika-s0402t:1775_4": "pañcapasādappaṭimaṇḍitāni akkhīni ummīletvā tato tato viloketvāti vuttaṃ hoti.",
  "tika-s0402t:1775_5": "Alanti yuttaṃ,",
  "tika-s0402t:1775_6": "opāyikanti attho “alameva nibbinditu”ntiādīsu viya.",
  "tika-s0402t:1775_7": "Puṭabandhanena pariharitvā asitabbaṃ puṭosaṃ sambalaṃ a-",
  "tika-s0402t:1775_8": "kārassa o-",
  "tika-s0402t:1775_9": "kāraṃ katvā.",
  "tika-s0402t:1775_10": "Tenāha “pātheyya”nti.",
  "tika-s0402t:1775_11": "Sesamettha suviññeyyameva.",
  "tika-s0402t:1776_0": "Uposathasuttavaṇṇanā niṭṭhitā.",
  "tika-s0402t:1777_0": "Brāhmaṇavaggavaṇṇanā niṭṭhitā.",
  "tika-s0402t:1778_0": "(20) 5. Mahāvaggo",
  "tika-s0402t:1779_0": "1. Sotānugatasuttavaṇṇanā",
  "tika-s0402t:1780_0": "191.",
  "tika-s0402t:1780_1": "Pañcamassa paṭhame sotānugatānanti pasādasotaṃ anugantvā gatānaṃ,",
  "tika-s0402t:1780_2": "paguṇānaṃ vācuggatānanti attho.",
  "tika-s0402t:1780_3": "Evaṃbhūtā ca pasādasotaṃ odahitvā ñāṇasotena suṭṭhu vavatthapitā nāma hontīti āha “pasādasota”ntiādi.",
  "tika-s0402t:1780_4": "Ekaccassa hi uggahitapubbavacanaṃ taṃ taṃ paguṇaṃ niccharitaṃ suṭṭhu vavatthapitaṃ na hoti.",
  "tika-s0402t:1780_5": "“Asukaṃ suttaṃ vā jātakaṃ vā kathehī”ti vutte “sajjhāyitvā saṃsanditvā samanuggāhitvā jānissāmī”ti vadanti.",
  "tika-s0402t:1780_6": "Ekaccassa taṃ taṃ paguṇaṃ bhavaṅgasotasadisaṃ hoti “asukaṃ suttaṃ vā jātakaṃ vā kathehī”ti vutte uddharitvā tameva katheti.",
  "tika-s0402t:1780_7": "Taṃ sandhāyetaṃ vuttaṃ “ñāṇasotena vavatthapitāna”nti.",
  "tika-s0402t:1780_8": "Itthiliṅgādīni tīṇi liṅgāni.",
  "tika-s0402t:1780_9": "Nāmādīni cattāri padāni.",
  "tika-s0402t:1780_10": "Paṭhamādayo satta vibhattiyo.",
  "tika-s0402t:1781_0": "Vaḷañjetīti pāḷiṃ anusandhiṃ pubbāparavasena vācuggataṃ karonto dhāreti.",
  "tika-s0402t:1781_1": "Vacasā paricitāti suttadasakavaggadasakapaṇṇāsadasakavasena vācāya sajjhāyitā,",
  "tika-s0402t:1781_2": "“dasasuttāni gatāni,",
  "tika-s0402t:1781_3": "dasavaggāni gatānī”tiādinā sallakkhetvā vācāya sajjhāyitāti attho.",
  "tika-s0402t:1781_4": "Vaggādivasena hi idha vacasā paricayo adhippeto,",
  "tika-s0402t:1781_5": "na pana suttekadesassa suttamattassa vacasā paricayo.",
  "tika-s0402t:1781_6": "Manasā anu anu pekkhitā bhāgaso nijjhāyitā viditā manusānupekkhitā.",
  "tika-s0402t:1781_7": "Yassa vācāya sajjhāyitaṃ buddhavacanaṃ manasā cintentassa tattha tattha pākaṭaṃ hoti,",
  "tika-s0402t:1781_8": "mahādīpaṃ jāletvā ṭhitassa rūpagataṃ viya vibhūtaṃ hutvā paññāyati.",
  "tika-s0402t:1781_9": "Taṃ sandhāyetaṃ vuttaṃ.",
  "tika-s0402t:1781_10": "Suppaṭividdhāti nijjaṭaṃ niggumbaṃ katvā suṭṭhu yāthāvato paṭividdhā.",
  "tika-s0402t:1781_11": "Sesamettha suviññeyyameva.",
  "tika-s0402t:1782_0": "Sotānugatasuttavaṇṇanā niṭṭhitā.",
  "tika-s0402t:1783_0": "2. Ṭhānasuttavaṇṇanā",
  "tika-s0402t:1784_0": "192.",
  "tika-s0402t:1784_1": "Dutiye saṃvāsenāti sahavāsena.",
  "tika-s0402t:1784_2": "Sīlaṃ veditabbanti “ayaṃ susīlo vā dussīlo vā”ti saha vasantena upasaṅkamantena jānitabbo.",
  "tika-s0402t:1784_3": "Tañca kho dīghena addhunā,",
  "tika-s0402t:1784_4": "na ittaranti tañca sīlaṃ dīghena kālena veditabbaṃ,",
  "tika-s0402t:1784_5": "na ittarena.",
  "tika-s0402t:1784_6": "Dvīhatīhañhi saṃyatākāro ca saṃvutindriyākāro ca na sakkā dassetuṃ.",
  "tika-s0402t:1784_7": "Manasi karotāti tampi “sīlamassa pariggahessāmī”ti manasikarontena paccavekkhanteneva sakkā jānituṃ,",
  "tika-s0402t:1784_8": "na itarena.",
  "tika-s0402t:1784_9": "Paññavatāti tampi sappaññeneva paṇḍitena.",
  "tika-s0402t:1784_10": "Bālo hi manasikarontopi jānituṃ na sakkoti.",
  "tika-s0402t:1785_0": "Saṃvohārenāti aparāparaṃ kathanena.",
  "tika-s0402t:1786_0": "“Yo hi koci manussesu, vohāraṃ upajīvati;",
  "tika-s0402t:1787_0": "Evaṃ vāseṭṭha jānāhi, vāṇijo so na brāhmaṇo”ti. –",
  "tika-s0402t:1788_0": "Ettha hi byavahāro nāma.",
  "tika-s0402t:1788_1": "“Cattāro ariyavohārā,",
  "tika-s0402t:1788_2": "cattāro anariyavohārā”ti ettha cetanā.",
  "tika-s0402t:1788_3": "“Saṅkhā samaññā paññatti vohāro”ti ettha paññatti.",
  "tika-s0402t:1788_4": "“Vohāramattena so vohareyyā”ti ettha kathāvohāro.",
  "tika-s0402t:1788_5": "Idhāpi esova adhippeto.",
  "tika-s0402t:1788_6": "Ekaccassa hi sammukhākathā parammukhākathāya na sameti parammukhākathā sammukhākathāya.",
  "tika-s0402t:1788_7": "Tathā purimakathā pacchimakathāya,",
  "tika-s0402t:1788_8": "pacchimakathā ca purimakathāya.",
  "tika-s0402t:1788_9": "So kathaneneva sakkā jānituṃ “asuci eso puggalo”ti.",
  "tika-s0402t:1788_10": "Sucisīlassa pana purimaṃ pacchimena,",
  "tika-s0402t:1788_11": "pacchimañca purimena sameti.",
  "tika-s0402t:1788_12": "Sammukhākathitaṃ parammukhākathitena sameti,",
  "tika-s0402t:1788_13": "parammukhākathitañca sammukhākathitena,",
  "tika-s0402t:1788_14": "tasmā kathanena sakkā sucibhāvo jānitunti pakāsento evamāha.",
  "tika-s0402t:1789_0": "Thāmoti ñāṇathāmo.",
  "tika-s0402t:1789_1": "Yassa hi ñāṇathāmo natthi,",
  "tika-s0402t:1789_2": "so uppannesu upaddavesu gahetabbaṃ gahaṇaṃ kattabbaṃ kiccaṃ apassanto advārakagharaṃ paviṭṭho viya carati.",
  "tika-s0402t:1789_3": "Tenāha “āpadāsu,",
  "tika-s0402t:1789_4": "bhikkhave,",
  "tika-s0402t:1789_5": "thāmo veditabbo”ti.",
  "tika-s0402t:1790_0": "Sākacchāyāti saṃkathāya.",
  "tika-s0402t:1790_1": "Duppaññassa hi kathā udake geṇḍu viya uppilavati.",
  "tika-s0402t:1790_2": "Paññavato kathentassa paṭibhānaṃ anantaṃ hoti.",
  "tika-s0402t:1790_3": "Udakavipphanditeneva hi maccho khuddako vā mahanto vāti ñāyati.",
  "tika-s0402t:1791_0": "Ñātivināsoti corarogabhayādīhi ñātīnaṃ vināso.",
  "tika-s0402t:1791_1": "Bhogānaṃ byasanaṃ bhogabyasanaṃ,",
  "tika-s0402t:1791_2": "rājacorādivasena bhogavināsoti attho.",
  "tika-s0402t:1791_3": "Tenāha “dutiyapadepi eseva nayo”ti.",
  "tika-s0402t:1791_4": "Pañhummaggoti pañhagavesanaṃ,",
  "tika-s0402t:1791_5": "ñātuṃ icchitassa atthassa vīmaṃsananti attho.",
  "tika-s0402t:1791_6": "Atappakanti atittikaraṭṭhena atappakaṃ sādurasabhojanaṃ viya.",
  "tika-s0402t:1791_7": "Saṇhanti sukhumasabhāvaṃ.",
  "tika-s0402t:1792_0": "Ṭhānasuttavaṇṇanā niṭṭhitā.",
  "tika-s0402t:1793_0": "3. Bhaddiyasuttavaṇṇanā",
  "tika-s0402t:1794_0": "193.",
  "tika-s0402t:1794_1": "Tatiye karaṇassa uttaraṃ kiriyaṃ karaṇuttariyaṃ,",
  "tika-s0402t:1794_2": "taṃ lakkhaṇaṃ etassāti karaṇuttariyalakkhaṇo.",
  "tika-s0402t:1794_3": "Sesaṃ suviññeyyameva.",
  "tika-s0402t:1795_0": "Bhaddiyasuttavaṇṇanā niṭṭhitā.",
  "tika-s0402t:1796_0": "4. Sāmugiyasuttavaṇṇanā",
  "tika-s0402t:1797_0": "194.",
  "tika-s0402t:1797_1": "Catutthe puggalassa pārisuddhiyā padhānabhūtāni vā aṅgāni pārisuddhipadhāniyaṅgāni.",
  "tika-s0402t:1797_2": "Sesamettha suviññeyyameva.",
  "tika-s0402t:1798_0": "Sāmugiyasuttavaṇṇanā niṭṭhitā.",
  "tika-s0402t:1799_0": "5. Vappasuttavaṇṇanā",
  "tika-s0402t:1800_0": "195.",
  "tika-s0402t:1800_1": "Pañcame pihitattāti akusalassa pavesanadvāraṃ pidahitvā ṭhitattā.",
  "tika-s0402t:1800_2": "Kāyena saṃvaritabbañhi apihitena dvārena pavattanakaṃ pāpadhammaṃ saṃvaritvā ṭhito kāyena saṃvuto nāma.",
  "tika-s0402t:1800_3": "Khayavirāgenāti accantakhayasaṅkhātena virajjanena,",
  "tika-s0402t:1800_4": "anuppādanirodhenāti attho.",
  "tika-s0402t:1800_5": "Kiṃ vijjā pubbe uppannāti?",
  "tika-s0402t:1800_6": "Ubhayametaṃ na vattabbaṃ.",
  "tika-s0402t:1800_7": "Pahānābhisamayabhāvanābhisamayānaṃ abhinnakālattā padīpujjalanena andhakāraṃ viya vijjuppādena avijjā niruddhāva hoti,",
  "tika-s0402t:1800_8": "vattabbaṃ vā hetuphalattamupacāravasena.",
  "tika-s0402t:1800_9": "Yathā hi padīpujjalanahetuko andhakāravigamo,",
  "tika-s0402t:1800_10": "evaṃ vijjuppādahetuko avijjānirodho.",
  "tika-s0402t:1800_11": "Hetuphaladhammā ca samānakālāpi pubbāparakālā viya voharīyanti yathā “cakkhuñca paṭicca rūpe ca uppajjati cakkhuviññāṇa”nti paccayādānuppajjanakiriyā.",
  "tika-s0402t:1800_12": "Cittassa kāyassa ca vihananato vighāto, dukkhaṃ.",
  "tika-s0402t:1800_13": "Paridahanato pariḷāho.",
  "tika-s0402t:1801_0": "Niccavihārāti sabbadā pavattanakavihārā.",
  "tika-s0402t:1801_1": "Ṭhapetvā hi samāpattivelaṃ bhavaṅgavelañca khīṇāsavā iminā chaḷaṅgupekkhāvihārena sabbakālaṃ viharanti.",
  "tika-s0402t:1801_2": "Cakkhunā rūpaṃ disvāti cakkhuviññāṇena rūpaṃ disvā.",
  "tika-s0402t:1801_3": "Cakkhunā rūpaṃ disvāti hi nissayavohārena vuttaṃ.",
  "tika-s0402t:1801_4": "Sasambhārakathā hesā yathā “dhanunā vijjhatī”ti,",
  "tika-s0402t:1801_5": "tasmā nissayasīsena nissitassa gahaṇaṃ daṭṭhabbaṃ.",
  "tika-s0402t:1801_6": "Rāgavasena na somanassajāto hotīti gehasitapemavasenapi javanakkhaṇe somanassajāto na hoti maggena samucchinnattā,",
  "tika-s0402t:1801_7": "na domanassajāto pasādaññathattavasenapi.",
  "tika-s0402t:1801_8": "Upekkhako majjhatto hutvā viharatīti asamapekkhanena mohaṃ anuppādento ñāṇupekkhāvaseneva upekkhako viharati majjhatto.",
  "tika-s0402t:1801_9": "Khīṇāsavo hi iṭṭhepi aniṭṭhepi majjhattepi ārammaṇe yo asamapekkhanena samasamā ayonisogahaṇe akhīṇāsavānaṃ moho uppajjati,",
  "tika-s0402t:1801_10": "taṃ anuppādento maggeneva tassa samugghātitattā ñāṇupekkhāvaseneva upekkhako viharati,",
  "tika-s0402t:1801_11": "ayañcassa paṭipatti sativepullapattiyā paññāvepullapattiyā cāti vuttaṃ “satisampajaññapariggahitāyā”ti.",
  "tika-s0402t:1802_0": "Ettha ca “chasu dvāresu upekkhako viharatī”ti iminā chaḷaṅgupekkhā kathitā.",
  "tika-s0402t:1802_1": "“Sampajāno”ti vacanato pana cattāri ñāṇasampayuttacittāni labbhanti tehi vinā sampajānatāya asambhavato.",
  "tika-s0402t:1802_2": "“Satatavihārā”ti vacanato aṭṭhapi mahākiriyacittāni labbhanti ñāṇuppattipaccayarahitakālepi pavattijotanato.",
  "tika-s0402t:1802_3": "“Arajjanto adussanto”ti vacanato hasituppādavoṭṭhabbanehi saddhiṃ dasa cittāni labbhanti.",
  "tika-s0402t:1802_4": "Arajjanādussanavasena pavatti hi tesampi sādhāraṇāti.",
  "tika-s0402t:1802_5": "Nanu cettha “upekkhako viharatī”ti chaḷaṅgupekkhāvasena imesaṃ satatavihārānaṃ āgatattā somanassaṃ kathaṃ labbhatīti?",
  "tika-s0402t:1802_6": "Āsevanatoti.",
  "tika-s0402t:1802_7": "Kiñcāpi hi khīṇāsavo iṭṭhāniṭṭhepi ārammaṇe majjhatte viya bahulaṃ upekkhako viharati attano parisuddhappakatibhāvāvijahanato,",
  "tika-s0402t:1802_8": "kadāci pana tathā cetobhisaṅkhārabhāve yaṃ taṃ sabhāvato iṭṭhaṃ ārammaṇaṃ,",
  "tika-s0402t:1802_9": "tassa yāthāvato sabhāvaggahaṇavasenapi arahato cittaṃ somanassasahagataṃ hutvā pavattateva,",
  "tika-s0402t:1802_10": "tañca kho pubbāsevanavasena.",
  "tika-s0402t:1803_0": "Kāyoti pañcadvārakāyo,",
  "tika-s0402t:1803_1": "so anto avasānaṃ etissāti kāyantikā,",
  "tika-s0402t:1803_2": "taṃ kāyantikaṃ. Tenāha –",
  "tika-s0402t:1803_3": "“yāva pañcadvārakāyo pavattati,",
  "tika-s0402t:1803_4": "tāva pavatta”nti.",
  "tika-s0402t:1803_5": "Jīvitantikanti etthāpi eseva nayo.",
  "tika-s0402t:1803_6": "Pacchā uppajjitvāti etasmiṃ attabhāve manodvārikavedanāto pacchā uppajjitvā tato paṭhamaṃ nirujjhati,",
  "tika-s0402t:1803_7": "tato eva atthasiddhamatthaṃ sarūpeneva dassetuṃ “manodvārikavedanā paṭhamaṃ uppajjitvā pacchā nirujjhatī”ti vuttaṃ.",
  "tika-s0402t:1803_8": "Idāni tameva saṅkhepena vuttaṃ vivarituṃ “sā hī”tiādimāha.",
  "tika-s0402t:1803_9": "Yāva tettiṃsavassāni paṭhamavayo.",
  "tika-s0402t:1803_10": "Paññāsavassakāleti paṭhamavayato yāva paññāsavassakālā, tāva.",
  "tika-s0402t:1803_11": "Ṭhitā hotīti vaḍḍhihāniyo anupagantvā samarūpeneva ṭhitā hoti.",
  "tika-s0402t:1803_12": "Mandāti mudukā atikhiṇā.",
  "tika-s0402t:1803_13": "Tadāti asītinavutivassakāle vadantepi tathāciraparicitepīti adhippāyo.",
  "tika-s0402t:1803_14": "Bhaggāti tejobhaggena bhaggā dubbaṇṇā.",
  "tika-s0402t:1803_15": "Hadayakoṭiṃyevāti cakkhādivatthūsu appavattitvā tesaṃ ādiantakoṭibhūtaṃ hadayavatthuṃyeva.",
  "tika-s0402t:1803_16": "Tāvāti yāva vedanā vattati, tāva.",
  "tika-s0402t:1804_0": "Vāpiyāti mahātaḷākena.",
  "tika-s0402t:1804_1": "Pañcaudakamaggasampannanti pañcahi udakassa pavisananikkhamanamaggehi yuttaṃ.",
  "tika-s0402t:1804_2": "Tato tato vissandamānaṃ sabbaso puṇṇattā.",
  "tika-s0402t:1804_3": "Paṭhamaṃ deve vassantetiādi upamāsaṃsandanaṃ.",
  "tika-s0402t:1804_4": "Imaṃ vedanaṃ sandhāyāti imaṃ yathāvuttaṃ pariyosānappattaṃ manodvārikavedanaṃ sandhāya.",
  "tika-s0402t:1805_0": "Kāyassa bhedāti attabhāvassa vināsanato.",
  "tika-s0402t:1805_1": "Parato agantvāti paralokavasena agantvā.",
  "tika-s0402t:1805_2": "Vedanānaṃ sītibhāvo nāma saṅkhāradarathapariḷāhābhāvo.",
  "tika-s0402t:1805_3": "So panāyaṃ sabbaso appavattivasenevāti āha “appavattanadhammāni bhavissantī”ti.",
  "tika-s0402t:1806_0": "Attabhāvaṃ nāsetukāmassa daḷhaṃ uppannaṃ saṃvegañāṇaṃ sandhāyāha “kudālo viya paññā”ti.",
  "tika-s0402t:1806_1": "Tato nibbattitajjhānasamādhiṃ sandhāya “piṭakaṃ viya samādhī”ti.",
  "tika-s0402t:1806_2": "Tannissāya pavattetabbavipassanārambhañāṇaṃ sandhāya “khanitti viya vipassanā”ti ca vuttaṃ.",
  "tika-s0402t:1806_3": "Sesamettha uttānameva.",
  "tika-s0402t:1807_0": "Vappasuttavaṇṇanā niṭṭhitā.",
  "tika-s0402t:1808_0": "6. Sāḷhasuttavaṇṇanā",
  "tika-s0402t:1809_0": "196.",
  "tika-s0402t:1809_1": "Chaṭṭhe kāyadaḷhibahulataṃ tapatīti tapo,",
  "tika-s0402t:1809_2": "attakilamathānuyogavasena pavattaṃ vīriyaṃ.",
  "tika-s0402t:1809_3": "Tena kāyadaḷhibahulatānimittassa pāpassa jigucchanaṃ virajjanaṃ tapojigucchāti āha “dukkarakārikasaṅkhātenā”tiādi.",
  "tika-s0402t:1809_4": "Tapojigucchavādātiādīsu tapojigucchaṃ vadanti,",
  "tika-s0402t:1809_5": "manasāpi tameva sārato gahetvā vicaranti,",
  "tika-s0402t:1809_6": "kāyenapi tameva allīnā nānappakāraṃ attakilamathānuyogamanuyuttā viharantīti attho.",
  "tika-s0402t:1809_7": "Aparisuddhakāyasamācārāti aparisuddhena pāṇātipātādinā kāyasamācārena samannāgatā.",
  "tika-s0402t:1809_8": "Aparisuddhavacīsamācārāti aparisuddhena musāvādādinā vacīsamācārena samannāgatā.",
  "tika-s0402t:1809_9": "Aparisuddhamanosamācārāti aparisuddhena abhijjhādinā manosamācārena samannāgatā.",
  "tika-s0402t:1809_10": "Kāmaṃ akusalakāyasamācāravacīsamācārappavattikālepi abhijjhādayo pavattantiyeva,",
  "tika-s0402t:1809_11": "tadā pana te cetanāpakkhikā vā abbohārikā vāti,",
  "tika-s0402t:1809_12": "manosamācāravāre eva abhijjhādivasena yojanā katā.",
  "tika-s0402t:1809_13": "Atha vā dvārantare pavattānaṃ pāṇātipātādīnaṃ vacīsamācārādibhāvābhāvo viya dvārantare pavattānampi abhijjhādīnaṃ kāyasamācārādibhāvo asiddho,",
  "tika-s0402t:1809_14": "manosamācārabhāvo eva pana siddhoti katvā manosamācāravāre eva abhijjhādayo uddhaṭā.",
  "tika-s0402t:1809_15": "Tathā hi vuttaṃ –",
  "tika-s0402t:1810_0": "“Dvāre caranti kammāni, na dvārā dvāracārino;",
  "tika-s0402t:1811_0": "Tasmā dvārehi kammāni, aññamaññaṃ vavatthitā”ti. ;",
  "tika-s0402t:1812_0": "Aparisuddhājīvāti aparisuddhena vejjakammadūtakammavaḍḍhiyogādinā ekavīsatianesanābhedena ājīvena samannāgatā.",
  "tika-s0402t:1812_1": "Idañca sāsane pabbajitānaṃyeva vasena vuttaṃ,",
  "tika-s0402t:1812_2": "“yepi te samaṇabrāhmaṇā”ti pana vacanato bāhirakavasena gahaṭṭhavasena ca yojanā veditabbā.",
  "tika-s0402t:1812_3": "Gahaṭṭhānampi hi jātidhammakuladhammadesadhammavilomanavasena aññathāpi micchājīvo labbhateva.",
  "tika-s0402t:1813_0": "Ñāṇadassanāyāti ettha ñāṇadassananti maggañāṇampi vuccati phalañāṇampi sabbaññutaññāṇampi paccavekkhaṇañāṇampi vipassanāñāṇampi.",
  "tika-s0402t:1813_1": "“Kiṃ nu kho, āvuso,",
  "tika-s0402t:1813_2": "ñāṇadassanavisuddhatthaṃ bhagavati brahmacariyaṃ vussatī”ti hi ettha maggañāṇaṃ “ñāṇadassana”nti vuttaṃ.",
  "tika-s0402t:1813_3": "“Ayamañño uttarimanussadhammo alamariyañāṇadassanaviseso adhigato phāsuvihāro”ti ettha phalañāṇaṃ.",
  "tika-s0402t:1813_4": "“Bhagavatopi kho ñāṇaṃ udapādi sattāhakālakato āḷāro kālāmo”ti ettha sabbaññutaññāṇaṃ.",
  "tika-s0402t:1813_5": "“Ñāṇañca pana me dassanaṃ udapādi,",
  "tika-s0402t:1813_6": "akuppā me vimutti,",
  "tika-s0402t:1813_7": "ayamantimā jātī”ti ettha paccavekkhaṇañāṇaṃ.",
  "tika-s0402t:1813_8": "“Ñāṇadassanāya cittaṃ abhinīharatī”ti ettha vipassanāñāṇaṃ.",
  "tika-s0402t:1813_9": "Idha pana ñāṇadassanāyāti maggañāṇaṃ “ñāṇadassana”nti vuttaṃ.",
  "tika-s0402t:1813_10": "Tenāha “maggañāṇasaṅkhātāya dassanāyā”ti.",
  "tika-s0402t:1813_11": "Avirādhitaṃ vijjhatīti avirādhitaṃ katvā vijjhati.",
  "tika-s0402t:1813_12": "Sesamettha suviññeyyameva.",
  "tika-s0402t:1814_0": "Sāḷhasuttavaṇṇanā niṭṭhitā.",
  "tika-s0402t:1815_0": "7. Mallikādevīsuttavaṇṇanā",
  "tika-s0402t:1816_0": "197.",
  "tika-s0402t:1816_1": "Sattame appesakkhāti appānubhāvā.",
  "tika-s0402t:1816_2": "Sā pana appesakkhatā ādhipateyyasampattiyā parivārasampattiyā ca abhāvena pākaṭā hoti.",
  "tika-s0402t:1816_3": "Tattha parivārasampattiyā abhāvaṃ dassento “appaparivārā”ti āha.",
  "tika-s0402t:1816_4": "Issarāti ādhipateyyasaṃvattanakammabalena īsanasīlā.",
  "tika-s0402t:1816_5": "Sā panassā issaratā vibhavasampattipaccayā pākaṭā jātāti aḍḍhatāpariyāyabhāvena vadanto “aḍḍhāti issarā”ti āha.",
  "tika-s0402t:1816_6": "Mahantaṃ dhanametissā bhūmigatañceva vaḷañjanakañcāti mahaddhanā.",
  "tika-s0402t:1816_7": "Idha pana vaḷañjanakeneva dhanena mahaddhanataṃ dassento “vaḷañjanakadhanena mahaddhanā”ti āha.",
  "tika-s0402t:1816_8": "Īsatīti īsā,",
  "tika-s0402t:1816_9": "abhibhūti attho.",
  "tika-s0402t:1816_10": "Mahatī īsā mahesā,",
  "tika-s0402t:1816_11": "suppatiṭṭhitamahesatāya pana parehi mahesoti akkhātabbatāya mahesakkhā.",
  "tika-s0402t:1816_12": "Yasmā pana so mahesakkhābhāvo ādhipateyyaparivārasampattiyā viññāyati,",
  "tika-s0402t:1816_13": "tasmā “mahāparivārā”ti vuttaṃ.",
  "tika-s0402t:1817_0": "Saṇṭhānapāripūriyā adhikaṃ rūpamassāti abhirūpā.",
  "tika-s0402t:1817_1": "Saṇṭhānapāripūriyāti ca hatthapādādisarīrāvayavānaṃ susaṇṭhitatāyāti attho.",
  "tika-s0402t:1817_2": "Avayavapāripūriyā hi samudāyapāripūrisiddhi.",
  "tika-s0402t:1817_3": "Rūpanti ca sarīraṃ “rūpavanteva saṅkhyaṃ gacchatī”tiādīsu viya.",
  "tika-s0402t:1817_4": "Dassanayuttāti surūpabhāvena passitabbayuttā,",
  "tika-s0402t:1817_5": "dissamānā cakkhūni piyāyatīti aññakiccavikkhepaṃ hitvāpi daṭṭhabbāti vuttaṃ hoti.",
  "tika-s0402t:1817_6": "Dissamānāva somanassavasena cittaṃ pasādetīti pāsādikā.",
  "tika-s0402t:1817_7": "Tenāha “dassanena pāsādikā”ti.",
  "tika-s0402t:1817_8": "Pokkharatāti vuccati sundarabhāvo,",
  "tika-s0402t:1817_9": "vaṇṇassa pokkharatā vaṇṇapokkharatā,",
  "tika-s0402t:1817_10": "tāya vaṇṇasampattiyāti attho.",
  "tika-s0402t:1817_11": "Porāṇā pana pokkharanti sarīraṃ vadanti,",
  "tika-s0402t:1817_12": "vaṇṇaṃ vaṇṇameva.",
  "tika-s0402t:1817_13": "Tesaṃ matena vaṇṇañca pokkharañca vaṇṇapokkharāni,",
  "tika-s0402t:1817_14": "tesaṃ bhāvo vaṇṇapokkharatā.",
  "tika-s0402t:1817_15": "Iti paramāya vaṇṇapokkharatāyāti uttamaparisuddhena vaṇṇena ceva sarīrasaṇṭhānasampattiyā cāti attho daṭṭhabbo.",
  "tika-s0402t:1817_16": "Tenevāha “vaṇṇena ceva sarīrasaṇṭhānena cā”ti.",
  "tika-s0402t:1817_17": "Tattha vaṇṇenāti vaṇṇadhātuyā.",
  "tika-s0402t:1817_18": "Sarīraṃ nāma sannivesavisiṭṭho karacaraṇagīvāsīsādiavayavasamudāyo,",
  "tika-s0402t:1817_19": "so ca saṇṭhānamukhena gayhatīti āha “sarīrasaṇṭhānenā”ti.",
  "tika-s0402t:1818_0": "Abhisajjatīti kujjhanavaseneva kuṭilakaṇṭako viya tasmiṃ tasmiṃ samuṭṭhāne makaradanto viya lagati.",
  "tika-s0402t:1818_1": "Yañhi kodhassa uppattiṭṭhānabhūte ārammaṇe upanāhassa paccayabhūtaṃ kujjhanavasena abhisajjanaṃ,",
  "tika-s0402t:1818_2": "taṃ idhādhippetaṃ,",
  "tika-s0402t:1818_3": "na lubbhanavasena.",
  "tika-s0402t:1818_4": "Kuppatītiādīsu pubbuppatti kopo,",
  "tika-s0402t:1818_5": "tato balavataro byāpādo laddhāsevanatāya cittassa byāpajjanato.",
  "tika-s0402t:1818_6": "Sātisayaṃ laddhāsevanatāya tato byāpādatopi balavatarā paccatthikabhāvena thāmappatti patitthiyanā.",
  "tika-s0402t:1818_7": "Annaṃ pānantiādīsu adīyato annaṃ,",
  "tika-s0402t:1818_8": "khādanīyaṃ bhojanīyañca.",
  "tika-s0402t:1818_9": "Pātabyato pānaṃ,",
  "tika-s0402t:1818_10": "yaṃkiñci pānaṃ.",
  "tika-s0402t:1818_11": "Vasitabbato acchādetabbato vatthaṃ,",
  "tika-s0402t:1818_12": "nivāsanapāvuraṇaṃ.",
  "tika-s0402t:1818_13": "Yanti tenāti yānaṃ,",
  "tika-s0402t:1818_14": "chattupāhanavayhasivikādi yaṃkiñci gamanapaccayaṃ.",
  "tika-s0402t:1818_15": "Chattampi hi vassātapadukkhanivāraṇena maggagamanasādhananti katvā “yāna”nti vuccati.",
  "tika-s0402t:1818_16": "Mālanti yaṃkiñci sumanamālādipupphaṃ.",
  "tika-s0402t:1818_17": "Gandhanti yaṃkiñci candanādivilepanaṃ.",
  "tika-s0402t:1819_0": "Mallikādevīsuttavaṇṇanā niṭṭhitā.",
  "tika-s0402t:1820_0": "8. Attantapasuttavaṇṇanā",
  "tika-s0402t:1821_0": "198.",
  "tika-s0402t:1821_1": "Aṭṭhame āhito ahaṃmāno etthāti attā,",
  "tika-s0402t:1821_2": "attabhāvo.",
  "tika-s0402t:1821_3": "Idha pana yo paro na hoti, so attā,",
  "tika-s0402t:1821_4": "taṃ attānaṃ.",
  "tika-s0402t:1821_5": "Paranti attato aññaṃ.",
  "tika-s0402t:1821_6": "Diṭṭheti paccakkhabhūte.",
  "tika-s0402t:1821_7": "Dhammeti upādānakkhandhadhamme.",
  "tika-s0402t:1821_8": "Tattha hi attā bhavati,",
  "tika-s0402t:1821_9": "attasaññādiṭṭhi bhavatīti attabhāvasamaññā.",
  "tika-s0402t:1821_10": "Tenāha “diṭṭheva dhammeti imasmiṃyeva attabhāve”ti.",
  "tika-s0402t:1821_11": "Chātaṃ vuccati taṇhā jighacchāhetutāya.",
  "tika-s0402t:1821_12": "Anto tāpanakilesānanti attano santāne darathapariḷāhajananena santāpanakilesānaṃ.",
  "tika-s0402t:1822_0": "Paresaṃ hananaghātanādinā rodāpanato luddo.",
  "tika-s0402t:1822_1": "Tathā vighātakabhāvena kāyacittānaṃ vidālanato dāruṇo.",
  "tika-s0402t:1822_2": "Thaddhahadayo kakkhaḷo.",
  "tika-s0402t:1822_3": "Bandhanāgāre niyutto bandhanāgāriko.",
  "tika-s0402t:1823_0": "Khattiyābhisekenāti khattiyānaṃ kātabbaabhisekena.",
  "tika-s0402t:1823_1": "Santhāgāranti santhāravasena kataṃ agāraṃ yaññāgāraṃ.",
  "tika-s0402t:1823_2": "Sappitelenāti sappimissena telena.",
  "tika-s0402t:1823_3": "Yamakasnehena hi esā tadā kāyaṃ abbhañjati.",
  "tika-s0402t:1823_4": "Vacchabhāvaṃ taritvā ṭhito vacchataro.",
  "tika-s0402t:1823_5": "Parikkhepakaraṇatthāyāti navamālāhi saddhiṃ dabbhehi vediyā parikkhipanatthāya.",
  "tika-s0402t:1823_6": "Yaññabhūmiyanti avasesayaññaṭṭhāne.",
  "tika-s0402t:1824_0": "Dūrasamussāritamānasseva sāsane sammāpaṭipatti sambhavati,",
  "tika-s0402t:1824_1": "na mānajātikassāti āha “nihatamānattā”ti.",
  "tika-s0402t:1824_2": "Ussannattāti bahubhāvato.",
  "tika-s0402t:1824_3": "Bhogārogyādivatthukā madā suppahiyā honti nimittassa avaṭṭhānato,",
  "tika-s0402t:1824_4": "na tathā kulavijjāmadāti khattiyabrāhmaṇakulānaṃ pabbajitānampi jātivijjā nissāya mānajappanaṃ duppajahanti āha “yebhuyyena hi…pe…",
  "tika-s0402t:1824_5": "mānaṃ karontī”ti.",
  "tika-s0402t:1824_6": "Vijātitāyāti nihīnajātitāya.",
  "tika-s0402t:1824_7": "Patiṭṭhātuṃ na sakkontīti suvisuddhaṃ katvā sīlaṃ rakkhituṃ na sakkonti.",
  "tika-s0402t:1824_8": "Sīlavasena hi sāsane patiṭṭhahanti.",
  "tika-s0402t:1824_9": "Patiṭṭhātunti vā saccappaṭivedhena lokuttarāya patiṭṭhāya patiṭṭhātuṃ.",
  "tika-s0402t:1824_10": "Yebhuyyena hi upanissayasampannā sujātāyeva honti,",
  "tika-s0402t:1824_11": "na dujjātā.",
  "tika-s0402t:1825_0": "Parisuddhanti rāgādīnaṃ accantameva pahānadīpanato nirupakkilesatāya sabbaso visuddhaṃ.",
  "tika-s0402t:1825_1": "Saddhaṃ paṭilabhatīti pothujjanikasaddhāvasena saddahati.",
  "tika-s0402t:1825_2": "Viññujātikānañhi dhammasampattiggahaṇapubbikā saddhāsiddhi dhammappamāṇadhammappasannabhāvato.",
  "tika-s0402t:1825_3": "Jāyampatikāti gharaṇipatikā.",
  "tika-s0402t:1825_4": "Kāmaṃ “jāyampatikā”ti vutte gharasāmikagharasāminivasena dvinnaṃyeva gahaṇaṃ viññāyati,",
  "tika-s0402t:1825_5": "yassa pana purisassa anekā pajāpatiyo honti,",
  "tika-s0402t:1825_6": "tattha kiṃ vattabbanti ekāyapi saṃvāso sambādhoti dassanatthaṃ “dve”ti vuttaṃ.",
  "tika-s0402t:1825_7": "Rāgādinā sakiñcanaṭṭhena,",
  "tika-s0402t:1825_8": "khettavatthuādinā sapalibodhaṭṭhena rāgarajādīnaṃ āgamanapathatāpi uppajjanaṭṭhānatā evāti dvepi vaṇṇanā ekatthā,",
  "tika-s0402t:1825_9": "byañjanameva nānaṃ.",
  "tika-s0402t:1825_10": "Alagganaṭṭhenāti asajjanaṭṭhena appaṭibaddhabhāvena.",
  "tika-s0402t:1825_11": "Evaṃ akusalakusalappavattīnaṃ ṭhānabhāvena gharāvāsapabbajjānaṃ sambādhabbhokāsataṃ dassetvā idāni kusalappavattiyāyeva",
  "tika-s0402t:1825_12": "aṭṭhānaṭṭhānabhāvena tesaṃ taṃ dassetuṃ “apicā”tiādi vuttaṃ.",
  "tika-s0402t:1826_0": "Saṅkhepakathāti visuṃ visuṃ paduddhāraṃ akatvā saṅkhepato atthavaṇṇanā.",
  "tika-s0402t:1826_1": "Ekampi divasanti ekadivasamattampi.",
  "tika-s0402t:1826_2": "Akhaṇḍaṃ katvāti dukkaṭamattassapi anāpajjanena akhaṇḍitaṃ katvā.",
  "tika-s0402t:1826_3": "Kilesamalena amalinanti taṇhāsaṃkilesādivasena asaṃkiliṭṭhaṃ katvā.",
  "tika-s0402t:1826_4": "Paridahitvāti nivāsetvā ceva pārupitvā ca.",
  "tika-s0402t:1826_5": "Agāravāso agāraṃ uttarapadalopena,",
  "tika-s0402t:1826_6": "tassa vaḍḍhiāvahaṃ agārassa hitaṃ.",
  "tika-s0402t:1827_0": "Bhogakkhandhoti bhogarāsi bhogasamudāyo.",
  "tika-s0402t:1827_1": "Ābandhanaṭṭhenāti putto nattātiādinā pemavasena saparicchedavasena bandhanaṭṭhena.",
  "tika-s0402t:1827_2": "Amhākameteti ñāyantīti ñātī,",
  "tika-s0402t:1827_3": "pitāmahapituputtādivasena parivattanaṭṭhena parivaṭṭo.",
  "tika-s0402t:1827_4": "Sāmaññavācīpi sikkhā-",
  "tika-s0402t:1827_5": "saddo ājīvasaddasannidhānato uparivuccamānavisesāpekkhāya ca visesaniviṭṭhova hotīti vuttaṃ “yā bhikkhūnaṃ adhisīlasaṅkhātā sikkhā”ti.",
  "tika-s0402t:1827_6": "Sikkhitabbaṭṭhena sikkhā,",
  "tika-s0402t:1827_7": "saha ājīvanti etthāti sājīvo.",
  "tika-s0402t:1827_8": "Sikkhanabhāvenāti sikkhāya sājīve ca sikkhanabhāvena.",
  "tika-s0402t:1827_9": "Sikkhaṃ paripūrentoti sīlasaṃvaraṃ paripūrento.",
  "tika-s0402t:1827_10": "Sājīvañca avītikkamantoti “nāmakāyo, padakāyo,",
  "tika-s0402t:1827_11": "niruttikāyo,",
  "tika-s0402t:1827_12": "byañjanakāyo”ti vuttaṃ sikkhāpadaṃ bhagavato ca vacanaṃ avītikkamanto hutvāti attho.",
  "tika-s0402t:1827_13": "Idameva ca “sikkhana”nti vuttaṃ,",
  "tika-s0402t:1827_14": "tattha sājīvānaṃ avītikkamo sikkhāpāripūriyā paccayo.",
  "tika-s0402t:1827_15": "Tato hi yāva maggā sikkhāpāripūrī hotīti.",
  "tika-s0402t:1828_0": "Anuppadātāti anubalappadātā,",
  "tika-s0402t:1828_1": "anuvattanavasena vā padātā.",
  "tika-s0402t:1828_2": "Kassa pana anuvattanaṃ padānañcāti?",
  "tika-s0402t:1828_3": "“Sahitāna”nti vuttattā sandhānassāti viññāyati.",
  "tika-s0402t:1828_4": "Tenāha “sandhānānuppadātā”ti.",
  "tika-s0402t:1828_5": "Yasmā pana anuvattanavasena sandhānassa padānaṃ ādhānaṃ ārakkhanaṃ vā daḷhakaraṇaṃ hoti,",
  "tika-s0402t:1828_6": "tena vuttaṃ “dve jane samagge disvā”tiādi.",
  "tika-s0402t:1828_7": "Āramanti etthāti ārāmo,",
  "tika-s0402t:1828_8": "ramitabbaṭṭhānaṃ.",
  "tika-s0402t:1828_9": "Yasmā pana ā-",
  "tika-s0402t:1828_10": "kārena vināpi ayamattho labbhati,",
  "tika-s0402t:1828_11": "tasmā vuttaṃ “samaggarāmotipi pāḷi,",
  "tika-s0402t:1828_12": "ayamevattho”ti.",
  "tika-s0402t:1829_0": "Etthāti –",
  "tika-s0402t:1830_0": "“Nelaṅgo setapacchādo, ekāro vattatī ratho;",
  "tika-s0402t:1831_0": "Anīghaṃ passa āyantaṃ, chinnasotaṃ abandhana”nti. –",
  "tika-s0402t:1832_0": "Imissā gāthāya.",
  "tika-s0402t:1832_1": "Sīlañhettha nelaṅganti vuttaṃ.",
  "tika-s0402t:1832_2": "Tenevāha –",
  "tika-s0402t:1832_3": "“citto gahapati,",
  "tika-s0402t:1832_4": "nelaṅganti kho, bhante,",
  "tika-s0402t:1832_5": "sīlānametaṃ adhivacana”nti.",
  "tika-s0402t:1832_6": "Sukumārāti appharusatāya mudukā.",
  "tika-s0402t:1832_7": "Purassa esāti ettha pura-",
  "tika-s0402t:1832_8": "saddo tannivāsivācako daṭṭhabbo –",
  "tika-s0402t:1832_9": "“gāmo āgato”tiādīsu viya.",
  "tika-s0402t:1832_10": "Tenevāha “nagaravāsīna”nti.",
  "tika-s0402t:1832_11": "Manaṃ appāyati vaḍḍhetīti manāpo.",
  "tika-s0402t:1832_12": "Tena vuttaṃ “cittavuḍḍhikarā”ti.",
  "tika-s0402t:1833_0": "Kālavādītiādi samphappalāpā paṭiviratassa paṭipattidassanaṃ.",
  "tika-s0402t:1833_1": "Atthasaṃhitāpi hi vācā ayuttakālappayogena atthāvahā na siyāti anatthaviññāpanavācaṃ anulometi,",
  "tika-s0402t:1833_2": "tasmā samphappalāpaṃ pajahantena akālavāditā pariharitabbāti vuttaṃ “kālavādī”ti.",
  "tika-s0402t:1833_3": "Kālena vadantenapi ubhayānatthasādhanato abhūtaṃ parivajjetabbanti āha “bhūtavādī”ti.",
  "tika-s0402t:1833_4": "Bhūtañca vadantena yaṃ idhalokaparalokahitasampādakaṃ,",
  "tika-s0402t:1833_5": "tadeva vattabbanti dassetuṃ “atthavādī”ti vuttaṃ.",
  "tika-s0402t:1833_6": "Atthaṃ vadantenapi lokiyadhammasannissitameva avatvā lokuttaradhammasannissitaṃ katvā vattabbanti dassanatthaṃ “dhammavādī”ti vuttaṃ.",
  "tika-s0402t:1833_7": "Yathā ca attho lokuttaradhammasannissito hoti,",
  "tika-s0402t:1833_8": "taṃ dassetuṃ “vinayavādī”ti vuttaṃ.",
  "tika-s0402t:1833_9": "Pañcannañhi saṃvaravinayānaṃ pañcannañca pahānavinayānaṃ vasena vuccamāno attho nibbānādhigamanahetubhāvato lokuttaradhammasannissito hotīti.",
  "tika-s0402t:1833_10": "Evaṃ guṇavisesayuttova attho vuccamāno desanākosalle sati sobhati,",
  "tika-s0402t:1833_11": "kiccakaro ca hoti,",
  "tika-s0402t:1833_12": "na aññathāti dassetuṃ “nidhānavatiṃ vācaṃ bhāsitā”ti vuttaṃ.",
  "tika-s0402t:1833_13": "Idāni taṃ desanākosallaṃ vibhāvetuṃ “kālenā”tiādimāha.",
  "tika-s0402t:1833_14": "Pucchādivasena hi otiṇṇavācāvatthusmiṃ ekaṃsādibyākaraṇavibhāgaṃ sallakkhetvā ṭhapanāhetūdāharaṇasandassanādiṃ",
  "tika-s0402t:1833_15": "taṃtaṃkālānurūpaṃ vibhāventiyā parimitaparicchinnarūpāya vipulataragambhīrodāraparamatthavitthārasaṅgāhikāya",
  "tika-s0402t:1833_16": "kathāya ñāṇabalānurūpaṃ pare yāthāvato dhamme patiṭṭhāpento “desanākusalo”ti vuccatīti evamettha atthayojanā",
  "tika-s0402t:1833_17": "veditabbā.",
  "tika-s0402t:1834_0": "Evaṃ paṭipāṭiyā satta mūlasikkhāpadāni vibhajitvā abhijjhādippahānaṃ indriyasaṃvarajāgariyānuyogehi vibhāvetuṃ",
  "tika-s0402t:1834_1": "tampi nīharitvā ācārasīlasseva vibhajanavasena pāḷi pavattāti tadatthaṃ vivarituṃ “bījagāmabhūtagāmasamārambhā”tiādi vuttaṃ.",
  "tika-s0402t:1834_2": "Tattha bījānaṃ gāmo samūho bījagāmo.",
  "tika-s0402t:1834_3": "Bhūtānaṃ jātānaṃ nibbattānaṃ rukkhagacchalatādīnaṃ samūho bhūtagāmo.",
  "tika-s0402t:1834_4": "Nanu ca rukkhādayo cittarahitatāya na jīvā,",
  "tika-s0402t:1834_5": "cittarahitatā ca paripphandābhāvato chinne viruhanato visadisajātibhāvato catuyoniapariyāpannato ca veditabbā,",
  "tika-s0402t:1834_6": "vuddhi pana pavāḷasilālavaṇānampi vijjatīti na tesaṃ jīvabhāve kāraṇaṃ,",
  "tika-s0402t:1834_7": "visayaggahaṇañca nesaṃ parikappanāmattaṃ supanaṃ viya ciñcādīnaṃ,",
  "tika-s0402t:1834_8": "tathā dohaḷādayo,",
  "tika-s0402t:1834_9": "atha kasmā bījagāmabhūtagāmasamārambhā paṭivirati icchitāti?",
  "tika-s0402t:1834_10": "Samaṇasāruppato tannivāsisattānurakkhaṇato ca.",
  "tika-s0402t:1834_11": "Tenevāha –",
  "tika-s0402t:1834_12": "“jīvasaññino hi moghapurisa manussā rukkhasmi”ntiādi.",
  "tika-s0402t:1835_0": "Mūlameva bījaṃ mūlabījaṃ,",
  "tika-s0402t:1835_1": "mūlaṃ bījaṃ etassātipi mūlabījaṃ.",
  "tika-s0402t:1835_2": "Sesesupi eseva nayo.",
  "tika-s0402t:1835_3": "Phaḷubījanti pabbabījaṃ.",
  "tika-s0402t:1835_4": "Paccayantarasamavāye sadisaphaluppattiyā visesakāraṇabhāvato viruhanasamatthe sāraphale niruḷho bīja-",
  "tika-s0402t:1835_5": "saddo tadatthasaṃsiddhiyā mūlādīsupi kesuci pavattatīti mūlādito nivattanatthaṃ ekena bīja-",
  "tika-s0402t:1835_6": "saddena visesetvā vuttaṃ “bījabīja”nti “rūparūpaṃ,",
  "tika-s0402t:1835_7": "dukkhadukkha”nti ca yathā.",
  "tika-s0402t:1835_8": "Kasmā panettha bījagāmabhūtagāmaṃ uddharitvā bījagāmo eva niddiṭṭhoti?",
  "tika-s0402t:1835_9": "Na kho panetaṃ evaṃ daṭṭhabbaṃ,",
  "tika-s0402t:1835_10": "nanu avocumhā “mūlameva bījaṃ mūlabījaṃ,",
  "tika-s0402t:1835_11": "mūlaṃ bījaṃ etassātipi mūlabīja”nti.",
  "tika-s0402t:1835_12": "Tattha purimena bījagāmo niddiṭṭho,",
  "tika-s0402t:1835_13": "dutiyena bhūtagāmo.",
  "tika-s0402t:1835_14": "Duvidhopesa mūlabījañca mūlabījañca mūlabījanti sāmaññaniddesena,",
  "tika-s0402t:1835_15": "ekasesanayena vā uddiṭṭhoti veditabbo.",
  "tika-s0402t:1835_16": "Tenevāha “pañcavidhassā”tiādi.",
  "tika-s0402t:1835_17": "Nīlatiṇarukkhādikassāti allatiṇassa ceva allarukkhādikassa ca. Ādi-",
  "tika-s0402t:1835_18": "saddena osadhigacchalatādīnaṃ saṅgaho.",
  "tika-s0402t:1836_0": "Ekaṃ bhattaṃ ekabhattaṃ,",
  "tika-s0402t:1836_1": "taṃ assa atthīti ekabhattiko.",
  "tika-s0402t:1836_2": "So pana rattibhojanenapi siyāti tannivattanatthaṃ āha “rattūparato”ti.",
  "tika-s0402t:1836_3": "Evampi aparaṇhabhojīpi siyā ekabhattikoti tannivattanatthaṃ “virato vikālabhojanā”ti vuttaṃ.",
  "tika-s0402t:1836_4": "Aruṇuggamanato paṭṭhāya yāva majjhanhikā ayaṃ buddhādīnaṃ ariyānaṃ āciṇṇasamāciṇṇo bhojanassa kālo nāma,",
  "tika-s0402t:1836_5": "tadañño vikālo.",
  "tika-s0402t:1836_6": "Aṭṭhakathāyaṃ pana dutiyapadena rattibhojanassa paṭikkhittattā “atikkante majjhanhike yāva sūriyatthaṅgamanā bhojanaṃ vikālabhojanaṃ nāmā”ti vuttaṃ.",
  "tika-s0402t:1837_0": "Dārumāsakoti ye vohāraṃ gacchantīti iti-",
  "tika-s0402t:1837_1": "saddena evaṃpakāre dasseti.",
  "tika-s0402t:1837_2": "Aññehi gāhāpane upanikkhittasādiyane ca paṭiggahaṇattho labbhatīti “neva taṃ uggaṇhāti,",
  "tika-s0402t:1837_3": "na uggahāpeti,",
  "tika-s0402t:1837_4": "na upanikkhittaṃ sādiyatī”ti vuttaṃ.",
  "tika-s0402t:1837_5": "Atha vā tividhaṃ paṭiggahaṇaṃ kāyena, vācāya, manasāti.",
  "tika-s0402t:1837_6": "Tattha kāyena paṭiggahaṇaṃ uggaṇhanaṃ,",
  "tika-s0402t:1837_7": "vācāya paṭiggahaṇaṃ uggahāpanaṃ,",
  "tika-s0402t:1837_8": "manasā paṭiggahaṇaṃ sādiyananti tividhampi paṭiggahaṇaṃ ekajjhaṃ gahetvā paṭiggahaṇāti vuttanti āha “neva taṃ uggaṇhātī”tiādi.",
  "tika-s0402t:1837_9": "Esa nayo āmakadhaññapaṭiggahaṇātiādīsupi.",
  "tika-s0402t:1837_10": "Nīvārādiupadhaññassa sāliādimūladhaññantogadhattā vuttaṃ “sattavidhassā”ti.",
  "tika-s0402t:1837_11": "“Anujānāmi,",
  "tika-s0402t:1837_12": "bhikkhave,",
  "tika-s0402t:1837_13": "pañca vasāni bhesajjāni acchavasaṃ,",
  "tika-s0402t:1837_14": "macchavasaṃ,",
  "tika-s0402t:1837_15": "susukāvasaṃ,",
  "tika-s0402t:1837_16": "sūkaravasaṃ,",
  "tika-s0402t:1837_17": "gadrabhavasa”nti vuttattā idaṃ odissa anuññātaṃ nāma.",
  "tika-s0402t:1837_18": "Tassa pana “kāle paṭiggahita”nti vuttattā paṭiggahaṇaṃ vaṭṭati sati paccayeti āha “aññatra odissa anuññātā”ti.",
  "tika-s0402t:1838_0": "Sāruppena vañcanaṃ rūpakūṭaṃ,",
  "tika-s0402t:1838_1": "patirūpena vañcanāti attho.",
  "tika-s0402t:1838_2": "Aṅgena attano sarīrāvayavena vañcanaṃ aṅgakūṭaṃ.",
  "tika-s0402t:1838_3": "Gaṇhanavasena vañcanaṃ gahaṇakūṭaṃ.",
  "tika-s0402t:1838_4": "Paṭicchannaṃ katvā vañcanaṃ paṭicchannakūṭaṃ.",
  "tika-s0402t:1838_5": "Akkamatīti nippīḷeti,",
  "tika-s0402t:1838_6": "pubbabhāge akkamatīti sambandho.",
  "tika-s0402t:1838_7": "Hadayanti nāḷiādimānabhājanānaṃ abbhantaraṃ.",
  "tika-s0402t:1838_8": "Telādīnaṃ nāḷiādīhi minanakāle ussāpitā sikhāyeva sikhābhedo,",
  "tika-s0402t:1838_9": "tassā hāpanaṃ.",
  "tika-s0402t:1838_10": "Kecīti sārasamāsācariyā uttaravihāravāsino ca.",
  "tika-s0402t:1839_0": "Vadhoti muṭṭhippahārakasātāḷanādīhi hiṃsanaṃ,",
  "tika-s0402t:1839_1": "viheṭhananti attho.",
  "tika-s0402t:1839_2": "Viheṭhanatthopi hi vadha-",
  "tika-s0402t:1839_3": "saddo dissati “attānaṃ vadhitvā vadhitvā rodatī”tiādīsu.",
  "tika-s0402t:1839_4": "Yathā hi apaṭiggahabhāvasāmaññe satipi pabbajitehi appaṭiggahitabbavatthuvisesabhāvasandassanatthaṃ itthikumāridāsidāsādayo vibhāgena vuttā,",
  "tika-s0402t:1839_5": "evaṃ parassaharaṇabhāvato adinnādānabhāvasāmaññe satipi tulākūṭādayo adinnādānavisesabhāvadassanatthaṃ vibhāgena vuttā.",
  "tika-s0402t:1839_6": "Na evaṃ pāṇātipātapariyāyassa vadhassa puna gahaṇe payojanaṃ atthi,",
  "tika-s0402t:1839_7": "tattha sayaṃkāro,",
  "tika-s0402t:1839_8": "idha paraṃkāroti ca na sakkā vattuṃ “kāyavacippayogasamuṭṭhāpikā cetanā chappayogā”ti vacanato,",
  "tika-s0402t:1839_9": "tasmā yathāvutto evamettha attho yutto.",
  "tika-s0402t:1839_10": "Aṭṭhakathāyaṃ pana “vadhoti māraṇa”nti vuttaṃ.",
  "tika-s0402t:1839_11": "Tampi pothanameva sandhāyāti ca sakkā viññātuṃ māraṇasaddassa vihiṃsanepi dissanato.",
  "tika-s0402t:1840_0": "Cīvarapiṇḍapātānaṃ yathākkamaṃ kāyakucchipariharaṇamattajotanāyaṃ avisesato aṭṭhannaṃ parikkhārānaṃ tappayojanatā",
  "tika-s0402t:1840_1": "sambhavatīti dassento “te sabbepī”tiādimāha.",
  "tika-s0402t:1840_2": "Etepīti navaparikkhārikādayopi appicchā ca santuṭṭhā ca.",
  "tika-s0402t:1840_3": "Na hi tattakena mahicchatā asantuṭṭhitā hotīti.",
  "tika-s0402t:1841_0": "Catūsu disāsu sukhaṃ viharati,",
  "tika-s0402t:1841_1": "tato eva sukhavihāraṭṭhānabhūtā catasso disā assa santīti cātuddiso.",
  "tika-s0402t:1841_2": "Tattha cāyaṃ satte vā saṅkhāre vā bhayena nappaṭihaññatīti appaṭigho.",
  "tika-s0402t:1841_3": "Dvādasavidhassa santosassa vasena santussanato santussamāno.",
  "tika-s0402t:1841_4": "Itarītarenāti uccāvacena parissayānaṃ bāhirānaṃ sīhabyagghādīnaṃ,",
  "tika-s0402t:1841_5": "abbhantarānañca kāmacchandādīnaṃ kāyacittūpaddavānaṃ abhibhavanato parissayānaṃ sahitā.",
  "tika-s0402t:1841_6": "Bandhanabhāvakarabhayābhāvena acchambhi.",
  "tika-s0402t:1841_7": "Eko asahāyo.",
  "tika-s0402t:1841_8": "Tato eva khaggamigasiṅgasadisatāya khaggavisāṇakappo careyyāti attho.",
  "tika-s0402t:1842_0": "Chinnapakkho,",
  "tika-s0402t:1842_1": "asañjātapakkho vā sakuṇo gantuṃ na sakkotīti pakkhi-",
  "tika-s0402t:1842_2": "saddena visesetvā sakuṇo pāḷiyaṃ vuttoti āha “pakkhayutto sakuṇo”ti.",
  "tika-s0402t:1842_3": "Yassa sannidhikāraparibhogo kiñci ṭhapetabbaṃ sāpekkhāṭhapanañca natthi,",
  "tika-s0402t:1842_4": "tādiso ayaṃ bhikkhūti dassento “ayamettha saṅkhepattho”tiādimāha.",
  "tika-s0402t:1842_5": "Ariyanti apenti tato dosā,",
  "tika-s0402t:1842_6": "tehi vā ārakāti ariyoti āha “ariyenāti niddosenā”ti.",
  "tika-s0402t:1842_7": "Ajjhattanti attani.",
  "tika-s0402t:1842_8": "Niddosasukhanti nirāmisasukhaṃ kilesavajjarahitattā.",
  "tika-s0402t:1843_0": "Yathāvutte sīlasaṃvare patiṭṭhitasseva indriyasaṃvaro icchitabbo tadadhiṭṭhānato tassa ca paripālakabhāvatoti",
  "tika-s0402t:1843_1": "vuttaṃ “so iminā ariyena sīlakkhandhena samannāgato bhikkhū”ti.",
  "tika-s0402t:1843_2": "Sesapadesūti “na nimittaggāhī hotī”tiādipadesu.",
  "tika-s0402t:1843_3": "Ayaṃ panettha saṅkhepattho –",
  "tika-s0402t:1843_4": "na nimittaggāhīti itthipurisanimittaṃ vā subhanimittādikaṃ vā kilesavatthubhūtaṃ nimittaṃ na gaṇhāti,",
  "tika-s0402t:1843_5": "diṭṭhamatteyeva saṇṭhāti.",
  "tika-s0402t:1843_6": "Nānubyañjanaggāhīti kilesānaṃ anu anu byañjanato pākaṭabhāvakaraṇato anubyañjanantiladdhavohāraṃ hatthapādasitahasitakathitavilokitādibhedaṃ",
  "tika-s0402t:1843_7": "ākāraṃ na gaṇhāti.",
  "tika-s0402t:1843_8": "Yaṃ tattha bhūtaṃ,",
  "tika-s0402t:1843_9": "tadeva gaṇhāti.",
  "tika-s0402t:1843_10": "Yatvādhikaraṇamenantiādimhi yaṃkāraṇā yassa cakkhundriyāsaṃvarassa hetu etaṃ puggalaṃ satikavāṭena cakkhundriyaṃ",
  "tika-s0402t:1843_11": "asaṃvutaṃ apihitacakkhudvāraṃ hutvā viharantaṃ ete abhijjhādayo dhammā anvassaveyyuṃ anuppabandheyyuṃ.",
  "tika-s0402t:1843_12": "Tassa saṃvarāya paṭipajjatīti tassa cakkhundriyassa satikavāṭena pidahanatthāya paṭipajjati.",
  "tika-s0402t:1843_13": "Evaṃ paṭipajjantoyeva ca “rakkhati cakkhundriyaṃ,",
  "tika-s0402t:1843_14": "cakkhundriye saṃvaraṃ āpajjatī”ti vuccati.",
  "tika-s0402t:1843_15": "Sotena saddaṃ sutvātiādīsupi eseva nayo.",
  "tika-s0402t:1843_16": "Evamidaṃ saṅkhepato rūpādīsu kilesānubandhanimittādiggāhaparivajjanalakkhaṇaṃ indriyasaṃvaraṃ sīlaṃ veditabbaṃ.",
  "tika-s0402t:1843_17": "Ayamettha saṅkhepo,",
  "tika-s0402t:1843_18": "vitthāro pana visuddhimaggasaṃvaṇṇanāsu vuttanayeneva veditabbo.",
  "tika-s0402t:1843_19": "Kilesehi anavasittasukhantiādīsu rūpādīsu nimittādiggāhaparivajjanalakkhaṇattā indriyasaṃvarassa kilesehi",
  "tika-s0402t:1843_20": "anavasittasukhatā avikiṇṇasukhatā cassa vuttā.",
  "tika-s0402t:1844_0": "Abhikkamanaṃ abhikkanto,",
  "tika-s0402t:1844_1": "purato gamanaṃ.",
  "tika-s0402t:1844_2": "Paṭikkamanaṃ paṭikkanto,",
  "tika-s0402t:1844_3": "paccāgamanaṃ.",
  "tika-s0402t:1844_4": "Tadubhayampi catūsu iriyāpathesu labbhati.",
  "tika-s0402t:1844_5": "Gamane tāva purato kāyaṃ abhiharanto abhikkamati nāma,",
  "tika-s0402t:1844_6": "paṭinivattento paṭikkamati nāma.",
  "tika-s0402t:1844_7": "Ṭhānepi ṭhitakova kāyaṃ purato oṇamanto abhikkamati nāma,",
  "tika-s0402t:1844_8": "pacchato apanāmento paṭikkamati nāma.",
  "tika-s0402t:1844_9": "Nisajjāyapi nisinnakova āsanassa purimaaṅgābhimukho saṃsaranto abhikkamati nāma,",
  "tika-s0402t:1844_10": "pacchimaṃ aṅgappadesaṃ paccāsaṃsaranto paṭikkamati nāma.",
  "tika-s0402t:1844_11": "Nipajjāyapi eseva nayo.",
  "tika-s0402t:1845_0": "Sātthakasampajaññantiādīsu samantato pakārehi,",
  "tika-s0402t:1845_1": "pakaṭṭhaṃ vā savisesaṃ jānātīti sampajāno,",
  "tika-s0402t:1845_2": "sampajānassa bhāvo sampajaññaṃ,",
  "tika-s0402t:1845_3": "tathāpavattaṃ ñāṇaṃ.",
  "tika-s0402t:1845_4": "Dhammato vaḍḍhisaṅkhātena saha atthena vattatīti sātthakaṃ,",
  "tika-s0402t:1845_5": "abhikkantādisātthakassa sampajaññaṃ sātthakasampajaññaṃ.",
  "tika-s0402t:1845_6": "Sappāyassa attano upakārāvahassa sampajaññaṃ sappāyasampajaññaṃ.",
  "tika-s0402t:1845_7": "Abhikkamādīsu bhikkhācāragocare,",
  "tika-s0402t:1845_8": "aññatthāpi pavattesu avijahitakammaṭṭhānasaṅkhāte gocare sampajaññaṃ gocarasampajaññaṃ.",
  "tika-s0402t:1845_9": "Abhikkamādīsu asammuyhanameva sampajaññaṃ asammohasampajaññaṃ.",
  "tika-s0402t:1845_10": "Tattha abhikkamanacitte uppanne cittavaseneva agantvā “kinnu me ettha gatena attho atthi natthī”ti atthānatthaṃ",
  "tika-s0402t:1845_11": "pariggahetvā atthapariggahaṇaṃ sātthakasampajaññaṃ.",
  "tika-s0402t:1845_12": "Tattha ca atthoti cetiyadassanabodhidassanasaṅghadassanatheradassanaasubhadassanādivasena dhammato vaḍḍhi.",
  "tika-s0402t:1845_13": "Cetiyaṃ vā bodhiṃ vā disvāpi hi buddhārammaṇaṃ,",
  "tika-s0402t:1845_14": "saṅghadassanena saṅghārammaṇaṃ pītiṃ uppādetvā tadeva khayavayato sammasanto arahattaṃ pāpuṇāti.",
  "tika-s0402t:1845_15": "There disvā tesaṃ ovāde patiṭṭhāya asubhaṃ disvā tattha paṭhamajjhānaṃ uppādetvā tadeva khayavayato sammasanto arahattaṃ pāpuṇāti,",
  "tika-s0402t:1845_16": "tasmā etesaṃ dassanaṃ “sātthaka”nti vuttaṃ.",
  "tika-s0402t:1845_17": "Keci pana “āmisatopi vaḍḍhi atthoyeva taṃ nissāya brahmacariyānuggahāya paṭipannattā”ti vadanti.",
  "tika-s0402t:1846_0": "Tasmiṃ pana gamane sappāyāsappāyaṃ pariggahetvā sappāyapariggaṇhanaṃ sappāyasampajaññaṃ.",
  "tika-s0402t:1846_1": "Seyyathidaṃ –",
  "tika-s0402t:1846_2": "cetiyadassanaṃ tāva sātthaṃ.",
  "tika-s0402t:1846_3": "Sace pana cetiyassa mahāpūjāya dasadvādasayojanantare parisā sannipatanti,",
  "tika-s0402t:1846_4": "attano vibhavānurūpaṃ itthiyopi purisāpi alaṅkatapaṭiyattā cittakammarūpakāni viya sañcaranti.",
  "tika-s0402t:1846_5": "Tatra cassa iṭṭhe ārammaṇe lobho,",
  "tika-s0402t:1846_6": "aniṭṭhe paṭigho,",
  "tika-s0402t:1846_7": "asamapekkhane moho uppajjati,",
  "tika-s0402t:1846_8": "kāyasaṃsaggāpattiṃ vā āpajjati,",
  "tika-s0402t:1846_9": "jīvitabrahmacariyānaṃ vā antarāyo hoti.",
  "tika-s0402t:1846_10": "Evaṃ taṃ ṭhānaṃ asappāyaṃ hoti,",
  "tika-s0402t:1846_11": "vuttappakāraantarāyābhāve sappāyaṃ.",
  "tika-s0402t:1846_12": "Bodhidassanepi eseva nayo.",
  "tika-s0402t:1846_13": "Saṅghadassanampi sātthaṃ.",
  "tika-s0402t:1846_14": "Sace pana antogāme mahāmaṇḍapaṃ kāretvā sabbarattiṃ dhammassavanaṃ karontesu manussesu vuttappakāreneva janasannipāto ceva antarāyo ca hoti.",
  "tika-s0402t:1846_15": "Evaṃ taṃ ṭhānaṃ asappāyaṃ,",
  "tika-s0402t:1846_16": "antarāyābhāve sappāyaṃ.",
  "tika-s0402t:1846_17": "Mahāparisāparivārānaṃ therānaṃ dassanepi eseva nayo.",
  "tika-s0402t:1846_18": "Asubhadassanampi sātthaṃ maggaphalādhigamahetubhāvato.",
  "tika-s0402t:1846_19": "Dantakaṭṭhatthāya sāmaṇeraṃ gahetvā gatadaharabhikkhuno vatthupettha kathetabbaṃ.",
  "tika-s0402t:1846_20": "Evaṃ sātthampi panetaṃ purisassa mātugāmāsubhaṃ asappāyaṃ,",
  "tika-s0402t:1846_21": "mātugāmassa ca purisāsubhaṃ.",
  "tika-s0402t:1846_22": "Sabhāgameva sappāyanti evaṃ sappāyapariggaṇhanaṃ sappāyasampajaññaṃ nāma.",
  "tika-s0402t:1847_0": "Evaṃ pariggahitasātthakasappāyassa pana aṭṭhatiṃsāya kammaṭṭhānesu attano cittaruciyaṃ kammaṭṭhānasaṅkhātaṃ",
  "tika-s0402t:1847_1": "gocaraṃ uggahetvā bhikkhācāragocare taṃ gahetvāva gamanaṃ gocarasampajaññaṃ nāma.",
  "tika-s0402t:1848_0": "Abhikkamādīsu pana asammuyhanaṃ asammohasampajaññaṃ.",
  "tika-s0402t:1848_1": "Taṃ evaṃ veditabbaṃ –",
  "tika-s0402t:1848_2": "idha bhikkhu abhikkamanto vā paṭikkamanto vā yathā andhaputhujjanā abhikkamādīsu “attā abhikkamati,",
  "tika-s0402t:1848_3": "attanā abhikkamo nibbattito”ti vā,",
  "tika-s0402t:1848_4": "“ahaṃ abhikkamāmi,",
  "tika-s0402t:1848_5": "mayā abhikkamo nibbattito”ti vā sammuyhanti,",
  "tika-s0402t:1848_6": "tathā asammuyhanto “abhikkamāmī”ti citte uppajjamāne teneva cittena saddhiṃ cittasamuṭṭhānā vāyodhātu viññattiṃ janayamānā uppajjati,",
  "tika-s0402t:1848_7": "iti cittakiriyavāyodhātuvipphāravasena ayaṃ kāyasammato aṭṭhisaṅghāṭo abhikkamati,",
  "tika-s0402t:1848_8": "tassevaṃ abhikkamato ekekapaduddharaṇe pathavīdhātu,",
  "tika-s0402t:1848_9": "āpodhātūti dve dhātuyo omattā honti mandā,",
  "tika-s0402t:1848_10": "itarā dve adhimattā honti balavatiyo.",
  "tika-s0402t:1848_11": "Tathā atiharaṇavītiharaṇesu.",
  "tika-s0402t:1848_12": "Vossajjane tejodhātu,",
  "tika-s0402t:1848_13": "vāyodhātūti dve dhātuyo omattā honti mandā,",
  "tika-s0402t:1848_14": "itarā dve adhimattā balavatiyo.",
  "tika-s0402t:1848_15": "Tathā sannikkhepanasannirumbhanesu.",
  "tika-s0402t:1848_16": "Tattha uddharaṇe pavattā rūpārūpadhammā atiharaṇaṃ na pāpuṇanti,",
  "tika-s0402t:1848_17": "tathā atiharaṇe pavattā vītiharaṇaṃ,",
  "tika-s0402t:1848_18": "vītiharaṇe pavattā vossajjanaṃ,",
  "tika-s0402t:1848_19": "vossajjane pavattā sannikkhepanaṃ,",
  "tika-s0402t:1848_20": "sannikkhepane pavattā sannirumbhanaṃ na pāpuṇanti.",
  "tika-s0402t:1848_21": "Tattha tattheva pabbapabbaṃ sannisandhi odhiodhi hutvā tattakapāle pakkhittatilaṃ viya paṭapaṭāyantā bhijjanti.",
  "tika-s0402t:1848_22": "Tattha ko eko abhikkamati,",
  "tika-s0402t:1848_23": "kassa vā ekassa abhikkamanaṃ?",
  "tika-s0402t:1848_24": "Paramatthato hi dhātūnaṃyeva gamanaṃ,",
  "tika-s0402t:1848_25": "dhātūnaṃ ṭhānaṃ,",
  "tika-s0402t:1848_26": "dhātūnaṃ nisajjanaṃ,",
  "tika-s0402t:1848_27": "dhātūnaṃ sayanaṃ.",
  "tika-s0402t:1848_28": "Tasmiṃ tasmiñhi koṭṭhāse saddhiṃ rūpena –",
  "tika-s0402t:1849_0": "“Aññaṃ uppajjate cittaṃ, aññaṃ cittaṃ nirujjhati;",
  "tika-s0402t:1850_0": "Avīcimanusambandho, nadīsotova vattatī”ti. ;",
  "tika-s0402t:1851_0": "Evaṃ abhikkamādīsu asammuyhanaṃ asammohasampajaññaṃ nāmāti.",
  "tika-s0402t:1851_1": "Paccayasampattinti paccayapāripūriṃ.",
  "tika-s0402t:1851_2": "Ime cattāroti sīlasaṃvaro, santoso,",
  "tika-s0402t:1851_3": "indriyasaṃvaro,",
  "tika-s0402t:1851_4": "satisampajaññanti ime cattāro araññavāsassa sambhārā.",
  "tika-s0402t:1851_5": "Vattabbataṃ āpajjatīti “asukassa bhikkhuno araññe tiracchānagatānaṃ viya vanacarakānaṃ viya ca nivāsamattameva,",
  "tika-s0402t:1851_6": "na araññavāsānucchavikā kāci sammāpaṭipattī”ti apavādavasena vattabbataṃ,",
  "tika-s0402t:1851_7": "āraññakehi vā tiracchānagatehi vanacarakavisabhāgajanehi vippaṭipattivasena vatthabbataṃ āpajjati.",
  "tika-s0402t:1851_8": "Bheravasaddaṃ sāventi,",
  "tika-s0402t:1851_9": "tāvatā apalāyantānaṃ hatthehi sīsaṃ…pe… karonti.",
  "tika-s0402t:1851_10": "Kāḷakasadisattā kāḷakaṃ,",
  "tika-s0402t:1851_11": "vītikkamasaṅkhātaṃ thullavajjaṃ.",
  "tika-s0402t:1851_12": "Tilakasadisattā tilakaṃ,",
  "tika-s0402t:1851_13": "micchāvitakkasaṅkhātaṃ aṇumattavajjaṃ.",
  "tika-s0402t:1851_14": "Tanti pītiṃ.",
  "tika-s0402t:1851_15": "Vibhūtabhāvena upaṭṭhānato khayato sammasanto.",
  "tika-s0402t:1852_0": "Vivittanti janavivittaṃ.",
  "tika-s0402t:1852_1": "Tenāha “suñña”nti.",
  "tika-s0402t:1852_2": "Taṃ pana janasaddanigghosābhāvena veditabbaṃ saddakaṇṭakattā jhānassāti āha “appasaddaṃ appanigghosanti attho”ti.",
  "tika-s0402t:1852_3": "Etadevāti nissaddataṃyeva.",
  "tika-s0402t:1852_4": "Vihāro pākāraparicchinno sakalo āvāso.",
  "tika-s0402t:1852_5": "Aḍḍhayogo dīghapāsādo,",
  "tika-s0402t:1852_6": "“garuḷasaṇṭhānapāsādo”tipi vadanti.",
  "tika-s0402t:1852_7": "Pāsādo caturassapāsādo.",
  "tika-s0402t:1852_8": "Hammiyaṃ muṇḍacchadanapāsādo.",
  "tika-s0402t:1852_9": "Aṭṭo paṭirājūnaṃ paṭibāhanayoggo catuppañcabhūmako patissayaviseso.",
  "tika-s0402t:1852_10": "Māḷo ekakūṭasaṅgahito anekakoṇavanto patissayaviseso.",
  "tika-s0402t:1852_11": "Aparo nayo –",
  "tika-s0402t:1852_12": "vihāro nāma dīghamukhapāsādo.",
  "tika-s0402t:1852_13": "Aḍḍhayogo ekapassacchadanakasenāsanaṃ.",
  "tika-s0402t:1852_14": "Tassa kira ekapasse bhitti uccatarā hoti,",
  "tika-s0402t:1852_15": "itarapasse nīcā.",
  "tika-s0402t:1852_16": "Etena taṃ ekapassacchadanakaṃ hoti.",
  "tika-s0402t:1852_17": "Pāsādo nāma āyatacaturassapāsādo.",
  "tika-s0402t:1852_18": "Hammiyaṃ muṇḍacchadanaṃ candikaṅgaṇayuttaṃ.",
  "tika-s0402t:1852_19": "Guhā nāma kevalā pabbataguhā.",
  "tika-s0402t:1852_20": "Leṇaṃ dvārabaddhaṃ pabbhāraṃ.",
  "tika-s0402t:1852_21": "Maṇḍapoti sākhāmaṇḍapo.",
  "tika-s0402t:1852_22": "Āvasathabhūtaṃ senāsanaṃ viharitabbaṭṭhena vihārasenāsanaṃ.",
  "tika-s0402t:1852_23": "Masārakādi mañcapīṭhaṃ tattha attharitabbabhisi upadhānañca mañcapīṭhasambandhato mañcapīṭhasenāsanaṃ.",
  "tika-s0402t:1852_24": "Cimilikādi bhūmiyaṃ santharitabbatāya santhatasenāsanaṃ.",
  "tika-s0402t:1852_25": "Abhisaṅkhatābhāvato kevalaṃ sayanassa nisajjāya ca okāsabhūtaṃ rukkhamūlādi paṭikkamitabbaṭṭhānaṃ okāsasenāsanaṃ.",
  "tika-s0402t:1852_26": "Senāsanaggahaṇena gahitamevāti “vivittaṃ senāsana”nti iminā senāsanaggahaṇena gahitameva sāmaññajotanābhāvato.",
  "tika-s0402t:1853_0": "Yadi evaṃ kasmā “arañña”nti vuttanti āha “imassa panā”tiādi.",
  "tika-s0402t:1853_1": "Bhikkhunīnaṃ vasena āgatanti idaṃ vinaye tathā āgataṃ sandhāya vuttaṃ,",
  "tika-s0402t:1853_2": "abhidhammepi pana “araññanti nikkhamitvā bahi indakhilā sabbametaṃ arañña”nti āgatameva.",
  "tika-s0402t:1853_3": "Tattha hi yaṃ na gāmappadesantogadhaṃ,",
  "tika-s0402t:1853_4": "taṃ araññanti nippariyāyavasena tathā vuttaṃ.",
  "tika-s0402t:1853_5": "Dhutaṅganiddese yaṃ vuttaṃ,",
  "tika-s0402t:1853_6": "taṃ yuttaṃ,",
  "tika-s0402t:1853_7": "tasmā tattha vuttanayena gahetabbanti adhippāyo.",
  "tika-s0402t:1853_8": "Rukkhamūlanti rukkhasamīpaṃ.",
  "tika-s0402t:1853_9": "Vuttañhetaṃ “yāvatā majjhanhike kāle samantā chāyā pharati,",
  "tika-s0402t:1853_10": "nivāte paṇṇāni patanti,",
  "tika-s0402t:1853_11": "ettāvatā rukkhamūla”nti. Sela-",
  "tika-s0402t:1853_12": "saddo avisesato pabbatapariyāyoti katvā vuttaṃ “pabbatanti sela”nti,",
  "tika-s0402t:1853_13": "na silāmayameva.",
  "tika-s0402t:1853_14": "Paṃsumayādiko hi tividhopi pabbato evāti.",
  "tika-s0402t:1853_15": "Vivaranti dvinnaṃ pabbatānaṃ mitho āsannatare ṭhitānaṃ ovarakādisadisaṃ vivaraṃ.",
  "tika-s0402t:1853_16": "Ekasmiṃyeva vā pabbate.",
  "tika-s0402t:1853_17": "Umaṅgasadisanti suduṅgāsadisaṃ.",
  "tika-s0402t:1853_18": "Manussānaṃ anupacāraṭṭhānanti pakatisañcāravasena manussehi na sañcaritabbaṭṭhānaṃ. Ādi-",
  "tika-s0402t:1853_19": "saddena “vanapatthanti vanasaṇḍānametaṃ senāsanānaṃ adhivacanaṃ.",
  "tika-s0402t:1853_20": "Vanapatthanti bhiṃsanakānametaṃ.",
  "tika-s0402t:1853_21": "Vanapatthanti salomahaṃsānametaṃ.",
  "tika-s0402t:1853_22": "Vanapatthanti pariyantānametaṃ.",
  "tika-s0402t:1853_23": "Vanapatthanti na manussūpacārānametaṃ senāsanānaṃ adhivacana”nti imaṃ pāḷippadesaṃ saṅgaṇhāti.",
  "tika-s0402t:1853_24": "Acchannanti kenaci chadanena antamaso rukkhasākhāyapi na chāditaṃ.",
  "tika-s0402t:1853_25": "Nikkaḍḍhitvāti nīharitvā.",
  "tika-s0402t:1853_26": "Pabbhāraleṇasadiseti pabbhārasadise,",
  "tika-s0402t:1853_27": "leṇasadise vā.",
  "tika-s0402t:1854_0": "Piṇḍapātapariyesanaṃ piṇḍapāto uttarapadalopenāti āha “piṇḍapātapariyesanato paṭikkanto”ti.",
  "tika-s0402t:1854_1": "Pallaṅkanti ettha pari-",
  "tika-s0402t:1854_2": "saddo samantatoti etasmiṃ atthe,",
  "tika-s0402t:1854_3": "tasmā vāmoruṃ dakkhiṇoruñca samaṃ ṭhapetvā ubho pāde aññamaññaṃ sambandhe katvā nisajjā pallaṅkanti āha “samantato ūrubaddhāsana”nti.",
  "tika-s0402t:1854_4": "Ūrūnaṃ bandhanavasena nisajjā pallaṅkaṃ.",
  "tika-s0402t:1854_5": "Ābhujitvāti ca yathā pallaṅkavasena nisajjā hoti,",
  "tika-s0402t:1854_6": "evaṃ ubho pāde ābhujite samiñjite katvā.",
  "tika-s0402t:1854_7": "Taṃ pana ubhinnaṃ pādānaṃ tathāsambandhatākaraṇanti āha “bandhitvā”ti.",
  "tika-s0402t:1854_8": "Heṭṭhimakāyassa anujukaṃ ṭhapanaṃ nisajjāvacaneneva bodhitanti ujuṃ kāyanti ettha kāya-",
  "tika-s0402t:1854_9": "saddo uparimakāyavisayoti āha “uparimasarīraṃ ujukaṃ ṭhapetvā”ti.",
  "tika-s0402t:1854_10": "Taṃ pana ujukaṃ ṭhapanaṃ sarūpato payojanato ca dassetuṃ “aṭṭhārasā”tiādi vuttaṃ.",
  "tika-s0402t:1854_11": "Na paṇamantīti na oṇamanti.",
  "tika-s0402t:1854_12": "Na paripatatīti na vigacchati vīthiṃ na laṅgheti,",
  "tika-s0402t:1854_13": "tato eva pubbenāparaṃ visesasampattiyā kammaṭṭhānaṃ vuddhiṃ phātiṃ gacchati.",
  "tika-s0402t:1854_14": "Parimukhanti ettha pari-",
  "tika-s0402t:1854_15": "saddo abhi-",
  "tika-s0402t:1854_16": "saddena samānatthoti āha “kammaṭṭhānābhimukha”nti,",
  "tika-s0402t:1854_17": "bahiddhā puthuttārammaṇato nivāretvā kammaṭṭhānaṃyeva purakkhatvāti attho.",
  "tika-s0402t:1854_18": "Samīpattho vā pari-",
  "tika-s0402t:1854_19": "saddoti dassento “mukhasamīpe vā katvā”ti āha.",
  "tika-s0402t:1854_20": "Ettha ca yathā “vivittaṃ senāsanaṃ bhajatī”tiādinā bhāvanānurūpaṃ senāsanaṃ dassitaṃ,",
  "tika-s0402t:1854_21": "evaṃ nisīdatīti iminā alīnānuddhaccapakkhiyo santo iriyāpatho dassito.",
  "tika-s0402t:1854_22": "“Pallaṅkaṃ ābhujitvā”ti iminā nisajjāya daḷhabhāvo.",
  "tika-s0402t:1854_23": "“Parimukhaṃ satiṃ upaṭṭhapetvā”ti iminā ārammaṇapariggahūpāyo.",
  "tika-s0402t:1855_0": "Parīti pariggahaṭṭho “pariṇāyikā”tiādīsu viya.",
  "tika-s0402t:1855_1": "Mukhanti niyyānaṭṭho “suññatavimokkhamukha”ntiādīsu viya.",
  "tika-s0402t:1855_2": "Paṭipakkhato niggamanaṭṭho hi niyyānaṭṭho,",
  "tika-s0402t:1855_3": "tasmā pariggahitaniyyānaṃ satinti sabbathā gahitāsammosaṃ pariccattasammosaṃ satiṃ katvā,",
  "tika-s0402t:1855_4": "paramasatinepakkaṃ upaṭṭhapetvāti attho.",
  "tika-s0402t:1856_0": "Abhijjhāyati gijjhati abhikaṅkhati etāyāti abhijjhā, lobho.",
  "tika-s0402t:1856_1": "Lujjanaṭṭhenāti bhijjanaṭṭhena,",
  "tika-s0402t:1856_2": "khaṇe khaṇe bhijjanaṭṭhenāti attho.",
  "tika-s0402t:1856_3": "Vikkhambhanavasenāti ettha vikkhambhanaṃ anuppādanaṃ appavattanaṃ paṭipakkhena suppahīnattā.",
  "tika-s0402t:1856_4": "Pahīnattāti ca pahīnasadisataṃ sandhāya vuttaṃ jhānassa anadhigatattā.",
  "tika-s0402t:1856_5": "Tathāpi nayidaṃ cakkhuviññāṇaṃ viya sabhāvato vigatābhijjhaṃ,",
  "tika-s0402t:1856_6": "atha kho bhāvanāvasena.",
  "tika-s0402t:1856_7": "Tenāha “na cakkhuviññāṇasadisenā”ti.",
  "tika-s0402t:1856_8": "Eseva nayoti yathā cakkhuviññāṇaṃ sabhāvena vigatābhijjhaṃ abyāpannañca na bhāvanāya vikkhambhitattā,",
  "tika-s0402t:1856_9": "na evamidaṃ.",
  "tika-s0402t:1856_10": "Idaṃ pana cittaṃ bhāvanāya parisodhitattā abyāpannaṃ vigatathinamiddhaṃ anuddhataṃ nibbicikicchañcāti attho.",
  "tika-s0402t:1856_11": "Purimapakatinti parisuddhapaṇḍarasabhāvaṃ.",
  "tika-s0402t:1856_12": "“Yā tasmiṃ samaye cittassa akalyatā”tiādinā thinassa,",
  "tika-s0402t:1856_13": "“yā tasmiṃ samaye kāyassa akalyatā”tiādinā ca middhassa abhidhamme niddiṭṭhattā vuttaṃ “thinaṃ cittagelaññaṃ,",
  "tika-s0402t:1856_14": "middhaṃ cetasikagelañña”nti.",
  "tika-s0402t:1856_15": "Satipi hi aññamaññaṃ avippayoge cittakāyalahutādīnaṃ viya cittacetasikānaṃ yathākkamaṃ taṃtaṃvisesassa yā tesaṃ akalyatādīnaṃ visesapaccayatā,",
  "tika-s0402t:1856_16": "ayametesaṃ sabhāvoti daṭṭhabbaṃ.",
  "tika-s0402t:1856_17": "Ālokasaññīti ettha atisayattavisiṭṭhaatthiatthāvabodhakoyamīkāroti dassento āha “rattimpi…pe…",
  "tika-s0402t:1856_18": "samannāgato”ti.",
  "tika-s0402t:1856_19": "Idaṃ ubhayanti satisampajaññamāha.",
  "tika-s0402t:1857_0": "Atikkamitvāti vikkhambhanavasena pajahitvā.",
  "tika-s0402t:1857_1": "Kathamidaṃ kathamidanti pavattiyā kathaṃkathā,",
  "tika-s0402t:1857_2": "vicikicchā,",
  "tika-s0402t:1857_3": "sā etassa atthīti kathaṃkathī,",
  "tika-s0402t:1857_4": "na kathaṃkathīti akathaṃkathī,",
  "tika-s0402t:1857_5": "nibbicikiccho.",
  "tika-s0402t:1857_6": "Lakkhaṇādibhedatoti ettha ādi-",
  "tika-s0402t:1857_7": "saddena paccayaparihānappahāyakādīnampi saṅgaho daṭṭhabbo.",
  "tika-s0402t:1857_8": "Tepi hi pabhedato daṭṭhabbāti.",
  "tika-s0402t:1857_9": "Ucchinditvā pātentīti ettha ucchindanaṃ pātanañca tāsaṃ paññānaṃ anuppannānaṃ uppajjituṃ appadānameva.",
  "tika-s0402t:1857_10": "Iti mahaggatānuttarapaññānaṃ ekaccāya ca parittapaññāya anuppattihetubhūtā nīvaraṇadhammā itarāya ca",
  "tika-s0402t:1857_11": "samatthataṃ vihanantiyevāti “paññāya dubbalīkaraṇā”ti vuttā.",
  "tika-s0402t:1857_12": "Appentoti nigamento.",
  "tika-s0402t:1858_0": "Attantapasuttavaṇṇanā niṭṭhitā.",
  "tika-s0402t:1859_0": "9-10. Taṇhāsuttādivaṇṇanā",
  "tika-s0402t:1860_0": "199- 200.",
  "tika-s0402t:1860_1": "Navame tayo bhave ajjhottharitvā ṭhitaṃ “ajjhattikassa upādāya aṭṭhārasa taṇhāvicaritānī”tiādinā vuttaṃ",
  "tika-s0402t:1860_2": "taṃ taṃ attano koṭṭhāsabhūtaṃ jālametissā atthīti jālinī.",
  "tika-s0402t:1860_3": "Tenāha “tayo vā bhave”tiādi.",
  "tika-s0402t:1860_4": "Tattha tatthāti tasmiṃ tasmiṃ bhave,",
  "tika-s0402t:1860_5": "ārammaṇe vā.",
  "tika-s0402t:1860_6": "Apicātiādinā niddesanayena visattikāpadassa atthaṃ dassento niddesapāḷiyā ekadesaṃ dasseti “visamūlā”tiādinā.",
  "tika-s0402t:1860_7": "Ayañhettha niddesapāḷi –",
  "tika-s0402t:1861_0": "“Visattikāti kenaṭṭhena visattikā?",
  "tika-s0402t:1861_1": "Visatāti visattikā,",
  "tika-s0402t:1861_2": "visaṭāti visattikā,",
  "tika-s0402t:1861_3": "visālāti visattikā,",
  "tika-s0402t:1861_4": "visakkatīti visattikā,",
  "tika-s0402t:1861_5": "visaṃharatīti visattikā,",
  "tika-s0402t:1861_6": "visaṃvādikāti visattikā,",
  "tika-s0402t:1861_7": "visamūlāti visattikā,",
  "tika-s0402t:1861_8": "visaphalāti visattikā.",
  "tika-s0402t:1861_9": "Visaparibhogāti visattikā.",
  "tika-s0402t:1861_10": "Visālā vā pana sā taṇhā rūpe sadde gandhe rase phoṭṭhabbe kule gaṇe āvāse lābhe yase pasaṃsāya sukhe",
  "tika-s0402t:1861_11": "cīvarapiṇḍapātasenāsanagilānapaccayabhesajjaparikkhāre kāmadhātuyā rūpadhātuyā arūpadhātuyā kāmabhave",
  "tika-s0402t:1861_12": "rūpabhave arūpabhave saññibhave asaññibhave nevasaññināsaññibhave ekavokārabhave catuvokārabhave pañcavokārabhave",
  "tika-s0402t:1861_13": "atīte anāgate paccuppanne diṭṭhasutamutaviññātabbesu visaṭā vitthatāti visattikā”ti.",
  "tika-s0402t:1862_0": "Tattha visatāti vitthatā rūpādīsu tebhūmakadhammabyāpanavasena.",
  "tika-s0402t:1862_1": "Visaṭāti purimavacanameva ta-",
  "tika-s0402t:1862_2": "kārassa ṭa-",
  "tika-s0402t:1862_3": "kāraṃ katvā vuttaṃ.",
  "tika-s0402t:1862_4": "Visālāti vipulā.",
  "tika-s0402t:1862_5": "Visakkatīti parisahati.",
  "tika-s0402t:1862_6": "Ratto hi rāgavatthunā parena tāḷiyamānopi sahati,",
  "tika-s0402t:1862_7": "vipphandanaṃ vā “visakkana”nti vadanti.",
  "tika-s0402t:1862_8": "Visaṃharatīti tathā tathā kāmesu ānisaṃsaṃ dassentī vividhehi ākārehi nekkhammābhimukhappavattito cittaṃ saṃharati saṃkhipati.",
  "tika-s0402t:1862_9": "Visaṃ vā dukkhaṃ,",
  "tika-s0402t:1862_10": "taṃ harati upanetīti attho.",
  "tika-s0402t:1862_11": "Aniccādiṃ niccādito gaṇhantī visaṃvādikā hoti.",
  "tika-s0402t:1862_12": "Dukkhanibbattakassa kammassa hetubhāvato visamūlā,",
  "tika-s0402t:1862_13": "visaṃ vā dukkhadukkhādibhūtā vedanā mūlaṃ etissāti visamūlā.",
  "tika-s0402t:1862_14": "Dukkhasamudayattā visaṃ phalaṃ etissāti visaphalā.",
  "tika-s0402t:1862_15": "Taṇhāya rūpādikassa dukkhassa paribhogo hoti,",
  "tika-s0402t:1862_16": "na amatassāti sā visaparibhogā vuttā.",
  "tika-s0402t:1862_17": "Sabbattha niruttivasena padasiddhi veditabbā.",
  "tika-s0402t:1862_18": "Yo panettha padhāno attho,",
  "tika-s0402t:1862_19": "taṃ dassetuṃ puna “visaṭā vā panā”tiādi vuttaṃ.",
  "tika-s0402t:1863_0": "Tantaṃ vuccati vatthavinanatthaṃ tantavāyehi daṇḍake āsañcitvā pasāritasuttavaṭṭi “tanīyatī”ti katvā,",
  "tika-s0402t:1863_1": "taṃ pana suttaṃ santānākulatāya nidassanabhāvena ākulameva gahitanti āha “tantaṃ viya ākulajāto”ti.",
  "tika-s0402t:1863_2": "Saṅkhepato vuttamatthaṃ vitthārato dassetuṃ “yathā nāmā”tiādi vuttaṃ.",
  "tika-s0402t:1863_3": "Samānetunti pubbenāparaṃ samaṃ katvā ānetuṃ,",
  "tika-s0402t:1863_4": "avisamaṃ ujuṃ kātunti attho.",
  "tika-s0402t:1863_5": "Tantameva vā ākulaṃ tantākulaṃ,",
  "tika-s0402t:1863_6": "tantākulaṃ viya jāto bhūtoti tantākulakajāto.",
  "tika-s0402t:1863_7": "Vinanato gulāti itthiliṅgavasena laddhanāmassa tantavāyassa guṇṭhikaṃ nāma ākulabhāvena aggato vā mūlato",
  "tika-s0402t:1863_8": "vā duviññeyyameva khalibaddhatantasuttanti āha “gulāguṇṭhikaṃ vuccati pesakārakañjiyasutta”nti.",
  "tika-s0402t:1864_0": "Sakuṇikāti paṭapadasakuṇikā.",
  "tika-s0402t:1864_1": "Sā hi rukkhasākhāsu olambanakuṭavā hoti.",
  "tika-s0402t:1864_2": "Tañhi sā kuṭavaṃ tato tato tiṇahīrādike ānetvā tathā vinati,",
  "tika-s0402t:1864_3": "yathā te pesakārakañjiyasuttaṃ viya aggena vā aggaṃ,",
  "tika-s0402t:1864_4": "mūlena vā mūlaṃ samānetuṃ vivecetuṃ vā na sakkā.",
  "tika-s0402t:1864_5": "Tenāha “yathā”tiādi.",
  "tika-s0402t:1864_6": "Tadubhayampi “gulāguṇṭhika”nti vuttaṃ kañjiyasuttaṃ kulāvakañca.",
  "tika-s0402t:1864_7": "Purimanayenevāti “evameva sattā”tiādinā vuttanayeneva.",
  "tika-s0402t:1864_8": "Kāmaṃ muñjapabbajatiṇāni yathājātānipi dīghabhāvena patitvā araññaṭṭhāne aññamaññaṃ vinandhitvā ākulabyākulāni hutvā tiṭṭhanti,",
  "tika-s0402t:1864_9": "tāni pana na tathā dubbiveciyāni yathā rajjubhūtānīti dassetuṃ “yathā tānī”tiādi vuttaṃ.",
  "tika-s0402t:1864_10": "Sesamettha heṭṭhā vuttanayameva.",
  "tika-s0402t:1865_0": "Apāyāti avaḍḍhikā, sukhena,",
  "tika-s0402t:1865_1": "sukhahetunā vā virahitāti attho.",
  "tika-s0402t:1865_2": "Dukkhassa gatibhāvatoti āpāyikassa dukkhassa pavattiṭṭhānabhāvato.",
  "tika-s0402t:1865_3": "Sukhasamussayatoti abbhudayato.",
  "tika-s0402t:1865_4": "Vinipatitattāti virūpaṃ nipātattā,",
  "tika-s0402t:1865_5": "yathā tenattabhāvena sukhasamussayo na hoti,",
  "tika-s0402t:1865_6": "evaṃ nipatitattā.",
  "tika-s0402t:1865_7": "Itaroti saṃsāro.",
  "tika-s0402t:1865_8": "Nanu “apāya”ntiādinā vuttopi saṃsāro evāti?",
  "tika-s0402t:1865_9": "Saccametaṃ,",
  "tika-s0402t:1865_10": "nirayādīnaṃ pana adhimattadukkhabhāvadassanatthaṃ apāyādiggahaṇaṃ.",
  "tika-s0402t:1865_11": "Gobalībaddañāyenāyamattho veditabbo.",
  "tika-s0402t:1866_0": "Khandhānañca paṭipāṭīti pañcannaṃ khandhānaṃ hetuphalabhāvena aparāparappavatti.",
  "tika-s0402t:1866_1": "Abbocchinnaṃ vattamānāti avicchedena vattamānā.",
  "tika-s0402t:1866_2": "Taṃ sabbampīti taṃ “apāya”ntiādinā vuttaṃ sabbaṃ apāyadukkhañca vaṭṭadukkhañca.",
  "tika-s0402t:1866_3": "Mahāsamudde vātakkhittā nāvā viyāti idaṃ paribbhamanaṭṭhānassa mahantadassanatthañceva paribbhamanassa anavaṭṭhitatādassanatthañca upamā.",
  "tika-s0402t:1866_4": "Yante yuttagoṇo viyāti idaṃ pana avasībhāvadassanatthañceva duppamokkhabhāvadassanatthañcāti veditabbaṃ.",
  "tika-s0402t:1867_0": "“Samūhaggāhoti taṇhāmānadiṭṭhīnaṃ sādhāraṇaggāho”ti vadanti,",
  "tika-s0402t:1867_1": "“itthaṃ evaṃ aññathā”ti pana visesaṃ akatvā gahaṇaṃ samūhaggāhoti daṭṭhabbo.",
  "tika-s0402t:1867_2": "Visesaṃ akatvāti ca anupanidhānaṃ samato asamato ca upanidhānanti imaṃ vibhāgaṃ akatvāti attho.",
  "tika-s0402t:1867_3": "Itthanti hi anupanidhānaṃ kathitaṃ.",
  "tika-s0402t:1867_4": "Evaṃ aññathāti pana samato asamato ca upanidhānaṃ.",
  "tika-s0402t:1867_5": "Aññaṃ ākāranti parasantānagataṃ ākāraṃ.",
  "tika-s0402t:1868_0": "Atthīti sadā saṃvijjatīti attho.",
  "tika-s0402t:1868_1": "Sīdatīti nassati.",
  "tika-s0402t:1868_2": "Saṃsayaparivitakkavasenāti “kiṃ nu kho ahaṃ siyaṃ,",
  "tika-s0402t:1868_3": "na siya”nti evaṃ parivitakkavasena.",
  "tika-s0402t:1868_4": "Patthanākappanavasenāti “api nāma sādhu panāhaṃ siya”nti evaṃ patthanāya kappanavasena.",
  "tika-s0402t:1868_5": "Suddhasīsāti taṇhāmānadiṭṭhīnaṃ sādhāraṇā sīsā.",
  "tika-s0402t:1868_6": "“Itthaṃ evaṃ aññathā”ti vuttassa visesassa anissitattā “suddhasīsā”ti vuttā.",
  "tika-s0402t:1868_7": "Tattha diṭṭhisīsehi diṭṭhiyā gahitāya tadavinābhāvinī taṇhā dassitā,",
  "tika-s0402t:1868_8": "catūhi sīsehi dvādasahi ca sīsamūlakehi mānadiṭṭhīhi ayameva taṇhā dassitāti āha “evamete…pe…",
  "tika-s0402t:1868_9": "taṇhāvicaritadhammā veditabbā”ti.",
  "tika-s0402t:1868_10": "Nanu ca mānadiṭṭhiggāhopi idhādhippeto,",
  "tika-s0402t:1868_11": "yato “taṇhāmānadiṭṭhivasena samūhaggāho”ti aṭṭhakathāyaṃ vuttaṃ,",
  "tika-s0402t:1868_12": "tasmā kathaṃ taṇhāvicaritānīti idaṃ vacanaṃ? Vuccate –",
  "tika-s0402t:1868_13": "diṭṭhimānesupi taṇhāvicaritānīti vacanaṃ aññamaññaṃ vippayogīnaṃ diṭṭhimānānaṃ taṇhāya avippayogānaṃ taṃmūlakattā tappadhānatāya katanti veditabbaṃ.",
  "tika-s0402t:1868_14": "Dasamaṃ uttānameva.",
  "tika-s0402t:1869_0": "Taṇhāsuttādivaṇṇanā niṭṭhitā.",
  "tika-s0402t:1870_0": "Mahāvaggavaṇṇanā niṭṭhitā.",
  "tika-s0402t:1871_0": "Catutthapaṇṇāsakaṃ niṭṭhitaṃ.",
  "tika-s0402t:1872_0": "5. Pañcamapaṇṇāsakaṃ",
  "tika-s0402t:1873_0": "(21) 1. Sappurisavaggo",
  "tika-s0402t:1874_0": "1-10. Sikkhāpadasuttādivaṇṇanā",
  "tika-s0402t:1875_0": "201- 210.",
  "tika-s0402t:1875_1": "Pañcamassa paṭhame asappurisoti lāmakapuriso.",
  "tika-s0402t:1875_2": "Pāṇaṃ atipātetīti pāṇātipātī.",
  "tika-s0402t:1875_3": "Adinnaṃ ādiyatīti adinnādāyī.",
  "tika-s0402t:1875_4": "Kāmesu micchā caratīti kāmesumicchācārī.",
  "tika-s0402t:1875_5": "Musā vadatīti musāvādī.",
  "tika-s0402t:1875_6": "Surāmerayamajjapamāde tiṭṭhatīti surāmerayamajjapamādaṭṭhāyī.",
  "tika-s0402t:1875_7": "Pāṇātipāte samādapetīti yathā pāṇaṃ atipāteti,",
  "tika-s0402t:1875_8": "tathā naṃ tattha gahaṇaṃ gaṇhāpeti.",
  "tika-s0402t:1875_9": "Sesesupi eseva nayo.",
  "tika-s0402t:1875_10": "Ayaṃ vuccatīti ayaṃ evarūpo puggalo yasmā sayaṃkatena ca dussīlyena samannāgato,",
  "tika-s0402t:1875_11": "yañca samādapitena kataṃ,",
  "tika-s0402t:1875_12": "tato upaḍḍhassa dāyādo,",
  "tika-s0402t:1875_13": "tasmā “asappurisena asappurisataro”ti vuccati.",
  "tika-s0402t:1875_14": "Sappurisoti uttamapuriso.",
  "tika-s0402t:1875_15": "Sappurisena sappurisataroti attanā ca katena susīlyena samannāgatattā yañca samādapito karoti,",
  "tika-s0402t:1875_16": "tato upaḍḍhassa dāyādattā uttamapurisena uttamapurisataro.",
  "tika-s0402t:1875_17": "Ettha ca parena kataṃ dussīlyaṃ susīlyaṃ vā āṇattiyā attanā ca vacippayogena katanti āṇāpanavasena pasutapāpassa",
  "tika-s0402t:1875_18": "puññassa vā dāyādo “tato upaḍḍhassa dāyādo”ti vutto.",
  "tika-s0402t:1875_19": "Dutiyādīni uttānatthāneva.",
  "tika-s0402t:1876_0": "Sikkhāpadasuttādivaṇṇanā niṭṭhitā.",
  "tika-s0402t:1877_0": "Sappurisavaggavaṇṇanā niṭṭhitā.",
  "tika-s0402t:1878_0": "211-220. Dutiyo parisāvaggo uttānatthoyeva.",
  "tika-s0402t:1879_0": "(23) 3. Duccaritavaggavaṇṇanā",
  "tika-s0402t:1880_0": "221- 231.",
  "tika-s0402t:1880_1": "Tatiyassa paṭhamādīni uttānatthāneva.",
  "tika-s0402t:1880_2": "Cintākavītiādīsu vatthuanusandhiubhayameva cirena cintetvā karaṇavasena cintākavi veditabbo.",
  "tika-s0402t:1880_3": "Kiñci sutvā sutena assutaṃ anusandhetvā karaṇavasena sutakavi,",
  "tika-s0402t:1880_4": "kiñci atthaṃ upadhāretvā tassa saṅkhipanavitthāraṇādivasena atthakavi yaṃkiñci parena kataṃ kabbaṃ nāṭakaṃ",
  "tika-s0402t:1880_5": "vā disvā taṃsadisameva aññaṃ attano ṭhānuppattikappaṭibhānena karaṇavasena paṭibhānakavi veditabbo.",
  "tika-s0402t:1881_0": "Duccaritavaggavaṇṇanā niṭṭhitā.",
  "tika-s0402t:1882_0": "(24) 4. Kammavaggo",
  "tika-s0402t:1883_0": "1. Saṃkhittasuttavaṇṇanā",
  "tika-s0402t:1884_0": "232.",
  "tika-s0402t:1884_1": "Catutthassa paṭhame kāḷakanti malīnaṃ,",
  "tika-s0402t:1884_2": "cittassa appabhassarabhāvakaranti attho.",
  "tika-s0402t:1884_3": "Taṃ panettha kammapathappattameva adhippetanti āha “dasaakusalakammapatha”nti.",
  "tika-s0402t:1884_4": "Kaṇhābhijātihetuto vā kaṇhaṃ.",
  "tika-s0402t:1884_5": "Tenāha “kaṇhavipāka”nti.",
  "tika-s0402t:1884_6": "Apāyūpapatti manussesu ca dobhaggiyaṃ kaṇhavipāko,",
  "tika-s0402t:1884_7": "yaṃ tassa tamabhāvo vutto.",
  "tika-s0402t:1884_8": "Nibbattanatoti nibbattāpanato.",
  "tika-s0402t:1884_9": "Paṇḍarakanti odātaṃ,",
  "tika-s0402t:1884_10": "cittassa pabhassarabhāvakaranti attho.",
  "tika-s0402t:1884_11": "Sukkābhijātihetuto vā sukkaṃ.",
  "tika-s0402t:1884_12": "Tenāha “sukkavipāka”nti.",
  "tika-s0402t:1884_13": "Saggūpapatti manussasobhaggiyañca sukkavipāko,",
  "tika-s0402t:1884_14": "yaṃ tassa jotibhāvo vutto.",
  "tika-s0402t:1884_15": "Ukkaṭṭhaniddesena pana “sagge nibbattanato”ti vuttaṃ,",
  "tika-s0402t:1884_16": "nibbattāpanatoti attho.",
  "tika-s0402t:1884_17": "Missakakammanti kālena kaṇhaṃ kālena sukkanti evaṃ missakavasena katakammaṃ.",
  "tika-s0402t:1884_18": "Sukhadukkhavipākanti vatvā tattha sukhadukkhānaṃ pavattiākāraṃ dassetuṃ “missakakammaṃ hī”tiādi vuttaṃ.",
  "tika-s0402t:1884_19": "Kammassa kaṇhasukkasamaññā kaṇhasukkābhijātihetutāyāti apacayagāmitāya tadubhayaviddhaṃsakassa kammakkhayakarakammassa",
  "tika-s0402t:1884_20": "idha sukkapariyāyopi icchitoti āha “ubhaya…pe…",
  "tika-s0402t:1884_21": "ayamettha attho”ti.",
  "tika-s0402t:1884_22": "Tattha ubhayavipākassāti yathādhigatassa ubhayavipākassa.",
  "tika-s0402t:1884_23": "Sampattibhavapariyāpanno hi vipāko idha sukkaṃ sukkavipākoti adhippeto,",
  "tika-s0402t:1884_24": "na accantaparisuddho ariyaphalavipāko.",
  "tika-s0402t:1885_0": "Saṃkhittasuttavaṇṇanā niṭṭhitā.",
  "tika-s0402t:1886_0": "2. Vitthārasuttavaṇṇanā",
  "tika-s0402t:1887_0": "233.",
  "tika-s0402t:1887_1": "Dutiye sabyābajjhanti vā sadukkhaṃ,",
  "tika-s0402t:1887_2": "attanā uppādetabbena dukkhena sadukkhanti attho,",
  "tika-s0402t:1887_3": "dukkhasaṃvattanikanti vuttaṃ hoti.",
  "tika-s0402t:1887_4": "Kāyasaṅkhārādīsu kāyadvāre gahaṇādivasena copanappattā dvādasa akusalacetanā abyābajjhakāyasaṅkhāro nāma.",
  "tika-s0402t:1887_5": "Vacīdvāre hanusaṃcopanavasena vacībhedappavattikā tāyeva dvādasa vacīsaṅkhāro nāma.",
  "tika-s0402t:1887_6": "Ubhayacopanaṃ appatvā raho cintentassa manodvāre pavattā manosaṅkhāro nāma.",
  "tika-s0402t:1887_7": "Iti tīsupi dvāresu kāyaduccaritādibhedā akusalā cetanāva saṅkhārāti veditabbā.",
  "tika-s0402t:1887_8": "Abhisaṅkharotīti āyūhati,",
  "tika-s0402t:1887_9": "taṃ pana āyūhanaṃ paccayasamavāyasiddhito saṅkaḍḍhitvā piṇḍanaṃ viya hoti.",
  "tika-s0402t:1887_10": "Sadukkhaṃ lokanti apāyalokamāha.",
  "tika-s0402t:1887_11": "Vipākaphassāti phassasīsena tattha vipākappavattamāha.",
  "tika-s0402t:1887_12": "Vemānikapetāti idaṃ bāhullato vuttaṃ,",
  "tika-s0402t:1887_13": "itaresampi vinipātikānaṃ kālena sukhaṃ,",
  "tika-s0402t:1887_14": "kālena dukkhaṃ hoti.",
  "tika-s0402t:1887_15": "Tassa pahānāyāti tassa yathāvuttassa kammassa anuppattidhammatāpādanāya.",
  "tika-s0402t:1887_16": "Yā cetanāti yā apacayagāminicetanā.",
  "tika-s0402t:1887_17": "Tenevāha “vivaṭṭagāminī maggacetanā veditabbā”ti.",
  "tika-s0402t:1888_0": "Vitthārasuttavaṇṇanā niṭṭhitā.",
  "tika-s0402t:1889_0": "3-9. Soṇakāyanasuttādivaṇṇanā",
  "tika-s0402t:1890_0": "234- 240.",
  "tika-s0402t:1890_1": "Tatiye purimāni, bhante,",
  "tika-s0402t:1890_2": "divasāni purimatarānīti ettha hiyyo divasaṃ purimaṃ nāma,",
  "tika-s0402t:1890_3": "tato paraṃ purimataranti āha “atītānantaradivasato paṭṭhāyā”tiādi.",
  "tika-s0402t:1890_4": "Iti imesu dvīsu pavattito yathākkamaṃ purimapurimatarabhāvo dassito.",
  "tika-s0402t:1890_5": "Evaṃ santepi yadettha “purimatara”nti vuttaṃ,",
  "tika-s0402t:1890_6": "tato pabhuti yaṃ yaṃ oraṃ,",
  "tika-s0402t:1890_7": "taṃ taṃ purimaṃ.",
  "tika-s0402t:1890_8": "Yaṃ yaṃ paraṃ,",
  "tika-s0402t:1890_9": "taṃ taṃ purimataraṃ orapārabhāvassa viya purimatarabhāvassa ca apekkhāsiddhattā.",
  "tika-s0402t:1890_10": "Sesaṃ vuttanayameva.",
  "tika-s0402t:1890_11": "Catutthādīni uttānatthāneva.",
  "tika-s0402t:1891_0": "Soṇakāyanasuttādivaṇṇanā niṭṭhitā.",
  "tika-s0402t:1892_0": "10-11. Samaṇasuttādivaṇṇanā",
  "tika-s0402t:1893_0": "241- 2.",
  "tika-s0402t:1893_1": "Dasame sesapadesupīti “idha dutiyo samaṇo”tiādīsu sesapadesupi.",
  "tika-s0402t:1893_2": "Yathā hi “vivicceva kāmehī”ti ettha kato niyamo “vivicca akusalehī”ti etthāpi katoyeva hoti sāvadhāraṇaatthassa icchitabbattā,",
  "tika-s0402t:1893_3": "evamidhāpīti.",
  "tika-s0402t:1893_4": "Tenāha “dutiyādayopi hī”tiādi.",
  "tika-s0402t:1893_5": "Sāmaññaphalādhigamavasena nippariyāyato samaṇabhāvoti tesaṃ vasenettha cattāro samaṇā desitā.",
  "tika-s0402t:1893_6": "Imasmiñhi ṭhāne cattāro phalaṭṭhakasamaṇāva adhippetā samitapāpasamaṇaggahaṇato.",
  "tika-s0402t:1893_7": "Kasmā panettha mahāparinibbāne viya maggaṭṭhā tadatthāya paṭipannāpi na gahitāti?",
  "tika-s0402t:1893_8": "Veneyyajjhāsayato.",
  "tika-s0402t:1893_9": "Tattha hi maggādhigamatthāya vipassanāpi ito bahiddhā natthi,",
  "tika-s0402t:1893_10": "kuto maggaphalānīti dassentena bhagavatā “ñāyassa dhammassa padesavattī,",
  "tika-s0402t:1893_11": "ito bahiddhā samaṇopi natthī”ti vuttaṃ.",
  "tika-s0402t:1893_12": "Idha pana niṭṭhānappattameva taṃtaṃsamaṇabhāvaṃ gaṇhantena phalaṭṭhakasamaṇāva gahitā,",
  "tika-s0402t:1893_13": "maggaṭṭhato phalaṭṭho savisesaṃ dakkhiṇeyyoti.",
  "tika-s0402t:1893_14": "Svāyamattho dvīsu suttesu desanābhedeneva viññāyatīti.",
  "tika-s0402t:1893_15": "Rittāti vivittā.",
  "tika-s0402t:1893_16": "Tucchāti nissārā paṭipannakasārābhāvato.",
  "tika-s0402t:1894_0": "Pavadanti etehīti pavādā.",
  "tika-s0402t:1894_1": "Diṭṭhigatikānaṃ nānādiṭṭhidīpakasamayāti āha “cattāro sassatavādā”tiādi.",
  "tika-s0402t:1894_2": "Tattha cattāro sassatavādāti lābhivasena tayo,",
  "tika-s0402t:1894_3": "takkivasena ekoti evaṃ cattāro sassatavādā.",
  "tika-s0402t:1894_4": "Pubbenivāsañāṇalābhī titthiyo mandapañño anekajātisatasahassamattaṃ anussarati,",
  "tika-s0402t:1894_5": "majjhapañño dasa saṃvaṭṭavivaṭṭakappāni,",
  "tika-s0402t:1894_6": "tikkhapañño cattālīsa saṃvaṭṭavivaṭṭakappāni,",
  "tika-s0402t:1894_7": "na tato paraṃ.",
  "tika-s0402t:1894_8": "So evaṃ anussaranto “sassato attā ca loko cā”ti abhivadati,",
  "tika-s0402t:1894_9": "takkī pana takkapariyāhataṃ vīmaṃsānucaritaṃ sayaṃpaṭibhānaṃ “sassato attā ca loko cā”ti abhivadati.",
  "tika-s0402t:1894_10": "Tena vuttaṃ “lābhivasena tayo,",
  "tika-s0402t:1894_11": "takkivasena ekoti evaṃ cattāro sassatavādā”ti.",
  "tika-s0402t:1895_0": "Sattesu saṅkhāresu ca ekaccaṃ sassatanti pavatto vādo ekaccasassatavādo.",
  "tika-s0402t:1895_1": "So pana brahmakāyikakhiḍḍāpadosikamanopadosikattabhāvato cavitvā idhāgatānaṃ takkino ca uppajjanavasena",
  "tika-s0402t:1895_2": "catubbidhoti āha “cattāro ekaccasassatavādā”ti.",
  "tika-s0402t:1896_0": "Cattāro antānantikāti ettha amati gacchati ettha vosānanti anto, mariyādā.",
  "tika-s0402t:1896_1": "Tappaṭisedhena ananto.",
  "tika-s0402t:1896_2": "Anto ca ananto ca antānanto sāmaññaniddesena,",
  "tika-s0402t:1896_3": "ekasesena vā “nāmarūpapaccayā saḷāyatana”ntiādīsu viya.",
  "tika-s0402t:1896_4": "Antānantasahacarito vādo antānanto yathā “kuntā carantī”ti.",
  "tika-s0402t:1896_5": "Antānantasannissayo vā yathā “mañcā ghosantī”ti.",
  "tika-s0402t:1896_6": "So etesaṃ atthīti antānantikā.",
  "tika-s0402t:1896_7": "“Antavā attā ca loko ca,",
  "tika-s0402t:1896_8": "anantavā attā ca loko ca,",
  "tika-s0402t:1896_9": "antavā ca anantavā ca attā ca loko ca,",
  "tika-s0402t:1896_10": "nevantavā nānantavā”ti evaṃ pavattavādā cattāro.",
  "tika-s0402t:1896_11": "Avaḍḍhitakasiṇassa taṃ kasiṇaṃ attāti ca lokoti ca gaṇhantassa vasena paṭhamo vutto,",
  "tika-s0402t:1896_12": "dutiyo vaḍḍhitakasiṇassa vasena vutto,",
  "tika-s0402t:1896_13": "tatiyo tiriyaṃ vaḍḍhetvā uddhamadho avaḍḍhitakasiṇassa,",
  "tika-s0402t:1896_14": "catuttho takkivasena vutto.",
  "tika-s0402t:1896_15": "Ettha ca yuttaṃ tāva purimānaṃ tiṇṇaṃ vādānaṃ antañca anantañca antānantañca ārabbha pavattavādattā antānantikattaṃ,",
  "tika-s0402t:1896_16": "pacchimassa pana tadubhayanisedhanavasena pavattavādattā kathamantānantikattanti?",
  "tika-s0402t:1896_17": "Tadubhayappaṭisedhanavasena pavattavādattā eva.",
  "tika-s0402t:1896_18": "Antānantikappaṭisedhavādopi hi antānantavisayo eva taṃ ārabbha pavattattā.",
  "tika-s0402t:1897_0": "Na maratīti amarā. Kā sā?",
  "tika-s0402t:1897_1": "“Evantipi me no”tiādinā nayena pariyantarahitā diṭṭhigatikassa diṭṭhi ceva vācā ca.",
  "tika-s0402t:1897_2": "Vividho khepoti vikkhepo,",
  "tika-s0402t:1897_3": "amarāya diṭṭhiyā,",
  "tika-s0402t:1897_4": "vācāya vā vikkhepoti amarāvikkhepo,",
  "tika-s0402t:1897_5": "so etassa atthīti amarāvikkhepiko.",
  "tika-s0402t:1897_6": "Atha vā amarā nāma macchajāti,",
  "tika-s0402t:1897_7": "sā ummujjanādivasena udake sandhāvamānā gāhaṃ na gacchati,",
  "tika-s0402t:1897_8": "evamevaṃ ayampi vādo ito cito ca sandhāvati,",
  "tika-s0402t:1897_9": "gāhaṃ na upagacchatīti amarāvikkhepoti vuccati,",
  "tika-s0402t:1897_10": "so etesaṃ atthīti amarāvikkhepikā.",
  "tika-s0402t:1897_11": "Svāyaṃ vādo musāvādānuyogachandarāgabhayamohabhāvahetukatāya catudhā pavattoti āha “cattāro amarāvikkhepikā”ti.",
  "tika-s0402t:1898_0": "Adhicca yathicchakaṃ yaṃ kiñci kāraṇaṃ kassaci buddhipubbaṃ vā vinā samuppannoti attalokasaññitānaṃ khandhānaṃ",
  "tika-s0402t:1898_1": "adhicca pavattiākārārammaṇaṃ dassanaṃ tadākārasannissayena pavattito tadākārasahacaritatāya ca “adhiccasamuppanna”nti",
  "tika-s0402t:1898_2": "vuccati yathā “mañcā ghosanti”,",
  "tika-s0402t:1898_3": "“kuntā carantī”ti ca.",
  "tika-s0402t:1898_4": "Taṃ etesaṃ atthīti adhiccasamuppannikā.",
  "tika-s0402t:1898_5": "Lābhivasena takkivasena ca “dve adhiccasamuppannikā”ti vuttaṃ.",
  "tika-s0402t:1899_0": "Saññīti pavatto vādo saññivādo,",
  "tika-s0402t:1899_1": "so etesaṃ atthīti saññivādā.",
  "tika-s0402t:1899_2": "Rūpicatukkaṃ ekantasukhacatukkanti imesaṃ catunnaṃ catukkānaṃ vasena soḷasa saññivādā.",
  "tika-s0402t:1899_3": "Imesuyeva purimānaṃ dvinnaṃ catukkānaṃ vasena aṭṭha saññivādā,",
  "tika-s0402t:1899_4": "aṭṭha nevasaññināsaññivādā veditabbā.",
  "tika-s0402t:1899_5": "Kevalañhi tattha “saññī attā”ti gaṇhantānaṃ tā diṭṭhiyo,",
  "tika-s0402t:1899_6": "idha asaññīti ca nevasaññīnāsaññīti ca.",
  "tika-s0402t:1900_0": "Satta ucchedavādāti manussattabhāve kāmāvacaradevattabhāve rūpāvacarattabhāve catubbidhārūpattabhāve",
  "tika-s0402t:1900_1": "ca ṭhatvā sattassa ucchedapaññāpanavasena satta ucchedavādā.",
  "tika-s0402t:1901_0": "Pañca diṭṭhadhammanibbānavādāti pañcakāmaguṇaupabhogavasena catubbidharūpajjhānasukhaparibhogavasena ca diṭṭhadhamme nibbūtipaññāpanavādā.",
  "tika-s0402t:1901_1": "Diṭṭhadhammoti paccakkhadhammo vuccati,",
  "tika-s0402t:1901_2": "tattha tattha paṭiladdhattabhāvassetaṃ adhivacanaṃ.",
  "tika-s0402t:1901_3": "Diṭṭhadhamme nibbānaṃ diṭṭhadhammanibbānaṃ,",
  "tika-s0402t:1901_4": "imasmiṃyeva attabhāve dukkhavūpasamanti attho.",
  "tika-s0402t:1901_5": "Taṃ vadantīti diṭṭhadhammanibbānavādā.",
  "tika-s0402t:1902_0": "Ñāyati kamati paṭivijjhatīti ñāyo,",
  "tika-s0402t:1902_1": "so eva nibbānasampāpakahetutāya dhammoti āha “ñāyassa dhammassā”ti.",
  "tika-s0402t:1902_2": "Ito bahiddhā samaṇopi natthītiādīsu kasmā panete aññattha natthīti?",
  "tika-s0402t:1902_3": "Akkhettatāya.",
  "tika-s0402t:1902_4": "Yathā hi na āragge sāsapo tiṭṭhati,",
  "tika-s0402t:1902_5": "na udakapiṭṭhe aggi jalati,",
  "tika-s0402t:1902_6": "na piṭṭhipāsāṇe bījāni viruhanti,",
  "tika-s0402t:1902_7": "evamevaṃ bāhiresu titthāyatanesu na ime samaṇā uppajjanti,",
  "tika-s0402t:1902_8": "imasmiṃyeva sāsane uppajjanti. Kasmā?",
  "tika-s0402t:1902_9": "Sukkhettatāya.",
  "tika-s0402t:1902_10": "Sā pana nesaṃ akkhettatā sukkhettatā ca ariyamaggassa abhāvato bhāvato ca veditabbā.",
  "tika-s0402t:1902_11": "Tenāha bhagavā –",
  "tika-s0402t:1903_0": "“Yasmiṃ kho, subhadda,",
  "tika-s0402t:1903_1": "dhammavinaye ariyo aṭṭhaṅgiko maggo na upalabbhati,",
  "tika-s0402t:1903_2": "samaṇopi tattha na upalabbhati,",
  "tika-s0402t:1903_3": "dutiyopi tattha samaṇo na upalabbhati,",
  "tika-s0402t:1903_4": "tatiyopi tattha samaṇo na upalabbhati,",
  "tika-s0402t:1903_5": "catutthopi tattha samaṇo na upalabbhati.",
  "tika-s0402t:1903_6": "Yasmiñca kho, subhadda,",
  "tika-s0402t:1903_7": "dhammavinaye ariyo aṭṭhaṅgiko maggo upalabbhati,",
  "tika-s0402t:1903_8": "samaṇopi tattha upalabbhati,",
  "tika-s0402t:1903_9": "dutiyopi tattha…",
  "tika-s0402t:1903_10": "tatiyopi tattha…",
  "tika-s0402t:1903_11": "catutthopi tattha samaṇo upalabbhati.",
  "tika-s0402t:1903_12": "Imasmiṃ kho, subhadda,",
  "tika-s0402t:1903_13": "dhammavinaye ariyo aṭṭhaṅgiko maggo upalabbhati. Idheva, subhadda, samaṇo,",
  "tika-s0402t:1903_14": "idha dutiyo samaṇo,",
  "tika-s0402t:1903_15": "idha tatiyo samaṇo,",
  "tika-s0402t:1903_16": "idha catuttho samaṇo,",
  "tika-s0402t:1903_17": "suññā parappavādā samaṇebhi aññehī”ti.",
  "tika-s0402t:1904_0": "Ariyamaggassa ca abhāvo bhāvo ca suparisuddhassa sīlassa suparisuddhāya samathavipassanābhāvanāya abhāvato bhāvato ca veditabbo.",
  "tika-s0402t:1904_1": "Tadubhayañca durakkhātasvākkhātabhāvahetukaṃ.",
  "tika-s0402t:1904_2": "So ca asammāsambuddhappaveditattā.",
  "tika-s0402t:1904_3": "Yasmā titthāyatanaṃ akkhettaṃ,",
  "tika-s0402t:1904_4": "sāsanaṃ khettaṃ,",
  "tika-s0402t:1904_5": "tasmā yathā surattahatthapādo bhāsurakesarabhāro sīho migarājā na susāne vā saṅkārakūṭe vā paṭivasati,",
  "tika-s0402t:1904_6": "tiyojanasahassavitthataṃ pana himavantaṃ ajjhogāhetvā maṇiguhāyameva vasati,",
  "tika-s0402t:1904_7": "yathā ca chaddanto nāgarājā na gocariyahatthikulādīsu navasu kulesu uppajjati,",
  "tika-s0402t:1904_8": "yathā ca valāhako assarājā na gadrabhakule vā ghoṭakakule vā uppajjati,",
  "tika-s0402t:1904_9": "sindhutīre pana sindhavakuleyeva uppajjati,",
  "tika-s0402t:1904_10": "yathā ca sabbakāmadadaṃ manoharaṃ maṇiratanaṃ na saṅkārakūṭe vā paṃsupabbatādīsu vā uppajjati,",
  "tika-s0402t:1904_11": "vipulapabbatabbhantareyeva uppajjati,",
  "tika-s0402t:1904_12": "yathā ca timirapiṅgalo maccharājā na khuddakapokkharaṇīsu uppajjati,",
  "tika-s0402t:1904_13": "caturāsītiyojanasahassagambhīre mahāsamuddeyeva uppajjati,",
  "tika-s0402t:1904_14": "yathā ca diyaḍḍhayojanasatiko supaṇṇarājā na gāmadvāre eraṇḍavanādīsu paṭivasati,",
  "tika-s0402t:1904_15": "mahāsamuddaṃ pana ajjhogāhetvā simbalidahavaneyeva paṭivasati,",
  "tika-s0402t:1904_16": "yathā ca dhataraṭṭho suvaṇṇahaṃso na gāmadvāre āvāṭakādīsu paṭivasati,",
  "tika-s0402t:1904_17": "navutihaṃsasahassaparivāro pana hutvā cittakūṭeyeva paṭivasati,",
  "tika-s0402t:1904_18": "yathā ca catuddīpissaro cakkavattirājā na nīcakule uppajjati,",
  "tika-s0402t:1904_19": "asambhinnajātiyakhattiyakuleyeva pana uppajjati,",
  "tika-s0402t:1904_20": "evamevaṃ imesu samaṇesu ekasamaṇopi na aññattha titthāyatane uppajjati,",
  "tika-s0402t:1904_21": "ariyamaggaparikkhate pana buddhasāsaneyeva uppajjati.",
  "tika-s0402t:1904_22": "Tenāha bhagavā – “idheva,",
  "tika-s0402t:1904_23": "bhikkhave,",
  "tika-s0402t:1904_24": "samaṇo…pe…",
  "tika-s0402t:1904_25": "suññā parappavādā samaṇebhi aññehī”ti.",
  "tika-s0402t:1904_26": "Ekādasame natthi vattabbaṃ.",
  "tika-s0402t:1905_0": "Samaṇasuttādivaṇṇanā niṭṭhitā.",
  "tika-s0402t:1906_0": "Kammavaggavaṇṇanā niṭṭhitā.",
  "tika-s0402t:1907_0": "(25) 5. Āpattibhayavaggo",
  "tika-s0402t:1908_0": "1. Saṅghabhedakasuttavaṇṇanā",
  "tika-s0402t:1909_0": "243.",
  "tika-s0402t:1909_1": "Pañcamassa paṭhame vivādādhikaraṇādīsūti vivādādhikaraṇaṃ anuvādādhikaraṇaṃ āpattādhikaraṇaṃ kiccādhikaraṇanti imesu catūsu.",
  "tika-s0402t:1909_2": "Tattha dhammoti vā adhammoti vā aṭṭhārasahi vatthūhi vivadantānaṃ bhikkhūnaṃ yo vivādo,",
  "tika-s0402t:1909_3": "idaṃ vivādādhikaraṇaṃ nāma.",
  "tika-s0402t:1909_4": "Sīlavipattiyā vā ācāradiṭṭhiājīvavipattiyā vā anuvadantānaṃ yo anuvādo upavadanā ceva codanā ca,",
  "tika-s0402t:1909_5": "idaṃ anuvādādhikaraṇaṃ nāma.",
  "tika-s0402t:1909_6": "Mātikāya āgatā pañca,",
  "tika-s0402t:1909_7": "vibhaṅge dveti sattapi āpattikkhandhā,",
  "tika-s0402t:1909_8": "idaṃ āpattādhikaraṇaṃ nāma.",
  "tika-s0402t:1909_9": "Saṅghassa apalokanādīnaṃ catunnaṃ kammānaṃ karaṇaṃ,",
  "tika-s0402t:1909_10": "idaṃ kiccādhikaraṇaṃ nāma.",
  "tika-s0402t:1909_11": "Sesamettha uttānameva.",
  "tika-s0402t:1910_0": "Saṅghabhedakasuttavaṇṇanā niṭṭhitā.",
  "tika-s0402t:1911_0": "2-3. Āpattibhayasuttādivaṇṇanā",
  "tika-s0402t:1912_0": "244- 5.",
  "tika-s0402t:1912_1": "Dutiye bhassati niratthakabhāvena khipīyatīti bhasmaṃ, chārikā.",
  "tika-s0402t:1912_2": "Tassa puṭaṃ bhaṇḍikā bhasmapuṭaṃ.",
  "tika-s0402t:1912_3": "Tenāha “bhasmapuṭanti chārikābhaṇḍika”nti.",
  "tika-s0402t:1912_4": "Tatiyaṃ uttānatthameva.",
  "tika-s0402t:1913_0": "Āpattibhayasuttādivaṇṇanā niṭṭhitā.",
  "tika-s0402t:1914_0": "4-7. Seyyāsuttādivaṇṇanā",
  "tika-s0402t:1915_0": "246- 9.",
  "tika-s0402t:1915_1": "Catutthe petāti peccabhāvaṃ gatā.",
  "tika-s0402t:1915_2": "Te pana yasmā idha katakālakiriyā kālena katajīvitucchedā honti,",
  "tika-s0402t:1915_3": "tasmā vuttaṃ “kālakatā vuccantī”ti,",
  "tika-s0402t:1915_4": "matāti attho.",
  "tika-s0402t:1915_5": "Atha vā peccabhavaṃ gatā,",
  "tika-s0402t:1915_6": "petūpapattivasena nibbattiṃ upagatāti attho.",
  "tika-s0402t:1915_7": "Tenāha “atha vā petavisaye nibbattā petā nāmā”ti.",
  "tika-s0402t:1915_8": "Ekena passena sayituṃ na sakkonti dukkhuppattito.",
  "tika-s0402t:1916_0": "Tejussadattāti iminā sīhassa abhīrukabhāvaṃ dasseti.",
  "tika-s0402t:1916_1": "Bhīrukā sesamigā attano āsayaṃ pavisitvā santāsapubbakaṃ yathā tathā sayanti,",
  "tika-s0402t:1916_2": "sīho pana abhīruko sabhāvato satokārī bhikkhu viya satiṃ upaṭṭhapetvāva sayati.",
  "tika-s0402t:1916_3": "Tenāha “dve purimapāde”tiādi.",
  "tika-s0402t:1916_4": "Dakkhiṇe purimapāde vāmassa purimapādassa ṭhapanavasena dve purimapāde ekasmiṃ ṭhāne ṭhapetvā.",
  "tika-s0402t:1916_5": "Pacchimapāde vuttanayeneva idhāpi ekasmiṃ ṭhāne ṭhapanaṃ veditabbaṃ,",
  "tika-s0402t:1916_6": "ṭhitokāsasallakkhaṇaṃ abhīrukavaseneva.",
  "tika-s0402t:1916_7": "Sīsaṃ pana ukkhipitvātiādinā vuttasīhakiriyā anutrastappabujjhanā viya abhīrubhāvasiddhadhammatāvasenevāti veditabbā.",
  "tika-s0402t:1916_8": "Sīhavijambhanaṃ ativelaṃ ekākāre ṭhapitānaṃ sarīrāvayavānaṃ gamanādikiriyāsu yogyabhāvāpādanatthaṃ.",
  "tika-s0402t:1916_9": "Tikkhattuṃ sīhanādanadanaṃ appesakkhamigarājehi parittāsapariharaṇatthaṃ.",
  "tika-s0402t:1917_0": "Ayaṃ vuccati,",
  "tika-s0402t:1917_1": "bhikkhave,",
  "tika-s0402t:1917_2": "tathāgataseyyāti iminā catutthajjhānaseyyā tathāgataseyyā nāmāti dasseti.",
  "tika-s0402t:1917_3": "Seti abyāvaṭabhāvena pavattati etthāti seyyā,",
  "tika-s0402t:1917_4": "catutthajjhānameva seyyā catutthajjhānaseyyā.",
  "tika-s0402t:1917_5": "Kiṃ pana taṃ catutthajjhānanti?",
  "tika-s0402t:1917_6": "Ānāpānacatutthajjhānaṃ.",
  "tika-s0402t:1917_7": "Tattha hi ṭhatvā vipassanaṃ vaḍḍhetvā bhagavā anukkamena aggamaggaṃ adhigantvā tathāgato jātoti.",
  "tika-s0402t:1917_8": "Tayidaṃ padaṭṭhānaṃ nāma na seyyā,",
  "tika-s0402t:1917_9": "tathāpi yasmā “catutthajjhānasamanantarā bhagavā parinibbāyī”ti mahāparinibbāne āgataṃ,",
  "tika-s0402t:1917_10": "tasmā lokiyacatutthajjhānasamāpatti eva tathāgataseyyāti keci.",
  "tika-s0402t:1917_11": "Evaṃ sati parinibbānakālikāva tathāgataseyyā āpajjati,",
  "tika-s0402t:1917_12": "na ca bhagavā lokiyacatutthajjhānasamāpajjanabahulo vihāsi.",
  "tika-s0402t:1917_13": "Aggaphalavasena pavattaṃ panettha catutthajjhānaṃ veditabbaṃ.",
  "tika-s0402t:1917_14": "Tattha yathā sattānaṃ niddūpagamalakkhaṇā seyyā bhavaṅgacittavasena hoti,",
  "tika-s0402t:1917_15": "sā pana nesaṃ paṭhamajātisamanvayā yebhuyyavuttikā,",
  "tika-s0402t:1917_16": "evaṃ bhagavato ariyajātisamanvayaṃ yebhuyyavuttikaṃ aggaphalabhūtaṃ catutthajjhānaṃ tathāgataseyyāti veditabbaṃ.",
  "tika-s0402t:1917_17": "Pañcamādīni uttānatthāni.",
  "tika-s0402t:1918_0": "Seyyāsuttādivaṇṇanā niṭṭhitā.",
  "tika-s0402t:1919_0": "8. Paṭhamavohārasuttavaṇṇanā",
  "tika-s0402t:1920_0": "250- 253.",
  "tika-s0402t:1920_1": "Aṭṭhame anariyānanti asādhūnaṃ nihīnānaṃ.",
  "tika-s0402t:1920_2": "Vohārāti saṃvohārā abhilāpā vā,",
  "tika-s0402t:1920_3": "“diṭṭhaṃ mayā”ti evaṃvāditā.",
  "tika-s0402t:1920_4": "Ettha ca taṃtaṃsamuṭṭhāpakacetanāvasena attho veditabbo.",
  "tika-s0402t:1920_5": "Navamādīsu natthi vattabbaṃ.",
  "tika-s0402t:1921_0": "Paṭhamavohārasuttavaṇṇanā niṭṭhitā.",
  "tika-s0402t:1922_0": "Āpattibhayavaggavaṇṇanā niṭṭhitā.",
  "tika-s0402t:1923_0": "Pañcamapaṇṇāsakaṃ niṭṭhitaṃ.",
  "tika-s0402t:1924_0": "(26) 6. Abhiññāvaggo",
  "tika-s0402t:1925_0": "1-3. Abhiññāsuttādivaṇṇanā",
  "tika-s0402t:1926_0": "254- 256.",
  "tika-s0402t:1926_1": "Chaṭṭhassa paṭhame paccanīkasamanato samatho,",
  "tika-s0402t:1926_2": "samādhīti āha “cittekaggatā”ti.",
  "tika-s0402t:1926_3": "Aniccādinā vividhenākārena dassanato vipassanā,",
  "tika-s0402t:1926_4": "saṅkhārapariggāhakañāṇaṃ.",
  "tika-s0402t:1926_5": "Tenāha “saṅkhārapariggahavipassanāñāṇa”nti.",
  "tika-s0402t:1927_0": "Dutiye anariyehi pariyesitabbattā anariyānaṃ pariyesanāti anariyapariyesanā.",
  "tika-s0402t:1927_1": "Sayaṃ lāmakatāya anariyānaṃ pariyesanāti vā anariyapariyesanā.",
  "tika-s0402t:1927_2": "Jarāsabhāvanti jīraṇapakatikaṃ.",
  "tika-s0402t:1927_3": "Tatiyaṃ uttānameva.",
  "tika-s0402t:1928_0": "Abhiññāsuttādivaṇṇanā niṭṭhitā.",
  "tika-s0402t:1929_0": "4-10. Mālukyaputtasuttādivaṇṇanā",
  "tika-s0402t:1930_0": "257- 263.",
  "tika-s0402t:1930_1": "Catutthe apasādetīti niggaṇhāti.",
  "tika-s0402t:1930_2": "Ussādetīti paggaṇhāti.",
  "tika-s0402t:1930_3": "Apasādanākāraṃ ussādanākārañca vibhāvetuṃ “katha”ntiādi āraddhaṃ.",
  "tika-s0402t:1930_4": "Pañcamādīni uttānāneva.",
  "tika-s0402t:1930_5": "Sesaṃ suviññeyyameva.",
  "tika-s0402t:1931_0": "Mālukyaputtasuttādivaṇṇanā niṭṭhitā.",
  "tika-s0402t:1932_0": "Abhiññāvaggavaṇṇanā niṭṭhitā.",
  "tika-s0402t:1933_0": "Iti manorathapūraṇiyā aṅguttaranikāya-aṭṭhakathāya",
  "tika-s0402t:1934_0": "Catukkanipātavaṇṇanāya anuttānatthadīpanā samattā.",
  "tika-s0402t:1936_0": "Dutiyo bhāgo niṭṭhito."
}