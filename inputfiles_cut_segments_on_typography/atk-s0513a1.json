{
  "atk-s0513a1:6_0": "Namo tassa bhagavato arahato sammāsambuddhassa",
  "atk-s0513a1:7_0": "Khuddakanikāye",
  "atk-s0513a1:8_0": "Jātaka-aṭṭhakathā",
  "atk-s0513a1:9_0": "(Paṭhamo bhāgo)",
  "atk-s0513a1:10_0": "Ganthārambhakathā",
  "atk-s0513a1:11_0": "Jātikoṭisahassehi, pamāṇarahitaṃ hitaṃ;",
  "atk-s0513a1:12_0": "Lokassa lokanāthena, kataṃ yena mahesinā.",
  "atk-s0513a1:13_0": "Tassa pāde namassitvā, katvā dhammassa cañjaliṃ;",
  "atk-s0513a1:14_0": "Saṅghañca patimānetvā, sabbasammānabhājanaṃ.",
  "atk-s0513a1:15_0": "Namassanādino assa, puññassa ratanattaye;",
  "atk-s0513a1:16_0": "Pavattassānubhāvena, chetvā sabbe upaddave.",
  "atk-s0513a1:17_0": "Taṃ taṃ kāraṇamāgamma, desitāni jutīmatā;",
  "atk-s0513a1:18_0": "Apaṇṇakādīni purā, jātakāni mahesinā.",
  "atk-s0513a1:19_0": "Yāni yesu ciraṃ satthā, lokanittharaṇatthiko;",
  "atk-s0513a1:20_0": "Anante bodhisambhāre, paripācesi nāyako.",
  "atk-s0513a1:21_0": "Tāni sabbāni ekajjhaṃ, āropentehi saṅgahaṃ;",
  "atk-s0513a1:22_0": "Jātakaṃ nāma saṅgītaṃ, dhammasaṅgāhakehi yaṃ.",
  "atk-s0513a1:23_0": "Buddhavaṃsassa etassa, icchantena ciraṭṭhitiṃ;",
  "atk-s0513a1:24_0": "Yācito abhigantvāna, therena atthadassinā.",
  "atk-s0513a1:25_0": "Asaṃsaṭṭhavihāre, sadā suddhavihārinā;",
  "atk-s0513a1:26_0": "Tatheva buddhamittena, santacittena viññunā.",
  "atk-s0513a1:27_0": "Mahiṃsāsakavaṃsamhi, sambhūtena nayaññunā;",
  "atk-s0513a1:28_0": "Buddhadevena ca tathā, bhikkhunā suddhabuddhinā.",
  "atk-s0513a1:29_0": "Mahāpurisacariyānaṃ, ānubhāvaṃ acintiyaṃ;",
  "atk-s0513a1:30_0": "Tassa vijjotayantassa, jātakassatthavaṇṇanaṃ.",
  "atk-s0513a1:31_0": "Mahāvihāravāsīnaṃ, vācanāmagganissitaṃ;",
  "atk-s0513a1:32_0": "Bhāsissaṃ bhāsato taṃ me, sādhu gaṇhantu sādhavoti.",
  "atk-s0513a1:33_0": "Nidānakathā",
  "atk-s0513a1:34_0": "Sā panāyaṃ jātakassa atthavaṇṇanā dūrenidānaṃ,",
  "atk-s0513a1:34_1": "avidūrenidānaṃ,",
  "atk-s0513a1:34_2": "santikenidānanti imāni tīṇi nidānāni dassetvā vaṇṇiyamānā ye naṃ suṇanti,",
  "atk-s0513a1:34_3": "tehi samudāgamato paṭṭhāya viññātattā yasmā suṭṭhu viññātā nāma hoti,",
  "atk-s0513a1:34_4": "tasmā taṃ tāni nidānāni dassetvā vaṇṇayissāma.",
  "atk-s0513a1:35_0": "Tattha ādito tāva tesaṃ nidānānaṃ paricchedo veditabbo.",
  "atk-s0513a1:35_1": "Dīpaṅkarapādamūlasmiñhi katābhinīhārassa mahāsattassa yāva vessantarattabhāvā cavitvā tusitapure nibbatti,",
  "atk-s0513a1:35_2": "tāva pavatto kathāmaggo dūrenidānaṃ nāma.",
  "atk-s0513a1:35_3": "Tusitabhavanato pana cavitvā yāva bodhimaṇḍe sabbaññutappatti,",
  "atk-s0513a1:35_4": "tāva pavatto kathāmaggo avidūrenidānaṃ nāma.",
  "atk-s0513a1:35_5": "Santikenidānaṃ pana tesu tesu ṭhānesu viharato tasmiṃ tasmiṃyeva ṭhāne labbhatīti.",
  "atk-s0513a1:36_0": "1. Dūrenidānakathā",
  "atk-s0513a1:37_0": "Tatridaṃ dūrenidānaṃ nāma –",
  "atk-s0513a1:37_1": "ito kira kappasatasahassādhikānaṃ catunnaṃ asaṅkhyeyyānaṃ matthake amaravatī nāma nagaraṃ ahosi.",
  "atk-s0513a1:37_2": "Tattha sumedho nāma brāhmaṇo paṭivasati ubhato sujāto mātito ca pitito ca saṃsuddhagahaṇiko yāva sattamā",
  "atk-s0513a1:37_3": "kulaparivaṭṭā akkhitto anupakuṭṭho jātivādena abhirūpo dassanīyo pāsādiko paramāya vaṇṇapokkharatāya",
  "atk-s0513a1:37_4": "samannāgato.",
  "atk-s0513a1:37_5": "So aññaṃ kammaṃ akatvā brāhmaṇasippameva uggaṇhi.",
  "atk-s0513a1:37_6": "Tassa daharakāleyeva mātāpitaro kālamakaṃsu.",
  "atk-s0513a1:37_7": "Athassa rāsivaḍḍhako amacco āyapotthakaṃ āharitvā suvaṇṇarajatamaṇimuttādibharite gabbhe vivaritvā “ettakaṃ te, kumāra,",
  "atk-s0513a1:37_8": "mātu santakaṃ,",
  "atk-s0513a1:37_9": "ettakaṃ pitu santakaṃ,",
  "atk-s0513a1:37_10": "ettakaṃ ayyakapayyakāna”nti yāva sattamā kulaparivaṭṭā dhanaṃ ācikkhitvā “etaṃ paṭipajjāhī”ti āha.",
  "atk-s0513a1:37_11": "Sumedhapaṇḍito cintesi –",
  "atk-s0513a1:37_12": "“imaṃ dhanaṃ saṃharitvā mayhaṃ pitupitāmahādayo paralokaṃ gacchantā ekaṃ kahāpaṇampi gahetvā na gatā,",
  "atk-s0513a1:37_13": "mayā pana gahetvā gamanakāraṇaṃ kātuṃ vaṭṭatī”ti.",
  "atk-s0513a1:37_14": "So rañño ārocetvā nagare bheriṃ carāpetvā mahājanassa dānaṃ datvā tāpasapabbajjaṃ pabbaji.",
  "atk-s0513a1:37_15": "Imassa panatthassa āvibhāvatthaṃ imasmiṃ ṭhāne sumedhakathā kathetabbā.",
  "atk-s0513a1:37_16": "Sā panesā kiñcāpi buddhavaṃse nirantaraṃ āgatāyeva,",
  "atk-s0513a1:37_17": "gāthāsambandhena pana āgatattā na suṭṭhu pākaṭā.",
  "atk-s0513a1:37_18": "Tasmā taṃ antarantarā gāthāya sambandhadīpakehi vacanehi saddhiṃ kathessāma.",
  "atk-s0513a1:38_0": "Sumedhakathā",
  "atk-s0513a1:39_0": "Kappasatasahassādhikānañhi catunnaṃ asaṅkhyeyyānaṃ matthake dasahi saddehi avivittaṃ “amaravatī”ti ca “amara”nti ca laddhanāmaṃ nagaraṃ ahosi,",
  "atk-s0513a1:39_1": "yaṃ sandhāya buddhavaṃse vuttaṃ –",
  "atk-s0513a1:40_0": "“Kappe ca satasahasse, caturo ca asaṅkhiye;",
  "atk-s0513a1:41_0": "Amaraṃ nāma nagaraṃ, dassaneyyaṃ manoramaṃ;",
  "atk-s0513a1:42_0": "Dasahi saddehi avivittaṃ, annapānasamāyuta”nti.",
  "atk-s0513a1:43_0": "Tattha dasahi saddehi avivittanti hatthisaddena,",
  "atk-s0513a1:43_1": "assasaddena,",
  "atk-s0513a1:43_2": "rathasaddena,",
  "atk-s0513a1:43_3": "bherisaddena,",
  "atk-s0513a1:43_4": "mudiṅgasaddena,",
  "atk-s0513a1:43_5": "vīṇāsaddena,",
  "atk-s0513a1:43_6": "sammasaddena,",
  "atk-s0513a1:43_7": "tāḷasaddena,",
  "atk-s0513a1:43_8": "saṅkhasaddena “asnātha, pivatha,",
  "atk-s0513a1:43_9": "khādathā”ti dasamena saddenāti imehi dasahi saddehi avivittaṃ ahosi.",
  "atk-s0513a1:43_10": "Tesaṃ pana saddānaṃ ekadesameva gahetvā –",
  "atk-s0513a1:44_0": "“Hatthisaddaṃ assasaddaṃ, bherisaṅkharathāni ca;",
  "atk-s0513a1:45_0": "Khādatha pivatha ceva, annapānena ghosita”nti. –",
  "atk-s0513a1:46_0": "Buddhavaṃse imaṃ gāthaṃ vatvā –",
  "atk-s0513a1:47_0": "“Nagaraṃ sabbaṅgasampannaṃ, sabbakammamupāgataṃ;",
  "atk-s0513a1:48_0": "Sattaratanasampannaṃ, nānājanasamākulaṃ;",
  "atk-s0513a1:49_0": "Samiddhaṃ devanagaraṃva, āvāsaṃ puññakamminaṃ.",
  "atk-s0513a1:50_0": "“Nagare amaravatiyā, sumedho nāma brāhmaṇo;",
  "atk-s0513a1:51_0": "Anekakoṭisannicayo, pahūtadhanadhaññavā.",
  "atk-s0513a1:52_0": "“Ajjhāyako mantadharo, tiṇṇaṃ vedāna pāragū;",
  "atk-s0513a1:53_0": "Lakkhaṇe itihāse ca, sadhamme pāramiṃ gato”ti. – vuttaṃ;",
  "atk-s0513a1:54_0": "Athekadivasaṃ so sumedhapaṇḍito uparipāsādavaratale rahogato hutvā pallaṅkaṃ ābhujitvā nisinno cintesi –",
  "atk-s0513a1:54_1": "“punabbhave, paṇḍita,",
  "atk-s0513a1:54_2": "paṭisandhiggahaṇaṃ nāma dukkhaṃ,",
  "atk-s0513a1:54_3": "tathā nibbattanibbattaṭṭhāne sarīrabhedanaṃ,",
  "atk-s0513a1:54_4": "ahañca jātidhammo jarādhammo byādhidhammo maraṇadhammo,",
  "atk-s0513a1:54_5": "evaṃbhūtena mayā ajātiṃ ajaraṃ abyādhiṃ adukkhaṃ sukhaṃ sītalaṃ amatamahānibbānaṃ pariyesituṃ vaṭṭati,",
  "atk-s0513a1:54_6": "avassaṃ bhavato muccitvā nibbānagāminā ekena maggena bhavitabba”nti.",
  "atk-s0513a1:54_7": "Tena vuttaṃ –",
  "atk-s0513a1:55_0": "“Rahogato nisīditvā, evaṃ cintesahaṃ tadā;",
  "atk-s0513a1:56_0": "Dukkho punabbhavo nāma, sarīrassa ca bhedanaṃ.",
  "atk-s0513a1:57_0": "“Jātidhammo jarādhammo, byādhidhammo sahaṃ tadā;",
  "atk-s0513a1:58_0": "Ajaraṃ amataṃ khemaṃ, pariyesissāmi nibbutiṃ.",
  "atk-s0513a1:59_0": "“Yaṃnūnimaṃ pūtikāyaṃ, nānākuṇapapūritaṃ;",
  "atk-s0513a1:60_0": "Chaḍḍayitvāna gaccheyyaṃ, anapekkho anatthiko.",
  "atk-s0513a1:61_0": "“Atthi hehiti so maggo, na so sakkā na hetuye;",
  "atk-s0513a1:62_0": "Pariyesissāmi taṃ maggaṃ, bhavato parimuttiyā”ti.",
  "atk-s0513a1:63_0": "Tato uttaripi evaṃ cintesi –",
  "atk-s0513a1:63_1": "yathā hi loke dukkhassa paṭipakkhabhūtaṃ sukhaṃ nāma atthi,",
  "atk-s0513a1:63_2": "evaṃ bhave sati tappaṭipakkhena vibhavenāpi bhavitabbaṃ.",
  "atk-s0513a1:63_3": "Yathā ca uṇhe sati tassa vūpasamabhūtaṃ sītampi atthi,",
  "atk-s0513a1:63_4": "evaṃ rāgādīnaṃ aggīnaṃ vūpasamena nibbānenāpi bhavitabbaṃ.",
  "atk-s0513a1:63_5": "Yathā ca pāpassa lāmakassa dhammassa paṭipakkhabhūto kalyāṇo anavajjadhammopi atthiyeva,",
  "atk-s0513a1:63_6": "evameva pāpikāya jātiyā sati sabbajātikkhepanato ajātisaṅkhātena nibbānenāpi bhavitabbamevāti.",
  "atk-s0513a1:63_7": "Tena vuttaṃ –",
  "atk-s0513a1:64_0": "“Yathāpi dukkhe vijjante, sukhaṃ nāmapi vijjati;",
  "atk-s0513a1:65_0": "Evaṃ bhave vijjamāne, vibhavopi icchitabbako.",
  "atk-s0513a1:66_0": "“Yathāpi uṇhe vijjante, aparaṃ vijjati sītalaṃ;",
  "atk-s0513a1:67_0": "Evaṃ tividhaggi vijjante, nibbānaṃ icchitabbakaṃ.",
  "atk-s0513a1:68_0": "“Yathāpi pāpe vijjante, kalyāṇamapi vijjati;",
  "atk-s0513a1:69_0": "Evameva jāti vijjante, ajātipicchitabbaka”nti.",
  "atk-s0513a1:70_0": "Aparampi cintesi –",
  "atk-s0513a1:70_1": "yathā nāma gūtharāsimhi nimuggena purisena dūrato pañcavaṇṇapadumasañchannaṃ mahātaḷākaṃ disvā “katarena",
  "atk-s0513a1:70_2": "nu kho maggena ettha gantabba”nti taṃ taḷākaṃ gavesituṃ yuttaṃ.",
  "atk-s0513a1:70_3": "Yaṃ tassa agavesanaṃ,",
  "atk-s0513a1:70_4": "na so taḷākassa doso.",
  "atk-s0513a1:70_5": "Evameva kilesamaladhovane amatamahānibbānataḷāke vijjante tassa agavesanaṃ na amatanibbānamahātaḷākassa doso.",
  "atk-s0513a1:70_6": "Yathā ca corehi samparivārito puriso palāyanamagge vijjamānepi sace na palāyati,",
  "atk-s0513a1:70_7": "na so maggassa doso,",
  "atk-s0513a1:70_8": "purisasseva doso.",
  "atk-s0513a1:70_9": "Evameva kilesehi parivāretvā gahitassa purisassa vijjamāneyeva nibbānagāmimhi sive magge maggassa agavesanaṃ nāma na maggassa doso,",
  "atk-s0513a1:70_10": "puggalasseva doso.",
  "atk-s0513a1:70_11": "Yathā ca byādhipīḷito puriso vijjamāne byādhitikicchake vejje sace taṃ vejjaṃ gavesitvā byādhiṃ na tikicchāpeti,",
  "atk-s0513a1:70_12": "na so vejjassa doso,",
  "atk-s0513a1:70_13": "purisasseva doso.",
  "atk-s0513a1:70_14": "Evameva yo kilesabyādhipīḷito puriso kilesavūpasamamaggakovidaṃ vijjamānameva ācariyaṃ na gavesati,",
  "atk-s0513a1:70_15": "tasseva doso,",
  "atk-s0513a1:70_16": "na kilesavināsakassa ācariyassāti.",
  "atk-s0513a1:70_17": "Tena vuttaṃ –",
  "atk-s0513a1:71_0": "“Yathā gūthagato puriso, taḷākaṃ disvāna pūritaṃ;",
  "atk-s0513a1:72_0": "Na gavesati taṃ taḷākaṃ, na doso taḷākassa so.",
  "atk-s0513a1:73_0": "“Evaṃ kilesamaladhove, vijjante amatantaḷe;",
  "atk-s0513a1:74_0": "Na gavesati taṃ taḷākaṃ, na doso amatantaḷe.",
  "atk-s0513a1:75_0": "“Yathā arīhi pariruddho, vijjante gamanampathe;",
  "atk-s0513a1:76_0": "Na palāyati so puriso, na doso añjasassa so.",
  "atk-s0513a1:77_0": "“Evaṃ kilesapariruddho, vijjamāne sive pathe;",
  "atk-s0513a1:78_0": "Na gavesati taṃ maggaṃ, na doso sivamañjase.",
  "atk-s0513a1:79_0": "“Yathāpi byādhito puriso, vijjamāne tikicchake;",
  "atk-s0513a1:80_0": "Na tikicchāpeti taṃ byādhiṃ, na doso so tikicchake.",
  "atk-s0513a1:81_0": "“Evaṃ kilesabyādhīhi, dukkhito paripīḷito;",
  "atk-s0513a1:82_0": "Na gavesati taṃ ācariyaṃ, na doso so vināyake”ti.",
  "atk-s0513a1:83_0": "Aparampi cintesi –",
  "atk-s0513a1:83_1": "yathā maṇḍanajātiko puriso kaṇṭhe āsattaṃ kuṇapaṃ chaḍḍetvā sukhī gacchati,",
  "atk-s0513a1:83_2": "evaṃ mayāpi imaṃ pūtikāyaṃ chaḍḍetvā anapekkhena nibbānanagaraṃ pavisitabbaṃ.",
  "atk-s0513a1:83_3": "Yathā ca naranāriyo ukkārabhūmiyaṃ uccārapassāvaṃ katvā na taṃ ucchaṅgena vā ādāya dasantena vā veṭhetvā gacchanti,",
  "atk-s0513a1:83_4": "jigucchamānā pana anapekkhāva chaḍḍetvā gacchanti,",
  "atk-s0513a1:83_5": "evaṃ mayāpi imaṃ pūtikāyaṃ anapekkhena chaḍḍetvā amataṃ nibbānanagaraṃ pavisituṃ vaṭṭati.",
  "atk-s0513a1:83_6": "Yathā ca nāvikā nāma jajjaraṃ nāvaṃ anapekkhā chaḍḍetvā gacchanti,",
  "atk-s0513a1:83_7": "evaṃ ahampi imaṃ navahi vaṇamukhehi paggharantaṃ kāyaṃ chaḍḍetvā anapekkho nibbānapuraṃ pavisissāmi.",
  "atk-s0513a1:83_8": "Yathā ca puriso nānāratanāni ādāya corehi saddhiṃ maggaṃ gacchanto attano ratananāsabhayena te chaḍḍetvā khemaṃ maggaṃ gaṇhāti,",
  "atk-s0513a1:83_9": "evaṃ ayampi karajakāyo ratanavilopakacorasadiso.",
  "atk-s0513a1:83_10": "Sacāhaṃ ettha taṇhaṃ karissāmi,",
  "atk-s0513a1:83_11": "ariyamaggakusaladhammaratanaṃ me nassissati.",
  "atk-s0513a1:83_12": "Tasmā mayā imaṃ corasadisaṃ kāyaṃ chaḍḍetvā nibbānanagaraṃ pavisituṃ vaṭṭatīti.",
  "atk-s0513a1:83_13": "Tena vuttaṃ –",
  "atk-s0513a1:84_0": "“Yathāpi kuṇapaṃ puriso, kaṇṭhe baddhaṃ jigucchiya;",
  "atk-s0513a1:85_0": "Mocayitvāna gaccheyya, sukhī serī sayaṃvasī.",
  "atk-s0513a1:86_0": "“Tathevimaṃ pūtikāyaṃ, nānākuṇapasañcayaṃ;",
  "atk-s0513a1:87_0": "Chaḍḍayitvāna gaccheyyaṃ, anapekkho anatthiko.",
  "atk-s0513a1:88_0": "“Yathā uccāraṭṭhānamhi, karīsaṃ naranāriyo;",
  "atk-s0513a1:89_0": "Chaḍḍayitvāna gacchanti, anapekkhā anatthikā.",
  "atk-s0513a1:90_0": "“Evamevāhaṃ imaṃ kāyaṃ, nānākuṇapapūritaṃ;",
  "atk-s0513a1:91_0": "Chaḍḍayitvāna gacchissaṃ, vaccaṃ katvā yathā kuṭiṃ.",
  "atk-s0513a1:92_0": "“Yathāpi jajjaraṃ nāvaṃ, paluggaṃ udagāhiniṃ;",
  "atk-s0513a1:93_0": "Sāmī chaḍḍetvā gacchanti, anapekkhā anatthikā.",
  "atk-s0513a1:94_0": "“Evamevāhaṃ imaṃ kāyaṃ, navacchiddaṃ dhuvassavaṃ;",
  "atk-s0513a1:95_0": "Chaḍḍayitvāna gacchissaṃ, jiṇṇanāvaṃva sāmikā.",
  "atk-s0513a1:96_0": "“Yathāpi puriso corehi, gacchanto bhaṇḍamādiya;",
  "atk-s0513a1:97_0": "Bhaṇḍacchedabhayaṃ disvā, chaḍḍayitvāna gacchati.",
  "atk-s0513a1:98_0": "“Evameva ayaṃ kāyo, mahācorasamo viya;",
  "atk-s0513a1:99_0": "Pahāyimaṃ gamissāmi, kusalacchedanābhayā”ti.",
  "atk-s0513a1:100_0": "Evaṃ sumedhapaṇḍito nānāvidhāhi upamāhi imaṃ nekkhammūpasaṃhitaṃ atthaṃ cintetvā sakanivesane aparimitaṃ",
  "atk-s0513a1:100_1": "bhogakkhandhaṃ heṭṭhā vuttanayena kapaṇaddhikādīnaṃ vissajjetvā mahādānaṃ datvā vatthukāme ca kilesakāme",
  "atk-s0513a1:100_2": "ca pahāya amaranagarato nikkhamitvā ekakova himavante dhammikaṃ nāma pabbataṃ nissāya assamaṃ katvā tattha",
  "atk-s0513a1:100_3": "paṇṇasālañca caṅkamañca māpetvā pañcahi nīvaraṇadosehi vivajjitaṃ “evaṃ samāhite citte”tiādinā nayena",
  "atk-s0513a1:100_4": "vuttehi aṭṭhahi kāraṇaguṇehi samupetaṃ abhiññāsaṅkhātaṃ balaṃ āharituṃ tasmiṃ assamapade navadosasamannāgataṃ",
  "atk-s0513a1:100_5": "sāṭakaṃ pajahitvā dvādasaguṇasamannāgataṃ vākacīraṃ nivāsetvā isipabbajjaṃ pabbaji.",
  "atk-s0513a1:100_6": "Evaṃ pabbajito aṭṭhadosasamākiṇṇaṃ taṃ paṇṇasālaṃ pahāya dasaguṇasamannāgataṃ rukkhamūlaṃ upagantvā sabbaṃ",
  "atk-s0513a1:100_7": "dhaññavikatiṃ pahāya pavattaphalabhojano hutvā nisajjaṭṭhānacaṅkamanavaseneva padhānaṃ padahanto sattāhabbhantareyeva",
  "atk-s0513a1:100_8": "aṭṭhannaṃ samāpattīnaṃ pañcannañca abhiññānaṃ lābhī ahosi.",
  "atk-s0513a1:100_9": "Evaṃ taṃ yathāpatthitaṃ abhiññābalaṃ pāpuṇi.",
  "atk-s0513a1:100_10": "Tena vuttaṃ –",
  "atk-s0513a1:101_0": "“Evāhaṃ cintayitvāna, nekakoṭisataṃ dhanaṃ;",
  "atk-s0513a1:102_0": "Nāthānāthānaṃ datvāna, himavantamupāgamiṃ.",
  "atk-s0513a1:103_0": "“Himavantassāvidūre, dhammiko nāma pabbato;",
  "atk-s0513a1:104_0": "Assamo sukato mayhaṃ, paṇṇasālā sumāpitā.",
  "atk-s0513a1:105_0": "“Caṅkamaṃ tattha māpesiṃ, pañcadosavivajjitaṃ;",
  "atk-s0513a1:106_0": "Aṭṭhaguṇasamupetaṃ, abhiññābalamāhariṃ.",
  "atk-s0513a1:107_0": "“Sāṭakaṃ pajahiṃ tattha, navadosamupāgataṃ;",
  "atk-s0513a1:108_0": "Vākacīraṃ nivāsesiṃ, dvādasaguṇamupāgataṃ.",
  "atk-s0513a1:109_0": "“Aṭṭhadosasamākiṇṇaṃ, pajahiṃ paṇṇasālakaṃ;",
  "atk-s0513a1:110_0": "Upāgamiṃ rukkhamūlaṃ, guṇe dasahupāgataṃ.",
  "atk-s0513a1:111_0": "“Vāpitaṃ ropitaṃ dhaññaṃ, pajahiṃ niravasesato;",
  "atk-s0513a1:112_0": "Anekaguṇasampannaṃ, pavattaphalamādiyiṃ.",
  "atk-s0513a1:113_0": "“Tatthappadhānaṃ padahiṃ, nisajjaṭṭhānacaṅkame;",
  "atk-s0513a1:114_0": "Abbhantaramhi sattāhe, abhiññābalapāpuṇi”nti.",
  "atk-s0513a1:115_0": "Tattha “assamo sukato mayhaṃ,",
  "atk-s0513a1:115_1": "paṇṇasālā sumāpitā”ti imāya pāḷiyā sumedhapaṇḍitena assamapaṇṇasālācaṅkamā sahatthā māpitā viya vuttā.",
  "atk-s0513a1:115_2": "Ayaṃ panettha attho –",
  "atk-s0513a1:115_3": "mahāsattaṃ “himavantaṃ ajjhogāhetvā ajja dhammikaṃ pabbataṃ pavisissāmī”ti nikkhantaṃ disvā sakko devānamindo vissakammadevaputtaṃ āmantesi – “tāta,",
  "atk-s0513a1:115_4": "ayaṃ sumedhapaṇḍito pabbajissāmīti nikkhanto,",
  "atk-s0513a1:115_5": "etassa vasanaṭṭhānaṃ māpehī”ti.",
  "atk-s0513a1:115_6": "So tassa vacanaṃ sampaṭicchitvā ramaṇīyaṃ assamaṃ,",
  "atk-s0513a1:115_7": "suguttaṃ paṇṇasālaṃ,",
  "atk-s0513a1:115_8": "manoramaṃ caṅkamañca māpesi.",
  "atk-s0513a1:115_9": "Bhagavā pana tadā attano puññānubhāvena nipphannaṃ taṃ assamapadaṃ sandhāya sāriputta,",
  "atk-s0513a1:115_10": "tasmiṃ dhammikapabbate –",
  "atk-s0513a1:116_0": "“Assamo sukato mayhaṃ, paṇṇasālā sumāpitā;",
  "atk-s0513a1:117_0": "Caṅkamaṃ tattha māpesiṃ, pañcadosavivajjita”nti. –",
  "atk-s0513a1:118_0": "Āha. Tattha sukato mayhanti sukato mayā. Paṇṇasālā sumāpitāti paṇṇacchadanasālāpi me sumāpitā ahosi.",
  "atk-s0513a1:119_0": "Pañcadosavivajjitanti pañcime caṅkamadosā nāma –",
  "atk-s0513a1:119_1": "thaddhavisamatā,",
  "atk-s0513a1:119_2": "antorukkhatā,",
  "atk-s0513a1:119_3": "gahanacchannatā,",
  "atk-s0513a1:119_4": "atisambādhatā,",
  "atk-s0513a1:119_5": "ativisālatāti.",
  "atk-s0513a1:119_6": "Thaddhavisamabhūmibhāgasmiñhi caṅkame caṅkamantassa pādā rujjanti,",
  "atk-s0513a1:119_7": "phoṭā uṭṭhahanti,",
  "atk-s0513a1:119_8": "cittaṃ ekaggaṃ na labhati,",
  "atk-s0513a1:119_9": "kammaṭṭhānaṃ vipajjati.",
  "atk-s0513a1:119_10": "Mudusamatale pana phāsuvihāraṃ āgamma kammaṭṭhānaṃ sampajjati.",
  "atk-s0513a1:119_11": "Tasmā thaddhavisamabhūmibhāgatā eko dosoti veditabbo.",
  "atk-s0513a1:119_12": "Caṅkamassa anto vā majjhe vā koṭiyaṃ vā rukkhe sati pamādamāgamma caṅkamantassa nalāṭaṃ vā sīsaṃ vā paṭihaññatīti antorukkhatā dutiyo doso.",
  "atk-s0513a1:119_13": "Tiṇalatādigahanacchanne caṅkame caṅkamanto andhakāravelāyaṃ uragādike pāṇe akkamitvā vā māreti,",
  "atk-s0513a1:119_14": "tehi vā daṭṭho dukkhaṃ āpajjatīti gahanacchannatā tatiyo doso.",
  "atk-s0513a1:119_15": "Atisambādhe caṅkame vitthārato ratanike vā aḍḍharatanike vā caṅkamantassa paricchede pakkhalitvā nakhāpi",
  "atk-s0513a1:119_16": "aṅguliyopi bhijjantīti atisambādhatā catuttho doso.",
  "atk-s0513a1:119_17": "Ativisāle caṅkame caṅkamantassa cittaṃ vidhāvati,",
  "atk-s0513a1:119_18": "ekaggataṃ na labhatīti ativisālatā pañcamo doso.",
  "atk-s0513a1:119_19": "Puthulato pana diyaḍḍharatanaṃ dvīsu passesu ratanamattaanucaṅkamaṃ dīghato saṭṭhihatthaṃ mudutalaṃ samavippakiṇṇavālukaṃ",
  "atk-s0513a1:119_20": "caṅkamaṃ vaṭṭati cetiyagirimhi dīpappasādakamahindattherassa caṅkamanaṃ viya,",
  "atk-s0513a1:119_21": "tādisaṃ taṃ ahosi.",
  "atk-s0513a1:119_22": "Tenāha “caṅkamaṃ tattha māpesiṃ,",
  "atk-s0513a1:119_23": "pañcadosavivajjita”nti.",
  "atk-s0513a1:120_0": "Aṭṭhaguṇasamupetanti aṭṭhahi samaṇasukhehi upetaṃ.",
  "atk-s0513a1:120_1": "Aṭṭhimāni samaṇasukhāni nāma –",
  "atk-s0513a1:120_2": "dhanadhaññapariggahābhāvo,",
  "atk-s0513a1:120_3": "anavajjapiṇḍapātapariyesanabhāvo,",
  "atk-s0513a1:120_4": "nibbutapiṇḍapātabhuñjanabhāvo,",
  "atk-s0513a1:120_5": "raṭṭhaṃ pīḷetvā dhanasāraṃ vā sīsakahāpaṇādīni vā gaṇhantesu rājakulesu raṭṭhapīḷanakilesābhāvo,",
  "atk-s0513a1:120_6": "upakaraṇesu nicchandarāgabhāvo,",
  "atk-s0513a1:120_7": "coravilope nibbhayabhāvo,",
  "atk-s0513a1:120_8": "rājarājamahāmattehi asaṃsaṭṭhabhāvo,",
  "atk-s0513a1:120_9": "catūsu disāsu appaṭihatabhāvoti.",
  "atk-s0513a1:120_10": "Idaṃ vuttaṃ hoti –",
  "atk-s0513a1:120_11": "yathā tasmiṃ assame vasantena sakkā honti imāni aṭṭha samaṇasukhāni vindituṃ,",
  "atk-s0513a1:120_12": "evaṃ aṭṭhaguṇasamupetaṃ taṃ assamaṃ māpesinti.",
  "atk-s0513a1:121_0": "Abhiññābalamāharinti pacchā tasmiṃ assame vasanto kasiṇaparikammaṃ katvā abhiññānaṃ samāpattīnañca uppādanatthāya",
  "atk-s0513a1:121_1": "aniccato dukkhato vipassanaṃ ārabhitvā thāmappattaṃ vipassanābalaṃ āhariṃ.",
  "atk-s0513a1:121_2": "Yathā tasmiṃ vasanto taṃ balaṃ āharituṃ sakkomi,",
  "atk-s0513a1:121_3": "evaṃ taṃ assamaṃ tassa abhiññatthāya vipassanābalassa anucchavikaṃ katvā māpesinti attho.",
  "atk-s0513a1:122_0": "Sāṭakaṃ pajahiṃ tattha,",
  "atk-s0513a1:122_1": "navadosamupāgatanti etthāyaṃ anupubbikathā –",
  "atk-s0513a1:122_2": "tadā kira kuṭileṇacaṅkamādipaṭimaṇḍitaṃ pupphūpagaphalūpagarukkhasañchannaṃ ramaṇīyaṃ madhurasalilāsayaṃ",
  "atk-s0513a1:122_3": "apagatavāḷamigabhiṃsanakasakuṇaṃ pavivekakkhamaṃ assamaṃ māpetvā alaṅkatacaṅkamassa ubhosu antesu ālambanaphalakaṃ",
  "atk-s0513a1:122_4": "saṃvidhāya nisīdanatthāya caṅkamavemajjhe samatalaṃ muggavaṇṇasilaṃ māpetvā antopaṇṇasālāyaṃ jaṭāmaṇḍalavākacīratidaṇḍakuṇḍikādike",
  "atk-s0513a1:122_5": "tāpasaparikkhāre,",
  "atk-s0513a1:122_6": "maṇḍape pānīyaghaṭapānīyasaṅkhapānīyasarāvāni,",
  "atk-s0513a1:122_7": "aggisālāyaṃ aṅgārakapalladāruādīnīti evaṃ yaṃ yaṃ pabbajitānaṃ upakārāya saṃvattati,",
  "atk-s0513a1:122_8": "taṃ taṃ sabbaṃ māpetvā paṇṇasālāya bhittiyaṃ “ye keci pabbajitukāmā ime parikkhāre gahetvā pabbajantū”ti",
  "atk-s0513a1:122_9": "akkharāni chinditvā devalokameva gate vissakammadevaputte sumedhapaṇḍito himavantapabbatapāde girikandarānusārena",
  "atk-s0513a1:122_10": "attano nivāsānurūpaṃ phāsukaṭṭhānaṃ olokento nadīnivattane vissakammanimmitaṃ sakkadattiyaṃ ramaṇīyaṃ",
  "atk-s0513a1:122_11": "assamaṃ disvā caṅkamanakoṭiṃ gantvā padavalañjaṃ apassanto “dhuvaṃ pabbajitā dhuragāme bhikkhaṃ pariyesitvā",
  "atk-s0513a1:122_12": "kilantarūpā āgantvā paṇṇasālaṃ pavisitvā nisinnā bhavissantī”ti cintetvā thokaṃ āgametvā “ativiya cirāyanti,",
  "atk-s0513a1:122_13": "jānissāmī”ti paṇṇāsālākuṭidvāraṃ vivaritvā anto pavisitvā ito cito ca olokento mahābhittiyaṃ akkharāni vācetvā “mayhaṃ kappiyaparikkhārā ete,",
  "atk-s0513a1:122_14": "ime gahetvā pabbajissāmī”ti attano nivatthapārutaṃ sāṭakayugaṃ pajahi.",
  "atk-s0513a1:122_15": "Tenāha “sāṭakaṃ pajahiṃ tatthā”ti.",
  "atk-s0513a1:122_16": "Evaṃ paviṭṭho ahaṃ,",
  "atk-s0513a1:122_17": "sāriputta,",
  "atk-s0513a1:122_18": "tassaṃ paṇṇasālāyaṃ sāṭakaṃ pajahiṃ.",
  "atk-s0513a1:123_0": "Navadosamupāgatanti sāṭakaṃ pajahanto nava dose disvā pajahinti dīpeti.",
  "atk-s0513a1:123_1": "Tāpasapabbajjaṃ pabbajitānañhi sāṭakasmiṃ nava dosā upaṭṭhahanti.",
  "atk-s0513a1:123_2": "Tesu tassa mahagghabhāvo eko doso,",
  "atk-s0513a1:123_3": "parapaṭibaddhatāya uppajjanabhāvo eko,",
  "atk-s0513a1:123_4": "paribhogena lahuṃ kilissanabhāvo eko.",
  "atk-s0513a1:123_5": "Kiliṭṭho hi dhovitabbo ca rajitabbo ca hoti.",
  "atk-s0513a1:123_6": "Paribhogena jīraṇabhāvo eko.",
  "atk-s0513a1:123_7": "Jiṇṇassa hi tunnaṃ vā aggaḷadānaṃ vā kātabbaṃ hoti.",
  "atk-s0513a1:123_8": "Puna pariyesanāya durabhisambhavabhāvo eko,",
  "atk-s0513a1:123_9": "tāpasapabbajjāya asāruppabhāvo eko,",
  "atk-s0513a1:123_10": "paccatthikānaṃ sādhāraṇabhāvo eko.",
  "atk-s0513a1:123_11": "Yathā hi naṃ paccatthikā na gaṇhanti,",
  "atk-s0513a1:123_12": "evaṃ gopetabbo hoti.",
  "atk-s0513a1:123_13": "Paribhuñjantassa vibhūsanaṭṭhānabhāvo eko,",
  "atk-s0513a1:123_14": "gahetvā vicarantassa khandhabhāramahicchabhāvo ekoti.",
  "atk-s0513a1:124_0": "Vākacīraṃ nivāsesinti tadāhaṃ,",
  "atk-s0513a1:124_1": "sāriputta,",
  "atk-s0513a1:124_2": "ime nava dose disvā sāṭakaṃ pahāya vākacīraṃ nivāsesiṃ,",
  "atk-s0513a1:124_3": "muñjatiṇaṃ hīraṃ hīraṃ katvā ganthetvā katavākacīraṃ nivāsanapārupanatthāya ādiyinti attho.",
  "atk-s0513a1:125_0": "Dvādasaguṇamupāgatanti dvādasahi ānisaṃsehi samannāgataṃ.",
  "atk-s0513a1:125_1": "Vākacīrasmiñhi dvādasa ānisaṃsā –",
  "atk-s0513a1:125_2": "appagghaṃ sundaraṃ kappiyanti ayaṃ tāva eko ānisaṃso,",
  "atk-s0513a1:125_3": "sahatthā kātuṃ sakkāti ayaṃ dutiyo,",
  "atk-s0513a1:125_4": "paribhogena saṇikaṃ kilissati,",
  "atk-s0513a1:125_5": "dhoviyamānepi papañco natthīti ayaṃ tatiyo,",
  "atk-s0513a1:125_6": "paribhogena jiṇṇepi sibbitabbābhāvo catuttho,",
  "atk-s0513a1:125_7": "puna pariyesantassa sukhena karaṇabhāvo pañcamo,",
  "atk-s0513a1:125_8": "tāpasapabbajjāya sāruppabhāvo chaṭṭho,",
  "atk-s0513a1:125_9": "paccatthikānaṃ nirupabhogabhāvo sattamo,",
  "atk-s0513a1:125_10": "paribhuñjantassa vibhūsanaṭṭhānābhāvo aṭṭhamo,",
  "atk-s0513a1:125_11": "dhāraṇe sallahukabhāvo navamo,",
  "atk-s0513a1:125_12": "cīvarapaccaye appicchabhāvo dasamo,",
  "atk-s0513a1:125_13": "vākuppattiyā dhammikaanavajjabhāvo ekādasamo,",
  "atk-s0513a1:125_14": "vākacīre naṭṭhepi anapekkhabhāvo dvādasamoti.",
  "atk-s0513a1:126_0": "Aṭṭhadosasamākiṇṇaṃ,",
  "atk-s0513a1:126_1": "pajahiṃ paṇṇasālakanti.",
  "atk-s0513a1:126_2": "Kathaṃ pajahi?",
  "atk-s0513a1:126_3": "So kira varasāṭakayugaṃ omuñcitvā cīvaravaṃse laggitaṃ anojapupphadāmasadisaṃ rattaṃ vākacīraṃ gahetvā nivāsetvā,",
  "atk-s0513a1:126_4": "tassūpari aparaṃ suvaṇṇavaṇṇaṃ vākacīraṃ paridahitvā,",
  "atk-s0513a1:126_5": "punnāgapupphasantharasadisaṃ sakhuraṃ ajinacammaṃ ekaṃsaṃ katvā jaṭāmaṇḍalaṃ paṭimuñcitvā cūḷāya saddhiṃ",
  "atk-s0513a1:126_6": "niccalabhāvakaraṇatthaṃ sārasūciṃ pavesetvā muttajālasadisāya sikkāya pavāḷavaṇṇaṃ kuṇḍikaṃ odahitvā",
  "atk-s0513a1:126_7": "tīsu ṭhānesu vaṅkakājaṃ ādāya ekissā kājakoṭiyā kuṇḍikaṃ,",
  "atk-s0513a1:126_8": "ekissā aṅkusapacchitidaṇḍakādīni olaggetvā khāribhāraṃ aṃse katvā,",
  "atk-s0513a1:126_9": "dakkhiṇena hatthena kattaradaṇḍaṃ gahetvā paṇṇasālato nikkhamitvā saṭṭhihatthe mahācaṅkame aparāparaṃ caṅkamanto attano vesaṃ oloketvā –",
  "atk-s0513a1:126_10": "“mayhaṃ manoratho matthakaṃ patto,",
  "atk-s0513a1:126_11": "sobhati vata me pabbajjā,",
  "atk-s0513a1:126_12": "buddhapaccekabuddhādīhi sabbehi dhīrapurisehi vaṇṇitā thomitā ayaṃ pabbajjā nāma,",
  "atk-s0513a1:126_13": "pahīnaṃ me gihibandhanaṃ,",
  "atk-s0513a1:126_14": "nikkhantosmi nekkhammaṃ,",
  "atk-s0513a1:126_15": "laddhā me uttamapabbajjā,",
  "atk-s0513a1:126_16": "karissāmi samaṇadhammaṃ,",
  "atk-s0513a1:126_17": "labhissāmi maggaphalasukha”nti ussāhajāto khārikājaṃ otāretvā caṅkamavemajjhe muggavaṇṇasilāpaṭṭe suvaṇṇapaṭimā",
  "atk-s0513a1:126_18": "viya nisinno divasabhāgaṃ vītināmetvā sāyanhasamayaṃ paṇṇasālaṃ pavisitvā,",
  "atk-s0513a1:126_19": "bidalamañcakapasse kaṭṭhattharikāya nipanno sarīraṃ utuṃ gāhāpetvā,",
  "atk-s0513a1:126_20": "balavapaccūse pabujjhitvā attano āgamanaṃ āvajjesi “ahaṃ gharāvāse ādīnavaṃ disvā amitabhogaṃ anantayasaṃ",
  "atk-s0513a1:126_21": "pahāya araññaṃ pavisitvā nekkhammagavesako hutvā pabbajito,",
  "atk-s0513a1:126_22": "ito dāni paṭṭhāya pamādacāraṃ carituṃ na vaṭṭati.",
  "atk-s0513a1:127_0": "Pavivekañhi pahāya vicarantaṃ micchāvitakkamakkhikā khādanti,",
  "atk-s0513a1:127_1": "idāni mayā vivekamanubrūhetuṃ vaṭṭati.",
  "atk-s0513a1:127_2": "Ahañhi gharāvāsaṃ palibodhato disvā nikkhanto,",
  "atk-s0513a1:127_3": "ayañca manāpā paṇṇasālā,",
  "atk-s0513a1:127_4": "beluvapakkavaṇṇaparibhaṇḍakatā bhūmi,",
  "atk-s0513a1:127_5": "rajatavaṇṇā setabhittiyo,",
  "atk-s0513a1:127_6": "kapotapādavaṇṇaṃ paṇṇacchadanaṃ,",
  "atk-s0513a1:127_7": "vicittattharaṇavaṇṇo bidalamañcako,",
  "atk-s0513a1:127_8": "nivāsaphāsukaṃ vasanaṭṭhānaṃ,",
  "atk-s0513a1:127_9": "na etto atirekatarā viya me gehasampadā paññāyatī”ti paṇṇasālāya dose vicinanto aṭṭha dose passi.",
  "atk-s0513a1:128_0": "Paṇṇasālāparibhogasmiñhi aṭṭha ādīnavā –",
  "atk-s0513a1:128_1": "mahāsamārambhena dabbasambhāre samodhānetvā karaṇapariyesanabhāvo eko ādīnavo,",
  "atk-s0513a1:128_2": "tiṇapaṇṇamattikāsu patitāsu tāsaṃ punappunaṃ ṭhapetabbatāya nibandhajagganabhāvo dutiyo,",
  "atk-s0513a1:128_3": "senāsanaṃ nāma mahallakassa pāpuṇāti,",
  "atk-s0513a1:128_4": "avelāya vuṭṭhāpiyamānassa cittekaggatā na hotīti uṭṭhāpaniyabhāvo tatiyo,",
  "atk-s0513a1:128_5": "sītuṇhapaṭighātena kāyassa sukhumālakaraṇabhāvo catuttho,",
  "atk-s0513a1:128_6": "gehaṃ paviṭṭhena yaṃkiñci pāpaṃ sakkā kātunti garahāpaṭicchādanabhāvo pañcamo,",
  "atk-s0513a1:128_7": "“mayha”nti pariggahakaraṇabhāvo chaṭṭho,",
  "atk-s0513a1:128_8": "gehassa atthibhāvo nāma sadutiyakavāsoti sattamo,",
  "atk-s0513a1:128_9": "ūkāmaṅgulagharagoḷikādīnaṃ sādhāraṇatāya bahusādhāraṇabhāvo aṭṭhamo.",
  "atk-s0513a1:128_10": "Iti ime aṭṭha ādīnave disvā mahāsatto paṇṇasālaṃ pajati.",
  "atk-s0513a1:128_11": "Tenāha “aṭṭhadosasamākiṇṇaṃ,",
  "atk-s0513a1:128_12": "pajahiṃ paṇṇasālaka”nti.",
  "atk-s0513a1:129_0": "Upāgamiṃ rukkhamūlaṃ,",
  "atk-s0513a1:129_1": "guṇe dasahupāgatanti channaṃ paṭikkhipitvā dasahi guṇehi upetaṃ rukkhamūlaṃ upagatosmīti vadati.",
  "atk-s0513a1:129_2": "Tatrime dasa guṇā –",
  "atk-s0513a1:129_3": "appasamārambhatā eko guṇo,",
  "atk-s0513a1:129_4": "upagamanamattakameva hi tattha hoti;",
  "atk-s0513a1:129_5": "apaṭijagganatā dutiyo,",
  "atk-s0513a1:129_6": "tañhi sammaṭṭhampi asammaṭṭhampi paribhogaphāsukaṃ hotiyeva.",
  "atk-s0513a1:129_7": "Anuṭṭhāpariyabhāvo tatiyo,",
  "atk-s0513a1:129_8": "garahaṃ nappaṭicchādeti;",
  "atk-s0513a1:129_9": "tattha hi pāpaṃ karonto lajjatīti garahāya appaṭicchannabhāvo catuttho;",
  "atk-s0513a1:129_10": "abbhokāsavāso viya kāyaṃ na santhambhetīti kāyassa asanthambhanabhāvo pañcamo;",
  "atk-s0513a1:129_11": "pariggahakaraṇābhāvo chaṭṭho;",
  "atk-s0513a1:129_12": "gehālayapaṭikkhepo sattamo;",
  "atk-s0513a1:129_13": "bahusādhāraṇagehe viya “paṭijaggissāmi naṃ,",
  "atk-s0513a1:129_14": "nikkhamathā”ti nīharaṇakābhāvo aṭṭhamo;",
  "atk-s0513a1:129_15": "vasantassa sappītikabhāvo navamo;",
  "atk-s0513a1:129_16": "rukkhamūlasenāsanassa gatagataṭṭhāne sulabhatāya anapekkhabhāvo dasamoti ime dasa guṇe disvā rukkhamūlaṃ upāgatosmīti vadati.",
  "atk-s0513a1:130_0": "Imāni ettakāni kāraṇāni sallakkhetvā mahāsatto punadivase bhikkhāya gāmaṃ pāvisi.",
  "atk-s0513a1:130_1": "Athassa sampattagāme manussā mahantena ussāhena bhikkhaṃ adaṃsu.",
  "atk-s0513a1:130_2": "So bhattakiccaṃ niṭṭhāpetvā assamaṃ āgamma nisīditvā cintesi “nāhaṃ āhāraṃ na labhāmīti pabbajito,",
  "atk-s0513a1:130_3": "siniddhāhāro nāmesa mānamadapurisamade vaḍḍheti,",
  "atk-s0513a1:130_4": "āhāramūlakassa ca dukkhassa anto natthi.",
  "atk-s0513a1:130_5": "Yaṃnūnāhaṃ vāpitaropitadhaññanibbattaṃ āhāraṃ pajahitvā pavattaphalabhojano bhaveyya”nti.",
  "atk-s0513a1:130_6": "So tato ṭṭhāya tathā katvā ghaṭento vāyamanto sattāhabbhantareyeva aṭṭha samāpattiyo pañca abhiññāyo ca nibbattesi.",
  "atk-s0513a1:130_7": "Tena vuttaṃ –",
  "atk-s0513a1:131_0": "“Vāpitaṃ ropitaṃ dhaññaṃ, pajahiṃ niravasesato;",
  "atk-s0513a1:132_0": "Anekaguṇasampannaṃ, pavattaphalamādiyiṃ.",
  "atk-s0513a1:133_0": "“Tatthappadhānaṃ padahiṃ, nisajjaṭṭhānacaṅkame;",
  "atk-s0513a1:134_0": "Abbhantaramhi sattāhe, abhiññābalapāpuṇi”nti.",
  "atk-s0513a1:135_0": "Evaṃ abhiññābalaṃ patvā sumedhatāpase samāpattisukhena vītināmente dīpaṅkaro nāma satthā loke udapādi.",
  "atk-s0513a1:135_1": "Tassa paṭisandhijātisambodhidhammacakkappavattanesu sakalāpi dasasahassī lokadhātu saṃkampi sampakampi sampavedhi,",
  "atk-s0513a1:135_2": "mahāviravaṃ viravi,",
  "atk-s0513a1:135_3": "dvattiṃsa pubbanimittāni pāturahesuṃ.",
  "atk-s0513a1:135_4": "Sumedhatāpaso samāpattisukhena vītināmento neva taṃ saddamassosi,",
  "atk-s0513a1:135_5": "na tāni nimittāni addasa.",
  "atk-s0513a1:135_6": "Tena vuttaṃ –",
  "atk-s0513a1:136_0": "“Evaṃ me siddhippattassa, vasībhūtassa sāsane;",
  "atk-s0513a1:137_0": "Dīpaṅkaro nāma jino, uppajji lokanāyako.",
  "atk-s0513a1:138_0": "“Uppajjante ca jāyante, bujjhante dhammadesane;",
  "atk-s0513a1:139_0": "Caturo nimitte nāddasaṃ, jhānaratisamappito”ti.",
  "atk-s0513a1:140_0": "Tasmiṃ kāle dīpaṅkaradasabalo catūhi khīṇāsavasatasahassehi parivuto anupubbena cārikaṃ caramāno rammaṃ",
  "atk-s0513a1:140_1": "nāma nagaraṃ patvā sudassanamahāvihāre paṭivasati.",
  "atk-s0513a1:140_2": "Rammanagaravāsino “dīpaṅkaro kira samaṇissaro paramātisambodhiṃ patvā pavattavaradhammacakko anupubbena",
  "atk-s0513a1:140_3": "cārikaṃ caramāno rammanagaraṃ patvā sudassanamahāvihāre paṭivasatī”ti sutvā sappinavanītādīni ceva bhesajjāni",
  "atk-s0513a1:140_4": "vatthacchādanāni ca gāhāpetvā gandhamālādihatthā yena buddho,",
  "atk-s0513a1:140_5": "yena dhammo,",
  "atk-s0513a1:140_6": "yena saṅgho,",
  "atk-s0513a1:140_7": "tanninnā tappoṇā tappabbhārā hutvā satthāraṃ upasaṅkamitvā vanditvā gandhamālādīhi pūjetvā ekamantaṃ",
  "atk-s0513a1:140_8": "nisinnā dhammadesanaṃ sutvā svātanāya nimantetvā uṭṭhāyāsanā pakkamiṃsu.",
  "atk-s0513a1:141_0": "Te punadivase mahādānaṃ sajjetvā nagaraṃ alaṅkaritvā dasabalassa āgamanamaggaṃ alaṅkarontā udakabhinnaṭṭhānesu",
  "atk-s0513a1:141_1": "paṃsuṃ pakkhipitvā samaṃ bhūmitalaṃ katvā rajatapaṭṭavaṇṇaṃ vālukaṃ ākiranti,",
  "atk-s0513a1:141_2": "lājāni ceva pupphāni ca vikiranti,",
  "atk-s0513a1:141_3": "nānāvirāgehi vatthehi dhajapaṭāke ussāpenti,",
  "atk-s0513a1:141_4": "kadaliyo ceva puṇṇaghaṭapantiyo ca patiṭṭhāpenti.",
  "atk-s0513a1:141_5": "Tasmiṃ kāle sumedhatāpaso attano assamapadā uggantvā tesaṃ manussānaṃ uparibhāgena ākāsena gacchanto",
  "atk-s0513a1:141_6": "te haṭṭhatuṭṭhe manusse disvā “kiṃ nu kho kāraṇa”nti ākāsato oruyha ekamantaṃ ṭhito manusse pucchi –",
  "atk-s0513a1:141_7": "“ambho kassa tumhe imaṃ maggaṃ alaṅkarothā”ti?",
  "atk-s0513a1:141_8": "Tena vuttaṃ –",
  "atk-s0513a1:142_0": "“Paccantadesavisaye, nimantetvā tathāgataṃ;",
  "atk-s0513a1:143_0": "Tassa āgamanaṃ maggaṃ, sodhenti tuṭṭhamānasā.",
  "atk-s0513a1:144_0": "“Ahaṃ tena samayena, nikkhamitvā sakassamā;",
  "atk-s0513a1:145_0": "Dhunanto vākacīrāni, gacchāmi ambare tadā.",
  "atk-s0513a1:146_0": "“Vedajātaṃ janaṃ disvā, tuṭṭhahaṭṭhaṃ pamoditaṃ;",
  "atk-s0513a1:147_0": "Orohitvāna gaganā, manusse pucchi tāvade.",
  "atk-s0513a1:148_0": "“‘Tuṭṭhahaṭṭho pamudito, vedajāto mahājano;",
  "atk-s0513a1:149_0": "Kassa sodhīyati maggo, añjasaṃ vaṭumāyana”’nti.",
  "atk-s0513a1:150_0": "Manussā āhaṃsu “bhante sumedha,",
  "atk-s0513a1:150_1": "na tvaṃ jānāsi,",
  "atk-s0513a1:150_2": "dīpaṅkaradasabalo sammāsambodhiṃ patvā pavattitavaradhammacakko cārikaṃ caramāno amhākaṃ nagaraṃ patvā sudassanamahāvihāre paṭivasati.",
  "atk-s0513a1:150_3": "Mayaṃ taṃ bhagavantaṃ nimantayimhā,",
  "atk-s0513a1:150_4": "tassetaṃ buddhassa bhagavato āgamanamaggaṃ alaṅkaromā”ti.",
  "atk-s0513a1:150_5": "Sumedhatāpaso cintesi –",
  "atk-s0513a1:150_6": "“buddhoti kho ghosamattakampi loke dullabhaṃ,",
  "atk-s0513a1:150_7": "pageva buddhuppādo,",
  "atk-s0513a1:150_8": "mayāpi imehi manussehi saddhiṃ dasabalassa maggaṃ alaṅkarituṃ vaṭṭatī”ti.",
  "atk-s0513a1:150_9": "So te manusse āha –",
  "atk-s0513a1:150_10": "“sace bho tumhe etaṃ maggaṃ buddhassa alaṅkarotha,",
  "atk-s0513a1:150_11": "mayhampi ekaṃ okāsaṃ detha,",
  "atk-s0513a1:150_12": "ahampi tumhehi saddhiṃ maggaṃ alaṅkarissāmī”ti.",
  "atk-s0513a1:150_13": "Te “sādhū”ti sampaṭicchitvā “sumedhatāpaso iddhimā”ti jānantā udakabhinnokāsaṃ sallakkhetvā “tvaṃ imaṃ ṭhānaṃ alaṅkarohī”ti adaṃsu.",
  "atk-s0513a1:150_14": "Sumedho buddhārammaṇaṃ pītiṃ gahetvā cintesi “ahaṃ imaṃ okāsaṃ iddhiyā alaṅkarituṃ sakkomi,",
  "atk-s0513a1:150_15": "evaṃ alaṅkato pana mama manaṃ na paritosessati,",
  "atk-s0513a1:150_16": "ajja mayā kāyaveyyāvaccaṃ kātuṃ vaṭṭatī”ti paṃsuṃ āharitvā tasmiṃ padese pakkhipi.",
  "atk-s0513a1:151_0": "Tassa tasmiṃ padese analaṅkateyeva dīpaṅkaro dasabalo mahānubhāvānaṃ chaḷabhiññānaṃ khīṇāsavānaṃ catūhi",
  "atk-s0513a1:151_1": "satasahassehi parivuto devatāsu dibbagandhamālādīhi pūjayantīsu dibbasaṅgītesu pavattantesu manussesu",
  "atk-s0513a1:151_2": "mānusakagandhehi ceva mālādīhi ca pūjayantesu anantāya buddhalīḷāya manosilātale vijambhamāno sīho viya",
  "atk-s0513a1:151_3": "taṃ alaṅkatapaṭiyattaṃ maggaṃ paṭipajji.",
  "atk-s0513a1:151_4": "Sumedhatāpaso akkhīni ummīletvā alaṅkatamaggena āgacchantassa dasabalassa dvattiṃsamahāpurisalakkhaṇapaṭimaṇḍitaṃ",
  "atk-s0513a1:151_5": "asītiyā anubyañjanehi anurañjitaṃ byāmappabhāya samparivāritaṃ maṇivaṇṇagaganatale nānappakārā vijjulatā",
  "atk-s0513a1:151_6": "viya āveḷāveḷabhūtā ceva yugalayugalabhūtā ca chabbaṇṇaghanabuddharasmiyo vissajjentaṃ rūpaggappattaṃ",
  "atk-s0513a1:151_7": "attabhāvaṃ oloketvā “ajja mayā dasabalassa jīvitapariccāgaṃ kātuṃ vaṭṭati,",
  "atk-s0513a1:151_8": "mā bhagavā kalalaṃ akkami,",
  "atk-s0513a1:151_9": "maṇiphalakasetuṃ pana akkamanto viya saddhiṃ catūhi khīṇāsavasatasahassehi mama piṭṭhiṃ maddamāno gacchatu,",
  "atk-s0513a1:151_10": "taṃ me bhavissati dīgharattaṃ hitāya sukhāyā”ti kese mocetvā ajinacammajaṭāmaṇḍalavākacīrāni kāḷavaṇṇe",
  "atk-s0513a1:151_11": "kalale pattharitvā maṇiphalakasetu viya kalalapiṭṭhe nipajji.",
  "atk-s0513a1:151_12": "Tena vuttaṃ –",
  "atk-s0513a1:152_0": "“Te me puṭṭhā viyākaṃsu, ‘buddho loke anuttaro;",
  "atk-s0513a1:153_0": "Dīpaṅkaro nāma jino, uppajji lokanāyako;",
  "atk-s0513a1:154_0": "Tassa sodhīyati maggo, añjasaṃ vaṭumāyanaṃ’.",
  "atk-s0513a1:155_0": "“Buddhoti mama sutvāna, pīti uppajji tāvade;",
  "atk-s0513a1:156_0": "Buddho buddhoti kathayanto, somanassaṃ pavedayiṃ.",
  "atk-s0513a1:157_0": "“Tattha ṭhatvā vicintesiṃ, tuṭṭho saṃviggamānaso;",
  "atk-s0513a1:158_0": "‘Idha bījāni ropissaṃ, khaṇo eva mā upaccagā’.",
  "atk-s0513a1:159_0": "“Yadi buddhassa sodhetha, ekokāsaṃ dadātha me;",
  "atk-s0513a1:160_0": "Ahampi sodhayissāmi, añjasaṃ vaṭumāyanaṃ.",
  "atk-s0513a1:161_0": "“Adaṃsu te mamokāsaṃ, sodhetuṃ añjasaṃ tadā;",
  "atk-s0513a1:162_0": "Buddho buddhoti cintento, maggaṃ sodhemahaṃ tadā.",
  "atk-s0513a1:163_0": "“Aniṭṭhite mamokāse, dīpaṅkaro mahāmuni;",
  "atk-s0513a1:164_0": "Catūhi satasahassehi, chaḷabhiññehi tādihi;",
  "atk-s0513a1:165_0": "Khīṇāsavehi vimalehi, paṭipajji añjasaṃ jino.",
  "atk-s0513a1:166_0": "“Paccuggamanā vattanti, vajjanti bheriyo bahū;",
  "atk-s0513a1:167_0": "Āmoditā naramarū, sādhukāraṃ pavattayuṃ.",
  "atk-s0513a1:168_0": "“Devā manusse passanti, manussāpi ca devatā;",
  "atk-s0513a1:169_0": "Ubhopi te pañjalikā, anuyanti tathāgataṃ.",
  "atk-s0513a1:170_0": "“Devā dibbehi turiyehi, manussā mānusehi ca;",
  "atk-s0513a1:171_0": "Ubhopi te vajjayantā, anuyanti tathāgataṃ.",
  "atk-s0513a1:172_0": "“Dibbaṃ mandāravaṃ pupphaṃ, padumaṃ pārichattakaṃ;",
  "atk-s0513a1:173_0": "Disodisaṃ okiranti, ākāsanabhagatā marū.",
  "atk-s0513a1:174_0": "“Campakaṃ salalaṃ nīpaṃ, nāgapunnāgaketakaṃ;",
  "atk-s0513a1:175_0": "Disodisaṃ ukkhipanti, bhūmitalagatā narā.",
  "atk-s0513a1:176_0": "“Kese muñcitvāhaṃ tattha, vākacīrañca cammakaṃ;",
  "atk-s0513a1:177_0": "Kalale pattharitvāna, avakujjo nipajjahaṃ.",
  "atk-s0513a1:178_0": "“Akkamitvāna maṃ buddho, saha sissehi gacchatu;",
  "atk-s0513a1:179_0": "Mā naṃ kalale akkamittho, hitāya me bhavissatī”ti.",
  "atk-s0513a1:180_0": "So kalalapiṭṭhe nipannakova puna akkhīni ummīletvā dīpaṅkaradasabalassa buddhasiriṃ sampassamāno evaṃ cintesi –",
  "atk-s0513a1:180_1": "“sacāhaṃ iccheyyaṃ,",
  "atk-s0513a1:180_2": "sabbakilese jhāpetvā saṅghanavako hutvā rammanagaraṃ paviseyyaṃ.",
  "atk-s0513a1:180_3": "Aññātakavesena pana me kilese jhāpetvā nibbānappattiyā kiccaṃ natthi.",
  "atk-s0513a1:180_4": "Yaṃnūnāhaṃ dīpaṅkaradasabalo viya paramābhisambodhiṃ patvā dhammanāvaṃ āropetvā mahājanaṃ saṃsārasāgarā uttāretvā pacchā parinibbāyeyyaṃ,",
  "atk-s0513a1:180_5": "idaṃ mayhaṃ patirūpa”nti.",
  "atk-s0513a1:180_6": "Tato aṭṭha dhamme samodhānetvā buddhabhāvāya abhinīhāraṃ katvā nipajji.",
  "atk-s0513a1:180_7": "Tena vuttaṃ –",
  "atk-s0513a1:181_0": "“Pathaviyaṃ nipannassa, evaṃ me āsi cetaso;",
  "atk-s0513a1:182_0": "‘Icchamāno ahaṃ ajja, kilese jhāpaye mama.",
  "atk-s0513a1:183_0": "‘Kiṃ me aññātavesena, dhammaṃ sacchikatenidha;",
  "atk-s0513a1:184_0": "Sabbaññutaṃ pāpuṇitvā, buddho hessaṃ sadevake.",
  "atk-s0513a1:185_0": "‘Kiṃ me ekena tiṇṇena, purisena thāmadassinā;",
  "atk-s0513a1:186_0": "Sabbaññutaṃ pāpuṇitvā, santāressaṃ sadevake.",
  "atk-s0513a1:187_0": "‘Iminā me adhikārena, katena purisuttame;",
  "atk-s0513a1:188_0": "Sabbaññutaṃ pāpuṇitvā, tāremi janataṃ bahuṃ.",
  "atk-s0513a1:189_0": "‘Saṃsārasotaṃ chinditvā, viddhaṃsetvā tayo bhave;",
  "atk-s0513a1:190_0": "Dhammanāvaṃ samāruyha, santāressaṃ sadevake”’ti. ;",
  "atk-s0513a1:191_0": "Yasmā pana buddhattaṃ patthentassa –",
  "atk-s0513a1:192_0": "“Manussattaṃ liṅgasampatti, hetu satthāradassanaṃ;",
  "atk-s0513a1:193_0": "Pabbajjā guṇasampatti, adhikāro ca chandatā;",
  "atk-s0513a1:194_0": "Aṭṭhadhammasamodhānā, abhinīhāro samijjhatī”ti. ;",
  "atk-s0513a1:195_0": "Manussattabhāvasmiṃyeva hi ṭhatvā buddhattaṃ patthentassa patthanā samijjhati,",
  "atk-s0513a1:195_1": "na nāgassa vā supaṇṇassa vā devatāya vā patthanā samijjhati.",
  "atk-s0513a1:195_2": "Manussattabhāvepi purisaliṅge ṭhitasseva patthanā samijjhati,",
  "atk-s0513a1:195_3": "na itthiyā vā paṇḍakanapuṃsakaubhatobyañjanakānaṃ vā patthanā samijjhati.",
  "atk-s0513a1:195_4": "Purisassāpi tasmiṃ attabhāve arahattappattiyā hetusampannasseva patthanā samijjhati,",
  "atk-s0513a1:195_5": "no itarassa.",
  "atk-s0513a1:195_6": "Hetusampannassāpi jīvamānakabuddhasseva santike patthentassa patthanā samijjhati,",
  "atk-s0513a1:195_7": "parinibbute buddhe cetiyasantike vā bodhimūle vā patthentassa na samijjhati.",
  "atk-s0513a1:195_8": "Buddhānaṃ santike patthentassāpi pabbajjāliṅge ṭhitasseva samijjhati,",
  "atk-s0513a1:195_9": "no gihiliṅge ṭhitassa.",
  "atk-s0513a1:195_10": "Pabbajitassāpi pañcābhiññassa aṭṭhasamāpattilābhinoyeva samijjhati,",
  "atk-s0513a1:195_11": "na imāya guṇasampattiyā virahitassa.",
  "atk-s0513a1:195_12": "Guṇasampannenāpi yena attano jīvitaṃ buddhānaṃ pariccattaṃ hoti,",
  "atk-s0513a1:195_13": "tassa iminā adhikārena adhikārasampannasseva samijjhati,",
  "atk-s0513a1:195_14": "na itarassa.",
  "atk-s0513a1:195_15": "Adhikārasampannassāpi yassa buddhakārakadhammānaṃ atthāya mahanto chando ca ussāho ca vāyāmo ca pariyeṭṭhi ca,",
  "atk-s0513a1:195_16": "tasseva samijjhati,",
  "atk-s0513a1:195_17": "na itarassa.",
  "atk-s0513a1:196_0": "Tatridaṃ chandamahantatāya opammaṃ –",
  "atk-s0513a1:196_1": "sace hi evamassa “yo sakalacakkavāḷagabbhaṃ ekodakībhūtaṃ attano bāhubalena uttaritvā pāraṃ gantuṃ samattho,",
  "atk-s0513a1:196_2": "so buddhattaṃ pāpuṇāti.",
  "atk-s0513a1:196_3": "Yo vā pana sakalacakkavāḷagabbhaṃ veḷugumbasañchannaṃ byūhitvā madditvā padasā gacchanto pāraṃ gantuṃ samattho,",
  "atk-s0513a1:196_4": "so buddhattaṃ pāpuṇāti.",
  "atk-s0513a1:196_5": "Yo vā pana sakalacakkavāḷagabbhaṃ sattiyo ākoṭetvā nirantaraṃ sattiphalasamākiṇṇaṃ padasā akkamamāno pāraṃ gantuṃ samattho,",
  "atk-s0513a1:196_6": "so buddhattaṃ pāpuṇāti.",
  "atk-s0513a1:196_7": "Yo vā pana sakalacakkavāḷagabbhaṃ vītaccitaṅgārabharitaṃ pādehi maddamāno pāraṃ gantuṃ samattho,",
  "atk-s0513a1:196_8": "so buddhattaṃ pāpuṇātī”ti.",
  "atk-s0513a1:196_9": "Yo etesu ekampi attano dukkaraṃ na maññati,",
  "atk-s0513a1:196_10": "“ahaṃ etampi taritvā vā gantvā vā pāraṃ gahessāmī”ti evaṃ mahantena chandena ca ussāhena ca vāyāmena ca pariyeṭṭhiyā ca samannāgato hoti,",
  "atk-s0513a1:196_11": "tassa patthanā samijjhati,",
  "atk-s0513a1:196_12": "na itarassa.",
  "atk-s0513a1:196_13": "Sumedhatāpaso pana ime aṭṭha dhamme samodhānetvā buddhabhāvāya abhinīhāraṃ katvā nipajji.",
  "atk-s0513a1:197_0": "Dīpaṅkaropi bhagavā āgantvā sumedhatāpasassa sīsabhāge ṭhatvā maṇisīhapañjaraṃ ugghāṭento viya pañcavaṇṇappasādasampannāni",
  "atk-s0513a1:197_1": "akkhīni ummīletvā kalalapiṭṭhe nipannaṃ sumedhatāpasaṃ disvā “ayaṃ tāpaso buddhattāya abhinīhāraṃ katvā nipanno,",
  "atk-s0513a1:197_2": "ijjhissati nu kho imassa patthanā,",
  "atk-s0513a1:197_3": "udāhu no”ti anāgataṃsañāṇaṃ pesetvā upadhārento “ito kappasatasahassādhikāni cattāri asaṅkhyeyyāni atikkamitvā",
  "atk-s0513a1:197_4": "gotamo nāma buddho bhavissatī”ti ñatvā ṭhitakova parisamajjhe byākāsi –",
  "atk-s0513a1:197_5": "“passatha no tumhe imaṃ uggatapaṃ tāpasaṃ kalalapiṭṭhe nipanna”nti? “Evaṃ,",
  "atk-s0513a1:197_6": "bhante”ti.",
  "atk-s0513a1:197_7": "“Ayaṃ buddhattāya abhinīhāraṃ katvā nipanno,",
  "atk-s0513a1:197_8": "samijjhissati imassa patthanā,",
  "atk-s0513a1:197_9": "ito kappasatasahassādhikānaṃ catunnaṃ asaṅkhyeyyānaṃ matthake gotamo nāma buddho bhavissati.",
  "atk-s0513a1:197_10": "Tasmiṃ panassa attabhāve kapilavatthu nāma nagaraṃ nivāso bhavissati,",
  "atk-s0513a1:197_11": "māyā nāma devī mātā,",
  "atk-s0513a1:197_12": "suddhodano nāma rājā pitā,",
  "atk-s0513a1:197_13": "aggasāvako upatisso nāma thero,",
  "atk-s0513a1:197_14": "dutiyasāvako kolito nāma,",
  "atk-s0513a1:197_15": "buddhupaṭṭhāko ānando nāma,",
  "atk-s0513a1:197_16": "aggasāvikā khemā nāma therī,",
  "atk-s0513a1:197_17": "dutiyasāvikā uppalavaṇṇā nāma therī bhavissati,",
  "atk-s0513a1:197_18": "paripakkañāṇo mahābhinikkhamanaṃ katvā mahāpadhānaṃ padahitvā nigrodhamūle pāyāsaṃ paṭiggahetvā nerañjarāya",
  "atk-s0513a1:197_19": "tīre paribhuñjitvā bodhimaṇḍaṃ āruyha assattharukkhamūle abhisambujjhissatī”ti.",
  "atk-s0513a1:197_20": "Tena vuttaṃ –",
  "atk-s0513a1:198_0": "“Dīpaṅkaro lokavidū, āhutīnaṃ paṭiggaho;",
  "atk-s0513a1:199_0": "Ussīsake maṃ ṭhatvāna, idaṃ vacanamabravi.",
  "atk-s0513a1:200_0": "‘Passatha imaṃ tāpasaṃ, jaṭilaṃ uggatāpanaṃ;",
  "atk-s0513a1:201_0": "Aparimeyye ito kappe, buddho loke bhavissati.",
  "atk-s0513a1:202_0": "‘Ahu kapilavhayā rammā, nikkhamitvā tathāgato;",
  "atk-s0513a1:203_0": "Padhānaṃ padahitvāna, katvā dukkarakārikaṃ.",
  "atk-s0513a1:204_0": "‘Ajapālarukkhamūle, nisīditvā tathāgato;",
  "atk-s0513a1:205_0": "Tattha pāyāsaṃ paggayha, nerañjaramupehiti.",
  "atk-s0513a1:206_0": "‘Nerañjarāya tīramhi, pāyāsaṃ ada so jino;",
  "atk-s0513a1:207_0": "Paṭiyattavaramaggena, bodhimūlamūpehiti.",
  "atk-s0513a1:208_0": "‘Tato padakkhiṇaṃ katvā, bodhimaṇḍaṃ anuttaro;",
  "atk-s0513a1:209_0": "Assattharukkhamūlamhi, bujjhissati mahāyaso.",
  "atk-s0513a1:210_0": "‘Imassa janikā mātā, māyā nāma bhavissati;",
  "atk-s0513a1:211_0": "Pitā suddhodano nāma, ayaṃ hessati gotamo.",
  "atk-s0513a1:212_0": "‘Anāsavā vītarāgā, santacittā samāhitā;",
  "atk-s0513a1:213_0": "Kolito upatisso ca, aggā hessanti sāvakā;",
  "atk-s0513a1:214_0": "Ānando nāmupaṭṭhāko, upaṭṭhissati taṃ jinaṃ.",
  "atk-s0513a1:215_0": "‘Khemā uppalavaṇṇā ca, aggā hessanti sāvikā;",
  "atk-s0513a1:216_0": "Anāsavā vītarāgā, santacittā samāhitā;",
  "atk-s0513a1:217_0": "Bodhi tassa bhagavato, assatthoti pavuccatī”’ti.",
  "atk-s0513a1:218_0": "Sumedhatāpaso “mayhaṃ kira patthanā samijjhissatī”ti somanassappatto ahosi.",
  "atk-s0513a1:218_1": "Mahājano dīpaṅkaradasabalassa vacanaṃ sutvā “sumedhatāpaso kira buddhabījaṃ buddhaṅkuro”ti haṭṭhatuṭṭho ahosi.",
  "atk-s0513a1:218_2": "Evañcassa ahosi “yathā nāma puriso nadiṃ taranto ujukena titthena uttarituṃ asakkonto heṭṭhātitthena uttarati,",
  "atk-s0513a1:218_3": "evameva mayampi dīpaṅkaradasabalassa sāsane maggaphalaṃ alabhamānā anāgate yadā tvaṃ buddho bhavissasi,",
  "atk-s0513a1:218_4": "tadā tava sammukhā maggaphalaṃ sacchikātuṃ samatthā bhaveyyāmā”ti patthanaṃ ṭhapayiṃsu.",
  "atk-s0513a1:218_5": "Dīpaṅkaradasabalopi bodhisattaṃ pasaṃsitvā aṭṭhahi pupphamuṭṭhīhi pūjetvā padakkhiṇaṃ katvā pakkāmi,",
  "atk-s0513a1:218_6": "tepi catusatasahassasaṅkhā khīṇāsavā bodhisattaṃ gandhehi ca mālehi ca pūjetvā padakkhiṇaṃ katvā pakkamiṃsu.",
  "atk-s0513a1:218_7": "Devamanussā pana tatheva pūjetvā vanditvā pakkantā.",
  "atk-s0513a1:219_0": "Bodhisatto sabbesaṃ paṭikkantakāle sayanā vuṭṭhāya “pāramiyo vicinissāmī”ti puppharāsimatthake pallaṅkaṃ ābhujitvā nisīdi.",
  "atk-s0513a1:219_1": "Evaṃ nisinne bodhisatte sakaladasasahassacakkavāḷadevatā sannipatitvā sādhukāraṃ datvā “ayya sumedhatāpasa,",
  "atk-s0513a1:219_2": "porāṇakabodhisattānaṃ pallaṅkaṃ ābhujitvā ‘pāramiyo vicinissāmā’ti nisinnakāle yāni pubbanimittāni nāma paññāyanti,",
  "atk-s0513a1:219_3": "tāni sabbānipi ajja pātubhūtāni,",
  "atk-s0513a1:219_4": "nissaṃsayena tvaṃ buddho bhavissasi,",
  "atk-s0513a1:219_5": "mayampetaṃ jānāma ‘yassetāni nimittāni paññāyanti,",
  "atk-s0513a1:219_6": "ekantena so buddho hoti’,",
  "atk-s0513a1:219_7": "tvaṃ attano vīriyaṃ daḷhaṃ katvā paggaṇhā”ti bodhisattaṃ nānappakārāhi thutīhi abhitthuniṃsu.",
  "atk-s0513a1:219_8": "Tena vuttaṃ –",
  "atk-s0513a1:220_0": "“Idaṃ sutvāna vacanaṃ, asamassa mahesino;",
  "atk-s0513a1:221_0": "Āmoditā naramarū, buddhabījaṃ kira ayaṃ.",
  "atk-s0513a1:222_0": "‘Ukkuṭṭhisaddā vattanti, apphoṭenti hasanti ca;",
  "atk-s0513a1:223_0": "Katañjalī namassanti, dasasahassī sadevakā.",
  "atk-s0513a1:224_0": "‘Yadimassa lokanāthassa, virajjhissāma sāsanaṃ;",
  "atk-s0513a1:225_0": "Anāgatamhi addhāne, hessāma sammukhā imaṃ.",
  "atk-s0513a1:226_0": "‘Yathā manussā nadiṃ tarantā, paṭibhitthaṃ virajjhiya;",
  "atk-s0513a1:227_0": "Heṭṭhātitthe gahetvāna, uttaranti mahānadiṃ.",
  "atk-s0513a1:228_0": "‘Evameva mayaṃ sabbe, yadi muñcāmimaṃ jinaṃ;",
  "atk-s0513a1:229_0": "Anāgatamhi addhāne, hessāma sammukhā imaṃ’.",
  "atk-s0513a1:230_0": "‘Dīpaṅkaro lokavidū, āhutīnaṃ paṭiggaho;",
  "atk-s0513a1:231_0": "Mama kammaṃ pakittetvā, dakkhiṇaṃ pādamuddhari.",
  "atk-s0513a1:232_0": "‘Ye tatthāsuṃ jinaputtā, sabbe padakkhiṇamakaṃsu maṃ;",
  "atk-s0513a1:233_0": "Narā nāgā ca gandhabbā, abhivādetvāna pakkamuṃ.",
  "atk-s0513a1:234_0": "‘Dassanaṃ me atikkante, sasaṅghe lokanāyake;",
  "atk-s0513a1:235_0": "Haṭṭhatuṭṭhena cittena, āsanā vuṭṭhahiṃ tadā.",
  "atk-s0513a1:236_0": "‘Sukhena sukhito homi, pāmojjena pamodito;",
  "atk-s0513a1:237_0": "Pītiyā ca abhissanno, pallaṅkaṃ ābhujiṃ tadā.",
  "atk-s0513a1:238_0": "‘Pallaṅkena nisīditvā, evaṃ cintesahaṃ tadā;",
  "atk-s0513a1:239_0": "‘Vasībhūto ahaṃ jhāne, abhiññāsu pāramiṃ gato.",
  "atk-s0513a1:240_0": "‘Sahassiyamhi lokamhi, isayo natthi me samā;",
  "atk-s0513a1:241_0": "Asamo iddhidhammesu, alabhiṃ īdisaṃ sukhaṃ’.",
  "atk-s0513a1:242_0": "‘Pallaṅkābhujane mayhaṃ, dasasahassādhivāsino;",
  "atk-s0513a1:243_0": "Mahānādaṃ pavattesuṃ, dhuvaṃ buddho bhavissasi.",
  "atk-s0513a1:244_0": "‘Yā pubbe bodhisattānaṃ, pallaṅkavaramābhuje;",
  "atk-s0513a1:245_0": "Nimittāni padissanti, tāni ajja padissare.",
  "atk-s0513a1:246_0": "‘Sītaṃ byapagataṃ hoti, uṇhañca upasammati;",
  "atk-s0513a1:247_0": "Tāni ajja padissanti, dhuvaṃ buddho bhavissasi.",
  "atk-s0513a1:248_0": "‘Dasasahassī lokadhātū, nissaddā honti nirākulā;",
  "atk-s0513a1:249_0": "Tāni ajja padissanti, dhuvaṃ buddho bhavissasi.",
  "atk-s0513a1:250_0": "‘Mahāvātā na vāyanti, na sandanti savantiyo;",
  "atk-s0513a1:251_0": "Tāni ajja padissanti, dhuvaṃ buddho bhavissasi.",
  "atk-s0513a1:252_0": "‘Thalajā dakajā pupphā, sabbe pupphanti tāvade;",
  "atk-s0513a1:253_0": "Tepajja pupphitā sabbe, dhuvaṃ buddho bhavissasi.",
  "atk-s0513a1:254_0": "‘Latā vā yadi vā rukkhā, phalabhārā honti tāvade;",
  "atk-s0513a1:255_0": "Tepajja phalitā sabbe, dhuvaṃ buddho bhavissasi.",
  "atk-s0513a1:256_0": "‘Ākāsaṭṭhā ca bhūmaṭṭhā, ratanā jotanti tāvade;",
  "atk-s0513a1:257_0": "Tepajja ratanā jotanti, dhuvaṃ buddho bhavissasi.",
  "atk-s0513a1:258_0": "‘Mānusakā ca dibbā ca, turiyā vajjanti tāvade;",
  "atk-s0513a1:259_0": "Tepajjubho abhiravanti, dhuvaṃ buddho bhavissasi.",
  "atk-s0513a1:260_0": "‘Vicittapupphā gaganā, abhivassanti tāvade;",
  "atk-s0513a1:261_0": "Tepi ajja pavassanti, dhuvaṃ buddho bhavissasi.",
  "atk-s0513a1:262_0": "‘Mahāsamuddo ābhujati, dasasahassī pakampati;",
  "atk-s0513a1:263_0": "Tepajjubho abhiravanti, dhuvaṃ buddho bhavissasi.",
  "atk-s0513a1:264_0": "‘Nirayepi dasasahasse, aggī nibbanti tāvade;",
  "atk-s0513a1:265_0": "Tepajja nibbutā aggī, dhuvaṃ buddho bhavissasi.",
  "atk-s0513a1:266_0": "‘Vimalo hoti sūriyo, sabbā dissanti tārakā;",
  "atk-s0513a1:267_0": "Tepi ajja padissanti, dhuvaṃ buddho bhavissasi.",
  "atk-s0513a1:268_0": "‘Anovaṭṭhena udakaṃ, mahiyā ubbhijji tāvade;",
  "atk-s0513a1:269_0": "Tampajjubbhijjate mahiyā, dhuvaṃ buddho bhavissasi.",
  "atk-s0513a1:270_0": "‘Tārāgaṇā virocanti, nakkhattā gaganamaṇḍale;",
  "atk-s0513a1:271_0": "Visākhā candimāyuttā, dhuvaṃ buddho bhavissasi.",
  "atk-s0513a1:272_0": "‘Bilāsayā darīsayā, nikkhamanti sakāsayā;",
  "atk-s0513a1:273_0": "Tepajja āsayā chuddhā, dhuvaṃ buddho bhavissasi.",
  "atk-s0513a1:274_0": "‘Na hoti arati sattānaṃ, santuṭṭhā honti tāvade;",
  "atk-s0513a1:275_0": "Tepajja sabbe santuṭṭhā, dhuvaṃ buddho bhavissasi.",
  "atk-s0513a1:276_0": "‘Rogā tadūpasammanti, jighacchā ca vinassati;",
  "atk-s0513a1:277_0": "Tānipajja padissanti, dhuvaṃ buddho bhavissasi.",
  "atk-s0513a1:278_0": "‘Rāgo tadā tanu hoti, doso moho vinassati;",
  "atk-s0513a1:279_0": "Tepajja vigatā sabbe, dhuvaṃ buddho bhavissasi.",
  "atk-s0513a1:280_0": "‘Bhayaṃ tadā na bhavati, ajjapetaṃ padissati;",
  "atk-s0513a1:281_0": "Tena liṅgena jānāma, dhuvaṃ buddho bhavissasi.",
  "atk-s0513a1:282_0": "‘Rajo nuddhaṃsati uddhaṃ, ajjapetaṃ padissati;",
  "atk-s0513a1:283_0": "Tena liṅgena jānāma, dhuvaṃ buddho bhavissasi.",
  "atk-s0513a1:284_0": "‘Aniṭṭhagandho pakkamati, diṭṭhagandho pavāyati;",
  "atk-s0513a1:285_0": "Sopajja vāyati gandho, dhuvaṃ buddho bhavissasi.",
  "atk-s0513a1:286_0": "‘Sabbe devā padissanti, ṭhapayitvā arūpino;",
  "atk-s0513a1:287_0": "Tepajja sabbe dissanti, dhuvaṃ buddho bhavissasi.",
  "atk-s0513a1:288_0": "‘Yāvatā nirayā nāma, sabbe dissanti tāvade;",
  "atk-s0513a1:289_0": "Tepajja sabbe dissanti, dhuvaṃ buddho bhavissasi.",
  "atk-s0513a1:290_0": "‘Kuṭṭā kavāṭā selā ca, na hontāvaraṇā tadā;",
  "atk-s0513a1:291_0": "Ākāsabhūtā tepajja, dhuvaṃ buddho bhavissasi.",
  "atk-s0513a1:292_0": "‘Cutī ca upapatti ca, khaṇe tasmiṃ na vijjati;",
  "atk-s0513a1:293_0": "Tānipajja padissanti, dhuvaṃ buddho bhavissasi.",
  "atk-s0513a1:294_0": "‘Daḷhaṃ paggaṇha vīriyaṃ, mā nivatta abhikkama;",
  "atk-s0513a1:295_0": "Mayampetaṃ vijānāma, dhuvaṃ buddho bhavissasī”’ti.",
  "atk-s0513a1:296_0": "Bodhisatto dīpaṅkaradasabalassa ca dasasahassacakkavāḷadevatānañca vacanaṃ sutvā bhiyyoso mattāya sañjātussāho",
  "atk-s0513a1:296_1": "hutvā cintesi “buddhā nāma amoghavacanā,",
  "atk-s0513a1:296_2": "natthi buddhānaṃ kathāya aññathattaṃ.",
  "atk-s0513a1:296_3": "Yathā hi ākāse khittaleḍḍussa patanaṃ dhuvaṃ,",
  "atk-s0513a1:296_4": "jātassa maraṇaṃ dhuvaṃ,",
  "atk-s0513a1:296_5": "aruṇe uggate sūriyassuṭṭhānaṃ,",
  "atk-s0513a1:296_6": "āsayā nikkhantasīhassa sīhanādanadanaṃ,",
  "atk-s0513a1:296_7": "garugabbhāya itthiyā bhāramoropanaṃ avassaṃbhāvī,",
  "atk-s0513a1:296_8": "evameva buddhānaṃ vacanaṃ nāma dhuvaṃ amoghaṃ,",
  "atk-s0513a1:296_9": "addhā ahaṃ buddho bhavissāmī”ti.",
  "atk-s0513a1:296_10": "Tena vuttaṃ –",
  "atk-s0513a1:297_0": "“Buddhassa vacanaṃ sutvā, dasasahassīna cūbhayaṃ;",
  "atk-s0513a1:298_0": "Tuṭṭhahaṭṭho pamodito, evaṃ cintesahaṃ tadā.",
  "atk-s0513a1:299_0": "“Advejjhavacanā buddhā, amoghavacanā jinā;",
  "atk-s0513a1:300_0": "Vitathaṃ natthi buddhānaṃ, dhuvaṃ buddho bhavāmahaṃ.",
  "atk-s0513a1:301_0": "“Yathā khittaṃ nabhe leḍḍu, dhuvaṃ patati bhūmiyaṃ;",
  "atk-s0513a1:302_0": "Tatheva buddhaseṭṭhānaṃ, vacanaṃ dhuvasassataṃ.",
  "atk-s0513a1:303_0": "“Yathāpi sabbasattānaṃ, maraṇaṃ dhuvasassataṃ;",
  "atk-s0513a1:304_0": "Tatheva buddhaseṭṭhānaṃ, vacanaṃ dhuvasassataṃ.",
  "atk-s0513a1:305_0": "“Yathā rattikkhaye patte, sūriyuggamanaṃ dhuvaṃ;",
  "atk-s0513a1:306_0": "Tatheva buddhaseṭṭhānaṃ, vacanaṃ dhuvasassataṃ.",
  "atk-s0513a1:307_0": "“Yathā nikkhantasayanassa, sīhassa nadanaṃ dhuvaṃ;",
  "atk-s0513a1:308_0": "Tatheva buddhaseṭṭhānaṃ, vacanaṃ dhuvasassataṃ.",
  "atk-s0513a1:309_0": "“Yathā āpannasattānaṃ, bhāramoropanaṃ dhuvaṃ;",
  "atk-s0513a1:310_0": "Tatheva buddhaseṭṭhānaṃ, vacanaṃ dhuvasassata”nti.",
  "atk-s0513a1:311_0": "So “dhuvāhaṃ buddho bhavissāmī”ti evaṃ katasanniṭṭhāno buddhakārake dhamme upadhāretuṃ “kahaṃ nu kho buddhakārakadhammā,",
  "atk-s0513a1:311_1": "kiṃ uddhaṃ,",
  "atk-s0513a1:311_2": "udāhu adho, disāsu,",
  "atk-s0513a1:311_3": "vidisāsū”ti anukkamena sakalaṃ dhammadhātuṃ vicinanto porāṇakabodhisattehi āsevitanisevitaṃ paṭhamaṃ dānapāramiṃ disvā evaṃ attānaṃ ovadi –",
  "atk-s0513a1:311_4": "“sumedhapaṇḍita,",
  "atk-s0513a1:311_5": "tvaṃ ito paṭṭhāya paṭhamaṃ dānapāramiṃ pūreyyāsi.",
  "atk-s0513a1:311_6": "Yathā hi nikkujjito udakakumbho nissesaṃ katvā udakaṃ vamatiyeva,",
  "atk-s0513a1:311_7": "na paccāharati,",
  "atk-s0513a1:311_8": "evameva dhanaṃ vā yasaṃ vā puttaṃ vā dāraṃ vā aṅgapaccaṅgaṃ vā anoloketvā sampattayācakānaṃ sabbaṃ icchiticchitaṃ",
  "atk-s0513a1:311_9": "nissesaṃ katvā dadamāno bodhirukkhamūle nisīditvā buddho bhavissasī”ti paṭhamaṃ dānapāramiṃ daḷhaṃ katvā",
  "atk-s0513a1:311_10": "adhiṭṭhāsi.",
  "atk-s0513a1:311_11": "Tena vuttaṃ –",
  "atk-s0513a1:312_0": "“Handa buddhakare dhamme, vicināmi ito cito;",
  "atk-s0513a1:313_0": "Uddhaṃ adho dasa disā, yāvatā dhammadhātuyā.",
  "atk-s0513a1:314_0": "“Vicinanto tadādakkhiṃ, paṭhamaṃ dānapāramiṃ;",
  "atk-s0513a1:315_0": "Pubbakehi mahesīhi, anuciṇṇaṃ mahāpathaṃ.",
  "atk-s0513a1:316_0": "“Imaṃ tvaṃ paṭhamaṃ tāva, daḷhaṃ katvā samādiya;",
  "atk-s0513a1:317_0": "Dānapāramitaṃ gaccha, yadi bodhiṃ pattumicchasi.",
  "atk-s0513a1:318_0": "“Yathāpi kumbho sampuṇṇo, yassa kassaci adhokato;",
  "atk-s0513a1:319_0": "Vamatevudakaṃ nissesaṃ, na tattha parirakkhati.",
  "atk-s0513a1:320_0": "“Tatheva yācake disvā, hīnamukkaṭṭhamajjhime;",
  "atk-s0513a1:321_0": "Dadāhi dānaṃ nissesaṃ, kumbho viya adhokato”ti.",
  "atk-s0513a1:322_0": "Athassa “na ettakeheva buddhakārakadhammehi bhavitabba”nti uttaripi upadhārayato dutiyaṃ sīlapāramiṃ disvā etadahosi –",
  "atk-s0513a1:322_1": "“sumedhapaṇḍita,",
  "atk-s0513a1:322_2": "tvaṃ ito paṭṭhāya sīlapāramimpi pūreyyāsi.",
  "atk-s0513a1:322_3": "Yathā hi camarīmigo nāma jīvitampi anoloketvā attano vālameva rakkhati,",
  "atk-s0513a1:322_4": "evaṃ tvampi ito paṭṭhāya jīvitampi anoloketvā sīlameva rakkhanto buddho bhavissasī”ti dutiyaṃ sīlapāramiṃ daḷhaṃ katvā adhiṭṭhāsi.",
  "atk-s0513a1:322_5": "Tena vuttaṃ –",
  "atk-s0513a1:323_0": "“Na hete ettakāyeva, buddhadhammā bhavissare;",
  "atk-s0513a1:324_0": "Aññepi vicinissāmi, ye dhammā bodhipācanā.",
  "atk-s0513a1:325_0": "“Vicinanto tadādakkhiṃ, dutiyaṃ sīlapāramiṃ;",
  "atk-s0513a1:326_0": "Pubbakehi mahesīhi, āsevitanisevitaṃ.",
  "atk-s0513a1:327_0": "“Imaṃ tvaṃ dutiyaṃ tāva, daḷhaṃ katvā samādiya;",
  "atk-s0513a1:328_0": "Sīlapāramitaṃ gaccha, yadi bodhiṃ pattumicchasi.",
  "atk-s0513a1:329_0": "“Yathāpi camarī vālaṃ, kismiñci paṭilaggitaṃ;",
  "atk-s0513a1:330_0": "Upeti maraṇaṃ tattha, na vikopeti vāladhiṃ.",
  "atk-s0513a1:331_0": "“Tatheva catūsu, bhūmīsu, sīlāni paripūraya;",
  "atk-s0513a1:332_0": "Parirakkha sabbadā sīlaṃ, camarī viya vāladhi”nti.",
  "atk-s0513a1:333_0": "Athassa “na ettakeheva buddhakārakadhammehi bhavitabba”nti uttaripi upadhārayato tatiyaṃ nekkhammapāramiṃ disvā etadahosi “sumedhapaṇḍita,",
  "atk-s0513a1:333_1": "tvaṃ ito paṭṭhāya nekkhammapāramimpi pūreyyāsi.",
  "atk-s0513a1:333_2": "Yathā hi ciraṃ bandhanāgāre vasamāno puriso na tattha sinehaṃ karoti,",
  "atk-s0513a1:333_3": "atha kho ukkaṇṭhitoyeva avasitukāmo hoti,",
  "atk-s0513a1:333_4": "evameva tvampi sabbabhave bandhanāgārasadise katvā sabbabhavehi ukkaṇṭhito muccitukāmo hutvā nekkhammābhimukhova hohi,",
  "atk-s0513a1:333_5": "evaṃ buddho bhavissasī”ti tatiyaṃ nekkhammapāramiṃ daḷhaṃ katvā adhiṭṭhāsi.",
  "atk-s0513a1:333_6": "Tena vuttaṃ –",
  "atk-s0513a1:334_0": "“Na hete ettakāyeva, buddhadhammā bhavissare;",
  "atk-s0513a1:335_0": "Aññepi vicinissāmi, ye dhammā bodhipācanā.",
  "atk-s0513a1:336_0": "“Vicinanto tadādakkhiṃ, tatiyaṃ nekkhammapāramiṃ;",
  "atk-s0513a1:337_0": "Pubbakehi mahesīhi, āsevitanisevitaṃ.",
  "atk-s0513a1:338_0": "“Imaṃ tvaṃ tatiyaṃ tāva, daḷhaṃ katvā samādiya;",
  "atk-s0513a1:339_0": "Nekkhammapāramitaṃ gaccha, yadi bodhiṃ pattumicchasi.",
  "atk-s0513a1:340_0": "“Yathā andughare puriso, ciravuttho dukhaṭṭito;",
  "atk-s0513a1:341_0": "Na tattha rāgaṃ janeti, muttimeva gavesati.",
  "atk-s0513a1:342_0": "“Tatheva tvaṃ sabbabhave, passa andughare viya;",
  "atk-s0513a1:343_0": "Nekkhammābhimukho hohi, bhavato parimuttiyā”ti.",
  "atk-s0513a1:344_0": "Athassa “na ettakeheva buddhakārakadhammehi bhavitabba”nti uttaripi upadhārayato catutthaṃ paññāpāramiṃ disvā etadahosi –",
  "atk-s0513a1:344_1": "“sumedhapaṇḍita,",
  "atk-s0513a1:344_2": "tvaṃ ito paṭṭhāya paññāpāramimpi pūreyyāsi.",
  "atk-s0513a1:344_3": "Hīnamajjhimukkaṭṭhesu kañci avajjetvā sabbepi paṇḍite upasaṅkamitvā pañhaṃ puccheyyāsi.",
  "atk-s0513a1:344_4": "Yathā hi piṇḍacāriko bhikkhu hīnādikesu kulesu kiñci avajjetvā paṭipāṭiyā piṇḍāya caranto khippaṃ yāpanaṃ labhati,",
  "atk-s0513a1:344_5": "evaṃ tvampi sabbapaṇḍite upasaṅkamitvā pañhaṃ pucchanto buddho bhavissasī”ti catutthaṃ paññāpāramiṃ daḷhaṃ katvā adhiṭṭhāsi.",
  "atk-s0513a1:344_6": "Tena vuttaṃ –",
  "atk-s0513a1:345_0": "“Na hete ettakāyeva, buddhadhammā bhavissare;",
  "atk-s0513a1:346_0": "Aññepi vicinissāmi, ye dhammā bodhipācanā.",
  "atk-s0513a1:347_0": "“Vicinanto tadādakkhiṃ, catutthaṃ paññāpāramiṃ;",
  "atk-s0513a1:348_0": "Pubbakehi mahesīhi, āsevitanisevitaṃ.",
  "atk-s0513a1:349_0": "“Imaṃ tvaṃ catutthaṃ tāva, daḷhaṃ katvā samādiya;",
  "atk-s0513a1:350_0": "Paññāpāramitaṃ gaccha, yadi bodhiṃ pattumicchasi.",
  "atk-s0513a1:351_0": "“Yathāpi bhikkhu bhikkhanto, hīnamukkaṭṭhamajjhime;",
  "atk-s0513a1:352_0": "Kulāni na vivajjento, evaṃ labhati yāpanaṃ.",
  "atk-s0513a1:353_0": "“Tatheva tvaṃ sabbakālaṃ, paripucchanto budhaṃ janaṃ;",
  "atk-s0513a1:354_0": "Paññāpāramitaṃ gantvā, sambodhiṃ pāpuṇissasī”ti.",
  "atk-s0513a1:355_0": "Athassa “na ettakeheva buddhakārakadhammehi bhavitabba”nti uttaripi upadhārayato pañcamaṃ vīriyapāramiṃ disvā etadahosi –",
  "atk-s0513a1:355_1": "“sumedhapaṇḍita,",
  "atk-s0513a1:355_2": "tvaṃ ito paṭṭhāya vīriyapāramimpi pūreyyāsi.",
  "atk-s0513a1:355_3": "Yathā hi sīho migarājā sabbairiyāpathesu daḷhavīriyo hoti,",
  "atk-s0513a1:355_4": "evaṃ tvampi sabbabhavesu sabbairiyāpathesu daḷhavīriyo anolīnavīriyo samāno buddho bhavissasī”ti pañcamaṃ vīriyapāramiṃ daḷhaṃ katvā adhiṭṭhāsi.",
  "atk-s0513a1:355_5": "Tena vuttaṃ –",
  "atk-s0513a1:356_0": "“Na hete ettakāyeva, buddhadhammā bhavissare;",
  "atk-s0513a1:357_0": "Aññepi vicinissāmi, ye dhammā bodhipācanā.",
  "atk-s0513a1:358_0": "“Vicinanto tadādakkhiṃ, pañcamaṃ vīriyapāramiṃ;",
  "atk-s0513a1:359_0": "Pubbakehi mahesīhi, āsevitanisevitaṃ.",
  "atk-s0513a1:360_0": "“Imaṃ tvaṃ pañcamaṃ tāva, daḷhaṃ katvā samādiya;",
  "atk-s0513a1:361_0": "Vīriyapāramitaṃ gaccha, yadi bodhiṃ pattumicchasi.",
  "atk-s0513a1:362_0": "“Yathāpi sīho migarājā, nisajjaṭṭhānacaṅkame;",
  "atk-s0513a1:363_0": "Alīnavīriyo hoti, paggahitamano sadā.",
  "atk-s0513a1:364_0": "“Tatheva tvaṃ sabbabhave, paggaṇha vīriyaṃ daḷhaṃ;",
  "atk-s0513a1:365_0": "Vīriyapāramitaṃ gantvā, sambodhiṃ pāpuṇissasī”ti.",
  "atk-s0513a1:366_0": "Athassa “na ettakeheva buddhakārakadhammehi bhavitabba”nti uttaripi upadhārayato chaṭṭhaṃ khantipāramiṃ disvā etadahosi –",
  "atk-s0513a1:366_1": "“sumedhapaṇḍita,",
  "atk-s0513a1:366_2": "tvaṃ ito paṭṭhāya khantipāramimpi pūreyyāsi.",
  "atk-s0513a1:366_3": "Sammānanepi avamānanepi khamova bhaveyyāsi.",
  "atk-s0513a1:366_4": "Yathā hi pathaviyaṃ nāma sucimpi pakkhipanti asucimpi,",
  "atk-s0513a1:366_5": "na tena pathavī sinehaṃ,",
  "atk-s0513a1:366_6": "na paṭighaṃ karoti,",
  "atk-s0513a1:366_7": "khamati sahati adhivāsetiyeva,",
  "atk-s0513a1:366_8": "evaṃ tvampi sammānanāvamānanakkhamova samāno buddho bhavissasī”ti chaṭṭhaṃ khantipāramiṃ daḷhaṃ katvā adhiṭṭhāsi.",
  "atk-s0513a1:366_9": "Tena vuttaṃ –",
  "atk-s0513a1:367_0": "“Na hete ettakāyeva, buddhadhammā bhavissare;",
  "atk-s0513a1:368_0": "Aññepi vicinissāmi, ye dhammā bodhipācanā.",
  "atk-s0513a1:369_0": "“Vicinanto tadādakkhiṃ, chaṭṭhamaṃ khantipāramiṃ;",
  "atk-s0513a1:370_0": "Pubbakehi mahesīhi, āsevitanisevitaṃ.",
  "atk-s0513a1:371_0": "“Imaṃ tvaṃ chaṭṭhamaṃ tāva, daḷhaṃ katvā samādiya;",
  "atk-s0513a1:372_0": "Tattha advejjhamānaso, sambodhiṃ pāpuṇissasi.",
  "atk-s0513a1:373_0": "“Yathāpi pathavī nāma, sucimpi asucimpi ca;",
  "atk-s0513a1:374_0": "Sabbaṃ sahati nikkhepaṃ, na karoti paṭighaṃ tayā.",
  "atk-s0513a1:375_0": "“Tatheva tvampi sabbesaṃ, sammānāvamānakkhamo;",
  "atk-s0513a1:376_0": "Khantipāramitaṃ gantvā, sambodhiṃ pāpuṇissasī”ti.",
  "atk-s0513a1:377_0": "Athassa “na ettakeheva buddhakārakadhammehi bhavitabba”nti uttaripi upadhārayato sattamaṃ saccapāramiṃ disvā etadahosi –",
  "atk-s0513a1:377_1": "“sumedhapaṇḍita,",
  "atk-s0513a1:377_2": "tvaṃ ito paṭṭhāya saccapāramimpi pūreyyāsi.",
  "atk-s0513a1:377_3": "Asaniyā matthake patamānāyapi dhanādīnaṃ atthāya chandādivasena sampajānamusāvādaṃ nāma mākāsi.",
  "atk-s0513a1:377_4": "Yathā hi osadhitārakā nāma sabbautūsu attano gamanavīthiṃ jahitvā aññāya vīthiyā na gacchati,",
  "atk-s0513a1:377_5": "sakavīthiyāva gacchati,",
  "atk-s0513a1:377_6": "evameva tvampi saccaṃ pahāya musāvādaṃ nāma akarontoyeva buddho bhavissasī”ti sattamaṃ saccapāramiṃ daḷhaṃ katvā adhiṭṭhāsi.",
  "atk-s0513a1:377_7": "Tena vuttaṃ –",
  "atk-s0513a1:378_0": "“Na hete ettakāyeva, buddhadhammā bhavissare;",
  "atk-s0513a1:379_0": "Aññepi vicinissāmi, ye dhammā bodhipācanā.",
  "atk-s0513a1:380_0": "“Vicinanto tadādakkhiṃ, sattamaṃ saccapāramiṃ;",
  "atk-s0513a1:381_0": "Pubbakehi mahesīhi, āsevitanisevitaṃ.",
  "atk-s0513a1:382_0": "“Imaṃ tvaṃ sattamaṃ tāva, daḷhaṃ katvā samādiya;",
  "atk-s0513a1:383_0": "Tattha advejjhavacano, sambodhiṃ pāpuṇissasi.",
  "atk-s0513a1:384_0": "“Yathāpi osadhī nāma, tulābhūtā sadevake;",
  "atk-s0513a1:385_0": "Samaye utuvasse vā, na vokkamati vīthito.",
  "atk-s0513a1:386_0": "“Tatheva tvampi saccesu, mā vokkamasi vīthito;",
  "atk-s0513a1:387_0": "Saccapāramitaṃ gantvā, sambodhiṃ pāpuṇissasī”ti.",
  "atk-s0513a1:388_0": "Athassa “na ettakeheva buddhakārakadhammehi bhavitabba”nti uttaripi upadhārayato aṭṭhamaṃ adhiṭṭhānapāramiṃ disvā etadahosi –",
  "atk-s0513a1:388_1": "“sumedhapaṇḍita,",
  "atk-s0513a1:388_2": "tvaṃ ito paṭṭhāya adhiṭṭhānapāramimpi pūreyyāsi.",
  "atk-s0513a1:388_3": "Yaṃ adhiṭṭhāsi,",
  "atk-s0513a1:388_4": "tasmiṃ adhiṭṭhāne niccalo bhaveyyāsi.",
  "atk-s0513a1:388_5": "Yathā hi pabbato nāma sabbadisāsu vātehi pahaṭopi na kampati na calati,",
  "atk-s0513a1:388_6": "attano ṭhāneyeva tiṭṭhati,",
  "atk-s0513a1:388_7": "evameva tvampi attano adhiṭṭhāne niccalo hontova buddho bhavissasī”ti aṭṭhamaṃ adhiṭṭhānapāramiṃ daḷhaṃ katvā adhiṭṭhāsi.",
  "atk-s0513a1:388_8": "Tena vuttaṃ –",
  "atk-s0513a1:389_0": "“Na hete ettakāyeva, buddhadhammā bhavissare;",
  "atk-s0513a1:390_0": "Aññepi vicinissāmi, ye dhammā bodhipācanā.",
  "atk-s0513a1:391_0": "“Vicinanto tadādakkhiṃ, aṭṭhamaṃ adhiṭṭhānapāramiṃ;",
  "atk-s0513a1:392_0": "Pubbakehi mahesīhi, āsevitanisevitaṃ.",
  "atk-s0513a1:393_0": "“Imaṃ tvaṃ aṭṭhamaṃ tāva, daḷhaṃ katvā samādiya;",
  "atk-s0513a1:394_0": "Tattha tvaṃ acalo hutvā, sambodhiṃ pāpuṇissasi.",
  "atk-s0513a1:395_0": "“Yathāpi pabbato selo, acalo suppatiṭṭhito;",
  "atk-s0513a1:396_0": "Na kampati bhusavātehi, sakaṭṭhāneva tiṭṭhati.",
  "atk-s0513a1:397_0": "“Tatheva tvampi adhiṭṭhāne, sabbadā acalo bhava;",
  "atk-s0513a1:398_0": "Adhiṭṭhānapāramitaṃ gantvā, sambodhiṃ pāpuṇissasī”ti.",
  "atk-s0513a1:399_0": "Athassa “na ettakeheva buddhakārakadhammehi bhavitabba”nti uttaripi upadhārayato navamaṃ mettāpāramiṃ disvā etadahosi –",
  "atk-s0513a1:399_1": "“sumedhapaṇḍita,",
  "atk-s0513a1:399_2": "tvaṃ ito paṭṭhāya navamaṃ mettāpāramimpi pūreyyāsi.",
  "atk-s0513a1:399_3": "Ahitesupi hitesupi ekacitto bhaveyyāsi.",
  "atk-s0513a1:399_4": "Yathā hi udakaṃ nāma pāpajanassāpi kalyāṇajanassāpi sītibhāvaṃ ekasadisaṃ katvā pharati,",
  "atk-s0513a1:399_5": "evameva tvampi sabbasattesu mettacittena ekacittova honto buddho bhavissasī”ti navamaṃ mettāpāramiṃ daḷhaṃ katvā adhiṭṭhāsi.",
  "atk-s0513a1:399_6": "Tena vuttaṃ –",
  "atk-s0513a1:400_0": "“Na hete ettakāyeva, buddhadhammā bhavissare;",
  "atk-s0513a1:401_0": "Aññepi vicinissāmi, ye dhammā bodhipācanā.",
  "atk-s0513a1:402_0": "“Vicinanto tadādakkhiṃ, navamaṃ mettāpāramiṃ;",
  "atk-s0513a1:403_0": "Pubbakehi mahesīhi, āsevitanisevitaṃ.",
  "atk-s0513a1:404_0": "“Imaṃ tvaṃ navamaṃ tāva, daḷhaṃ katvā samādiya;",
  "atk-s0513a1:405_0": "Mettāya asamo hohi, yadi bodhiṃ pattumicchasi.",
  "atk-s0513a1:406_0": "“Yathāpi udakaṃ nāma, kalyāṇe pāpake jane;",
  "atk-s0513a1:407_0": "Samaṃ pharati sītena, pavāheti rajomalaṃ.",
  "atk-s0513a1:408_0": "“Tatheva tvampi ahitahite, samaṃ mettāya bhāvaya;",
  "atk-s0513a1:409_0": "Mettāpāramitaṃ gantvā, sambodhiṃ pāpuṇissasī”ti.",
  "atk-s0513a1:410_0": "Athassa “na ettakeheva buddhakārakadhammehi bhavitabba”nti uttaripi upadhārayato dasamaṃ upekkhāpāramiṃ disvā etadahosi –",
  "atk-s0513a1:410_1": "“sumedhapaṇḍita,",
  "atk-s0513a1:410_2": "tvaṃ ito paṭṭhāya upekkhāpāramimpi pūreyyāsi.",
  "atk-s0513a1:410_3": "Sukhepi dukkhepi majjhattova bhaveyyāsi.",
  "atk-s0513a1:410_4": "Yathā hi pathavī nāma sucimpi asucimpi pakkhippamānā majjhattāva hoti,",
  "atk-s0513a1:410_5": "evameva tvampi sukhadukkhesu majjhattova honto buddho bhavissasī”ti dasamaṃ upekkhāpāramiṃ daḷhaṃ katvā adhiṭṭhāsi.",
  "atk-s0513a1:410_6": "Tena vuttaṃ –",
  "atk-s0513a1:411_0": "“Na hete ettakāyeva, buddhadhammā bhavissare;",
  "atk-s0513a1:412_0": "Aññepi vicinissāmi, ye dhammā bodhipācanā.",
  "atk-s0513a1:413_0": "“Vicinanto tadādakkhiṃ, dasamaṃ upekkhāpāramiṃ;",
  "atk-s0513a1:414_0": "Pubbakehi mahesīhi, āsevitanisevitaṃ.",
  "atk-s0513a1:415_0": "“Imaṃ tvaṃ dasamaṃ tāva, daḷhaṃ katvā samādiya;",
  "atk-s0513a1:416_0": "Tulābhūto daḷho hutvā, sambodhiṃ pāpuṇissasi.",
  "atk-s0513a1:417_0": "“Yathāpi pathavī nāma, nikkhittaṃ asuciṃ suciṃ;",
  "atk-s0513a1:418_0": "Upekkhati ubhopete, kopānunayavajjitā.",
  "atk-s0513a1:419_0": "“Tatheva tvampi sukhadukkhe, tulābhūto sadā bhava;",
  "atk-s0513a1:420_0": "Upekkhāpāramitaṃ gantvā, sambodhiṃ pāpuṇissasī”ti.",
  "atk-s0513a1:421_0": "Tato cintesi –",
  "atk-s0513a1:421_1": "“imasmiṃ loke bodhisattehi pūretabbā bodhiparipācanā buddhakārakadhammā ettakāyeva,",
  "atk-s0513a1:421_2": "dasa pāramiyo ṭhapetvā aññe natthi,",
  "atk-s0513a1:421_3": "imāpi dasa pāramiyo uddhaṃ ākāsepi natthi,",
  "atk-s0513a1:421_4": "heṭṭhā pathaviyampi,",
  "atk-s0513a1:421_5": "puratthimādīsu disāsupi natthi,",
  "atk-s0513a1:421_6": "mayhameva pana hadayamaṃsabbhantare patiṭṭhitā”ti.",
  "atk-s0513a1:421_7": "Evaṃ tāsaṃ hadaye patiṭṭhitabhāvaṃ disvā sabbāpi tā daḷhaṃ katvā adhiṭṭhāya punappunaṃ sammasanto anulomapaṭilomaṃ sammasati,",
  "atk-s0513a1:421_8": "pariyante gahetvā ādiṃ pāpeti,",
  "atk-s0513a1:421_9": "ādimhi gahetvā pariyante ṭhapeti,",
  "atk-s0513a1:421_10": "majjhe gahetvā ubhato osāpeti,",
  "atk-s0513a1:421_11": "ubhato koṭīsu hetvā majjhe osāpeti.",
  "atk-s0513a1:421_12": "Bāhirakabhaṇḍapariccāgo dānapāramī nāma,",
  "atk-s0513a1:421_13": "aṅgapariccāgo dānaupapāramī nāma,",
  "atk-s0513a1:421_14": "jīvitapariccāgo dānaparamatthapāramī nāmāti dasa pāramiyo dasa upapāramiyo dasa paramatthapāramiyo yantatelaṃ",
  "atk-s0513a1:421_15": "vinivaṭṭento viya mahāmeruṃ matthaṃ katvā cakkavāḷamahāsamuddaṃ āluḷento viya ca sammasi.",
  "atk-s0513a1:421_16": "Tassevaṃ dasa pāramiyo sammasantassa dhammatejena catunahutādhikadviyojanasatasahassabahalā ayaṃ mahāpathavī hatthinā akkantanaḷakalāpo viya,",
  "atk-s0513a1:421_17": "pīḷiyamānaṃ ucchuyantaṃ viya ca mahāviravaṃ viravamānā saṅkampi sampakampi sampavedhi,",
  "atk-s0513a1:421_18": "kulālacakkaṃ viya telayantacakkaṃ viya ca paribbhami.",
  "atk-s0513a1:421_19": "Tena vuttaṃ –",
  "atk-s0513a1:422_0": "“Ettakāyeva te loke, ye dhammā bodhipācanā;",
  "atk-s0513a1:423_0": "Tatuddhaṃ natthi aññatra, daḷhaṃ tattha patiṭṭhaha.",
  "atk-s0513a1:424_0": "“Ime dhamme sammasato, sabhāvasarasalakkhaṇe;",
  "atk-s0513a1:425_0": "Dhammatejena vasudhā, dasasahassī pakampatha.",
  "atk-s0513a1:426_0": "“Calatī ravatī pathavī, ucchuyantaṃva pīḷitaṃ;",
  "atk-s0513a1:427_0": "Telayante yathā cakkaṃ, evaṃ kampati medanī”ti.",
  "atk-s0513a1:428_0": "Mahāpathaviyā kampamānāya rammanagaravāsino saṇṭhātuṃ asakkontā yugantavātabbhāhatā mahāsālā viya mucchitamucchitāva papatiṃsu,",
  "atk-s0513a1:428_1": "ghaṭādīni kulālabhājanāni pavaṭṭantāni aññamaññaṃ paharantāni cuṇṇavicuṇṇāni ahesuṃ.",
  "atk-s0513a1:428_2": "Mahājano bhītatasito satthāraṃ upasaṅkamitvā “kiṃ nu kho bhagavā nāgāvaṭṭo ayaṃ bhūtayakkhadevatāsu aññatarāvaṭṭoti na hi mayaṃ etaṃ jānāma,",
  "atk-s0513a1:428_3": "apica kho sabbopi ayaṃ mahājano upadduto,",
  "atk-s0513a1:428_4": "kiṃ nu kho imassa lokassa pāpakaṃ bhavissati,",
  "atk-s0513a1:428_5": "udāhu kalyāṇaṃ,",
  "atk-s0513a1:428_6": "kathetha no etaṃ kāraṇa”nti āha.",
  "atk-s0513a1:428_7": "Atha satthā tesaṃ kathaṃ sutvā “tumhe mā bhāyatha mā cintayittha,",
  "atk-s0513a1:428_8": "natthi vo itonidānaṃ bhayaṃ.",
  "atk-s0513a1:428_9": "Yo so mayā ajja sumedhapaṇḍito ‘anāgate gotamo nāma buddho bhavissatī’ti byākato,",
  "atk-s0513a1:428_10": "so dasa pāramiyo sammasati,",
  "atk-s0513a1:428_11": "tassa dasa pāramiyo sammasantassa viloḷentassa dhammatejena sakaladasasahassilokadhātu ekappahārena kampati, ceva,",
  "atk-s0513a1:428_12": "ravati cā”ti āha.",
  "atk-s0513a1:428_13": "Tena vuttaṃ –",
  "atk-s0513a1:429_0": "“Yāvatā parisā āsi, buddhassa parivesane;",
  "atk-s0513a1:430_0": "Pavedhamānā sā tattha, mucchitā sesi bhūmiyaṃ.",
  "atk-s0513a1:431_0": "“Ghaṭānekasahassāni, kumbhīnañca satā bahū;",
  "atk-s0513a1:432_0": "Sañcuṇṇamathitā tattha, aññamaññaṃ paghaṭṭitā.",
  "atk-s0513a1:433_0": "“Ubbiggā tasitā bhītā, bhantā byadhitamānasā;",
  "atk-s0513a1:434_0": "Mahājanā samāgamma, dīpaṅkaramupāgamuṃ.",
  "atk-s0513a1:435_0": "‘Kiṃ bhavissati lokassa, kalyāṇamatha pāpakaṃ;",
  "atk-s0513a1:436_0": "Sabbo upadduto loko, taṃ vinodehi cakkhuma’.",
  "atk-s0513a1:437_0": "“Tesaṃ tadā saññāpesi, dīpaṅkaro mahāmuni;",
  "atk-s0513a1:438_0": "Vissatthā hotha mā bhātha, imasmiṃ pathavikampane.",
  "atk-s0513a1:439_0": "“Yamahaṃ ajja byākāsiṃ, buddho loke bhavissati;",
  "atk-s0513a1:440_0": "Eso sammasati dhammaṃ, pubbakaṃ jinasevitaṃ.",
  "atk-s0513a1:441_0": "“Tassa sammasato dhammaṃ, buddhabhūmiṃ asesato;",
  "atk-s0513a1:442_0": "Tenāyaṃ kampitā pathavī, dasasahassī sadevake”ti.",
  "atk-s0513a1:443_0": "Mahājano tathāgatassa vacanaṃ sutvā haṭṭhatuṭṭho mālāgandhavilepanaṃ ādāya rammanagarā nikkhamitvā bodhisattaṃ",
  "atk-s0513a1:443_1": "upasaṅkamitvā mālādīhi pūjetvā vanditvā padakkhiṇaṃ katvā rammanagarameva pāvisi.",
  "atk-s0513a1:443_2": "Bodhisattopi dasa pāramiyo sammasitvā vīriyaṃ daḷhaṃ katvā adhiṭṭhāya nisinnāsanā vuṭṭhāsi.",
  "atk-s0513a1:443_3": "Tena vuttaṃ –",
  "atk-s0513a1:444_0": "“Buddhassa vacanaṃ sutvā, mano nibbāyi tāvade;",
  "atk-s0513a1:445_0": "Sabbe maṃ upasaṅkamma, punāpi abhivandisuṃ.",
  "atk-s0513a1:446_0": "“Samādiyitvā buddhaguṇaṃ, daḷhaṃ katvāna mānasaṃ;",
  "atk-s0513a1:447_0": "Dīpaṅkaraṃ namassitvā, āsanā vuṭṭhahiṃ tadā”ti.",
  "atk-s0513a1:448_0": "Atha bodhisattaṃ āsanā vuṭṭhahantaṃ sakaladasasahassacakkavāḷadevatā sannipatitvā dibbehi mālāgandhehi pūjetvā vanditvā “ayya sumedhatāpasa,",
  "atk-s0513a1:448_1": "tayā ajja dīpaṅkaradasabalassa pādamūle mahatī patthanā patthitā,",
  "atk-s0513a1:448_2": "sā te anantarāyena samijjhatu,",
  "atk-s0513a1:448_3": "mā te bhayaṃ vā chambhitattaṃ vā ahosi,",
  "atk-s0513a1:448_4": "sarīre appamattakopi rogo mā uppajji,",
  "atk-s0513a1:448_5": "khippaṃ pāramiyo pūretvā sammāsambodhiṃ paṭivijjha.",
  "atk-s0513a1:448_6": "Yathā pupphūpagaphalūpagā rukkhā samaye pupphanti ceva phalanti ca,",
  "atk-s0513a1:448_7": "tatheva tvampi samayaṃ anatikkamitvā khippaṃ sambodhimuttamaṃ phusassū”tiādīni thutimaṅgalāni payirudāhaṃsu,",
  "atk-s0513a1:448_8": "evaṃ payirudāhitvā attano attano devaṭṭhānameva agamaṃsu.",
  "atk-s0513a1:448_9": "Bodhisattopi devatāhi abhitthuto “ahaṃ dasa pāramiyo pūretvā kappasatasahassādhikānaṃ catunnaṃ asaṅkhyeyyānaṃ",
  "atk-s0513a1:448_10": "matthake buddho bhavissāmī”ti vīriyaṃ daḷhaṃ katvā adhiṭṭhāya nabhaṃ abbhuggantvā himavantameva agamāsi.",
  "atk-s0513a1:448_11": "Tena vuttaṃ –",
  "atk-s0513a1:449_0": "“Dibbaṃ mānusakaṃ pupphaṃ, devā mānusakā ubho;",
  "atk-s0513a1:450_0": "Samokiranti pupphehi, vuṭṭhahantassa āsanā.",
  "atk-s0513a1:451_0": "“Vedayanti ca te sotthiṃ, devā mānusakā ubho;",
  "atk-s0513a1:452_0": "Mahantaṃ patthitaṃ tuyhaṃ, taṃ labhassu yathicchitaṃ.",
  "atk-s0513a1:453_0": "“Sabbītiyo vivajjantu, soko rogo vinassatu;",
  "atk-s0513a1:454_0": "Mā te bhavantvantarāyā, phusa khippaṃ bodhimuttamaṃ.",
  "atk-s0513a1:455_0": "“Yathāpi samaye patte, pupphanti pupphino dumā;",
  "atk-s0513a1:456_0": "Tatheva tvaṃ mahāvīra, buddhañāṇena pupphassu.",
  "atk-s0513a1:457_0": "“Yathā ye keci sambuddhā, pūrayuṃ dasa pāramī;",
  "atk-s0513a1:458_0": "Tatheva tvaṃ mahāvīra, pūraya dasa pāramī.",
  "atk-s0513a1:459_0": "“Yathā ye keci sambuddhā, bodhimaṇḍamhi bujjhare;",
  "atk-s0513a1:460_0": "Tatheva tvaṃ mahāvīra, bujjhassu jinabodhiyaṃ.",
  "atk-s0513a1:461_0": "“Yathā ye keci sambuddhā, dhammacakkaṃ pavattayuṃ;",
  "atk-s0513a1:462_0": "Tatheva tvaṃ mahāvīra, dhammacakkaṃ pavattaya.",
  "atk-s0513a1:463_0": "“Puṇṇamāye yathā cando, parisuddho virocati;",
  "atk-s0513a1:464_0": "Tatheva tvaṃ puṇṇamano, viroca dasasahassiyaṃ.",
  "atk-s0513a1:465_0": "“Rāhumutto yathā sūriyo, tāpena atirocati;",
  "atk-s0513a1:466_0": "Tatheva lokā muccitvā, viroca siriyā tuvaṃ.",
  "atk-s0513a1:467_0": "“Yathā yā kāci nadiyo, osaranti mahodadhiṃ;",
  "atk-s0513a1:468_0": "Evaṃ sadevakā lokā, osarantu tavantike.",
  "atk-s0513a1:469_0": "“Tehi thutappasattho so, dasa dhamme samādiya;",
  "atk-s0513a1:470_0": "Te dhamme paripūrento, pavanaṃ pāvisī tadā”ti.",
  "atk-s0513a1:471_0": "Sumedhakathā niṭṭhitā.",
  "atk-s0513a1:472_0": "Rammanagaravāsinopi kho nagaraṃ pavisitvā buddhappamukhassa bhikkhusaṅghassa mahādānaṃ adaṃsu.",
  "atk-s0513a1:472_1": "Satthā tesaṃ dhammaṃ desetvā mahājanaṃ saraṇādīsu patiṭṭhāpetvā rammanagaramhā nikkhamitvā tato uddhampi",
  "atk-s0513a1:472_2": "yāvatāyukaṃ tiṭṭhanto sabbaṃ buddhakiccaṃ katvā anukkamena anupādisesāya nibbānadhātuyā parinibbāyi.",
  "atk-s0513a1:472_3": "Tattha yaṃ vattabbaṃ,",
  "atk-s0513a1:472_4": "taṃ sabbaṃ buddhavaṃse vuttanayeneva veditabbaṃ.",
  "atk-s0513a1:472_5": "Vuttañhi tattha –",
  "atk-s0513a1:473_0": "“Tadā te bhojayitvāna, sasaṅghaṃ lokanāyakaṃ;",
  "atk-s0513a1:474_0": "Upagacchuṃ saraṇaṃ tassa, dīpaṅkarassa satthuno.",
  "atk-s0513a1:475_0": "“Saraṇāgamane kañci, niveseti tathāgato;",
  "atk-s0513a1:476_0": "Kañci pañcasu sīlesu, sīle dasavidhe paraṃ.",
  "atk-s0513a1:477_0": "“Kassaci deti sāmaññaṃ, caturo phalamuttame;",
  "atk-s0513a1:478_0": "Kassaci asame dhamme, deti so paṭisambhidā.",
  "atk-s0513a1:479_0": "“Kassaci varasamāpattiyo, aṭṭha deti narāsabho;",
  "atk-s0513a1:480_0": "Tisso kassaci vijjāyo, chaḷabhiññā pavecchati.",
  "atk-s0513a1:481_0": "“Tena yogena janakāyaṃ, ovadati mahāmuni;",
  "atk-s0513a1:482_0": "Tena vitthārikaṃ āsi, lokanāthassa sāsanaṃ.",
  "atk-s0513a1:483_0": "“Mahāhanusabhakkhandho, dīpaṅkarasanāmako;",
  "atk-s0513a1:484_0": "Bahū jane tārayati, parimoceti duggatiṃ.",
  "atk-s0513a1:485_0": "“Bodhaneyyaṃ janaṃ disvā, satasahassepi yojane;",
  "atk-s0513a1:486_0": "Khaṇena upagantvāna, bodheti taṃ mahāmuni.",
  "atk-s0513a1:487_0": "“Paṭhamābhisamaye buddho, koṭisatamabodhayi;",
  "atk-s0513a1:488_0": "Dutiyābhisamaye nātho, navutikoṭimabodhayi.",
  "atk-s0513a1:489_0": "“Yadā ca devabhavanamhi, buddho dhammamadesayi;",
  "atk-s0513a1:490_0": "Navutikoṭisahassānaṃ, tatiyābhisamayo ahu.",
  "atk-s0513a1:491_0": "“Sannipātā tayo āsuṃ, dīpaṅkarassa satthuno;",
  "atk-s0513a1:492_0": "Koṭisatasahassānaṃ, paṭhamo āsi samāgamo.",
  "atk-s0513a1:493_0": "“Puna nāradakūṭamhi, pavivekagate jine;",
  "atk-s0513a1:494_0": "Khīṇāsavā vītamalā, samiṃsu satakoṭiyo.",
  "atk-s0513a1:495_0": "“Yamhi kāle mahāvīro, sudassanasiluccaye;",
  "atk-s0513a1:496_0": "Navutikoṭisahassehi, pavāresi mahāmuni.",
  "atk-s0513a1:497_0": "“Ahaṃ tena samayena, jaṭilo uggatāpano;",
  "atk-s0513a1:498_0": "Antalikkhamhi caraṇo, pañcābhiññāsu pāragū.",
  "atk-s0513a1:499_0": "“Dasavīsasahassānaṃ, dhammābhisamayo ahu;",
  "atk-s0513a1:500_0": "Ekadvinnaṃ abhisamayā, gaṇanāto asaṅkhiyā.",
  "atk-s0513a1:501_0": "“Vitthārikaṃ bāhujaññaṃ, iddhaṃ phītaṃ ahu tadā;",
  "atk-s0513a1:502_0": "Dīpaṅkarassa bhagavato, sāsanaṃ suvisodhitaṃ.",
  "atk-s0513a1:503_0": "“Cattāri satasahassāni, chaḷabhiññā mahiddhikā;",
  "atk-s0513a1:504_0": "Dīpaṅkaraṃ lokaviduṃ, parivārenti sabbadā.",
  "atk-s0513a1:505_0": "“Ye keci tena samayena, jahanti mānusaṃ bhavaṃ;",
  "atk-s0513a1:506_0": "Apattamānasā sekkhā, garahitā bhavanti te.",
  "atk-s0513a1:507_0": "“Supupphitaṃ pāvacanaṃ, arahantehi tādihi;",
  "atk-s0513a1:508_0": "Khīṇāsavehi vimalehi, upasobhati sadevake.",
  "atk-s0513a1:509_0": "“Nagaraṃ rammavatī nāma, sudevo nāma khattiyo;",
  "atk-s0513a1:510_0": "Sumedhā nāma janikā, dīpaṅkarassa satthuno.",
  "atk-s0513a1:511_0": "“Sumaṅgalo ca tisso ca, ahesuṃ aggasāvakā;",
  "atk-s0513a1:512_0": "Sāgato nāmupaṭṭhāko, dīpaṅkarassa satthuno.",
  "atk-s0513a1:513_0": "“Nandā ceva sunandā ca, ahesuṃ aggasāvikā;",
  "atk-s0513a1:514_0": "Bodhi tassa bhagavato, pipphalīti pavuccati.",
  "atk-s0513a1:515_0": "“Asītihatthamubbedho, dīpaṅkaro mahāmuni;",
  "atk-s0513a1:516_0": "Sobhati dīparukkhova, sālarājāva phullito.",
  "atk-s0513a1:517_0": "“Satasahassavassāni, āyu tassa mahesino;",
  "atk-s0513a1:518_0": "Tāvatā tiṭṭhamāno so, tāresi janataṃ bahuṃ.",
  "atk-s0513a1:519_0": "“Jotayitvāna saddhammaṃ, santāretvā mahājanaṃ;",
  "atk-s0513a1:520_0": "Jalitvā aggikhandhova, nibbuto so sasāvako.",
  "atk-s0513a1:521_0": "“Sā ca iddhi so ca yaso, tāni ca pādesu cakkaratanāni;",
  "atk-s0513a1:522_0": "Sabbaṃ tamantarahitaṃ, nanu rittā sabbasaṅkhārā”ti.",
  "atk-s0513a1:523_0": "Dīpaṅkarassa pana bhagavato aparabhāge ekaṃ asaṅkhyeyyaṃ atikkamitvā koṇḍañño nāma satthā udapādi.",
  "atk-s0513a1:523_1": "Tassāpi tayo sāvakasannipātā ahesuṃ.",
  "atk-s0513a1:523_2": "Paṭhamasannipāte koṭisatasahassaṃ,",
  "atk-s0513a1:523_3": "dutiye koṭisahassaṃ,",
  "atk-s0513a1:523_4": "tatiye navutikoṭiyo.",
  "atk-s0513a1:523_5": "Tadā bodhisatto vijitāvī nāma cakkavattī hutvā koṭisatasahassasaṅkhassa buddhappamukhassa bhikkhusaṅghassa mahādānaṃ adāsi.",
  "atk-s0513a1:523_6": "Satthā bodhisattaṃ “buddho bhavissasī”ti byākaritvā dhammaṃ desesi.",
  "atk-s0513a1:523_7": "So satthu dhammakathaṃ sutvā rajjaṃ niyyādetvā pabbaji.",
  "atk-s0513a1:523_8": "So tīṇi piṭakāni uggahetvā aṭṭha samāpattiyo pañca abhiññāyo ca uppādetvā aparihīnajjhāno brahmaloke nibbatti.",
  "atk-s0513a1:523_9": "Koṇḍaññassa buddhassa pana rammavatī nāma nagaraṃ,",
  "atk-s0513a1:523_10": "sunando nāma khattiyo pitā,",
  "atk-s0513a1:523_11": "sujātā nāma devī mātā,",
  "atk-s0513a1:523_12": "bhaddo ca subhaddo ca dve aggasāvakā,",
  "atk-s0513a1:523_13": "anuruddho nāmupaṭṭhāko,",
  "atk-s0513a1:523_14": "tissā ca upatissā ca dve aggasāvikā,",
  "atk-s0513a1:523_15": "sālakalyāṇī bodhi,",
  "atk-s0513a1:523_16": "aṭṭhāsītihatthubbedhaṃ sarīraṃ,",
  "atk-s0513a1:523_17": "vassasatasahassaṃ āyuppamāṇaṃ ahosi.",
  "atk-s0513a1:524_0": "“Dīpaṅkarassa aparena, koṇḍañño nāma nāyako;",
  "atk-s0513a1:525_0": "Anantatejo amitayaso, appameyyo durāsado”ti.",
  "atk-s0513a1:526_0": "Tassa aparabhāge ekaṃ asaṅkhyeyyaṃ atikkamitvā ekasmiṃyeva kappe caturo buddhā nibbattiṃsu maṅgalo, sumano, revato,",
  "atk-s0513a1:526_1": "sobhitoti.",
  "atk-s0513a1:526_2": "Maṅgalassa bhagavato tayo sannipātā ahesuṃ.",
  "atk-s0513a1:526_3": "Tesu paṭhamasannipāte koṭisatasahassaṃ bhikkhū ahesuṃ,",
  "atk-s0513a1:526_4": "dutiye koṭisahassaṃ,",
  "atk-s0513a1:526_5": "tatiye navutikoṭiyo.",
  "atk-s0513a1:526_6": "Vemātikabhātā kirassa ānandakumāro nāma navutikoṭisaṅkhāya parisāya saddhiṃ dhammassavanatthāya satthu santikaṃ agamāsi.",
  "atk-s0513a1:526_7": "Satthā tassa anupubbiṃ kathaṃ kathesi,",
  "atk-s0513a1:526_8": "so saddhiṃ parisāya saha paṭisambhidāhi arahattaṃ pāpuṇi.",
  "atk-s0513a1:526_9": "Satthā tesaṃ kulaputtānaṃ pubbacaritaṃ olokento iddhimayapattacīvarassa upanissayaṃ disvā dakkhiṇahatthaṃ pasāretvā “etha,",
  "atk-s0513a1:526_10": "bhikkhavo”ti āha.",
  "atk-s0513a1:526_11": "Sabbe taṅkhaṇaññeva iddhimayapattacīvaradharā saṭṭhivassamahātherā viya ākappasampannā hutvā satthāraṃ vanditvā parivārayiṃsu.",
  "atk-s0513a1:526_12": "Ayamassa tatiyo sāvakasannipāto ahosi.",
  "atk-s0513a1:527_0": "Yathā pana aññesaṃ buddhānaṃ samantā asītihatthappamāṇāyeva sarīrappabhā ahosi,",
  "atk-s0513a1:527_1": "na evaṃ tassa tassa pana bhagavato sarīrappabhā niccakālaṃ dasasahassilokadhātuṃ pharitvā aṭṭhāsi.",
  "atk-s0513a1:527_2": "Rukkhapathavipabbatasamuddādayo antamaso ukkhalikādīni upādāya suvaṇṇapaṭṭapariyonaddhā viya ahesuṃ.",
  "atk-s0513a1:527_3": "Āyuppamāṇaṃ panassa navutivassasahassāni ahosi.",
  "atk-s0513a1:527_4": "Ettakaṃ kālaṃ candimasūriyādayo attano pabhāya virocituṃ nāsakkhiṃsu,",
  "atk-s0513a1:527_5": "rattindivaparicchedo na paññāyittha.",
  "atk-s0513a1:527_6": "Divā sūriyālokena viya sattā niccaṃ buddhālokeneva vicariṃsu,",
  "atk-s0513a1:527_7": "sāyaṃ pupphitakusumānaṃ,",
  "atk-s0513a1:527_8": "pāto ravanakasakuṇādīnañca vasena loko rattindivaparicchedaṃ sallakkhesi.",
  "atk-s0513a1:528_0": "Kiṃ pana aññesaṃ buddhānaṃ ayamānubhāvo natthīti?",
  "atk-s0513a1:528_1": "No natthi.",
  "atk-s0513a1:528_2": "Tepi hi ākaṅkhamānā dasasahassiṃ vā lokadhātuṃ tato vā bhiyyo ābhāya phareyyuṃ.",
  "atk-s0513a1:528_3": "Maṅgalassa pana bhagavato pubbapatthanāvasena aññesaṃ byāmappabhā viya sarīrappabhā niccakālameva dasasahassilokadhātuṃ pharitvā aṭṭhāsi.",
  "atk-s0513a1:528_4": "So kira bodhisattacariyakāle vessantarasadise attabhāve ṭhito saputtadāro vaṅkapabbatasadise pabbate vasi.",
  "atk-s0513a1:528_5": "Atheko kharadāṭhiko nāma yakkho mahāpurisassa dānajjhāsayataṃ sutvā brāhmaṇavaṇṇena upasaṅkamitvā mahāsattaṃ dve dārake yāci.",
  "atk-s0513a1:528_6": "Mahāsatto “dadāmi brāhmaṇassa puttake”ti haṭṭhapahaṭṭho udakapariyantaṃ pathaviṃ kampento dvepi dārake adāsi.",
  "atk-s0513a1:528_7": "Yakkho caṅkamanakoṭiyaṃ ālambanaphalakaṃ nissāya ṭhatvā passantasseva mahāsattassa mūlakalāpe viya dve dārake khādi.",
  "atk-s0513a1:528_8": "Mahāpurisassa yakkhaṃ oloketvā mukhe vivaṭamatte aggijālaṃ viya lohitadhāraṃ uggiramānaṃ tassa mukhaṃ disvāpi kesaggamattampi domanassaṃ na uppajji.",
  "atk-s0513a1:528_9": "“Sudinnaṃ vata me dāna”nti cintayato panassa sarīre mahantaṃ pītisomanassa udapādi.",
  "atk-s0513a1:528_10": "So “imassa me nissandena anāgate imināva nīhārena rasmiyo nikkhamantū”ti patthanaṃ akāsi.",
  "atk-s0513a1:528_11": "Tassa taṃ patthanaṃ nissāya buddhabhūtassa sarīrato rasmiyo nikkhamitvā ettakaṃ ṭhānaṃ phariṃsu.",
  "atk-s0513a1:529_0": "Aparampissa pubbacaritaṃ atthi.",
  "atk-s0513a1:529_1": "So kira bodhisattakāle ekassa buddhassa cetiyaṃ disvā “imassa buddhassa mayā jīvitaṃ pariccajituṃ vaṭṭatī”ti",
  "atk-s0513a1:529_2": "daṇḍadīpikāveṭhananiyāmena sakalasarīraṃ veṭhāpetvā ratanamattamakuḷaṃ satasahassagghanikaṃ suvaṇṇapātiṃ",
  "atk-s0513a1:529_3": "sappissa pūrāpetvā tattha sahassavaṭṭiyo jālāpetvā taṃ sīsenādāya sakalasarīraṃ jālāpetvā cetiyaṃ padakkhiṇaṃ",
  "atk-s0513a1:529_4": "karonto sakalarattiṃ vītināmesi.",
  "atk-s0513a1:529_5": "Evaṃ yāva aruṇuggamanā vāyamantassāpissa lomakūpamattampi usumaṃ na gaṇhi.",
  "atk-s0513a1:529_6": "Padumagabbhaṃ paviṭṭhakālo viya ahosi.",
  "atk-s0513a1:529_7": "Dhammo hi nāmesa attānaṃ rakkhantaṃ rakkhati.",
  "atk-s0513a1:529_8": "Tenāha bhagavā –",
  "atk-s0513a1:530_0": "“Dhammo have rakkhati dhammacāriṃ, dhammo suciṇṇo sukhamāvahāti;",
  "atk-s0513a1:531_0": "Esānisaṃso dhamme suciṇṇe, na duggatiṃ gacchati dhammacārī”ti. ;",
  "atk-s0513a1:532_0": "Imassāpi kammassa nissandena tassa bhagavato sarīrobhāso dasasahassilokadhātuṃ pharitvā aṭṭhāsi.",
  "atk-s0513a1:533_0": "Tadā amhākaṃ bodhisatto suruci nāma brāhmaṇo hutvā “satthāraṃ nimantessāmī”ti upasaṅkamitvā madhuradhammakathaṃ sutvā “sve mayhaṃ bhikkhaṃ gaṇhatha,",
  "atk-s0513a1:533_1": "bhante”ti āha. Brāhmaṇa,",
  "atk-s0513a1:533_2": "kittakehi te bhikkhūhi atthoti?",
  "atk-s0513a1:533_3": "“Kittakā pana vo, bhante,",
  "atk-s0513a1:533_4": "parivārabhikkhū”ti āha.",
  "atk-s0513a1:533_5": "Tadā pana satthu paṭhamasannipātoyeva hoti,",
  "atk-s0513a1:533_6": "tasmā “koṭisatasahassa”nti āha. Bhante,",
  "atk-s0513a1:533_7": "sabbehipi saddhiṃ mayhaṃ gehe bhikkhaṃ gaṇhathāti.",
  "atk-s0513a1:533_8": "Satthā adhivāsesi.",
  "atk-s0513a1:533_9": "Brāhmaṇo svātanāya nimantetvā gehaṃ gacchanto cintesi –",
  "atk-s0513a1:533_10": "“ahaṃ ettakānaṃ bhikkhūnaṃ yāgubhattavatthādīni dātuṃ sakkomi,",
  "atk-s0513a1:533_11": "nisīdanaṭṭhānaṃ pana kathaṃ bhavissatī”ti.",
  "atk-s0513a1:534_0": "Tassa sā cintā caturāsītiyojanasahassamatthake ṭhitassa devarañño paṇḍukambalasilāsanassa uṇhabhāvaṃ janesi.",
  "atk-s0513a1:534_1": "Sakko “ko nu kho maṃ imamhā ṭhānā cāvetukāmo”ti dibbacakkhunā olokento mahāpurisaṃ disvā “suruci nāma",
  "atk-s0513a1:534_2": "brāhmaṇo buddhappamukhaṃ bhikkhusaṅghaṃ nimantetvā nisīdanaṭṭhānatthāya cintesi,",
  "atk-s0513a1:534_3": "mayāpi tattha gantvā puññakoṭṭhāsaṃ gahetuṃ vaṭṭatī”ti vaḍḍhakivaṇṇaṃ nimminitvā vāsipharasuhattho mahāpurisassa purato pāturahosi.",
  "atk-s0513a1:534_4": "So “atthi nu kho kassaci bhatiyā kattabba”nti āha.",
  "atk-s0513a1:534_5": "Mahāpuriso taṃ disvā “kiṃ kammaṃ karissasī”ti āha.",
  "atk-s0513a1:534_6": "“Mama ajānanasippaṃ nāma natthi,",
  "atk-s0513a1:534_7": "gehaṃ vā maṇḍapaṃ vā yo yaṃ kāreti,",
  "atk-s0513a1:534_8": "tassa taṃ kātuṃ jānāmī”ti.",
  "atk-s0513a1:534_9": "“Tena hi mayhaṃ kammaṃ atthī”ti.",
  "atk-s0513a1:534_10": "“Kiṃ ayyā”ti?",
  "atk-s0513a1:534_11": "“Svātanāya me koṭisatasahassabhikkhū nimantitā,",
  "atk-s0513a1:534_12": "tesaṃ nisīdanamaṇḍapaṃ karissasī”ti.",
  "atk-s0513a1:534_13": "“Ahaṃ nāma kareyyaṃ,",
  "atk-s0513a1:534_14": "sace mama bhatiṃ dātuṃ sakkhissathā”ti.",
  "atk-s0513a1:534_15": "“Sakkhissāmi tātā”ti.",
  "atk-s0513a1:534_16": "“Sādhu karissāmī”ti gantvā ekaṃ padesaṃ olokesi,",
  "atk-s0513a1:534_17": "dvādasaterasayojanappamāṇo padeso kasiṇamaṇḍalaṃ viya samatalo ahosi.",
  "atk-s0513a1:534_18": "So “ettake ṭhāne sattaratanamayo maṇḍapo uṭṭhahatū”ti cintetvā olokesi.",
  "atk-s0513a1:534_19": "Tāvadeva pathaviṃ bhinditvā maṇḍapo uṭṭhahi.",
  "atk-s0513a1:534_20": "Tassa sovaṇṇamayesu thambhesu rajatamayā ghaṭakā ahesuṃ,",
  "atk-s0513a1:534_21": "rajatamayesu sovaṇṇamayā,",
  "atk-s0513a1:534_22": "maṇitthambhesu pavāḷamayā,",
  "atk-s0513a1:534_23": "pavāḷatthambhesu maṇimayā,",
  "atk-s0513a1:534_24": "sattaratanamayesu sattaratanamayāva ghaṭakā ahesuṃ.",
  "atk-s0513a1:534_25": "Tato “maṇḍapassa antarantarena kiṅkiṇikajālaṃ olambatū”ti olokesi,",
  "atk-s0513a1:534_26": "saha olokaneneva kiṅkiṇikajālaṃ olambi,",
  "atk-s0513a1:534_27": "yassa mandavāteritassa pañcaṅgikasseva tūriyassa madhurasaddo niggacchati,",
  "atk-s0513a1:534_28": "dibbasaṅgītivattanakālo viya hoti.",
  "atk-s0513a1:534_29": "“Antarantarā gandhadāmamālādāmāni olambantū”ti cintesi,",
  "atk-s0513a1:534_30": "dāmāni olambiṃsu.",
  "atk-s0513a1:534_31": "“Koṭisatasahassasaṅkhānaṃ bhikkhūnaṃ āsanāni ca ādhārakāni ca pathaviṃ bhinditvā uṭṭhahantū”ti cintesi,",
  "atk-s0513a1:534_32": "tāvadeva uṭṭhahiṃsu.",
  "atk-s0513a1:534_33": "“Koṇe koṇe ekekā udakacāṭiyo uṭṭhahantū”ti cintesi,",
  "atk-s0513a1:534_34": "udakacāṭiyo uṭṭhahiṃsu.",
  "atk-s0513a1:535_0": "Ettakaṃ māpetvā brāhmaṇassa santikaṃ gantvā “ehi ayya,",
  "atk-s0513a1:535_1": "tava maṇḍapaṃ oloketvā mayhaṃ bhatiṃ dehī”ti āha.",
  "atk-s0513a1:535_2": "Mahāpuriso gantvā maṇḍapaṃ olokesi,",
  "atk-s0513a1:535_3": "olokentassevassa sakalasarīraṃ pañcavaṇṇāya pītiyā nirantaraṃ phuṭaṃ ahosi.",
  "atk-s0513a1:535_4": "Athassa maṇḍapaṃ olokayato etadahosi –",
  "atk-s0513a1:535_5": "“nāyaṃ maṇḍapo manussabhūtena kato,",
  "atk-s0513a1:535_6": "mayhaṃ pana ajjhāsayaṃ mayhaṃ guṇaṃ āgamma addhā sakkabhavanaṃ uṇhaṃ ahosi,",
  "atk-s0513a1:535_7": "tato sakkena devaraññā ayaṃ maṇḍapo kārito bhavissatī”ti.",
  "atk-s0513a1:535_8": "“Na kho pana me yuttaṃ evarūpe maṇḍape ekadivasaṃyeva dānaṃ dātuṃ,",
  "atk-s0513a1:535_9": "sattāhaṃ dassāmī”ti cintesi.",
  "atk-s0513a1:535_10": "Bāhirakadānañhi kittakampi samānaṃ bodhisattānaṃ tuṭṭhiṃ kātuṃ na sakkoti,",
  "atk-s0513a1:535_11": "alaṅkatasīsaṃ pana chinditvā añjitaakkhīni uppāṭetvā hadayamaṃsaṃ vā ubbaṭṭetvā dinnakāle bodhisattānaṃ cāgaṃ nissāya tuṭṭhi nāma hoti.",
  "atk-s0513a1:535_12": "Amhākampi hi bodhisattassa sivijātake devasikaṃ pañca kahāpaṇasatasahassāni vissajjetvā catūsu dvāresu",
  "atk-s0513a1:535_13": "nagaramajjhe ca dānaṃ dentassa taṃ dānaṃ cāgatuṭṭhiṃ uppādetuṃ nāsakkhi.",
  "atk-s0513a1:535_14": "Yadā panassa brāhmaṇavaṇṇena āgantvā sakko devarājā akkhīni yāci,",
  "atk-s0513a1:535_15": "tadā tāni uppāṭetvā dadamānasseva hāso uppajji,",
  "atk-s0513a1:535_16": "kesaggamattampi cittassa aññathattaṃ nāhosi.",
  "atk-s0513a1:535_17": "Evaṃ dānaṃ nissāya bodhisattānaṃ titti nāma natthi.",
  "atk-s0513a1:535_18": "Tasmā sopi mahāpuriso “sattāhaṃ mayā koṭisatasahassasaṅkhānaṃ bhikkhūnaṃ dānaṃ dātuṃ vaṭṭatī”ti cintetvā",
  "atk-s0513a1:535_19": "tasmiṃ maṇḍape buddhappamukhaṃ bhikkhusaṅghaṃ nisīdāpetvā sattāhaṃ gavapānaṃ nāma dānaṃ adāsi.",
  "atk-s0513a1:535_20": "Gavapānanti mahante mahante kolambe khīrassa pūretvā uddhanesu āropetvā ghanapākapakke khīre thoke taṇḍule",
  "atk-s0513a1:535_21": "pakkhipitvā pakkamadhusakkarācuṇṇasappīhi abhisaṅkhataṃ bhojanaṃ vuccati.",
  "atk-s0513a1:535_22": "Manussāyeva pana parivisituṃ nāsakkhiṃsu,",
  "atk-s0513a1:535_23": "devāpi ekantarikā hutvā parivisiṃsu.",
  "atk-s0513a1:535_24": "Dvādasaterasayojanappamāṇaṃ ṭhānampi bhikkhū gaṇhituṃ nappahosiyeva.",
  "atk-s0513a1:535_25": "Te pana bhikkhū attano attano ānubhāvena nisīdiṃsu.",
  "atk-s0513a1:535_26": "Pariyosānadivase sabbabhikkhūnaṃ pattāni dhovāpetvā bhesajjatthāya sappinavanītamadhuphāṇitādīni pūretvā ticīvarehi saddhiṃ adāsi,",
  "atk-s0513a1:535_27": "saṅghanavakabhikkhunā laddhacīvarasāṭakā satasahassagghanakā ahesuṃ.",
  "atk-s0513a1:536_0": "Satthā anumodanaṃ karonto “ayaṃ puriso evarūpaṃ mahādānaṃ adāsi,",
  "atk-s0513a1:536_1": "ko nu kho bhavissatī”ti upadhārento “anāgate kappasatasahassādhikānaṃ dvinnaṃ asaṅkhyeyyānaṃ matthake",
  "atk-s0513a1:536_2": "gotamo nāma buddho bhavissatī”ti disvā mahāpurisaṃ āmantetvā “tvaṃ ettakaṃ nāma kālaṃ atikkamitvā gotamo",
  "atk-s0513a1:536_3": "nāma buddho bhavissasī”ti byākāsi.",
  "atk-s0513a1:536_4": "Mahāpuriso byākaraṇaṃ sutvā “ahaṃ kira buddho bhavissāmi,",
  "atk-s0513a1:536_5": "ko me gharāvāsena attho,",
  "atk-s0513a1:536_6": "pabbajissāmī”ti cintetvā tathārūpaṃ sampattiṃ kheḷapiṇḍaṃ viya pahāya satthu santike pabbajitvā buddhavacanaṃ",
  "atk-s0513a1:536_7": "uggaṇhitvā abhiññā ca samāpattiyo ca nibbattetvā āyupariyosāne brahmaloke nibbatti.",
  "atk-s0513a1:537_0": "Maṅgalassa pana bhagavato nagaraṃ uttaraṃ nāma ahosi,",
  "atk-s0513a1:537_1": "pitāpi uttaro nāma khattiyo,",
  "atk-s0513a1:537_2": "mātāpi uttarā nāma devī,",
  "atk-s0513a1:537_3": "sudevo ca dhammaseno ca dve aggasāvakā,",
  "atk-s0513a1:537_4": "pālito nāmupaṭṭhāko,",
  "atk-s0513a1:537_5": "sīvalī ca asokā ca dve aggasāvikā,",
  "atk-s0513a1:537_6": "nāgarukkho bodhi,",
  "atk-s0513a1:537_7": "aṭṭhāsītihatthubbedhaṃ sarīraṃ ahosi.",
  "atk-s0513a1:537_8": "Navutivassasahassāni ṭhatvā parinibbute pana tasmiṃ bhagavati ekappahāreneva dasa cakkavāḷasahassāni ekandhakārāni ahesuṃ.",
  "atk-s0513a1:537_9": "Sabbacakkavāḷesu manussānaṃ mahantaṃ ārodanaparidevanaṃ ahosi.",
  "atk-s0513a1:538_0": "“Koṇḍaññassa aparena, maṅgalo nāma nāyako;",
  "atk-s0513a1:539_0": "Tamaṃ loke nihantvāna, dhammokkamabhidhārayī”ti.",
  "atk-s0513a1:540_0": "Evaṃ dasasahassilokadhātuṃ andhakāraṃ katvā parinibbutassa tassa bhagavato aparabhāge sumano nāma satthā udapādi.",
  "atk-s0513a1:540_1": "Tassāpi tayo sāvakasannipātā ahesuṃ.",
  "atk-s0513a1:540_2": "Paṭhamasannipāte koṭisatasahassabhikkhū ahesuṃ,",
  "atk-s0513a1:540_3": "dutiye kañcanapabbatamhi navutikoṭisahassāni,",
  "atk-s0513a1:540_4": "tatiye asītikoṭisahassāni.",
  "atk-s0513a1:540_5": "Tadā mahāsatto atulo nāma nāgarājā ahosi mahiddhiko mahānubhāvo.",
  "atk-s0513a1:540_6": "So “buddho uppanno”ti sutvā ñātisaṅghaparivuto nāgabhavanā nikkhamitvā koṭisatasahassabhikkhuparivārassa",
  "atk-s0513a1:540_7": "tassa bhagavato dibbatūriyehi upahāraṃ kāretvā mahādānaṃ pavattetvā paccekaṃ dussayugāni datvā saraṇesu",
  "atk-s0513a1:540_8": "patiṭṭhāsi.",
  "atk-s0513a1:540_9": "Sopi naṃ satthā “anāgate buddho bhavissasī”ti byākāsi.",
  "atk-s0513a1:540_10": "Tassa bhagavato nagaraṃ khemaṃ nāma ahosi,",
  "atk-s0513a1:540_11": "sudatto nāma rājā pitā,",
  "atk-s0513a1:540_12": "sirimā nāma mātā,",
  "atk-s0513a1:540_13": "saraṇo ca bhāvitatto ca dve aggasāvakā,",
  "atk-s0513a1:540_14": "udeno nāmupaṭṭhāko,",
  "atk-s0513a1:540_15": "soṇā ca upasoṇā ca dve aggasāvikā,",
  "atk-s0513a1:540_16": "nāgarukkho bodhi,",
  "atk-s0513a1:540_17": "navutihatthubbedhaṃ sarīraṃ,",
  "atk-s0513a1:540_18": "navutiyeva vassasahassāni āyuppamāṇaṃ ahosi.",
  "atk-s0513a1:541_0": "“Maṅgalassa aparena, sumano nāma nāyako;",
  "atk-s0513a1:542_0": "Sabbadhammehi asamo, sabbasattānamuttamo”ti.",
  "atk-s0513a1:543_0": "Tassa aparabhāge revato nāma satthā udapādi.",
  "atk-s0513a1:543_1": "Tassāpi tayo sāvakasannipātā ahesuṃ.",
  "atk-s0513a1:543_2": "Paṭhamasannipāte gaṇanā natthi,",
  "atk-s0513a1:543_3": "dutiye koṭisatasahassabhikkhū ahesuṃ,",
  "atk-s0513a1:543_4": "tathā tatiye.",
  "atk-s0513a1:543_5": "Tadā bodhisatto atidevo nāma brāhmaṇo hutvā satthu dhammadesanaṃ sutvā saraṇesu patiṭṭhāya sirasmiṃ añjaliṃ",
  "atk-s0513a1:543_6": "ṭhapetvā tassa satthuno kilesappahāne vaṇṇaṃ vatvā uttarāsaṅgena pūjaṃ akāsi.",
  "atk-s0513a1:543_7": "Sopi naṃ “buddho bhavissasī”ti byākāsi.",
  "atk-s0513a1:543_8": "Tassa pana bhagavato nagaraṃ dhaññavatī nāma ahosi,",
  "atk-s0513a1:543_9": "pitā vipulo nāma khattiyo,",
  "atk-s0513a1:543_10": "mātāpi vipulā nāma devī,",
  "atk-s0513a1:543_11": "varuṇo ca brahmadevo ca dve aggasāvakā,",
  "atk-s0513a1:543_12": "sambhavo nāmupaṭṭhāko,",
  "atk-s0513a1:543_13": "bhaddā ca subhaddā ca dve aggasāvikā,",
  "atk-s0513a1:543_14": "nāgarukkhova bodhi,",
  "atk-s0513a1:543_15": "sarīraṃ asītihatthubbedhaṃ ahosi,",
  "atk-s0513a1:543_16": "āyu saṭṭhi vassasahassānīti.",
  "atk-s0513a1:544_0": "“Sumanassa aparena, revato nāma nāyako;",
  "atk-s0513a1:545_0": "Anūpamo asadiso, atulo uttamo jino”ti.",
  "atk-s0513a1:546_0": "Tassa aparabhāge sobhito nāma satthā udapādi.",
  "atk-s0513a1:546_1": "Tassāpi tayo sāvakasannipātā ahesuṃ.",
  "atk-s0513a1:546_2": "Paṭhamasannipāte koṭisatabhikkhū ahesuṃ,",
  "atk-s0513a1:546_3": "dutiye navutikoṭiyo,",
  "atk-s0513a1:546_4": "tatiye asītikoṭiyo.",
  "atk-s0513a1:546_5": "Tadā bodhisatto ajito nāma brāhmaṇo hutvā satthu dhammadesanaṃ sutvā saraṇesu patiṭṭhāya buddhappamukhassa bhikkhusaṅghassa mahādānaṃ adāsi.",
  "atk-s0513a1:546_6": "Sopi naṃ “buddho bhavissasī”ti byākāsi.",
  "atk-s0513a1:546_7": "Tassa pana bhagavato sudhammaṃ nāma nagaraṃ ahosi,",
  "atk-s0513a1:546_8": "pitāpi sudhammo nāma rājā,",
  "atk-s0513a1:546_9": "mātāpi sudhammā nāma devī,",
  "atk-s0513a1:546_10": "asamo ca sunetto ca dve aggasāvakā,",
  "atk-s0513a1:546_11": "anomo nāmupaṭṭhāko,",
  "atk-s0513a1:546_12": "nakulā ca sujātā ca dve aggasāvikā,",
  "atk-s0513a1:546_13": "nāgarukkhova bodhi,",
  "atk-s0513a1:546_14": "aṭṭhapaṇṇāsahatthubbedhaṃ sarīraṃ ahosi,",
  "atk-s0513a1:546_15": "navuti vassasahassāni āyuppamāṇanti.",
  "atk-s0513a1:547_0": "“Revatassa aparena, sobhito nāma nāyako;",
  "atk-s0513a1:548_0": "Samāhito santacitto, asamo appaṭipuggalo”ti.",
  "atk-s0513a1:549_0": "Tassa aparabhāge ekaṃ asaṅkhyeyyaṃ atikkamitvā ekasmiṃyeva kappe tayo buddhā nibbattiṃsu anomadassī padumo nāradoti.",
  "atk-s0513a1:549_1": "Anomadassissa bhagavato tayo sāvakasannipātā ahesuṃ.",
  "atk-s0513a1:549_2": "Paṭhamasannipāte bhikkhū aṭṭhasatasahassāni ahesuṃ,",
  "atk-s0513a1:549_3": "dutiye satta,",
  "atk-s0513a1:549_4": "tatiye cha.",
  "atk-s0513a1:549_5": "Tadā bodhisatto eko yakkhasenāpati ahosi mahiddhiko mahānubhāvo anekakoṭisatasahassānaṃ yakkhānaṃ adhipati.",
  "atk-s0513a1:549_6": "So “buddho uppanno”ti sutvā āgantvā buddhappamukhassa bhikkhusaṅghassa mahādānaṃ adāsi.",
  "atk-s0513a1:549_7": "Satthāpi naṃ “anāgate buddho bhavissasī”ti byākāsi.",
  "atk-s0513a1:549_8": "Anomadassissa pana bhagavato candavatī nāma nagaraṃ ahosi,",
  "atk-s0513a1:549_9": "yasavā nāma rājā pitā,",
  "atk-s0513a1:549_10": "yasodharā nāma mātā,",
  "atk-s0513a1:549_11": "nisabho ca anomo ca dve aggasāvakā,",
  "atk-s0513a1:549_12": "varuṇo nāmupaṭṭhāko,",
  "atk-s0513a1:549_13": "sundarī ca sumanā ca dve aggasāvikā,",
  "atk-s0513a1:549_14": "ajjunarukkho bodhi,",
  "atk-s0513a1:549_15": "aṭṭhapaṇṇāsahatthubbedhaṃ sarīraṃ ahosi,",
  "atk-s0513a1:549_16": "vassasatasahassaṃ āyūti.",
  "atk-s0513a1:550_0": "“Sobhitassa aparena, sambuddho dvipaduttamo;",
  "atk-s0513a1:551_0": "Anomadassī amitayaso, tejassī duratikkamo”ti.",
  "atk-s0513a1:552_0": "Tassa aparabhāge padumo nāma satthā udapādi.",
  "atk-s0513a1:552_1": "Tassāpi tayo bhāvakasannipātā ahesuṃ.",
  "atk-s0513a1:552_2": "Paṭhamasannipāte koṭisatasahassabhikkhū ahesuṃ,",
  "atk-s0513a1:552_3": "dutiye tīṇi satasahassāni,",
  "atk-s0513a1:552_4": "tatiye agāmake araññe mahāvanasaṇḍavāsīnaṃ bhikkhūnaṃ dve satasahassāni.",
  "atk-s0513a1:552_5": "Tadā tathāgate tasmiṃ vanasaṇḍe vasante bodhisatto sīho hutvā satthāraṃ nirodhasamāpattiṃ samāpannaṃ",
  "atk-s0513a1:552_6": "disvā pasannacitto vanditvā padakkhiṇaṃ katvā pītisomanassajāto tikkhattuṃ sīhanādaṃ naditvā sattāhaṃ",
  "atk-s0513a1:552_7": "buddhārammaṇapītiṃ avijahitvā pītisukheneva gocarāya apakkamitvā jīvitapariccāgaṃ katvā payirupāsamāno aṭṭhāsi.",
  "atk-s0513a1:552_8": "Satthā sattāhaccayena nirodhā vuṭṭhito sīhaṃ oloketvā “bhikkhusaṅghepi cittaṃ pasādetvā saṅghaṃ vandissatīti bhikkhusaṅgho āgacchatū”ti cintesi.",
  "atk-s0513a1:552_9": "Bhikkhū tāvadeva āgamiṃsu.",
  "atk-s0513a1:552_10": "Sīho saṅghe cittaṃ pasādesi.",
  "atk-s0513a1:552_11": "Satthā tassa manaṃ oloketvā “anāgate buddho bhavissasī”ti byākāsi.",
  "atk-s0513a1:552_12": "Padumassa pana bhagavato campakaṃ nāma nagaraṃ ahosi,",
  "atk-s0513a1:552_13": "asamo nāma rājā pitā,",
  "atk-s0513a1:552_14": "asamā nāma devī mātā,",
  "atk-s0513a1:552_15": "sālo ca upasālo ca dve aggasāvakā,",
  "atk-s0513a1:552_16": "varuṇo nāmupaṭṭhāko,",
  "atk-s0513a1:552_17": "rāmā ca surāmā ca dve aggasāvikā,",
  "atk-s0513a1:552_18": "soṇarukkho nāma bodhi,",
  "atk-s0513a1:552_19": "aṭṭhapaṇṇāsahatthubbedhaṃ sarīraṃ ahosi,",
  "atk-s0513a1:552_20": "āyu vassasatasahassanti.",
  "atk-s0513a1:553_0": "“Anomadassissa aparena, sambuddho dvipaduttamo;",
  "atk-s0513a1:554_0": "Padumo nāma nāmena, asamo appaṭipuggalo”ti.",
  "atk-s0513a1:555_0": "Tassa aparabhāge nārado nāma satthā udapādi.",
  "atk-s0513a1:555_1": "Tassāpi tayo sāvakasannipātā ahesuṃ.",
  "atk-s0513a1:555_2": "Paṭhamasannipāte koṭisatasahassabhikkhū ahesuṃ,",
  "atk-s0513a1:555_3": "dutiye navutikoṭisahassāni,",
  "atk-s0513a1:555_4": "tatiye asītikoṭisahassāni.",
  "atk-s0513a1:555_5": "Tadā bodhisatto isipabbajjaṃ pabbajitvā pañcasu abhiññāsu aṭṭhasu ca samāpattīsu ciṇṇavasī hutvā buddhappamukhassa",
  "atk-s0513a1:555_6": "bhikkhusaṅghassa mahādānaṃ datvā lohitacandanena pūjaṃ akāsi.",
  "atk-s0513a1:555_7": "Sopi naṃ “anāgate buddho bhavissasī”ti byākāsi.",
  "atk-s0513a1:555_8": "Tassa bhagavato dhaññavatī nāma nagaraṃ ahosi,",
  "atk-s0513a1:555_9": "sudevo nāma khattiyo pitā,",
  "atk-s0513a1:555_10": "anomā nāma mātā,",
  "atk-s0513a1:555_11": "saddasālo ca jitamitto ca dve aggasāvakā,",
  "atk-s0513a1:555_12": "vāseṭṭho nāmupaṭṭhāko,",
  "atk-s0513a1:555_13": "uttarā ca phaggunī ca dve aggasāvikā,",
  "atk-s0513a1:555_14": "mahāsoṇarukkho nāma bodhi,",
  "atk-s0513a1:555_15": "sarīraṃ aṭṭhāsītihatthubbedhaṃ ahosi,",
  "atk-s0513a1:555_16": "navutivassasahassāni āyūti.",
  "atk-s0513a1:556_0": "“Padumassa aparena, sambuddho dvipaduttamo;",
  "atk-s0513a1:557_0": "Nārado nāma nāmena, asamo appaṭipuggalo”ti.",
  "atk-s0513a1:558_0": "Nāradabuddhassa aparabhāge ekaṃ asaṅkhyeyyaṃ atikkamitvā ito satasahassakappamatthake ekasmiṃ kappe ekova padumuttarabuddho nāma udapādi.",
  "atk-s0513a1:558_1": "Tassāpi tayo sāvakasannipātā ahesuṃ.",
  "atk-s0513a1:558_2": "Paṭhame koṭisatasahassabhikkhū ahesuṃ,",
  "atk-s0513a1:558_3": "dutiye vebhārapabbate navutikoṭisahassāni,",
  "atk-s0513a1:558_4": "tatiye asītikoṭisahassāni.",
  "atk-s0513a1:558_5": "Tadā bodhisatto jaṭilo nāma mahāraṭṭhiyo hutvā buddhappamukhassa bhikkhusaṅghassa sacīvaraṃ dānaṃ adāsi.",
  "atk-s0513a1:558_6": "Sopi naṃ “anāgate buddho bhavissasī”ti byākāsi.",
  "atk-s0513a1:558_7": "Padumuttarassa pana bhagavato kāle titthiyā nāma nāhesuṃ.",
  "atk-s0513a1:558_8": "Sabbe devamanussā buddhameva saraṇaṃ agamaṃsu.",
  "atk-s0513a1:558_9": "Tassa nagaraṃ haṃsavatī nāma ahosi,",
  "atk-s0513a1:558_10": "pitā ānando nāma khattiyo,",
  "atk-s0513a1:558_11": "mātā sujātā nāma devī,",
  "atk-s0513a1:558_12": "devalo ca sujāto ca dve aggasāvakā,",
  "atk-s0513a1:558_13": "sumano nāmupaṭṭhāko,",
  "atk-s0513a1:558_14": "amitā ca asamā ca dve aggasāvikā,",
  "atk-s0513a1:558_15": "salalarukkho bodhi,",
  "atk-s0513a1:558_16": "sarīraṃ aṭṭhapaṇṇāsahatthubbedhaṃ ahosi,",
  "atk-s0513a1:558_17": "sarīrappabhā samantato dvādasa yojanāni gaṇhi,",
  "atk-s0513a1:558_18": "vassasatasahassaṃ āyūti.",
  "atk-s0513a1:559_0": "“Nāradassa aparena, sambuddho dvipaduttamo;",
  "atk-s0513a1:560_0": "Padumuttaro nāma jino, akkhobho sāgarūpamo”ti.",
  "atk-s0513a1:561_0": "Tassa aparabhāge sattati kappasahassāni atikkamitvā sumedho sujāto cāti ekasmiṃ kappe dve buddhā nibbattiṃsu.",
  "atk-s0513a1:561_1": "Sumedhassāpi tayo sāvakasannipātā ahesuṃ,",
  "atk-s0513a1:561_2": "paṭhamasannipāte sudassananagare koṭisatakhīṇāsavā ahesuṃ,",
  "atk-s0513a1:561_3": "dutiye pana navutikoṭiyo,",
  "atk-s0513a1:561_4": "tatiye asītikoṭiyo.",
  "atk-s0513a1:561_5": "Tadā bodhisatto uttaro nāma māṇavo hutvā nidahitvā ṭhapitaṃyeva asītikoṭidhanaṃ vissajjetvā buddhappamukhassa",
  "atk-s0513a1:561_6": "bhikkhusaṅghassa mahādānaṃ datvā dhammaṃ sutvā saraṇesu patiṭṭhāya nikkhamitvā pabbaji.",
  "atk-s0513a1:561_7": "Sopi naṃ “anāgate buddho bhavissasī”ti byākāsi.",
  "atk-s0513a1:561_8": "Sumedhassa bhagavato sudassanaṃ nāma nagaraṃ ahosi,",
  "atk-s0513a1:561_9": "sudatto nāma rājā pitā,",
  "atk-s0513a1:561_10": "mātāpi sudattā nāma,",
  "atk-s0513a1:561_11": "saraṇo ca sabbakāmo ca dve aggasāvakā,",
  "atk-s0513a1:561_12": "sāgaro nāmupaṭṭhāko,",
  "atk-s0513a1:561_13": "rāmā ca surāmā ca dve aggasāvikā,",
  "atk-s0513a1:561_14": "mahānīparukkho bodhi,",
  "atk-s0513a1:561_15": "sarīraṃ aṭṭhāsītihatthubbedhaṃ ahosi,",
  "atk-s0513a1:561_16": "āyu navuti vassasahassānīti.",
  "atk-s0513a1:562_0": "“Padumuttarassa aparena, sumedho nāma nāyako;",
  "atk-s0513a1:563_0": "Durāsado uggatejo, sabbalokuttamo munī”ti.",
  "atk-s0513a1:564_0": "Tassa aparabhāge sujāto nāma satthā udapādi.",
  "atk-s0513a1:564_1": "Tassāpi tayo sāvakasannipātā ahesuṃ.",
  "atk-s0513a1:564_2": "Paṭhamasannipāte saṭṭhi bhikkhusatasahassāni ahesuṃ,",
  "atk-s0513a1:564_3": "dutiye paññāsaṃ,",
  "atk-s0513a1:564_4": "tatiye cattālīsaṃ.",
  "atk-s0513a1:564_5": "Tadā bodhisatto cakkavattirājā hutvā “buddho uppanno”ti sutvā upasaṅkamitvā dhammaṃ sutvā buddhappamukhassa",
  "atk-s0513a1:564_6": "bhikkhusaṅghassa saddhiṃ sattahi ratanehi catumahādīparajjaṃ datvā satthu santike pabbaji.",
  "atk-s0513a1:564_7": "Sakalaraṭṭhavāsino raṭṭhuppādaṃ gahetvā ārāmikakiccaṃ sādhentā buddhappamukhassa bhikkhusaṅghassa niccaṃ mahādānaṃ adaṃsu.",
  "atk-s0513a1:564_8": "Sopi naṃ satthā “anāgate buddho bhavissasī”ti byākāsi.",
  "atk-s0513a1:564_9": "Tassa bhagavato nagaraṃ sumaṅgalaṃ nāma ahosi,",
  "atk-s0513a1:564_10": "uggato nāma rājā pitā,",
  "atk-s0513a1:564_11": "pabhāvatī nāma mātā,",
  "atk-s0513a1:564_12": "sudassano ca sudevo ca dve aggasāvakā,",
  "atk-s0513a1:564_13": "nārado nāmupaṭṭhāko,",
  "atk-s0513a1:564_14": "nāgā ca nāgasamālā ca dve aggasāvikā,",
  "atk-s0513a1:564_15": "mahāveḷurukkho bodhi.",
  "atk-s0513a1:564_16": "So kira mandacchiddo ghanakkhandho upari niggatāhi mahāsākhāhi morapiñchakalāpo viya virocittha.",
  "atk-s0513a1:564_17": "Tassa bhagavato sarīraṃ paṇṇāsahatthubbedhaṃ ahosi,",
  "atk-s0513a1:564_18": "āyu navuti vassasahassānīti.",
  "atk-s0513a1:565_0": "“Tattheva maṇḍakappamhi, sujāto nāma nāyako;",
  "atk-s0513a1:566_0": "Sīhahanusabhakkhandho, appameyyo durāsado”ti.",
  "atk-s0513a1:567_0": "Tassa aparabhāge ito aṭṭhārasakappasatamatthake ekasmiṃ kappe piyadassī,",
  "atk-s0513a1:567_1": "atthadassī,",
  "atk-s0513a1:567_2": "dhammadassīti tayo buddhā nibbattiṃsu.",
  "atk-s0513a1:567_3": "Piyadassissāpi tayo sāvakasannipātā ahesuṃ.",
  "atk-s0513a1:567_4": "Paṭhame koṭisatasahassā bhikkhū ahesuṃ,",
  "atk-s0513a1:567_5": "dutiye navutikoṭiyo,",
  "atk-s0513a1:567_6": "tatiye asītikoṭiyo.",
  "atk-s0513a1:567_7": "Tadā bodhisatto kassapo nāma māṇavo tiṇṇaṃ vedānaṃ pāraṃ gato hutvā satthu dhammadesanaṃ sutvā koṭisatasahassadhanapariccāgena",
  "atk-s0513a1:567_8": "saṅghārāmaṃ kāretvā saraṇesu ca sīlesu ca patiṭṭhāsi.",
  "atk-s0513a1:567_9": "Atha naṃ satthā “aṭṭhārasakappasataccayena buddho bhavissasī”ti byākāsi.",
  "atk-s0513a1:567_10": "Tassa bhagavato anomaṃ nāma nagaraṃ ahosi,",
  "atk-s0513a1:567_11": "pitā sudinno nāma rājā,",
  "atk-s0513a1:567_12": "mātā candā nāma devī,",
  "atk-s0513a1:567_13": "pālito ca sabbadassī ca dve aggasāvakā,",
  "atk-s0513a1:567_14": "sobhito nāmupaṭṭhāko,",
  "atk-s0513a1:567_15": "sujātā ca dhammadinnā ca dve aggasāvikā,",
  "atk-s0513a1:567_16": "kakudharukkho bodhi,",
  "atk-s0513a1:567_17": "sarīraṃ asītihatthubbedhaṃ ahosi,",
  "atk-s0513a1:567_18": "navuti vassasahassāni āyūti.",
  "atk-s0513a1:568_0": "“Sujātassa aparena, sayambhū lokanāyako;",
  "atk-s0513a1:569_0": "Durāsado asamasamo, piyadassī mahāyaso”ti.",
  "atk-s0513a1:570_0": "Tassa aparabhāge atthadassī nāma satthā udapādi.",
  "atk-s0513a1:570_1": "Tassāpi tayo sāvakasannipātā ahesuṃ.",
  "atk-s0513a1:570_2": "Paṭhame aṭṭhanavuti bhikkhusatasahassāni ahesuṃ,",
  "atk-s0513a1:570_3": "dutiye aṭṭhāsītisatasahassāni,",
  "atk-s0513a1:570_4": "tathā tatiye.",
  "atk-s0513a1:570_5": "Tadā bodhisatto susīmo nāma mahiddhiko tāpaso hutvā devalokato mandāravapupphacchattaṃ āharitvā satthāraṃ pūjesi,",
  "atk-s0513a1:570_6": "sopi naṃ “anāgate buddho bhavissasī”ti byākāsi.",
  "atk-s0513a1:570_7": "Tassa bhagavato sobhitaṃ nāma nagaraṃ ahosi,",
  "atk-s0513a1:570_8": "sāgaro nāma rājā pitā,",
  "atk-s0513a1:570_9": "sudassanā nāma mātā,",
  "atk-s0513a1:570_10": "santo ca upasanto ca dve aggasāvakā,",
  "atk-s0513a1:570_11": "abhayo nāmupaṭṭhāko,",
  "atk-s0513a1:570_12": "dhammā ca sudhammā ca dve aggasāvikā,",
  "atk-s0513a1:570_13": "campakarukkho bodhi,",
  "atk-s0513a1:570_14": "sarīraṃ asītihatthubbedhaṃ ahosi,",
  "atk-s0513a1:570_15": "sarīrappabhā samantato sabbakālaṃ yojanamattaṃ pharitvā aṭṭhāsi,",
  "atk-s0513a1:570_16": "āyu vassasatasahassanti.",
  "atk-s0513a1:571_0": "“Tattheva maṇḍakappamhi, atthadassī narāsabho;",
  "atk-s0513a1:572_0": "Mahātamaṃ nihantvāna, patto sambodhimuttama”nti.",
  "atk-s0513a1:573_0": "Tassa aparabhāge dhammadassī nāma satthā udapādi.",
  "atk-s0513a1:573_1": "Tassāpi tayo sāvakasannipātā ahesuṃ.",
  "atk-s0513a1:573_2": "Paṭhame koṭisataṃ bhikkhū ahesuṃ,",
  "atk-s0513a1:573_3": "dutiye sattatikoṭiyo,",
  "atk-s0513a1:573_4": "tatiye asītikoṭiyo.",
  "atk-s0513a1:573_5": "Tadā bodhisatto sakko devarājā hutvā dibbagandhapupphehi ca dibbatūriyehi ca pūjaṃ akāsi,",
  "atk-s0513a1:573_6": "sopi naṃ “anāgate buddho bhavissasī”ti byākāsi.",
  "atk-s0513a1:573_7": "Tassa bhagavato saraṇaṃ nāma nagaraṃ ahosi,",
  "atk-s0513a1:573_8": "pitā saraṇo nāma rājā,",
  "atk-s0513a1:573_9": "mātā sunandā nāma,",
  "atk-s0513a1:573_10": "padumo ca phussadevo ca dve aggasāvakā,",
  "atk-s0513a1:573_11": "sunetto nāmupaṭṭhāko,",
  "atk-s0513a1:573_12": "khemā ca sabbanāmā ca dve aggasāvikā,",
  "atk-s0513a1:573_13": "rattaṅkurarukkho bodhi,",
  "atk-s0513a1:573_14": "“bimbijālo”tipi vuccati,",
  "atk-s0513a1:573_15": "sarīraṃ panassa asītihatthubbedhaṃ ahosi,",
  "atk-s0513a1:573_16": "vassasatasahassaṃ āyūti.",
  "atk-s0513a1:574_0": "“Tattheva maṇḍakappamhi, dhammadassī mahāyaso;",
  "atk-s0513a1:575_0": "Tamandhakāraṃ vidhamitvā, atirocati sadevake”ti.",
  "atk-s0513a1:576_0": "Tassa aparabhāge ito catunavutikappamatthake ekasmiṃ kappe ekova siddhattho nāma buddho udapādi.",
  "atk-s0513a1:576_1": "Tassāpi tayo sāvakasannipātā ahesuṃ.",
  "atk-s0513a1:576_2": "Paṭhamasannipāte koṭisatasahassaṃ bhikkhū ahesuṃ,",
  "atk-s0513a1:576_3": "dutiye navutikoṭiyo,",
  "atk-s0513a1:576_4": "tatiye asītikoṭiyo.",
  "atk-s0513a1:576_5": "Tadā bodhisatto uggatejo abhiññābalasampanno maṅgalo nāma tāpaso hutvā mahājambuphalaṃ āharitvā tathāgatassa adāsi.",
  "atk-s0513a1:576_6": "Satthā taṃ phalaṃ paribhuñjitvā “catunavutikappamatthake buddho bhavissasī”ti bodhisattaṃ byākāsi.",
  "atk-s0513a1:576_7": "Tassa bhagavato nagaraṃ vebhāraṃ nāma ahosi,",
  "atk-s0513a1:576_8": "pitā jayaseno nāma rājā,",
  "atk-s0513a1:576_9": "mātā suphassā nāma,",
  "atk-s0513a1:576_10": "sambalo ca sumitto ca dve aggasāvakā,",
  "atk-s0513a1:576_11": "revato nāmupaṭṭhāko,",
  "atk-s0513a1:576_12": "sīvalī ca surāmā ca dve aggasāvikā,",
  "atk-s0513a1:576_13": "kaṇikārarukkho bodhi,",
  "atk-s0513a1:576_14": "sarīraṃ saṭṭhihatthubbedhaṃ ahosi,",
  "atk-s0513a1:576_15": "vassasatasahassaṃ āyūti.",
  "atk-s0513a1:577_0": "“Dhammadassissa aparena, siddhattho nāma nāyako;",
  "atk-s0513a1:578_0": "Nihanitvā tamaṃ sabbaṃ, sūriyo abbhuggato yathā”ti.",
  "atk-s0513a1:579_0": "Tassa aparabhāge ito dvānavutikappamatthake tisso phussoti ekasmiṃ kappe dve buddhā nibbattiṃsu.",
  "atk-s0513a1:579_1": "Tissassa bhagavato tayo sāvakasannipātā ahesuṃ.",
  "atk-s0513a1:579_2": "Paṭhamasannipāte bhikkhūnaṃ koṭisataṃ ahosi,",
  "atk-s0513a1:579_3": "dutiye navutikoṭiyo,",
  "atk-s0513a1:579_4": "tatiye asītikoṭiyo.",
  "atk-s0513a1:579_5": "Tadā bodhisatto mahābhogo mahāyaso sujāto nāma khattiyo hutvā isipabbajjaṃ pabbajitvā mahiddhikabhāvaṃ",
  "atk-s0513a1:579_6": "patvā “buddho uppanno”ti sutvā dibbamandāravapadumapāricchattakapupphāni ādāya catuparisamajjhe gacchantaṃ",
  "atk-s0513a1:579_7": "tathāgataṃ pūjesi,",
  "atk-s0513a1:579_8": "ākāse pupphavitānaṃ akāsi.",
  "atk-s0513a1:579_9": "Sopi naṃ satthā “ito dvānavutikappe buddho bhavissasī”ti byākāsi.",
  "atk-s0513a1:579_10": "Tassa bhagavato khemaṃ nāma nagaraṃ ahosi,",
  "atk-s0513a1:579_11": "pitā janasandho nāma khattiyo,",
  "atk-s0513a1:579_12": "mātā padumā nāma,",
  "atk-s0513a1:579_13": "brahmadevo ca udayo ca dve aggasāvakā,",
  "atk-s0513a1:579_14": "samaṅgo nāmupaṭṭhāko,",
  "atk-s0513a1:579_15": "phussā ca sudattā ca dve aggasāvikā,",
  "atk-s0513a1:579_16": "asanarukkho bodhi,",
  "atk-s0513a1:579_17": "sarīraṃ saṭṭhihatthubbedhaṃ ahosi,",
  "atk-s0513a1:579_18": "vassasatasahassaṃ āyūti.",
  "atk-s0513a1:580_0": "“Siddhatthassa aparena, asamo appaṭipuggalo;",
  "atk-s0513a1:581_0": "Anantasīlo amitayaso, tisso lokagganāyako”ti.",
  "atk-s0513a1:582_0": "Tassa aparabhāge phusso nāma satthā udapādi.",
  "atk-s0513a1:582_1": "Tassāpi tayo sāvakasannipātā ahesuṃ.",
  "atk-s0513a1:582_2": "Paṭhamasannipāte saṭṭhi bhikkhusatasahassāni ahesuṃ,",
  "atk-s0513a1:582_3": "dutiye paṇṇāsa,",
  "atk-s0513a1:582_4": "tatiye dvattiṃsa.",
  "atk-s0513a1:582_5": "Tadā bodhisatto vijitāvī nāma khattiyo hutvā mahārajjaṃ pahāya satthu santike pabbajitvā tīṇi piṭakāni uggahetvā mahājanassa dhammakathaṃ kathesi,",
  "atk-s0513a1:582_6": "sīlapāramiñca pūresi.",
  "atk-s0513a1:582_7": "Sopi naṃ “buddho bhavissasī”ti tatheva byākāsi.",
  "atk-s0513a1:582_8": "Tassa bhagavato kāsī nāma nagaraṃ ahosi,",
  "atk-s0513a1:582_9": "jayaseno nāma rājā pitā,",
  "atk-s0513a1:582_10": "sirimā nāma mātā,",
  "atk-s0513a1:582_11": "surakkhito ca dhammaseno ca dve aggasāvakā,",
  "atk-s0513a1:582_12": "sabhiyo nāmupaṭṭhāko,",
  "atk-s0513a1:582_13": "cālā ca upacālā ca dve aggasāvikā,",
  "atk-s0513a1:582_14": "āmalakarukkho bodhi,",
  "atk-s0513a1:582_15": "sarīraṃ aṭṭhapaṇṇāsahatthubbedhaṃ ahosi,",
  "atk-s0513a1:582_16": "navuti vassasahassāni āyūti.",
  "atk-s0513a1:583_0": "“Tattheva maṇḍakappamhi, ahu satthā anuttaro;",
  "atk-s0513a1:584_0": "Anūpamo asamasamo, phusso lokagganāyako”ti.",
  "atk-s0513a1:585_0": "Tassa aparabhāge ito ekanavutikappe vipassī nāma bhagavā udapādi.",
  "atk-s0513a1:585_1": "Tassāpi tayo sāvakasannipātā ahesuṃ.",
  "atk-s0513a1:585_2": "Paṭhamasannipāte aṭṭhasaṭṭhi bhikkhusatasahassaṃ ahosi,",
  "atk-s0513a1:585_3": "dutiye ekasatasahassaṃ,",
  "atk-s0513a1:585_4": "tatiye asītisahassāni.",
  "atk-s0513a1:585_5": "Tadā bodhisatto mahiddhiko mahānubhāvo atulo nāma nāgarājā hutvā sattaratanakhacitaṃ sovaṇṇamayaṃ mahāpīṭhaṃ bhagavato adāsi.",
  "atk-s0513a1:585_6": "Sopi naṃ “ito ekanavutikappe buddho bhavissasī”ti byākāsi.",
  "atk-s0513a1:585_7": "Tassa bhagavato bandhumatī nāma nagaraṃ ahosi,",
  "atk-s0513a1:585_8": "bandhumā nāma rājā pitā,",
  "atk-s0513a1:585_9": "bandhumatī nāma mātā,",
  "atk-s0513a1:585_10": "khaṇḍo ca tisso ca dve aggasāvakā,",
  "atk-s0513a1:585_11": "asoko nāmupaṭṭhāko,",
  "atk-s0513a1:585_12": "candā ca candamittā ca dve aggasāvikā,",
  "atk-s0513a1:585_13": "pāṭalirukkho bodhi,",
  "atk-s0513a1:585_14": "sarīraṃ asītihatthubbedhaṃ ahosi,",
  "atk-s0513a1:585_15": "sarīrappabhā sadā satta yojanāni pharitvā aṭṭhāsi,",
  "atk-s0513a1:585_16": "asīti vassasahassāni āyūti.",
  "atk-s0513a1:586_0": "“Phussassa ca aparena, sambuddho dvipaduttamo;",
  "atk-s0513a1:587_0": "Vipassī nāma nāmena, loke uppajji cakkhumā”ti.",
  "atk-s0513a1:588_0": "Tassa aparabhāge ito ekatiṃsakappe sikhī ca vessabhū cāti dve buddhā ahesuṃ.",
  "atk-s0513a1:588_1": "Sikhissāpi bhagavato tayo sāvakasannipātā ahesuṃ.",
  "atk-s0513a1:588_2": "Paṭhamasannipāte bhikkhusatasahassaṃ ahosi,",
  "atk-s0513a1:588_3": "dutiye asītisahassāni,",
  "atk-s0513a1:588_4": "tatiye sattattisahassāni.",
  "atk-s0513a1:588_5": "Tadā bodhisatto arindamo nāma rājā hutvā buddhappamukhassa bhikkhusaṅghassa sacīvaraṃ mahādānaṃ pavattetvā",
  "atk-s0513a1:588_6": "sattaratanapaṭimaṇḍitaṃ hatthiratanaṃ datvā hatthippamāṇaṃ katvā kappiyabhaṇḍaṃ adāsi.",
  "atk-s0513a1:588_7": "Sopi naṃ “ito katiṃsakappe buddho bhavissasī”ti byākāsi.",
  "atk-s0513a1:588_8": "Tassa bhagavato aruṇavatī nāma nagaraṃ ahosi,",
  "atk-s0513a1:588_9": "aruṇo nāma khattiyo pitā,",
  "atk-s0513a1:588_10": "pabhāvatī nāma mātā,",
  "atk-s0513a1:588_11": "abhibhū ca sambhavo ca dve aggasāvakā,",
  "atk-s0513a1:588_12": "khemaṅkaro nāmupaṭṭhāko,",
  "atk-s0513a1:588_13": "sakhilā ca padumā ca dve aggasāvikā,",
  "atk-s0513a1:588_14": "puṇḍarīkarukkho bodhi,",
  "atk-s0513a1:588_15": "sarīraṃ sattatihatthubbedhaṃ ahosi,",
  "atk-s0513a1:588_16": "sarīrappabhā yojanattayaṃ pharitvā aṭṭhāsi,",
  "atk-s0513a1:588_17": "sattati vassasahassāni āyūti.",
  "atk-s0513a1:589_0": "“Vipassissa aparena, sambuddho dvipaduttamo;",
  "atk-s0513a1:590_0": "Sikhivhayo nāma jino, asamo appaṭipuggalo”ti.",
  "atk-s0513a1:591_0": "Tassa aparabhāge vessabhū nāma satthā udapādi.",
  "atk-s0513a1:591_1": "Tassāpi tayo sāvakasannipātā ahesuṃ.",
  "atk-s0513a1:591_2": "Paṭhamasannipāte asīti bhikkhusahassāni ahesuṃ,",
  "atk-s0513a1:591_3": "dutiye sattati,",
  "atk-s0513a1:591_4": "tatiye saṭṭhi.",
  "atk-s0513a1:591_5": "Tadā bodhisatto sudassano nāma rājā hutvā buddhappamukhassa bhikkhusaṅghassa sacīvaraṃ mahādānaṃ datvā",
  "atk-s0513a1:591_6": "tassa santike pabbajitvā ācāraguṇasampanno buddharatane cittīkārapītibahulo ahosi.",
  "atk-s0513a1:591_7": "Sopi naṃ bhagavā “ito ekatiṃsakappe buddho bhavissasī”ti byākāsi.",
  "atk-s0513a1:591_8": "Tassa pana bhagavato anomaṃ nāma nagaraṃ ahosi,",
  "atk-s0513a1:591_9": "suppatīto nāma rājā pitā,",
  "atk-s0513a1:591_10": "yasavatī nāma mātā,",
  "atk-s0513a1:591_11": "soṇo ca uttaro ca dve aggasāvakā,",
  "atk-s0513a1:591_12": "upasanto nāmupaṭṭhāko,",
  "atk-s0513a1:591_13": "dāmā ca samālā ca dve aggasāvikā,",
  "atk-s0513a1:591_14": "sālarukkho bodhi,",
  "atk-s0513a1:591_15": "sarīraṃ saṭṭhihatthubbedhaṃ ahosi,",
  "atk-s0513a1:591_16": "saṭṭhi vassasahassāni āyūti.",
  "atk-s0513a1:592_0": "“Tattheva maṇḍakappamhi, asamo appaṭipuggalo;",
  "atk-s0513a1:593_0": "Vessabhū nāma nāmena, loke uppajji so jino”ti.",
  "atk-s0513a1:594_0": "Tassa aparabhāge imasmiṃ kappe cattāro buddhā nibbattā kakusandho,",
  "atk-s0513a1:594_1": "koṇāgamano, kassapo,",
  "atk-s0513a1:594_2": "amhākaṃ bhagavāti.",
  "atk-s0513a1:594_3": "Kakusandhassa bhagavato ekova sāvakasannipāto,",
  "atk-s0513a1:594_4": "tattha cattālīsa bhikkhusahassāni ahesuṃ.",
  "atk-s0513a1:594_5": "Tadā bodhisatto khemo nāma rājā hutvā buddhappamukhassa bhikkhusaṅghassa sapattacīvaraṃ mahādānañceva",
  "atk-s0513a1:594_6": "añjanādibhesajjāni ca datvā satthu dhammadesanaṃ sutvā pabbaji.",
  "atk-s0513a1:594_7": "Sopi naṃ satthā byākāsi.",
  "atk-s0513a1:594_8": "Kakusandhassa pana bhagavato khemaṃ nāma nagaraṃ ahosi,",
  "atk-s0513a1:594_9": "aggidatto nāma brāhmaṇo pitā,",
  "atk-s0513a1:594_10": "visākhā nāma brāhmaṇī mātā,",
  "atk-s0513a1:594_11": "vidhuro ca sañjīvo ca dve aggasāvakā,",
  "atk-s0513a1:594_12": "buddhijo nāmupaṭṭhāko,",
  "atk-s0513a1:594_13": "sāmā ca campakā ca dve aggasāvikā,",
  "atk-s0513a1:594_14": "mahāsirīsarukkho bodhi,",
  "atk-s0513a1:594_15": "sarīraṃ cattālīsahatthubbedhaṃ ahosi,",
  "atk-s0513a1:594_16": "cattālīsa vassasahassāni āyūti.",
  "atk-s0513a1:595_0": "“Vessabhussa aparena, sambuddho dvipaduttamo;",
  "atk-s0513a1:596_0": "Kakusandho nāma nāmena, appameyyo durāsado”ti.",
  "atk-s0513a1:597_0": "Tassa aparabhāge koṇāgamano nāma satthā udapādi.",
  "atk-s0513a1:597_1": "Tassāpi eko sāvakasannipāto,",
  "atk-s0513a1:597_2": "tattha tiṃsa bhikkhusahassāni ahesuṃ.",
  "atk-s0513a1:597_3": "Tadā bodhisatto pabbato nāma rājā hutvā amaccagaṇaparivuto satthu santikaṃ gantvā dhammadesanaṃ sutvā",
  "atk-s0513a1:597_4": "buddhappamukhaṃ bhikkhusaṅghaṃ nimantetvā mahādānaṃ pavattetvā paṭṭuṇṇacīnapaṭṭakoseyyakambaladukūlāni",
  "atk-s0513a1:597_5": "ceva suvaṇṇapādukañca datvā satthu santike pabbaji.",
  "atk-s0513a1:597_6": "Sopi naṃ byākāsi.",
  "atk-s0513a1:597_7": "Tassa bhagavato sobhavatī nāma nagaraṃ ahosi,",
  "atk-s0513a1:597_8": "yaññadatto nāma brāhmaṇo pitā,",
  "atk-s0513a1:597_9": "uttarā nāma brāhmaṇī mātā,",
  "atk-s0513a1:597_10": "bhiyyaso ca uttaro ca dve aggasāvakā,",
  "atk-s0513a1:597_11": "sotthijo nāmupaṭṭhāko,",
  "atk-s0513a1:597_12": "samuddā ca uttarā ca dve aggasāvikā,",
  "atk-s0513a1:597_13": "udumbararukkho bodhi,",
  "atk-s0513a1:597_14": "sarīraṃ tiṃsahatthubbedhaṃ ahosi,",
  "atk-s0513a1:597_15": "tiṃsa vassasahassāni āyūti.",
  "atk-s0513a1:598_0": "“Kakusandhassa aparena, sambuddho dvipaduttamo;",
  "atk-s0513a1:599_0": "Koṇāgamano nāma jino, lokajeṭṭho narāsabho”ti.",
  "atk-s0513a1:600_0": "Tassa aparabhāge kassapo nāma satthā udapādi.",
  "atk-s0513a1:600_1": "Tassāpi eko sāvakasannipāto,",
  "atk-s0513a1:600_2": "tattha vīsati bhikkhusahassāni ahesuṃ.",
  "atk-s0513a1:600_3": "Tadā bodhisatto jotipālo nāma māṇavo hutvā tiṇṇaṃ vedānaṃ pāragū bhūmiyañca antalikkhe ca pākaṭo ghaṭīkārassa kumbhakārassa mitto ahosi.",
  "atk-s0513a1:600_4": "So tena saddhiṃ satthāraṃ upasaṅkamitvā dhammakathaṃ sutvā pabbajitvā āraddhavīriyo tīṇi piṭakāni uggahetvā",
  "atk-s0513a1:600_5": "vattāvattasampattiyā buddhassa sāsanaṃ sobhesi.",
  "atk-s0513a1:600_6": "Sopi naṃ byākāsi.",
  "atk-s0513a1:600_7": "Tassa bhagavato jātanagaraṃ bārāṇasī nāma ahosi,",
  "atk-s0513a1:600_8": "brahmadatto nāma brāhmaṇo pitā,",
  "atk-s0513a1:600_9": "dhanavatī nāma brāhmaṇī mātā,",
  "atk-s0513a1:600_10": "tisso ca bhāradvājo ca dve aggasāvakā,",
  "atk-s0513a1:600_11": "sabbamitto nāmupaṭṭhāko,",
  "atk-s0513a1:600_12": "anuḷā ca uruveḷā ca dve aggasāvikā,",
  "atk-s0513a1:600_13": "nigrodharukkho bodhi,",
  "atk-s0513a1:600_14": "sarīraṃ vīsatihatthubbedhaṃ ahosi,",
  "atk-s0513a1:600_15": "vīsati vassasahassāni āyūti.",
  "atk-s0513a1:601_0": "“Koṇāgamanassa aparena, sambuddho dvipaduttamo;",
  "atk-s0513a1:602_0": "Kassapo nāma gottena, dhammarājā pabhaṅkaro”ti.",
  "atk-s0513a1:603_0": "Yasmiṃ pana kappe dīpaṅkaro dasabalo udapādi,",
  "atk-s0513a1:603_1": "tasmiṃ aññepi tayo buddhā ahesuṃ.",
  "atk-s0513a1:603_2": "Tesaṃ santikā bodhisattassa byākaraṇaṃ natthi,",
  "atk-s0513a1:603_3": "tasmā te idha na dassitā.",
  "atk-s0513a1:603_4": "Aṭṭhakathāyaṃ pana tamhā kappā paṭṭhāya sabbepi buddhe dassetuṃ idaṃ vuttaṃ –",
  "atk-s0513a1:604_0": "“Taṇhaṅkaro medhaṅkaro, athopi saraṇaṅkaro;",
  "atk-s0513a1:605_0": "Dīpaṅkaro ca sambuddho, koṇḍañño dvipaduttamo.",
  "atk-s0513a1:606_0": "“Maṅgalo ca sumano ca, revato sobhito muni;",
  "atk-s0513a1:607_0": "Anomadassī padumo, nārado padumuttaro.",
  "atk-s0513a1:608_0": "“Sumedho ca sujāto ca, piyadassī mahāyaso;",
  "atk-s0513a1:609_0": "Atthadassī dhammadassī, siddhattho lokanāyako.",
  "atk-s0513a1:610_0": "“Tisso phusso ca sambuddho, vipassī sikhi vessabhū;",
  "atk-s0513a1:611_0": "Kakusandho koṇāgamano, kassapo cāti nāyako.",
  "atk-s0513a1:612_0": "“Ete ahesuṃ sambuddhā, vītarāgā samāhitā;",
  "atk-s0513a1:613_0": "Sataraṃsīva uppannā, mahātamavinodanā;",
  "atk-s0513a1:614_0": "Jalitvā aggikhandhāva, nibbutā te sasāvakā”ti.",
  "atk-s0513a1:615_0": "Tattha amhākaṃ bodhisatto dīpaṅkarādīnaṃ catuvīsatiyā buddhānaṃ santike adhikāraṃ karonto kappasatasahassādhikāni cattāri asaṅkhyeyyāni āgato.",
  "atk-s0513a1:615_1": "Kassapassa pana bhagavato orabhāge ṭhapetvā imaṃ sammāsambuddhaṃ añño buddho nāma natthi.",
  "atk-s0513a1:615_2": "Iti dīpaṅkarādīnaṃ catuvīsatiyā buddhānaṃ santike laddhabyākaraṇo pana bodhisatto yenena –",
  "atk-s0513a1:616_0": "“Manussattaṃ liṅgasampatti, hetu satthāradassanaṃ;",
  "atk-s0513a1:617_0": "Pabbajjā guṇasampatti, adhikāro ca chandatā;",
  "atk-s0513a1:618_0": "Aṭṭhadhammasamodhānā, abhinīhāro samijjhatī”ti. –",
  "atk-s0513a1:619_0": "Ime aṭṭha dhamme samodhānetvā dīpaṅkarapādamūle katābhinīhārena “handa buddhakare dhamme,",
  "atk-s0513a1:619_1": "vicināmi ito cito”ti ussāhaṃ katvā “vicinanto tadādakkhiṃ,",
  "atk-s0513a1:619_2": "paṭhamaṃ dānapārami”nti dānapāramitādayo buddhakārakadhammā diṭṭhā,",
  "atk-s0513a1:619_3": "te pūrentoyeva yāva vessantarattabhāvā āgami.",
  "atk-s0513a1:619_4": "Āgacchanto ca ye te katābhinīhārānaṃ bodhisattānaṃ ānisaṃsā saṃvaṇṇitā –",
  "atk-s0513a1:620_0": "“Evaṃ sabbaṅgasampannā, bodhiyā niyatā narā;",
  "atk-s0513a1:621_0": "Saṃsaraṃ dīghamaddhānaṃ, kappakoṭisatehipi.",
  "atk-s0513a1:622_0": "“Avīcimhi nuppajjanti, tathā lokantaresu ca;",
  "atk-s0513a1:623_0": "Nijjhāmataṇhā khuppipāsā, na honti kālakañjakā.",
  "atk-s0513a1:624_0": "“Na honti khuddakā pāṇā, uppajjantāpi duggatiṃ;",
  "atk-s0513a1:625_0": "Jāyamānā manussesu, jaccandhā na bhavanti te.",
  "atk-s0513a1:626_0": "“Sotavekallatā natthi, na bhavanti mūgapakkhikā;",
  "atk-s0513a1:627_0": "Itthibhāvaṃ na gacchanti, ubhatobyañjanapaṇḍakā.",
  "atk-s0513a1:628_0": "“Na bhavanti pariyāpannā, bodhiyā niyatā narā;",
  "atk-s0513a1:629_0": "Muttā ānantarikehi, sabbattha suddhagocarā.",
  "atk-s0513a1:630_0": "“Micchādiṭṭhiṃ na sevanti, kammakiriyadassanā;",
  "atk-s0513a1:631_0": "Vasamānāpi saggesu, asaññaṃ nūpapajjare.",
  "atk-s0513a1:632_0": "“Suddhāvāsesu devesu, hetu nāma na vijjati;",
  "atk-s0513a1:633_0": "Nekkhammaninnā sappurisā, visaṃyuttā bhavābhave;",
  "atk-s0513a1:634_0": "Caranti lokatthacariyāyo, pūrenti sabbapāramī”ti.",
  "atk-s0513a1:635_0": "Te ānisaṃse adhigantvāva āgato.",
  "atk-s0513a1:635_1": "Pāramiyo pūrentassa cassa akittibrāhmaṇakāle saṅkhabrāhmaṇakāle dhanañcayarājakāle mahāsudassanakāle",
  "atk-s0513a1:635_2": "mahāgovindakāle nimimahārājakāle candakumārakāle visayhaseṭṭhikāle sivirājakāle vessantarakāleti dānapāramitāya",
  "atk-s0513a1:635_3": "pūritattabhāvānaṃ parimāṇaṃ nāma natthi.",
  "atk-s0513a1:635_4": "Ekantena panassa sasapaṇḍitajātake –",
  "atk-s0513a1:636_0": "“Bhikkhāya upagataṃ disvā, sakattānaṃ pariccajiṃ;",
  "atk-s0513a1:637_0": "Dānena me samo natthi, esā me dānapāramī”ti. –",
  "atk-s0513a1:638_0": "Evaṃ attapariccāgaṃ karontassa dānapāramitā paramatthapāramī nāma jātā.",
  "atk-s0513a1:638_1": "Tathā sīlavarājakāle campeyyanāgarājakāle bhūridattanāgarājakāle chaddantanāgarājakāle jayaddisarājaputtakāle",
  "atk-s0513a1:638_2": "alīnasattukumārakāleti sīlapāramitāya pūritattabhāvānaṃ parimāṇaṃ nāma natthi.",
  "atk-s0513a1:638_3": "Ekantena panassa saṅkhapālajātake –",
  "atk-s0513a1:639_0": "“Sūlehi vijjhiyantopi, koṭṭiyantopi sattihi;",
  "atk-s0513a1:640_0": "Bhojaputte na kuppāmi, esā me sīlapāramī”ti. –",
  "atk-s0513a1:641_0": "Evaṃ attapariccāgaṃ karontassa sīlapāramitā paramatthapāramī nāma jātā.",
  "atk-s0513a1:641_1": "Tathā somanassakumārakāle,",
  "atk-s0513a1:641_2": "hatthipālakumārakāle,",
  "atk-s0513a1:641_3": "ayogharapaṇḍitakāleti mahārajjaṃ pahāya nekkhammapāramitāya pūritattabhāvānaṃ parimāṇaṃ nāma natthi.",
  "atk-s0513a1:641_4": "Ekantena panassa cūḷasutasomajātake –",
  "atk-s0513a1:642_0": "“Mahārajjaṃ hatthagataṃ, kheḷapiṇḍaṃva chaḍḍayiṃ;",
  "atk-s0513a1:643_0": "Cajato na hoti laggaṃ, esā me nekkhammapāramī”ti. –",
  "atk-s0513a1:644_0": "Evaṃ nissaṅgatāya rajjaṃ chaḍḍetvā nikkhamantassa nekkhammapāramitā paramatthapāramī nāma jātā.",
  "atk-s0513a1:644_1": "Tathā vidhurapaṇḍitakāle,",
  "atk-s0513a1:644_2": "mahāgovindapaṇḍitakāle,",
  "atk-s0513a1:644_3": "kuddālapaṇḍitakāle,",
  "atk-s0513a1:644_4": "arakapaṇḍitakāle,",
  "atk-s0513a1:644_5": "bodhiparibbājakakāle,",
  "atk-s0513a1:644_6": "mahosadhapaṇḍitakāleti,",
  "atk-s0513a1:644_7": "paññāpāramitāya pūritattabhāvānaṃ parimāṇaṃ nāma natthi.",
  "atk-s0513a1:644_8": "Ekantena panassa sattubhastajātake senakapaṇḍitakāle –",
  "atk-s0513a1:645_0": "“Paññāya vicinantohaṃ, brāhmaṇaṃ mocayiṃ dukhā;",
  "atk-s0513a1:646_0": "Paññāya me samo natthi, esā me paññāpāramī”ti. –",
  "atk-s0513a1:647_0": "Antobhastagataṃ sappaṃ dassentassa paññāpāramitā paramatthapāramī nāma jātā.",
  "atk-s0513a1:647_1": "Tathā vīriyapāramitādīnampi pūritattabhāvānaṃ parimāṇaṃ nāma natthi.",
  "atk-s0513a1:647_2": "Ekantena panassa mahājanakajātake –",
  "atk-s0513a1:648_0": "“Atīradassī jalamajjhe, hatā sabbeva mānusā;",
  "atk-s0513a1:649_0": "Cittassa aññathā natthi, esā me vīriyapāramī”ti. –",
  "atk-s0513a1:650_0": "Evaṃ mahāsamuddaṃ tarantassa pavattā vīriyapāramitā paramatthapāramī nāma jātā. Khantivādijātake –",
  "atk-s0513a1:651_0": "“Acetanaṃva koṭṭente, tiṇhena pharasunā mamaṃ;",
  "atk-s0513a1:652_0": "Kāsirāje na kuppāmi, esā me khantipāramī”ti. –",
  "atk-s0513a1:653_0": "Evaṃ acetanabhāvena viya mahādukkhaṃ adhivāsentassa khantipāramitā paramatthapāramī nāma jātā.",
  "atk-s0513a1:653_1": "Mahāsutasomajātake –",
  "atk-s0513a1:654_0": "“Saccavācaṃ anurakkhanto, cajitvā mama jīvitaṃ;",
  "atk-s0513a1:655_0": "Mocesiṃ ekasataṃ khattiye, esā me saccapāramī”ti. –",
  "atk-s0513a1:656_0": "Evaṃ jīvitaṃ cajitvā saccamanurakkhantassa saccapāramitā paramatthapāramī nāma jātā.",
  "atk-s0513a1:656_1": "Mūgapakkhajātake –",
  "atk-s0513a1:657_0": "“Mātā pitā na me dessā, napi me dessaṃ mahāyasaṃ;",
  "atk-s0513a1:658_0": "Sabbaññutaṃ piyaṃ mayhaṃ, tasmā vatamadhiṭṭhahi”nti. –",
  "atk-s0513a1:659_0": "Evaṃ jīvitampi cajitvā vataṃ adhiṭṭhahantassa adhiṭṭhānapāramitā paramatthapāramī nāma jātā.",
  "atk-s0513a1:659_1": "Ekarājajātake –",
  "atk-s0513a1:660_0": "“Na maṃ koci uttasati, napihaṃ bhāyāmi kassaci;",
  "atk-s0513a1:661_0": "Mettābalenupatthaddho, ramāmi pavane tadā”ti. –",
  "atk-s0513a1:662_0": "Evaṃ jīvitampi anoloketvā mettāyantassa mettāpāramitā paramatthapāramī nāma jātā. Lomahaṃsajātake –",
  "atk-s0513a1:663_0": "“Susāne seyyaṃ kappemi, chavaṭṭhikaṃ upadhāyahaṃ;",
  "atk-s0513a1:664_0": "Gāmaṇḍalā upāgantvā, rūpaṃ dassentinappaka”nti. –",
  "atk-s0513a1:665_0": "Evaṃ gāmadārakesu niṭṭhubhanādīhi ceva mālāgandhūpahārādīhi ca sukhadukkhaṃ uppādentesupi upekkhaṃ anativattantassa",
  "atk-s0513a1:665_1": "upekkhāpāramitā paramatthapāramī nāma jātā.",
  "atk-s0513a1:665_2": "Ayamettha saṅkhepo,",
  "atk-s0513a1:665_3": "vitthārato panesa attho cariyāpiṭakato gahetabbo.",
  "atk-s0513a1:665_4": "Evaṃ pāramiyo pūretvā vessantarattabhāve ṭhito –",
  "atk-s0513a1:666_0": "“Acetanāyaṃ pathavī, aviññāya sukhaṃ dukhaṃ;",
  "atk-s0513a1:667_0": "Sāpi dānabalā mayhaṃ, sattakkhattuṃ pakampathā”ti. –",
  "atk-s0513a1:668_0": "Evaṃ mahāpathavikampanādīni mahāpuññāni katvā āyupariyosāne tato cuto tusitabhavane nibbatti.",
  "atk-s0513a1:668_1": "Iti dīpaṅkarapādamūlato paṭṭhāya yāva ayaṃ tusitapure nibbatti,",
  "atk-s0513a1:668_2": "ettakaṃ ṭhānaṃ dūrenidānaṃ nāmāti veditabbaṃ.",
  "atk-s0513a1:669_0": "Dūrenidānakathā niṭṭhitā.",
  "atk-s0513a1:670_0": "2. Avidūrenidānakathā",
  "atk-s0513a1:671_0": "Tusitapure vasanteyeva pana bodhisatte buddhakolāhalaṃ nāma udapādi.",
  "atk-s0513a1:671_1": "Lokasmiñhi tīṇi kolāhalāni uppajjanti –",
  "atk-s0513a1:671_2": "kappakolāhalaṃ,",
  "atk-s0513a1:671_3": "buddhakolāhalaṃ,",
  "atk-s0513a1:671_4": "cakkavattikolāhalanti.",
  "atk-s0513a1:671_5": "Tattha “vassasatasahassassa accayena kappuṭṭhānaṃ bhavissatī”ti lokabyūhā nāma kāmāvacaradevā muttasirā",
  "atk-s0513a1:671_6": "vikiṇṇakesā rudamukhā assūni hatthehi puñchamānā rattavatthanivatthā ativiya virūpavesadhārino hutvā",
  "atk-s0513a1:671_7": "manussapathe vicarantā evaṃ ārocenti “mārisā ito vassasatasahassassa accayena kappuṭṭhānaṃ bhavissati,",
  "atk-s0513a1:671_8": "ayaṃ loko vinassissati,",
  "atk-s0513a1:671_9": "mahāsamuddopi sussissati,",
  "atk-s0513a1:671_10": "ayañca mahāpathavī sineru ca pabbatarājā uḍḍayhissanti vinassissanti,",
  "atk-s0513a1:671_11": "yāva brahmalokā lokavināso bhavissati,",
  "atk-s0513a1:671_12": "mettaṃ mārisā bhāvetha, karuṇaṃ, muditaṃ,",
  "atk-s0513a1:671_13": "upekkhaṃ mārisā bhāvetha,",
  "atk-s0513a1:671_14": "mātaraṃ upaṭṭhahatha,",
  "atk-s0513a1:671_15": "pitaraṃ upaṭṭhahatha,",
  "atk-s0513a1:671_16": "kule jeṭṭhāpacāyino hothā”ti.",
  "atk-s0513a1:671_17": "Idaṃ kappakolāhalaṃ nāma.",
  "atk-s0513a1:671_18": "Vassasahassassa accayena pana sabbaññubuddho loke uppajjissatīti lokapāladevatā “ito mārisā vassasahassassa",
  "atk-s0513a1:671_19": "accayena buddho loke uppajjissatī”ti ugghosentā āhiṇḍanti.",
  "atk-s0513a1:671_20": "Idaṃ buddhakolāhalaṃ nāma.",
  "atk-s0513a1:671_21": "Vassasatassa accayena cakkavattī rājā uppajjissatīti devatā “ito mārisā vassasatassa accayena cakkavattī",
  "atk-s0513a1:671_22": "rājā loke uppajjissatī”ti ugghosentiyo āhiṇḍanti.",
  "atk-s0513a1:671_23": "Idaṃ cakkavattikolāhalaṃ nāma.",
  "atk-s0513a1:671_24": "Imāni tīṇi kolāhalāni mahantāni honti.",
  "atk-s0513a1:672_0": "Tesu buddhakolāhalasaddaṃ sutvā sakaladasasahassacakkavāḷadevatā ekato sannipatitvā “asuko nāma satto",
  "atk-s0513a1:672_1": "buddho bhavissatī”ti ñatvā taṃ upasaṅkamitvā āyācanti.",
  "atk-s0513a1:672_2": "Āyācamānā ca pubbanimittesu uppannesu āyācanti.",
  "atk-s0513a1:672_3": "Tadā pana sabbāpi devatā ekekacakkavāḷe catumahārājasakkasuyāmasantusitasunimmitavasavattimahābrahmehi",
  "atk-s0513a1:672_4": "saddhiṃ ekacakkavāḷe sannipatitvā tusitabhavane bodhisattassa santikaṃ gantvā “mārisā tumhehi dasa pāramiyo",
  "atk-s0513a1:672_5": "pūrentehi na sakkasampattiṃ,",
  "atk-s0513a1:672_6": "na mārasampattiṃ,",
  "atk-s0513a1:672_7": "na brahmasampattiṃ,",
  "atk-s0513a1:672_8": "na cakkavattisampattiṃ patthentehi pūritā,",
  "atk-s0513a1:672_9": "lokanittharaṇatthāya pana sabbaññutaṃ patthentehi pūritā,",
  "atk-s0513a1:672_10": "so vo idāni kālo mārisā buddhattāya samayo,",
  "atk-s0513a1:672_11": "mārisā buddhattāya samayo”ti yāciṃsu.",
  "atk-s0513a1:673_0": "Atha mahāsatto devatānaṃ paṭiññaṃ adatvāva kāladīpadesakulajanettiāyuparicchedavasena pañcamahāvilokanaṃ nāma vilokesi.",
  "atk-s0513a1:673_1": "Tattha “kālo nu kho,",
  "atk-s0513a1:673_2": "akālo nu kho”ti paṭhamaṃ kālaṃ vilokesi.",
  "atk-s0513a1:673_3": "Tattha vassasatasahassato uddhaṃ vaḍḍhitaāyukālo kālo nāma na hoti. Kasmā?",
  "atk-s0513a1:673_4": "Tadā hi sattānaṃ jātijarāmaraṇāni na paññāyanti.",
  "atk-s0513a1:673_5": "Buddhānañca dhammadesanā tilakkhaṇamuttā nāma natthi.",
  "atk-s0513a1:673_6": "Tesaṃ “aniccaṃ, dukkhaṃ,",
  "atk-s0513a1:673_7": "anattā”ti kathentānaṃ “kiṃ nāmetaṃ kathentī”ti neva sotabbaṃ na saddhātabbaṃ maññanti,",
  "atk-s0513a1:673_8": "tato abhisamayo na hoti,",
  "atk-s0513a1:673_9": "tasmiṃ asati aniyyānikaṃ sāsanaṃ hoti.",
  "atk-s0513a1:673_10": "Tasmā so akālo.",
  "atk-s0513a1:673_11": "Vassasatato ūnaāyukālopi kālo na hoti. Kasmā?",
  "atk-s0513a1:673_12": "Tadā sattā ussannakilesā honti,",
  "atk-s0513a1:673_13": "ussannakilesānañca dinno ovādo ovādaṭṭhāne na tiṭṭhati,",
  "atk-s0513a1:673_14": "udake daṇḍarāji viya khippaṃ vigacchati.",
  "atk-s0513a1:673_15": "Tasmā sopi akālo.",
  "atk-s0513a1:673_16": "Vassasatasahassato pana paṭṭhāya heṭṭhā,",
  "atk-s0513a1:673_17": "vassasatato paṭṭhāya uddhaṃ āyukālo kālo nāma.",
  "atk-s0513a1:673_18": "Tadā ca vassasatakālo.",
  "atk-s0513a1:673_19": "Atha mahāsatto “nibbattitabbakālo”ti kālaṃ passi.",
  "atk-s0513a1:674_0": "Tato dīpaṃ vilokento saparivāre cattāro dīpe oloketvā “tīsu dīpesu buddhā na nibbattanti,",
  "atk-s0513a1:674_1": "jambudīpeyeva nibbattantī”ti dīpaṃ passi.",
  "atk-s0513a1:675_0": "Tato “jambudīpo nāma mahā dasayojanasahassaparimāṇo,",
  "atk-s0513a1:675_1": "katarasmiṃ nu kho padese buddhā nibbattantī”ti okāsaṃ vilokento majjhimadesaṃ passi.",
  "atk-s0513a1:675_2": "Majjhimadeso nāma –",
  "atk-s0513a1:675_3": "“puratthimāya disāya gajaṅgalaṃ nāma nigamo,",
  "atk-s0513a1:675_4": "tassa aparena mahāsālo,",
  "atk-s0513a1:675_5": "tato paraṃ paccantimā janapadā,",
  "atk-s0513a1:675_6": "orato majjhe.",
  "atk-s0513a1:675_7": "Pubbadakkhiṇāya disāya sallavatī nāma nadī,",
  "atk-s0513a1:675_8": "tato paraṃ paccantimā janapadā,",
  "atk-s0513a1:675_9": "orato majjhe.",
  "atk-s0513a1:675_10": "Dakkhiṇāya disāya setakaṇṇikaṃ nāma nigamo,",
  "atk-s0513a1:675_11": "tato paraṃ paccantimā janapadā,",
  "atk-s0513a1:675_12": "orato majjhe.",
  "atk-s0513a1:675_13": "Pacchimāya disāya thūṇaṃ nāma brāhmaṇagāmo,",
  "atk-s0513a1:675_14": "tato paraṃ paccantimā janapadā,",
  "atk-s0513a1:675_15": "orato majjhe.",
  "atk-s0513a1:675_16": "Uttarāya disāya usīraddhajo nāma pabbato,",
  "atk-s0513a1:675_17": "tato paraṃ paccantimā janapadā,",
  "atk-s0513a1:675_18": "orato majjhe”ti evaṃ vinaye vutto padeso.",
  "atk-s0513a1:675_19": "So āyāmato tīṇi yojanasatāni,",
  "atk-s0513a1:675_20": "vitthārato aḍḍhateyyāni,",
  "atk-s0513a1:675_21": "parikkhepato nava yojanasatānīti etasmiṃ padese buddhā,",
  "atk-s0513a1:675_22": "paccekabuddhā,",
  "atk-s0513a1:675_23": "aggasāvakā,",
  "atk-s0513a1:675_24": "asīti mahāsāvakā,",
  "atk-s0513a1:675_25": "cakkavattirājā aññe ca mahesakkhā khattiyabrāhmaṇagahapatimahāsālā uppajjanti.",
  "atk-s0513a1:675_26": "Idañcettha kapilavatthu nāma nagaraṃ,",
  "atk-s0513a1:675_27": "tattha mayā nibbattitabbanti niṭṭhaṃ agamāsi.",
  "atk-s0513a1:676_0": "Tato kulaṃ vilokento “buddhā nāma vessakule vā suddakule vā na nibbattanti,",
  "atk-s0513a1:676_1": "lokasammate pana khattiyakule vā brāhmaṇakulevāti dvīsuyeva kulesu nibbattanti.",
  "atk-s0513a1:676_2": "Idāni ca khattiyakulaṃ lokasammataṃ,",
  "atk-s0513a1:676_3": "tattha nibbattissāmi.",
  "atk-s0513a1:676_4": "Suddhodano nāma rājā me pitā bhavissatī”ti kulaṃ passi.",
  "atk-s0513a1:677_0": "Tato mātaraṃ vilokento “buddhamātā nāma lolā surādhuttā na hoti,",
  "atk-s0513a1:677_1": "kappasatasahassaṃ pana pūritapāramī jātito paṭṭhāya akhaṇḍapañcasīlāyeva hoti.",
  "atk-s0513a1:677_2": "Ayañca mahāmāyā nāma devī edisī,",
  "atk-s0513a1:677_3": "ayaṃ me mātā bhavissati,",
  "atk-s0513a1:677_4": "kittakaṃ panassā āyūti dasannaṃ māsānaṃ upari satta divasānī”ti passi.",
  "atk-s0513a1:678_0": "Iti imaṃ pañcamahāvilokanaṃ viloketvā “kālo me mārisā buddhabhāvāyā”ti devatānaṃ saṅgahaṃ karonto paṭiññaṃ datvā “gacchatha,",
  "atk-s0513a1:678_1": "tumhe”ti tā devatā uyyojetvā tusitadevatāhi parivuto tusitapure nandanavanaṃ pāvisi.",
  "atk-s0513a1:678_2": "Sabbadevalokesu hi nandanavanaṃ atthiyeva.",
  "atk-s0513a1:678_3": "Tattha naṃ devatā “ito cuto sugatiṃ gaccha,",
  "atk-s0513a1:678_4": "ito cuto sugatiṃ gacchā”ti pubbe katakusalakammokāsaṃ sārayamānā vicaranti.",
  "atk-s0513a1:678_5": "So evaṃ devatāhi kusalaṃ sārayamānāhi parivuto tattha vicaranto cavitvā mahāmāyāya deviyā kucchismiṃ paṭisandhiṃ gaṇhi.",
  "atk-s0513a1:679_0": "Tassa āvibhāvatthaṃ ayamanupubbikathā –",
  "atk-s0513a1:679_1": "tadā kira kapilavatthunagare āsāḷhinakkhattaṃ saṅghuṭṭhaṃ ahosi,",
  "atk-s0513a1:679_2": "mahājano nakkhattaṃ kīḷati.",
  "atk-s0513a1:679_3": "Mahāmāyāpi devī pure puṇṇamāya sattamadivasato paṭṭhāya vigatasurāpānaṃ mālāgandhavibhūtisampannaṃ nakkhattakīḷaṃ",
  "atk-s0513a1:679_4": "anubhavamānā sattame divase pātova uṭṭhāya gandhodakena nhāyitvā cattāri satasahassāni vissajjetvā mahādānaṃ",
  "atk-s0513a1:679_5": "datvā sabbālaṅkāravibhūsitā varabhojanaṃ bhuñjitvā uposathaṅgāni adhiṭṭhāya alaṅkatapaṭiyattaṃ sirigabbhaṃ",
  "atk-s0513a1:679_6": "pavisitvā sirisayane nipannā niddaṃ okkamamānā imaṃ supinaṃ addasa –",
  "atk-s0513a1:679_7": "‘cattāro kira naṃ mahārājāno sayaneneva saddhiṃ ukkhipitvā himavantaṃ netvā saṭṭhiyojanike manosilātale",
  "atk-s0513a1:679_8": "sattayojanikassa mahāsālarukkhassa heṭṭhā ṭhapetvā ekamantaṃ aṭṭhaṃsu.",
  "atk-s0513a1:679_9": "Atha nesaṃ deviyo āgantvā deviṃ anotattadahaṃ netvā manussamalaharaṇatthaṃ nhāpetvā dibbavatthaṃ nivāsāpetvā",
  "atk-s0513a1:679_10": "gandhehi vilimpāpetvā dibbapupphāni piḷandhāpetvā tato avidūre eko rajatapabbato atthi,",
  "atk-s0513a1:679_11": "tassa anto kanakavimānaṃ atthi,",
  "atk-s0513a1:679_12": "tattha pācīnasīsakaṃ dibbasayanaṃ paññāpetvā nipajjāpesuṃ.",
  "atk-s0513a1:679_13": "Atha bodhisatto setavaravāraṇo hutvā tato avidūre eko suvaṇṇapabbato atthi,",
  "atk-s0513a1:679_14": "tattha vicaritvā tato oruyha rajatapabbataṃ abhiruhitvā uttaradisato āgamma rajatadāmavaṇṇāya soṇḍāya",
  "atk-s0513a1:679_15": "setapadumaṃ gahetvā koñcanādaṃ naditvā kanakavimānaṃ pavisitvā mātusayanaṃ tikkhattuṃ padakkhiṇaṃ katvā",
  "atk-s0513a1:679_16": "dakkhiṇapassaṃ phāletvā kucchiṃ paviṭṭhasadiso ahosī’ti.",
  "atk-s0513a1:679_17": "Evaṃ uttarāsāḷhanakkhattena paṭisandhiṃ gaṇhi.",
  "atk-s0513a1:680_0": "Punadivase pabuddhā devī taṃ supinaṃ rañño ārocesi.",
  "atk-s0513a1:680_1": "Rājā catusaṭṭhimatte brāhmaṇapāmokkhe pakkosāpetvā gomayaharitūpalittāya lājādīhi katamaṅgalasakkārāya",
  "atk-s0513a1:680_2": "bhūmiyā mahārahāni āsanāni paññāpetvā tattha nisinnānaṃ brāhmaṇānaṃ sappimadhusakkharābhisaṅkhatassa",
  "atk-s0513a1:680_3": "varapāyāsassa suvaṇṇarajatapātiyo pūretvā suvaṇṇarajatapātīhiyeva paṭikujjitvā adāsi,",
  "atk-s0513a1:680_4": "aññehi ca ahatavatthakapilagāvidānādīhi te santappesi.",
  "atk-s0513a1:680_5": "Atha nesaṃ sabbakāmehi santappitānaṃ supinaṃ ārocāpetvā “kiṃ bhavissatī”ti pucchi.",
  "atk-s0513a1:680_6": "Brāhmaṇā āhaṃsu “mā cintayi, mahārāja,",
  "atk-s0513a1:680_7": "deviyā te kucchimhi gabbho patiṭṭhito,",
  "atk-s0513a1:680_8": "so ca kho purisagabbho,",
  "atk-s0513a1:680_9": "na itthigabbho,",
  "atk-s0513a1:680_10": "putto te bhavissati.",
  "atk-s0513a1:680_11": "So sace agāraṃ ajjhāvasissati,",
  "atk-s0513a1:680_12": "rājā bhavissati cakkavattī;",
  "atk-s0513a1:680_13": "sace agārā nikkhamma pabbajissati,",
  "atk-s0513a1:680_14": "buddho bhavissati loke vivaṭṭacchado”ti.",
  "atk-s0513a1:681_0": "Bodhisattassa pana mātukucchimhi paṭisandhiggahaṇakkhaṇe ekappahāreneva sakaladasasahassī lokadhātu saṅkampi sampakampi sampavedhi.",
  "atk-s0513a1:681_1": "Bāttiṃsapubbanimittāni pāturahesuṃ –",
  "atk-s0513a1:681_2": "dasasu cakkavāḷasahassesu appamāṇo obhāso phari.",
  "atk-s0513a1:681_3": "Tassa taṃ siriṃ daṭṭhukāmā viya andhā cakkhūni paṭilabhiṃsu,",
  "atk-s0513a1:681_4": "badhirā saddaṃ suṇiṃsu,",
  "atk-s0513a1:681_5": "mūgā samālapiṃsu,",
  "atk-s0513a1:681_6": "khujjā ujugattā ahesuṃ,",
  "atk-s0513a1:681_7": "paṅgulā padasā gamanaṃ paṭilabhiṃsu,",
  "atk-s0513a1:681_8": "bandhanagatā sabbasattā andubandhanādīhi mucciṃsu,",
  "atk-s0513a1:681_9": "sabbanarakesu aggi nibbāyi,",
  "atk-s0513a1:681_10": "pettivisaye khuppipāsā vūpasami,",
  "atk-s0513a1:681_11": "tiracchānānaṃ bhayaṃ nāhosi,",
  "atk-s0513a1:681_12": "sabbasattānaṃ rogo vūpasami,",
  "atk-s0513a1:681_13": "sabbasattā piyaṃvadā ahesuṃ,",
  "atk-s0513a1:681_14": "madhurenākārena assā hasiṃsu,",
  "atk-s0513a1:681_15": "vāraṇā gajjiṃsu,",
  "atk-s0513a1:681_16": "sabbatūriyāni sakasakaninnādaṃ muñciṃsu,",
  "atk-s0513a1:681_17": "aghaṭṭitāniyeva manussānaṃ hatthūpagādīni ābharaṇāni viraviṃsu,",
  "atk-s0513a1:681_18": "sabbadisā vippasannā ahesuṃ,",
  "atk-s0513a1:681_19": "sattānaṃ sukhaṃ uppādayamāno mudusītalavāto vāyi,",
  "atk-s0513a1:681_20": "akālamegho vassi,",
  "atk-s0513a1:681_21": "pathavitopi udakaṃ ubbhijjitvā vissandi,",
  "atk-s0513a1:681_22": "pakkhino ākāsagamanaṃ vijahiṃsu,",
  "atk-s0513a1:681_23": "nadiyo asandamānā aṭṭhaṃsu,",
  "atk-s0513a1:681_24": "mahāsamudde madhuraṃ udakaṃ ahosi,",
  "atk-s0513a1:681_25": "sabbatthakameva pañcavaṇṇehi padumehi sañchannatalo ahosi,",
  "atk-s0513a1:681_26": "thalajajalajādīni sabbapupphāni pupphiṃsu,",
  "atk-s0513a1:681_27": "rukkhānaṃ khandhesu khandhapadumāni,",
  "atk-s0513a1:681_28": "sākhāsu sākhāpadumāni,",
  "atk-s0513a1:681_29": "latāsu latāpadumāni pupphiṃsu,",
  "atk-s0513a1:681_30": "thale silātalāni bhinditvā uparūpari satta satta hutvā daṇḍapadumāni nāma nikkhamiṃsu,",
  "atk-s0513a1:681_31": "ākāse olambakapadumāni nāma nibbattiṃsu,",
  "atk-s0513a1:681_32": "samantato pupphavassā vassiṃsu,",
  "atk-s0513a1:681_33": "ākāse dibbatūriyāni vajjiṃsu,",
  "atk-s0513a1:681_34": "sakaladasasahassilokadhātu vaṭṭetvā vissaṭṭhamālāguḷo viya,",
  "atk-s0513a1:681_35": "uppīḷetvā baddhamālākalāpo viya,",
  "atk-s0513a1:681_36": "alaṅkatapaṭiyattaṃ mālāsanaṃ viya ca ekamālāmālinī vipphurantavāḷabījanī pupphadhūmagandhaparivāsitā paramasobhaggappattā ahosi.",
  "atk-s0513a1:682_0": "Evaṃ gahitapaṭisandhikassa bodhisattassa paṭisandhito paṭṭhāya bodhisattassa ceva bodhisattamātuyā ca",
  "atk-s0513a1:682_1": "upaddavanivāraṇatthaṃ khaggahatthā cattāro devaputtā ārakkhaṃ gaṇhiṃsu.",
  "atk-s0513a1:682_2": "Bodhisattamātu pana purisesu rāgacittaṃ nuppajji,",
  "atk-s0513a1:682_3": "lābhaggayasaggappattā ca ahosi sukhinī akilantakāyā.",
  "atk-s0513a1:682_4": "Bodhisattañca antokucchigataṃ vippasanne maṇiratane āvutapaṇḍusuttaṃ viya passati.",
  "atk-s0513a1:682_5": "Yasmā ca bodhisattena vasitakucchi nāma cetiyagabbhasadisā hoti,",
  "atk-s0513a1:682_6": "na sakkā aññena sattena āvasituṃ vā paribhuñjituṃ vā,",
  "atk-s0513a1:682_7": "tasmā bodhisattamātā sattāhajāte bodhisatte kālaṃ katvā tusitapure nibbattati.",
  "atk-s0513a1:682_8": "Yathā ca aññā itthiyo dasa māse apatvāpi atikkamitvāpi nisinnāpi nipannāpi vijāyanti,",
  "atk-s0513a1:682_9": "na evaṃ bodhisattamātā.",
  "atk-s0513a1:682_10": "Sā pana bodhisattaṃ dasa māse kucchinā pariharitvā ṭhitāva vijāyati.",
  "atk-s0513a1:682_11": "Ayaṃ bodhisattamātudhammatā.",
  "atk-s0513a1:683_0": "Mahāmāyāpi devī pattena telaṃ viya dasa māse kucchinā bodhisattaṃ pariharitvā paripuṇṇagabbhā ñātigharaṃ gantukāmā suddhodanamahārājassa ārocesi –",
  "atk-s0513a1:683_1": "“icchāmahaṃ, deva,",
  "atk-s0513a1:683_2": "kulasantakaṃ devadahanagaraṃ gantu”nti.",
  "atk-s0513a1:683_3": "Rājā “sādhū”ti sampaṭicchitvā kapilavatthuto yāva devadahanagarā maggaṃ samaṃ kāretvā kadalipuṇṇaghaṭadhajapaṭākādīhi",
  "atk-s0513a1:683_4": "alaṅkārāpetvā devi suvaṇṇasivikāya nisīdāpetvā amaccasahassena ukkhipāpetvā mahantena parivārena pesesi.",
  "atk-s0513a1:683_5": "Dvinnaṃ pana nagarānaṃ antare ubhayanagaravāsīnampi lumbinīvanaṃ nāma maṅgalasālavanaṃ atthi,",
  "atk-s0513a1:683_6": "tasmiṃ samaye mūlato paṭṭhāya yāva aggasākhā sabbaṃ ekapāliphullaṃ ahosi,",
  "atk-s0513a1:683_7": "sākhantarehi ceva pupphantarehi ca pañcavaṇṇā bhamaragaṇā nānappakārā ca sakuṇasaṅghā madhurassarena vikūjantā vicaranti.",
  "atk-s0513a1:683_8": "Sakalaṃ lumbinīvanaṃ cittalatāvanasadisaṃ,",
  "atk-s0513a1:683_9": "mahānubhāvassa rañño susajjitaṃ āpānamaṇḍalaṃ viya ahosi.",
  "atk-s0513a1:683_10": "Deviyā taṃ disvā sālavanakīḷaṃ kīḷitukāmatācittaṃ udapādi.",
  "atk-s0513a1:683_11": "Amaccā deviṃ gahetvā sālavanaṃ pavisiṃsu.",
  "atk-s0513a1:683_12": "Sā maṅgalasālamūlaṃ gantvā sālasākhaṃ gaṇhitukāmā ahosi,",
  "atk-s0513a1:683_13": "sālasākhā suseditavettaggaṃ viya onamitvā deviyā hatthapathaṃ upagañchi.",
  "atk-s0513a1:683_14": "Sā hatthaṃ pasāretvā sākhaṃ aggahesi.",
  "atk-s0513a1:683_15": "Tāvadeva cassā kammajavātā caliṃsu.",
  "atk-s0513a1:683_16": "Athassā sāṇiṃ parikkhipitvā mahājano paṭikkami.",
  "atk-s0513a1:683_17": "Sālasākhaṃ gahetvā tiṭṭhamānāya evassā gabbhavuṭṭhānaṃ ahosi.",
  "atk-s0513a1:683_18": "Taṅkhaṇaṃyeva cattāro visuddhacittā mahābrahmāno suvaṇṇajālaṃ ādāya sampattā tena suvaṇṇajālena bodhisattaṃ",
  "atk-s0513a1:683_19": "sampaṭicchitvā mātu purato ṭhapetvā “attamanā, devi, hohi,",
  "atk-s0513a1:683_20": "mahesakkho te putto uppanno”ti āhaṃsu.",
  "atk-s0513a1:684_0": "Yathā pana aññe sattā mātukucchito nikkhamantā paṭikūlena asucinā makkhitā nikkhamanti,",
  "atk-s0513a1:684_1": "na evaṃ bodhisatto.",
  "atk-s0513a1:684_2": "So pana dhammāsanato otaranto dhammakathiko viya,",
  "atk-s0513a1:684_3": "nisseṇito otaranto puriso viya,",
  "atk-s0513a1:684_4": "ca dve ca hatthe dve ca pāde pasāretvā ṭhitakova mātukucchisambhavena kenaci asucinā amakkhito suddho",
  "atk-s0513a1:684_5": "visado kāsikavatthe nikkhittamaṇiratanaṃ viya jotayanto mātukucchito nikkhami.",
  "atk-s0513a1:684_6": "Evaṃ santepi bodhisattassa ca bodhisattamātuyā ca sakkāratthaṃ ākāsato dve udakadhārā nikkhamitvā bodhisattassa ca mātuyā ca sarīre utuṃ gāhāpesuṃ.",
  "atk-s0513a1:685_0": "Atha naṃ suvaṇṇajālena paṭiggahetvā ṭhitānaṃ brahmānaṃ hatthato cattāro mahārājāno maṅgalasammatāya sukhasamphassāya ajinappaveṇiyā gaṇhiṃsu,",
  "atk-s0513a1:685_1": "tesaṃ hatthato manussā dukūlacumbaṭakena.",
  "atk-s0513a1:685_2": "Manussānaṃ hatthato muccitvā pathaviyaṃ patiṭṭhāya puratthimadisaṃ olokesi,",
  "atk-s0513a1:685_3": "anekāni cakkavāḷasahassāni ekaṅgaṇāni ahesuṃ.",
  "atk-s0513a1:685_4": "Tattha devamanussā gandhamālādīhi pūjayamānā “mahāpurisa,",
  "atk-s0513a1:685_5": "idha tumhehi sadiso añño natthi,",
  "atk-s0513a1:685_6": "kutettha uttaritaro”ti āhaṃsu.",
  "atk-s0513a1:685_7": "Evaṃ catasso disā,",
  "atk-s0513a1:685_8": "catasso anudisā, heṭṭhā,",
  "atk-s0513a1:685_9": "uparīti dasa disā anuviloketvā attanā sadisaṃ kañci adisvā “ayaṃ uttarādisā”ti sattapadavītihārena agamāsi,",
  "atk-s0513a1:685_10": "mahābrahmunā setacchattaṃ dhāriyamāno,",
  "atk-s0513a1:685_11": "suyāmena vāḷabījaniṃ,",
  "atk-s0513a1:685_12": "aññāhi ca devatāhi sesarājakakudhabhaṇḍahatthāhi anugammamāno.",
  "atk-s0513a1:685_13": "Tato sattamapade ṭhito “aggohamasmiṃ lokassā”tiādikaṃ āsabhiṃ vācaṃ nicchārento sīhanādaṃ nadi.",
  "atk-s0513a1:686_0": "Bodhisatto hi tīsu attabhāvesu mātukucchito nikkhantamattova vācaṃ nicchāresi mahosadhattabhāve,",
  "atk-s0513a1:686_1": "vessantarattabhāve,",
  "atk-s0513a1:686_2": "imasmiṃ attabhāveti.",
  "atk-s0513a1:686_3": "Mahosadhattabhāve kirassa mātukucchito nikkhantamattasseva sakko devarājā āgantvā candanasāraṃ hatthe ṭhapetvā gato,",
  "atk-s0513a1:686_4": "so taṃ muṭṭhiyaṃ katvāva nikkhanto.",
  "atk-s0513a1:686_5": "Atha naṃ mātā “tāta,",
  "atk-s0513a1:686_6": "kiṃ gahetvā āgatosī”ti pucchi. “Osadhaṃ, ammā”ti.",
  "atk-s0513a1:686_7": "Iti osadhaṃ gahetvā āgatattā “osadhadārako”tvevassa nāmaṃ akaṃsu.",
  "atk-s0513a1:686_8": "Taṃ osadhaṃ gahetvā cāṭiyaṃ pakkhipiṃsu,",
  "atk-s0513a1:686_9": "āgatāgatānaṃ andhabadhirādīnaṃ tadeva sabbarogavūpasamāya bhesajjaṃ ahosi.",
  "atk-s0513a1:686_10": "Tato “mahantaṃ idaṃ osadhaṃ,",
  "atk-s0513a1:686_11": "mahantaṃ idaṃ osadha”nti uppannavacanaṃ upādāya “mahosadho”tvevassa nāmaṃ jātaṃ.",
  "atk-s0513a1:686_12": "Vessantarattabhāve pana mātukucchito nikkhanto dakkhiṇahatthaṃ pasāretvā “atthi nu kho, amma,",
  "atk-s0513a1:686_13": "kiñci gehasmiṃ,",
  "atk-s0513a1:686_14": "dānaṃ dassāmī”ti vadanto nikkhami.",
  "atk-s0513a1:686_15": "Athassa mātā “sadhane kule nibbattosi,",
  "atk-s0513a1:686_16": "tātā”ti puttassa hatthaṃ attano hatthatale katvā sahassatthavikaṃ ṭhapesi.",
  "atk-s0513a1:686_17": "Imasmiṃ pana attabhāve imaṃ sīhanādaṃ nadīti evaṃ bodhisatto tīsu attabhāvesu mātukucchito nikkhantamattova vācaṃ nicchāresi.",
  "atk-s0513a1:686_18": "Yathā ca paṭisandhiggahaṇakkhaṇe,",
  "atk-s0513a1:686_19": "jātakkhaṇepissa dvattiṃsa pubbanimittāni pāturahesuṃ.",
  "atk-s0513a1:686_20": "Yasmiṃ pana samaye amhākaṃ bodhisatto lumbinīvane jāto,",
  "atk-s0513a1:686_21": "tasmiṃyeva samaye rāhulamātā devī,",
  "atk-s0513a1:686_22": "ānandatthero,",
  "atk-s0513a1:686_23": "channo amacco,",
  "atk-s0513a1:686_24": "kāḷudāyī amacco,",
  "atk-s0513a1:686_25": "kaṇḍako assarājā,",
  "atk-s0513a1:686_26": "mahābodhirukkho,",
  "atk-s0513a1:686_27": "catasso nidhikumbhiyo ca jātā.",
  "atk-s0513a1:686_28": "Tattha ekā gāvutappamāṇā,",
  "atk-s0513a1:686_29": "ekā aḍḍhayojanappamāṇā,",
  "atk-s0513a1:686_30": "ekā tigāvutappamāṇā,",
  "atk-s0513a1:686_31": "ekā yojanappamāṇā ahosīti.",
  "atk-s0513a1:686_32": "Ime satta sahajātā nāma.",
  "atk-s0513a1:687_0": "Ubhayanagaravāsino bodhisattaṃ gahetvā kapilavatthunagarameva agamaṃsu.",
  "atk-s0513a1:687_1": "Taṃ divasaṃyeva ca “kapilavatthunagare suddhodanamahārājassa putto jāto,",
  "atk-s0513a1:687_2": "ayaṃ kumāro bodhitale nisīditvā buddho bhavissatī”ti tāvatiṃsabhavane haṭṭhatuṭṭhā devasaṅghā celukkhepādīni pavattentā kīḷiṃsu.",
  "atk-s0513a1:687_3": "Tasmiṃ samaye suddhodanamahārājassa kulūpako aṭṭhasamāpattilābhī kāḷadevīlo nāma tāpaso bhattakiccaṃ",
  "atk-s0513a1:687_4": "katvā divāvihāratthāya tāvatiṃsabhavanaṃ gantvā tattha divāvihāraṃ nisinno tā devatā kīḷamānā disvā “kiṃkāraṇā",
  "atk-s0513a1:687_5": "tumhe evaṃ tuṭṭhamānasā kīḷatha,",
  "atk-s0513a1:687_6": "mayhampetaṃ kāraṇaṃ kathethā”ti pucchi.",
  "atk-s0513a1:687_7": "Devatā āhaṃsu “mārisa,",
  "atk-s0513a1:687_8": "suddhodanarañño putto jāto,",
  "atk-s0513a1:687_9": "so bodhitale nisīditvā buddho hutvā dhammacakkaṃ pavattessati,",
  "atk-s0513a1:687_10": "tassa anantaṃ buddhalīḷaṃ daṭṭhuṃ dhammañca sotuṃ lacchāmāti iminā kāraṇena tuṭṭhāmhā”ti.",
  "atk-s0513a1:687_11": "Tāpaso tāsaṃ vacanaṃ sutvā khippaṃ devalokato oruyha rājanivesanaṃ pavisitvā paññattāsane nisinno “putto kira te, mahārāja, jāto,",
  "atk-s0513a1:687_12": "passissāmi na”nti āha.",
  "atk-s0513a1:687_13": "Rājā alaṅkatapaṭiyattaṃ kumāraṃ āharāpetvā tāpasaṃ vandāpetuṃ abhihari,",
  "atk-s0513a1:687_14": "bodhisattassa pādā parivattitvā tāpasassa jaṭāsu patiṭṭhahiṃsu.",
  "atk-s0513a1:687_15": "Bodhisattassa hi tenattabhāvena vanditabbayuttako nāma añño natthi.",
  "atk-s0513a1:687_16": "Sace hi ajānantā bodhisattassa sīsaṃ tāpasassa pādamūle ṭhapeyyuṃ,",
  "atk-s0513a1:687_17": "sattadhā tassa muddhā phaleyya.",
  "atk-s0513a1:687_18": "Tāpaso “na me attānaṃ nāsetuṃ yutta”nti uṭṭhāyāsanā bodhisattassa añjaliṃ paggahesi.",
  "atk-s0513a1:687_19": "Rājā taṃ acchariyaṃ disvā attano puttaṃ vandi.",
  "atk-s0513a1:688_0": "Tāpaso atīte cattālīsa kappe,",
  "atk-s0513a1:688_1": "anāgate cattālīsāti asīti kappe anussarati.",
  "atk-s0513a1:688_2": "Bodhisattassa lakkhaṇasampattiṃ disvā “bhavissati nu kho buddho,",
  "atk-s0513a1:688_3": "udāhu no”ti āvajjetvā upadhārento “nissaṃsayaṃ buddho bhavissatī”ti ñatvā “acchariyapuriso aya”nti sitaṃ akāsi.",
  "atk-s0513a1:688_4": "Tato “ahaṃ imaṃ buddhabhūtaṃ daṭṭhuṃ labhissāmi nu kho,",
  "atk-s0513a1:688_5": "no”ti upadhārento “na labhissāmi,",
  "atk-s0513a1:688_6": "antarāyeva kālaṃ katvā buddhasatenapi buddhasahassenapi gantvā bodhetuṃ asakkuṇeyye arūpabhave nibbattissāmī”ti",
  "atk-s0513a1:688_7": "disvā “evarūpaṃ nāma acchariyapurisaṃ buddhabhūtaṃ daṭṭhuṃ na labhissāmi,",
  "atk-s0513a1:688_8": "mahatī vata me jāni bhavissatī”ti parodi.",
  "atk-s0513a1:689_0": "Manussā disvā “amhākaṃ ayyo idāneva hasitvā puna parodi.",
  "atk-s0513a1:689_1": "Kiṃ nu kho, bhante,",
  "atk-s0513a1:689_2": "amhākaṃ ayyaputtassa koci antarāyo bhavissatī”ti pucchiṃsu.",
  "atk-s0513a1:689_3": "“Natthetassa antarāyo,",
  "atk-s0513a1:689_4": "nissaṃsayena buddho bhavissatī”ti.",
  "atk-s0513a1:689_5": "Atha “kasmā paroditthā”ti?",
  "atk-s0513a1:689_6": "“Evarūpaṃ purisaṃ buddhabhūtaṃ daṭṭhuṃ na labhissāmi,",
  "atk-s0513a1:689_7": "‘mahatī vata me jāni bhavissatī’ti attānaṃ anusocanto rodāmī”ti āha.",
  "atk-s0513a1:689_8": "Tato so “kiṃ nu kho me ñātakesu koci etaṃ buddhabhūtaṃ daṭṭhuṃ labhissati,",
  "atk-s0513a1:689_9": "na labhissatī”ti upadhārento attano bhāgineyyaṃ nāḷakadārakaṃ addasa.",
  "atk-s0513a1:689_10": "So bhaginiyā gehaṃ gantvā “kahaṃ te putto nāḷako”ti?",
  "atk-s0513a1:689_11": "“Atthi gehe, ayyā”ti.",
  "atk-s0513a1:689_12": "“Pakkosāhi na”nti pakkosāpetvā attano santikaṃ āgataṃ kumāraṃ āha – “tāta,",
  "atk-s0513a1:689_13": "suddhodanamahārājassa kule putto jāto,",
  "atk-s0513a1:689_14": "buddhaṅkuro esa,",
  "atk-s0513a1:689_15": "pañcatiṃsa vassāni atikkamitvā buddho bhavissati,",
  "atk-s0513a1:689_16": "tvaṃ etaṃ daṭṭhuṃ labhissasi,",
  "atk-s0513a1:689_17": "ajjeva pabbajāhī”ti.",
  "atk-s0513a1:689_18": "Sattāsītikoṭidhane kule nibbattadārakopi “na maṃ mātulo anatthe niyojessatī”ti cintetvā tāvadeva antarāpaṇato",
  "atk-s0513a1:689_19": "kāsāyāni ceva mattikāpattañca āharāpetvā kesamassuṃ ohāretvā kāsāyāni vatthāni acchādetvā “yo loke uttamapuggalo,",
  "atk-s0513a1:689_20": "taṃ uddissa mayhaṃ pabbajjā”ti bodhisattābhimukhaṃ añjaliṃ paggayha pañcapatiṭṭhitena vanditvā pattaṃ",
  "atk-s0513a1:689_21": "thavikāya pakkhipitvā aṃsakūṭe laggetvā himavantaṃ pavisitvā samaṇadhammaṃ akāsi.",
  "atk-s0513a1:689_22": "So paramābhisambodhiṃ pattaṃ tathāgataṃ upasaṅkamitvā nāḷakapaṭipadaṃ kathāpetvā puna himavantaṃ pavisitvā",
  "atk-s0513a1:689_23": "arahattaṃ patvā ukkaṭṭhapaṭipadaṃ paṭipanno satteva māse āyuṃ pāletvā ekaṃ suvaṇṇapabbataṃ nissāya ṭhitakova",
  "atk-s0513a1:689_24": "anupādisesāya nibbānadhātuyā parinibbāyi.",
  "atk-s0513a1:690_0": "Bodhisattampi kho pañcame divase sīsaṃ nhāpetvā “nāmaggahaṇaṃ gaṇhissāmā”ti rājabhavanaṃ catujjātikagandhehi",
  "atk-s0513a1:690_1": "vilimpitvā lājāpañcamakāni pupphāni vikiritvā asambhinnapāyāsaṃ pacāpetvā tiṇṇaṃ vedānaṃ pāraṅgate aṭṭhasatabrāhmaṇe",
  "atk-s0513a1:690_2": "nimantetvā rājabhavane nisīdāpetvā subhojanaṃ bhojetvā mahāsakkāraṃ katvā “kiṃ nu kho bhavissatī”ti lakkhaṇāni",
  "atk-s0513a1:690_3": "pariggahāpesuṃ. Tesu –",
  "atk-s0513a1:691_0": "“Rāmo dhajo lakkhaṇo cāpi mantī, koṇḍañño ca bhojo suyāmo sudatto;",
  "atk-s0513a1:692_0": "Ete tadā aṭṭha ahesuṃ brāhmaṇā, chaḷaṅgavā mantaṃ viyākariṃsū”ti. –",
  "atk-s0513a1:693_0": "Ime aṭṭheva brāhmaṇā lakkhaṇapariggāhakā ahesuṃ.",
  "atk-s0513a1:693_1": "Paṭisandhiggahaṇadivase supinopi eteheva pariggahito.",
  "atk-s0513a1:693_2": "Tesu satta janā dve aṅguliyo ukkhipitvā dvedhā byākariṃsu –",
  "atk-s0513a1:693_3": "“imehi lakkhaṇehi samannāgato agāraṃ ajjhāvasamāno rājā hoti cakkavattī,",
  "atk-s0513a1:693_4": "pabbajamāno buddho”ti,",
  "atk-s0513a1:693_5": "sabbaṃ cakkavattirañño sirivibhavaṃ ācikkhiṃsu.",
  "atk-s0513a1:693_6": "Tesaṃ pana sabbadaharo gottato koṇḍañño nāma māṇavo bodhisattassa varalakkhaṇanipphattiṃ oloketvā –",
  "atk-s0513a1:693_7": "“imassa agāramajjhe ṭhānakāraṇaṃ natthi,",
  "atk-s0513a1:693_8": "ekantenesa vivaṭṭacchado buddho bhavissatī”ti ekameva aṅguliṃ ukkhipitvā ekaṃsabyākaraṇaṃ byākāsi.",
  "atk-s0513a1:693_9": "Ayañhi katādhikāro pacchimabhavikasatto paññāya itare satta jane abhibhavitvā “imehi lakkhaṇehi samannāgatassa agāramajjhe ṭhānaṃ nāma natthi,",
  "atk-s0513a1:693_10": "asaṃsayaṃ buddho bhavissatī”ti ekameva gatiṃ addasa,",
  "atk-s0513a1:693_11": "tasmā ekaṃ aṅguliṃ ukkhipitvā evaṃ byākāsi.",
  "atk-s0513a1:693_12": "Athassa nāmaṃ gaṇhantā sabbalokassa atthasiddhikarattā “siddhattho”ti nāmamakaṃsu.",
  "atk-s0513a1:694_0": "Atha te brāhmaṇā attano gharāni gantvā putte āmantayiṃsu – “tātā,",
  "atk-s0513a1:694_1": "amhe mahallakā,",
  "atk-s0513a1:694_2": "suddhodanamahārājassa puttaṃ sabbaññutaṃ pattaṃ mayaṃ sambhaveyyāma vā no vā,",
  "atk-s0513a1:694_3": "tumhe tasmiṃ kumāre sabbaññutaṃ patte tassa sāsane pabbajeyyāthā”ti.",
  "atk-s0513a1:694_4": "Te sattapi janā yāvatāyukaṃ ṭhatvā yathākammaṃ gatā,",
  "atk-s0513a1:694_5": "koṇḍaññamāṇavova arogo ahosi.",
  "atk-s0513a1:694_6": "So mahāsatte vuḍḍhimanvāya mahābhinikkhamanaṃ abhinikkhamitvā anukkamena uruvelaṃ gantvā “ramaṇīyo,",
  "atk-s0513a1:694_7": "vata ayaṃ bhūmibhāgo,",
  "atk-s0513a1:694_8": "alaṃ vatidaṃ kulaputtassa padhānatthikassa padhānāyā”ti cittaṃ uppādetvā tattha vāsaṃ upagate “mahāpuriso",
  "atk-s0513a1:694_9": "pabbajito”ti sutvā tesaṃ brāhmaṇānaṃ putte upasaṅkamitvā evamāha “siddhatthakumāro kira pabbajito,",
  "atk-s0513a1:694_10": "so nissaṃsayaṃ buddho bhavissati.",
  "atk-s0513a1:694_11": "Sace tumhākaṃ pitaro arogā assu,",
  "atk-s0513a1:694_12": "ajja nikkhamitvā pabbajeyyuṃ.",
  "atk-s0513a1:694_13": "Sace tumhepi iccheyyātha, etha,",
  "atk-s0513a1:694_14": "ahaṃ taṃ purisaṃ anupabbajissāmī”ti.",
  "atk-s0513a1:694_15": "Te sabbe ekacchandā bhavituṃ nāsakkhiṃsu,",
  "atk-s0513a1:694_16": "tayo janā na pabbajiṃsu.",
  "atk-s0513a1:694_17": "Koṇḍaññabrāhmaṇaṃ jeṭṭhakaṃ katvā itare cattāro pabbajiṃsu.",
  "atk-s0513a1:694_18": "Te pañcapi janā pañcavaggiyattherā nāma jātā.",
  "atk-s0513a1:695_0": "Tadā pana rājā “kiṃ disvā mayhaṃ putto pabbajissatī”ti pucchi.",
  "atk-s0513a1:695_1": "“Cattāri pubbanimittānī”ti.",
  "atk-s0513a1:695_2": "“Katarañca katarañcā”ti?",
  "atk-s0513a1:695_3": "“Jarājiṇṇaṃ,",
  "atk-s0513a1:695_4": "byādhitaṃ,",
  "atk-s0513a1:695_5": "kālakataṃ,",
  "atk-s0513a1:695_6": "pabbajita”nti.",
  "atk-s0513a1:695_7": "Rājā “ito paṭṭhāya evarūpānaṃ mama puttassa santikaṃ upasaṅkamituṃ mā adattha,",
  "atk-s0513a1:695_8": "mayhaṃ puttassa buddhabhāvena kammaṃ natthi,",
  "atk-s0513a1:695_9": "ahaṃ mama puttaṃ dvisahassadīpaparivārānaṃ catunnaṃ mahādīpānaṃ issariyādhipaccaṃ rajjaṃ kārentaṃ chattiṃsayojanaparimaṇḍalāya",
  "atk-s0513a1:695_10": "parisāya parivutaṃ gaganatale vicaramānaṃ passitukāmo”ti.",
  "atk-s0513a1:695_11": "Evañca pana vatvā imesaṃ catuppakārānaṃ nimittānaṃ kumārassa cakkhupathe āgamananivāraṇatthaṃ catūsu disāsu gāvute gāvute ārakkhaṃ ṭhapesi.",
  "atk-s0513a1:695_12": "Taṃ divasaṃ pana maṅgalaṭṭhāne sannipatitesu asītiyā ñātikulasahassesu ekeko ekamekaṃ puttaṃ paṭijāni –",
  "atk-s0513a1:695_13": "“ayaṃ buddho vā hotu rājā vā,",
  "atk-s0513a1:695_14": "mayaṃ ekamekaṃ puttaṃ dassāma.",
  "atk-s0513a1:695_15": "Sacepi buddho bhavissati,",
  "atk-s0513a1:695_16": "khattiyasamaṇeheva purakkhataparivārito vicarissati.",
  "atk-s0513a1:695_17": "Sacepi rājā bhavissati,",
  "atk-s0513a1:695_18": "khattiyakumāreheva purakkhataparivārito vicarissatī”ti.",
  "atk-s0513a1:695_19": "Rājāpi bodhisattassa uttamarūpasampannā vigatasabbadosā dhātiyo paccupaṭṭhāpesi.",
  "atk-s0513a1:695_20": "Bodhisatto anantena parivārena mahantena sirisobhaggena vaḍḍhati.",
  "atk-s0513a1:696_0": "Athekadivasaṃ rañño vappamaṅgalaṃ nāma ahosi.",
  "atk-s0513a1:696_1": "Taṃ divasaṃ sakalanagaraṃ devavimānaṃ viya alaṅkaronti.",
  "atk-s0513a1:696_2": "Sabbe dāsakammakarādayo ahatavatthanivatthā gandhamālādipaṭimaṇḍitā rājakule sannipatanti.",
  "atk-s0513a1:696_3": "Rañño kammante naṅgalasahassaṃ yojīyati.",
  "atk-s0513a1:696_4": "Tasmiṃ pana divase ekenūnaaṭṭhasatanaṅgalāni saddhiṃ balibaddarasmiyottehi rajataparikkhatāni honti,",
  "atk-s0513a1:696_5": "rañño ālambananaṅgalaṃ pana rattasuvaṇṇaparikkhataṃ hoti.",
  "atk-s0513a1:696_6": "Balibaddānaṃ siṅgarasmipatodāpi suvaṇṇaparikkhatāva honti.",
  "atk-s0513a1:696_7": "Rājā mahatā parivārena nikkhanto puttaṃ gahetvā agamāsi.",
  "atk-s0513a1:696_8": "Kammantaṭṭhāne eko jamburukkho bahalapalāso sandacchāyo ahosi.",
  "atk-s0513a1:696_9": "Tassa heṭṭhā kumārassa sayanaṃ paññapāpetvā upari suvaṇṇatārakakhacitaṃ vitānaṃ bandhāpetvā sāṇipākārena",
  "atk-s0513a1:696_10": "parikkhipāpetvā ārakkhaṃ ṭhapāpetvā rājā sabbālaṅkāraṃ alaṅkaritvā amaccagaṇaparivuto naṅgalakaraṇaṭṭhānaṃ agamāsi.",
  "atk-s0513a1:696_11": "Tattha rājā suvaṇṇanaṅgalaṃ gaṇhāti,",
  "atk-s0513a1:696_12": "amaccā ekenūnaṭṭhasatarajatanaṅgalāni,",
  "atk-s0513a1:696_13": "kassakā sesanaṅgalāni.",
  "atk-s0513a1:696_14": "Te tāni gahetvā ito cito ca kasanti.",
  "atk-s0513a1:696_15": "Rājā pana orato vā pāraṃ gacchati,",
  "atk-s0513a1:696_16": "pārato vā oraṃ āgacchati.",
  "atk-s0513a1:696_17": "Etasmiṃ ṭhāne mahāsampatti ahosi.",
  "atk-s0513a1:696_18": "Bodhisattaṃ parivāretvā nisinnā dhātiyo “rañño sampattiṃ passissāmā”ti antosāṇito bahi nikkhantā.",
  "atk-s0513a1:696_19": "Bodhisatto ito cito ca olokento kañci adisvā vegena uṭṭhāya pallaṅkaṃ ābhujitvā ānāpāne pariggahetvā paṭhamajjhānaṃ nibbattesi.",
  "atk-s0513a1:696_20": "Dhātiyo khajjabhojjantare vicaramānā thokaṃ cirāyiṃsu.",
  "atk-s0513a1:696_21": "Sesarukkhānaṃ chāyā nivattā,",
  "atk-s0513a1:696_22": "tassa pana rukkhassa parimaṇḍalā hutvā aṭṭhāsi.",
  "atk-s0513a1:696_23": "Dhātiyo “ayyaputto ekato”ti vegena sāṇiṃ ukkhipitvā anto pavisamānā bodhisattaṃ sayane pallaṅkena nisinnaṃ",
  "atk-s0513a1:696_24": "tañca pāṭihāriyaṃ disvā gantvā rañño ārocesuṃ – “deva,",
  "atk-s0513a1:696_25": "kumāro evaṃ nisinno,",
  "atk-s0513a1:696_26": "aññesaṃ rukkhānaṃ chāyā nivattā,",
  "atk-s0513a1:696_27": "jamburukkhassa pana parimaṇḍalā ṭhitā”ti.",
  "atk-s0513a1:696_28": "Rājā vegenāgantvā pāṭihāriyaṃ disvā – “idaṃ te, tāta,",
  "atk-s0513a1:696_29": "dutiyaṃ vandana”nti puttaṃ vandi.",
  "atk-s0513a1:697_0": "Atha anukkamena bodhisatto soḷasavassuddesiko jāto.",
  "atk-s0513a1:697_1": "Rājā bodhisattassa tiṇṇaṃ utūnaṃ anucchavike tayo pāsāde kāresi –",
  "atk-s0513a1:697_2": "ekaṃ navabhūmakaṃ,",
  "atk-s0513a1:697_3": "ekaṃ sattabhūmakaṃ,",
  "atk-s0513a1:697_4": "ekaṃ pañcabhūmakaṃ,",
  "atk-s0513a1:697_5": "cattālīsasahassā ca nāṭakitthiyo upaṭṭhāpesi.",
  "atk-s0513a1:697_6": "Bodhisatto devo viya accharāsaṅghaparivuto,",
  "atk-s0513a1:697_7": "alaṅkatanāṭakaparivuto,",
  "atk-s0513a1:697_8": "nippurisehi tūriyehi paricāriyamāno mahāsampattiṃ anubhavanto utuvārena tesu pāsādesu viharati.",
  "atk-s0513a1:697_9": "Rāhulamātā panassa devī aggamahesī ahosi.",
  "atk-s0513a1:698_0": "Tassevaṃ mahāsampattiṃ anubhavantassa ekadivasaṃ ñātisaṅghassa abbhantare ayaṃ kathā udapādi –",
  "atk-s0513a1:698_1": "“siddhattho kīḷāpasutova vicarati,",
  "atk-s0513a1:698_2": "kiñci sippaṃ na sikkhati,",
  "atk-s0513a1:698_3": "saṅgāme paccupaṭṭhite kiṃ karissatī”ti.",
  "atk-s0513a1:698_4": "Rājā bodhisattaṃ pakkosāpetvā – “tāta,",
  "atk-s0513a1:698_5": "tava ñātakā ‘siddhattho kiñci sippaṃ asikkhitvā kīḷāpasutova vicaratī’ti vadanti,",
  "atk-s0513a1:698_6": "ettha kiṃ pattakāle maññasī”ti. Deva,",
  "atk-s0513a1:698_7": "mama sippaṃ sikkhanakiccaṃ natthi,",
  "atk-s0513a1:698_8": "nagare mama sippadassanatthaṃ bheriṃ carāpetha “ito sattame divase ñātakānaṃ sippaṃ dassessāmī”ti.",
  "atk-s0513a1:698_9": "Rājā tathā akāsi.",
  "atk-s0513a1:698_10": "Bodhisatto akkhaṇavedhivālavedhidhanuggahe sannipātāpetvā mahājanassa majjhe aññehi dhanuggahehi asādhāraṇaṃ ñātakānaṃ dvādasavidhaṃ sippaṃ dassesi.",
  "atk-s0513a1:698_11": "Taṃ sarabhaṅgajātake āgatanayeneva veditabbaṃ.",
  "atk-s0513a1:698_12": "Tadāssa ñātisaṅgho nikkaṅkho ahosi.",
  "atk-s0513a1:699_0": "Athekadivasaṃ bodhisatto uyyānabhūmiṃ gantukāmo sārathiṃ āmantetvā “rathaṃ yojehī”ti āha.",
  "atk-s0513a1:699_1": "So “sādhū”ti paṭissuṇitvā mahārahaṃ uttamarathaṃ sabbālaṅkārena alaṅkaritvā kumudapattavaṇṇe cattāro maṅgalasindhave yojetvā bodhisattassa paṭivedesi.",
  "atk-s0513a1:699_2": "Bodhisatto devavimānasadisaṃ rathaṃ abhiruhitvā uyyānābhimukho agamāsi.",
  "atk-s0513a1:699_3": "Devatā “siddhatthakumārassa abhisambujjhanakālo āsanno,",
  "atk-s0513a1:699_4": "pubbanimittaṃ dassessāmā”ti ekaṃ devaputtaṃ jarājajjaraṃ khaṇḍadantaṃ palitakesaṃ vaṅkaṃ obhaggasarīraṃ daṇḍahatthaṃ pavedhamānaṃ katvā dassesuṃ.",
  "atk-s0513a1:699_5": "Taṃ bodhisatto ceva sārathi ca passanti.",
  "atk-s0513a1:699_6": "Tato bodhisatto sārathiṃ – “samma,",
  "atk-s0513a1:699_7": "ko nāmesa puriso,",
  "atk-s0513a1:699_8": "kesāpissa na yathā aññesa”nti mahāpadāne āgatanayena pucchitvā tassa vacanaṃ sutvā “dhīratthu vata bho jāti,",
  "atk-s0513a1:699_9": "yatra hi nāma jātassa jarā paññāyissatī”ti saṃviggahadayo tatova paṭinivattitvā pāsādameva abhiruhi.",
  "atk-s0513a1:699_10": "Rājā “kiṃ kāraṇā mama putto khippaṃ paṭinivattī”ti pucchi.",
  "atk-s0513a1:699_11": "“Jiṇṇakaṃ purisaṃ disvā devā”ti.",
  "atk-s0513a1:699_12": "“Jiṇṇakaṃ disvā pabbajissatīti āhaṃsu,",
  "atk-s0513a1:699_13": "kasmā maṃ nāsetha,",
  "atk-s0513a1:699_14": "sīghaṃ puttassa nāṭakāni sajjetha,",
  "atk-s0513a1:699_15": "sampattiṃ anubhavanto pabbajjāya satiṃ na karissatī”ti vatvā ārakkhaṃ vaḍḍhetvā sabbadisāsu aḍḍhayojane aḍḍhayojane ṭhapesi.",
  "atk-s0513a1:700_0": "Punekadivasaṃ bodhisatto tatheva uyyānaṃ gacchanto devatāhi nimmitaṃ byādhitaṃ purisaṃ disvā purimanayeneva",
  "atk-s0513a1:700_1": "pucchitvā saṃviggahadayo nivattitvā pāsādaṃ abhiruhi.",
  "atk-s0513a1:700_2": "Rājāpi pucchitvā heṭṭhā vuttanayeneva saṃvidahitvā puna vaḍḍhetvā samantā tigāvutappamāṇe padese ārakkhaṃ ṭhapesi.",
  "atk-s0513a1:700_3": "Aparaṃ ekadivasaṃ bodhisatto tatheva uyyānaṃ gacchanto devatāhi nimmitaṃ kālakataṃ disvā purimanayeneva",
  "atk-s0513a1:700_4": "pucchitvā saṃviggahadayo puna nivattitvā pāsādaṃ abhiruhi.",
  "atk-s0513a1:700_5": "Rājāpi pucchitvā heṭṭhā vuttanayeneva saṃvidahitvā puna vaḍḍhetvā samantā yojanappamāṇe padese ārakkhaṃ ṭhapesi.",
  "atk-s0513a1:700_6": "Aparaṃ pana ekadivasaṃ uyyānaṃ gacchanto tatheva devatāhi nimmitaṃ sunivatthaṃ supārutaṃ pabbajitaṃ disvā “ko nāmeso sammā”ti sārathiṃ pucchi.",
  "atk-s0513a1:700_7": "Sārathi kiñcāpi buddhuppādassa abhāvā pabbajitaṃ vā pabbajitaguṇe vā na jānāti,",
  "atk-s0513a1:700_8": "devatānubhāvena pana “pabbajito nāmāyaṃ devā”ti vatvā pabbajjāya guṇe vaṇṇesi.",
  "atk-s0513a1:700_9": "Bodhisatto pabbajjāya ruciṃ uppādetvā taṃ divasaṃ uyyānaṃ agamāsi.",
  "atk-s0513a1:700_10": "Dīghabhāṇakā panāhu “cattāri nimittāni ekadivaseneva disvā agamāsī”ti.",
  "atk-s0513a1:701_0": "So tattha divasabhāgaṃ kīḷitvā maṅgalapokkharaṇiyaṃ nhāyitvā atthaṅgate sūriye maṅgalasilāpaṭṭe nisīdi attānaṃ alaṅkārāpetukāmo.",
  "atk-s0513a1:701_1": "Athassa paricārakapurisā nānāvaṇṇāni dussāni nānappakārā ābharaṇavikatiyo mālāgandhavilepanāni ca ādāya samantā parivāretvā aṭṭhaṃsu.",
  "atk-s0513a1:701_2": "Tasmiṃ khaṇe sakkassa nisinnāsanaṃ uṇhaṃ ahosi.",
  "atk-s0513a1:701_3": "So “ko nu kho maṃ imamhā ṭhānā cāvetukāmo”ti upadhārento bodhisattassa alaṅkāretukāmataṃ ñatvā vissakammaṃ āmantesi “samma vissakamma,",
  "atk-s0513a1:701_4": "siddhatthakumāro ajja aḍḍharattasamaye mahābhinikkhamanaṃ nikkhamissati,",
  "atk-s0513a1:701_5": "ayamassa pacchimo alaṅkāro,",
  "atk-s0513a1:701_6": "uyyānaṃ gantvā mahāpurisaṃ dibbālaṅkārehi alaṅkarohī”ti.",
  "atk-s0513a1:701_7": "So “sādhū”ti paṭissuṇitvā devatānubhāvena taṅkhaṇaṃyeva upasaṅkamitvā tasseva kappakasadiso hutvā kappakassa",
  "atk-s0513a1:701_8": "hatthato veṭhanadussaṃ gahetvā bodhisattassa sīsaṃ veṭhesi.",
  "atk-s0513a1:701_9": "Bodhisatto hatthasamphasseneva “nāyaṃ manusso,",
  "atk-s0513a1:701_10": "devaputto eso”ti aññāsi.",
  "atk-s0513a1:701_11": "Veṭhanena veṭhitamatte sīse moḷiyaṃ maṇiratanākārena dussasahassaṃ abbhuggañchi.",
  "atk-s0513a1:701_12": "Puna veṭhentassa dussasahassanti dasakkhattuṃ veṭhentassa dasa dussasahassāni abbhuggacchiṃsu.",
  "atk-s0513a1:701_13": "“Sīsaṃ khuddakaṃ,",
  "atk-s0513a1:701_14": "dussāni bahūni,",
  "atk-s0513a1:701_15": "kathaṃ abbhuggatānī”ti na cintetabbaṃ.",
  "atk-s0513a1:701_16": "Tesu hi sabbamahantaṃ āmalakapupphappamāṇaṃ,",
  "atk-s0513a1:701_17": "avasesāni kusumbakapupphappamāṇāni ahesuṃ.",
  "atk-s0513a1:701_18": "Bodhisattassa sīsaṃ kiñjakkhagavacchitaṃ viya kuyyakapupphaṃ ahosi.",
  "atk-s0513a1:702_0": "Athassa sabbālaṅkārapaṭimaṇḍitassa sabbatālāvacaresu sakāni sakāni paṭibhānāni dassayantesu,",
  "atk-s0513a1:702_1": "brāhmaṇesu “jayanandā”tiādivacanehi,",
  "atk-s0513a1:702_2": "sūtamāgadhādīsu nānappakārehi maṅgalavacanatthutighosehi sambhāventesu sabbālaṅkārapaṭimaṇḍitaṃ rathavaraṃ abhiruhi.",
  "atk-s0513a1:702_3": "Tasmiṃ samaye “rāhulamātā puttaṃ vijātā”ti sutvā suddhodanamahārājā “puttassa me tuṭṭhiṃ nivedethā”ti sāsanaṃ pahiṇi.",
  "atk-s0513a1:702_4": "Bodhisatto taṃ sutvā “rāhu jāto,",
  "atk-s0513a1:702_5": "bandhanaṃ jāta”nti āha.",
  "atk-s0513a1:702_6": "Rājā “kiṃ me putto avacā”ti pucchitvā taṃ vacanaṃ sutvā “ito paṭṭhāya me nattā rāhulakumāroyeva nāma hotū”ti āha.",
  "atk-s0513a1:703_0": "Bodhisattopi kho rathavaraṃ āruyha mahantena yasena atimanoramena sirisobhaggena nagaraṃ pāvisi.",
  "atk-s0513a1:703_1": "Tasmiṃ samaye kisāgotamī nāma khattiyakaññā uparipāsādavaratalagatā nagaraṃ padakkhiṇaṃ kurumānassa bodhisattassa",
  "atk-s0513a1:703_2": "rūpasiriṃ disvā pītisomanassajātā idaṃ udānaṃ udānesi –",
  "atk-s0513a1:704_0": "“Nibbutā nūna sā mātā, nibbuto nūna so pitā;",
  "atk-s0513a1:705_0": "Nibbutā nūna sā nārī, yassāyaṃ īdiso patī”ti.",
  "atk-s0513a1:706_0": "Bodhisatto taṃ sutvā cintesi “ayaṃ evamāha ‘evarūpaṃ attabhāvaṃ passantiyā mātu hadayaṃ nibbāyati,",
  "atk-s0513a1:706_1": "pitu hadayaṃ nibbāyati,",
  "atk-s0513a1:706_2": "pajāpatiyā hadayaṃ nibbāyatī’ti! Kismiṃ nu kho nibbute hadayaṃ nibbutaṃ nāma hotī”ti?",
  "atk-s0513a1:706_3": "Athassa kilesesu virattamānasassa etadahosi –",
  "atk-s0513a1:706_4": "“rāgaggimhi nibbute nibbutaṃ nāma hoti,",
  "atk-s0513a1:706_5": "dosaggimhi nibbute nibbutaṃ nāma hoti,",
  "atk-s0513a1:706_6": "mohaggimhi nibbute nibbutaṃ nāma hoti,",
  "atk-s0513a1:706_7": "mānadiṭṭhiādīsu sabbakilesadarathesu nibbutesu nibbutaṃ nāma hoti.",
  "atk-s0513a1:706_8": "Ayaṃ me sussavanaṃ sāvesi,",
  "atk-s0513a1:706_9": "ahañhi nibbānaṃ gavesanto carāmi,",
  "atk-s0513a1:706_10": "ajjeva mayā gharāvāsaṃ chaḍḍetvā nikkhamma pabbajitvā nibbānaṃ gavesituṃ vaṭṭati,",
  "atk-s0513a1:706_11": "ayaṃ imissā ācariyabhāgo hotū”ti kaṇṭhato omuñcitvā kisāgotamiyā satasahassagghanakaṃ muttāhāraṃ pesesi.",
  "atk-s0513a1:706_12": "Sā “siddhatthakumāro mayi paṭibaddhacitto hutvā paṇṇākāraṃ pesesī”ti somanassajātā ahosi.",
  "atk-s0513a1:707_0": "Bodhisattopi mahantena sirisobhaggena attano pāsādaṃ abhiruhitvā sirisayane nipajji.",
  "atk-s0513a1:707_1": "Tāvadeva ca naṃ sabbālaṅkārapaṭimaṇḍitā naccagītādīsu susikkhitā devakaññā viya rūpasobhaggappattā itthiyo",
  "atk-s0513a1:707_2": "nānātūriyāni gahetvā samparivārayitvā abhiramāpentiyo naccagītavāditāni payojayiṃsu.",
  "atk-s0513a1:707_3": "Bodhisatto kilesesu virattacittatāya naccādīsu anabhirato muhuttaṃ niddaṃ okkami.",
  "atk-s0513a1:707_4": "Tāpi itthiyo “yassatthāya mayaṃ naccādīni payojema,",
  "atk-s0513a1:707_5": "so niddaṃ upagato,",
  "atk-s0513a1:707_6": "idāni kimatthaṃ kilamāmā”ti gahitaggahitāni tūriyāni ajjhottharitvā nipajjiṃsu,",
  "atk-s0513a1:707_7": "gandhatelappadīpā jhāyanti.",
  "atk-s0513a1:707_8": "Bodhisatto pabujjhitvā sayanapiṭṭhe pallaṅkena nisinno addasa tā itthiyo tūriyabhaṇḍāni avattharitvā niddāyantiyo –",
  "atk-s0513a1:707_9": "ekaccā paggharitakheḷā,",
  "atk-s0513a1:707_10": "lālākilinnagattā,",
  "atk-s0513a1:707_11": "ekaccā dante khādantiyo,",
  "atk-s0513a1:707_12": "ekaccā kākacchantiyo,",
  "atk-s0513a1:707_13": "ekaccā vippalapantiyo,",
  "atk-s0513a1:707_14": "ekaccā vivaṭamukhā,",
  "atk-s0513a1:707_15": "ekaccā apagatavatthā,",
  "atk-s0513a1:707_16": "pākaṭabībhacchasambādhaṭṭhānā.",
  "atk-s0513a1:707_17": "So tāsaṃ taṃ vippakāraṃ disvā bhiyyosomattāya kāmesu virattacitto ahosi.",
  "atk-s0513a1:707_18": "Tassa alaṅkatapaṭiyattaṃ sakkabhavanasadisampi taṃ mahātalaṃ apaviddhanānākuṇapabharitaṃ āmakasusānaṃ viya upaṭṭhāsi,",
  "atk-s0513a1:707_19": "tayo bhavā ādittagehasadisā khāyiṃsu –",
  "atk-s0513a1:707_20": "“upaddutaṃ vata bho,",
  "atk-s0513a1:707_21": "upassaṭṭhaṃ vata bho”ti udānaṃ pavattesi,",
  "atk-s0513a1:707_22": "ativiya pabbajjāya cittaṃ nami.",
  "atk-s0513a1:708_0": "So “ajjeva mayā mahābhinikkhamanaṃ nikkhamituṃ vaṭṭatī”ti sayanā uṭṭhāya dvārasamīpaṃ gantvā “ko etthā”ti āha.",
  "atk-s0513a1:708_1": "Ummāre sīsaṃ katvā nipanno channo “ahaṃ ayyaputta channo”ti āha.",
  "atk-s0513a1:708_2": "“Ahaṃ ajja mahābhinikkhamanaṃ nikkhamitukāmo,",
  "atk-s0513a1:708_3": "ekaṃ me assaṃ kappehī”ti āha.",
  "atk-s0513a1:708_4": "So “sādhu devā”ti assabhaṇḍikaṃ gahetvā assasālaṃ gantvā gandhatelapadīpesu jalantesu sumanapaṭṭavitānassa",
  "atk-s0513a1:708_5": "heṭṭhā ramaṇīye bhūmibhāge ṭhitaṃ kaṇḍakaṃ assarājānaṃ disvā “ajja mayā imameva kappetuṃ vaṭṭatī”ti kaṇḍakaṃ kappesi.",
  "atk-s0513a1:708_6": "So kappiyamānova aññāsi “ayaṃ kappanā atigāḷhā,",
  "atk-s0513a1:708_7": "aññesu divasesu uyyānakīḷādigamane kappanā viya na hoti,",
  "atk-s0513a1:708_8": "mayhaṃ ayyaputto ajja mahābhinikkhamanaṃ nikkhamitukāmo bhavissatī”ti.",
  "atk-s0513a1:708_9": "Tato tuṭṭhamānaso mahāhasitaṃ hasi.",
  "atk-s0513a1:708_10": "So saddo sakalanagaraṃ pattharitvā gaccheyya,",
  "atk-s0513a1:708_11": "devatā pana taṃ saddaṃ nirumbhitvā na kassaci sotuṃ adaṃsu.",
  "atk-s0513a1:709_0": "Bodhisattopi kho channaṃ pesetvāva “puttaṃ tāva passissāmī”ti cintetvā nisinnapallaṅkato uṭṭhāya rāhulamātāya",
  "atk-s0513a1:709_1": "vasanaṭṭhānaṃ gantvā gabbhadvāraṃ vivari.",
  "atk-s0513a1:709_2": "Tasmiṃ khaṇe antogabbhe gandhatelapadīpo jhāyati,",
  "atk-s0513a1:709_3": "rāhulamātā sumanamallikādīnaṃ pupphānaṃ ambaṇamattena abhippakiṇṇasayane puttassa matthake hatthaṃ ṭhapetvā niddāyati.",
  "atk-s0513a1:709_4": "Bodhisatto ummāre pādaṃ ṭhapetvā ṭhitakova oloketvā “sacāhaṃ deviyā hatthaṃ apanetvā mama puttaṃ gaṇhissāmi,",
  "atk-s0513a1:709_5": "devī pabujjhissati,",
  "atk-s0513a1:709_6": "evaṃ me gamanantarāyo bhavissati,",
  "atk-s0513a1:709_7": "buddho hutvāva āgantvā puttaṃ passissāmī”ti pāsādatalato otari.",
  "atk-s0513a1:709_8": "Yaṃ pana jātakaṭṭhakathāyaṃ “tadā sattāhajāto rāhulakumāro hotī”ti vuttaṃ,",
  "atk-s0513a1:709_9": "taṃ sesaṭṭhakathāsu natthi,",
  "atk-s0513a1:709_10": "tasmā idameva gahetabbaṃ.",
  "atk-s0513a1:710_0": "Evaṃ bodhisatto pāsādatalā otaritvā assasamīpaṃ gantvā evamāha –",
  "atk-s0513a1:710_1": "“tāta kaṇḍaka,",
  "atk-s0513a1:710_2": "tvaṃ ajja ekarattiṃ maṃ tāraya,",
  "atk-s0513a1:710_3": "ahaṃ taṃ nissāya buddho hutvā sadevakaṃ lokaṃ tāressāmī”ti.",
  "atk-s0513a1:710_4": "Tato ullaṅghitvā kaṇḍakassa piṭṭhiṃ abhiruhi.",
  "atk-s0513a1:710_5": "Kaṇḍako gīvato paṭṭhāya āyāmena aṭṭhārasahattho hoti tadanucchavikena ubbedhena samannāgato thāmajavasampanno sabbaseto dhotasaṅkhasadiso.",
  "atk-s0513a1:710_6": "So sace haseyya vā padasaddaṃ vā kareyya,",
  "atk-s0513a1:710_7": "saddo sakalanagaraṃ avatthareyya.",
  "atk-s0513a1:710_8": "Tasmā devatā attano ānubhāvena tassa yathā na koci suṇāti,",
  "atk-s0513a1:710_9": "evaṃ hasitasaddaṃ sannirumbhitvā akkamanaakkamanapadavāre hatthatalāni upanāmesuṃ.",
  "atk-s0513a1:710_10": "Bodhisatto assavarassa piṭṭhivemajjhagato channaṃ assassa vāladhiṃ gāhāpetvā aḍḍharattasamaye mahādvārasamīpaṃ patto.",
  "atk-s0513a1:710_11": "Tadā pana rājā “evaṃ bodhisatto yāya kāyaci velāya nagaradvāraṃ vivaritvā nikkhamituṃ na sakkhissatī”ti",
  "atk-s0513a1:710_12": "dvīsu dvārakavāṭesu ekekaṃ purisasahassena vivaritabbaṃ kārāpesi.",
  "atk-s0513a1:710_13": "Bodhisatto thāmabalasampanno,",
  "atk-s0513a1:710_14": "hatthigaṇanāya koṭisahassahatthīnaṃ balaṃ dhāreti,",
  "atk-s0513a1:710_15": "purisagaṇanāya dasakoṭisahassapurisānaṃ.",
  "atk-s0513a1:710_16": "So cintesi “sace dvāraṃ na vivarīyati,",
  "atk-s0513a1:710_17": "ajja kaṇḍakassa piṭṭhe nisinnova vāladhiṃ gahetvā ṭhitena channena saddhiṃyeva kaṇḍakaṃ ūrūhi nippīḷetvā",
  "atk-s0513a1:710_18": "aṭṭhārasahatthubbedhaṃ pākāraṃ uppatitvā atikkamissāmī”ti.",
  "atk-s0513a1:710_19": "Channopi cintesi “sace dvāraṃ na vivarīyati,",
  "atk-s0513a1:710_20": "ahaṃ ayyaputtaṃ khandhe nisīdāpetvā kaṇḍakaṃ dakkhiṇena hatthena kucchiyaṃ parikkhipanto upakacchantare katvā pākāraṃ uppatitvā atikkamissāmī”ti.",
  "atk-s0513a1:710_21": "Kaṇḍakopi cintesi “sace dvāraṃ na vivarīyati,",
  "atk-s0513a1:710_22": "ahaṃ attano sāmikaṃ piṭṭhiyaṃ yathānisinnameva channena vāladhiṃ gahetvā ṭhitena saddhiṃyeva ukkhipitvā pākāraṃ uppatitvā atikkamissāmī”ti.",
  "atk-s0513a1:710_23": "Sace dvāraṃ na avāpurīyittha,",
  "atk-s0513a1:710_24": "yathācintitameva tesu tīsu janesu aññataro sampādeyya.",
  "atk-s0513a1:710_25": "Dvāre adhivatthā devatā pana dvāraṃ vivari.",
  "atk-s0513a1:711_0": "Tasmiṃyeva khaṇe māro “bodhisattaṃ nivattessāmī”ti āgantvā ākāse ṭhito āha – “mārisa,",
  "atk-s0513a1:711_1": "mā nikkhama,",
  "atk-s0513a1:711_2": "ito te sattame divase cakkaratanaṃ pātubhavissati,",
  "atk-s0513a1:711_3": "dvisahassaparittadīpaparivārānaṃ catunnaṃ mahādīpānaṃ rajjaṃ kāressasi,",
  "atk-s0513a1:711_4": "nivatta mārisā”ti.",
  "atk-s0513a1:711_5": "“Kosi tva”nti?",
  "atk-s0513a1:711_6": "“Ahaṃ vasavattī”ti. “Māra,",
  "atk-s0513a1:711_7": "jānāmahaṃ mayhaṃ cakkaratanassa pātubhāvaṃ,",
  "atk-s0513a1:711_8": "anatthikohaṃ rajjena,",
  "atk-s0513a1:711_9": "dasasahassilokadhātuṃ unnādetvā buddho bhavissāmī”ti āha.",
  "atk-s0513a1:711_10": "Māro “ito dāni te paṭṭhāya kāmavitakkaṃ vā byāpādavitakkaṃ vā vihiṃsāvitakkaṃ vā cintitakāle jānissāmī”ti",
  "atk-s0513a1:711_11": "otārāpekkho chāyā viya anapagacchanto anubandhi.",
  "atk-s0513a1:712_0": "Bodhisattopi hatthagataṃ cakkavattirajjaṃ kheḷapiṇḍaṃ viya anapekkho chaḍḍetvā mahantena sakkārena nagarā",
  "atk-s0513a1:712_1": "nikkhami āsāḷhipuṇṇamāya uttarāsāḷhanakkhatte vattamāne.",
  "atk-s0513a1:712_2": "Nikkhamitvā ca puna nagaraṃ oloketukāmo jāto.",
  "atk-s0513a1:712_3": "Evañca panassa citte uppannamatteyeva “mahāpurisa,",
  "atk-s0513a1:712_4": "na tayā nivattitvā olokanakammaṃ kata”nti vadamānā viya mahāpathavī kulālacakkaṃ viya bhijjitvā parivatti.",
  "atk-s0513a1:712_5": "Bodhisatto nagarābhimukho ṭhatvā nagaraṃ oloketvā tasmiṃ pathavippadese kaṇḍakanivattanacetiyaṭṭhānaṃ",
  "atk-s0513a1:712_6": "dassetvā gantabbamaggābhimukhaṃ kaṇḍakaṃ katvā pāyāsi mahantena sakkārena uḷārena sirisobhaggena.",
  "atk-s0513a1:712_7": "Tadā kirassa devatā purato saṭṭhi ukkāsahassāni dhārayiṃsu,",
  "atk-s0513a1:712_8": "pacchato saṭṭhi,",
  "atk-s0513a1:712_9": "dakkhiṇapassato saṭṭhi,",
  "atk-s0513a1:712_10": "vāmapassato saṭṭhi,",
  "atk-s0513a1:712_11": "aparā devatā cakkavāḷamukhavaṭṭiyaṃ aparimāṇā ukkā dhārayiṃsu,",
  "atk-s0513a1:712_12": "aparā devatā ca nāgasupaṇṇādayo ca dibbehi gandhehi mālāhi cuṇṇehi dhūmehi pūjayamānā gacchanti.",
  "atk-s0513a1:712_13": "Pāricchattakapupphehi ceva mandāravapupphehi ca ghanameghavuṭṭhikāle dhārāhi viya nabhaṃ nirantaraṃ ahosi,",
  "atk-s0513a1:712_14": "dibbāni saṃgītāni pavattiṃsu,",
  "atk-s0513a1:712_15": "samantato aṭṭhasaṭṭhi tūriyasatasahassāni pavajjiṃsu,",
  "atk-s0513a1:712_16": "samuddakucchiyaṃ meghatthanitakālo viya yugandharakucchiyaṃ sāgaranigghosakālo viya vattati.",
  "atk-s0513a1:713_0": "Iminā sirisobhaggena gacchanto bodhisatto ekaratteneva tīṇi rajjāni atikkamma tiṃsayojanamatthake anomānadītīraṃ pāpuṇi.",
  "atk-s0513a1:713_1": "“Kiṃ pana asso tato paraṃ gantuṃ na sakkotī”ti? “No,",
  "atk-s0513a1:713_2": "na sakko”ti.",
  "atk-s0513a1:713_3": "So hi ekaṃ cakkavāḷagabbhaṃ nābhiyā ṭhitacakkassa nemivaṭṭiṃ maddanto viya antantena caritvā purepātarāsameva",
  "atk-s0513a1:713_4": "āgantvā attano sampāditaṃ bhattaṃ bhuñjituṃ samattho.",
  "atk-s0513a1:713_5": "Tadā pana devanāgasupaṇṇādīhi ākāse ṭhatvā ossaṭṭhehi gandhamālādīhi yāva ūruppadesā sañchannaṃ sarīraṃ",
  "atk-s0513a1:713_6": "ākaḍḍhitvā gandhamālājaṭaṃ chindantassa atippapañco ahosi,",
  "atk-s0513a1:713_7": "tasmā tiṃsayojanamattameva agamāsi.",
  "atk-s0513a1:713_8": "Atha bodhisatto nadītīre ṭhatvā channaṃ pucchi –",
  "atk-s0513a1:713_9": "“kinnāmā ayaṃ nadī”ti?",
  "atk-s0513a1:713_10": "“Anomā nāma, devā”ti.",
  "atk-s0513a1:713_11": "“Amhākampi pabbajjā anomā bhavissatī”ti paṇhiyā ghaṭṭento assassa saññaṃ adāsi.",
  "atk-s0513a1:713_12": "Asso uppatitvā aṭṭhūsabhavitthārāya nadiyā pārimatīre aṭṭhāsi.",
  "atk-s0513a1:714_0": "Bodhisatto assapiṭṭhito oruyha rajatapaṭṭasadise vālukāpuline ṭhatvā channaṃ āmantesi – “samma, channa,",
  "atk-s0513a1:714_1": "tvaṃ mayhaṃ ābharaṇāni ceva kaṇḍakañca ādāya gaccha,",
  "atk-s0513a1:714_2": "ahaṃ pabbajissāmī”ti. “Ahampi, deva,",
  "atk-s0513a1:714_3": "pabbajissāmī”ti.",
  "atk-s0513a1:714_4": "Bodhisatto “na labbhā tayā pabbajituṃ,",
  "atk-s0513a1:714_5": "gaccha tva”nti tikkhattuṃ paṭibāhitvā ābharaṇāni ceva kaṇḍakañca paṭicchāpetvā cintesi “ime mayhaṃ kesā samaṇasāruppā na hontī”ti.",
  "atk-s0513a1:714_6": "Añño bodhisattassa kese chindituṃ yuttarūpo natthi,",
  "atk-s0513a1:714_7": "tato “sayameva khaggena chindissāmī”ti dakkhiṇena hatthena asiṃ gaṇhitvā vāmahatthena moḷiyā saddhiṃ cūḷaṃ gahetvā chindi,",
  "atk-s0513a1:714_8": "kesā dvaṅgulamattā hutvā dakkhiṇato āvattamānā sīsaṃ allīyiṃsu.",
  "atk-s0513a1:714_9": "Tesaṃ yāvajīvaṃ tadeva pamāṇaṃ ahosi,",
  "atk-s0513a1:714_10": "massu ca tadanurūpaṃ,",
  "atk-s0513a1:714_11": "puna kesamassuohāraṇakiccaṃ nāma nāhosi.",
  "atk-s0513a1:714_12": "Bodhisatto saha moḷiyā cuḷaṃ gahetvā “sacāhaṃ buddho bhavissāmi,",
  "atk-s0513a1:714_13": "ākāse tiṭṭhatu, no ce,",
  "atk-s0513a1:714_14": "bhūmiyaṃ patatū”ti antalikkhe khipi.",
  "atk-s0513a1:714_15": "Taṃ cūḷāmaṇiveṭhanaṃ yojanappamāṇaṃ ṭhānaṃ gantvā ākāse aṭṭhāsi.",
  "atk-s0513a1:714_16": "Sakko devarājā dibbacakkhunā oloketvā yojaniyaratanacaṅkoṭakena sampaṭicchitvā tāvatiṃsabhavane cūḷāmaṇicetiyaṃ nāma patiṭṭhāpesi.",
  "atk-s0513a1:715_0": "“Chetvāna moḷiṃ varagandhavāsitaṃ, vehāyasaṃ ukkhipi aggapuggalo;",
  "atk-s0513a1:716_0": "Sahassanetto sirasā paṭiggahi, suvaṇṇacaṅkoṭavarena vāsavo”ti.",
  "atk-s0513a1:717_0": "Puna bodhisatto cintesi “imāni kāsikavatthāni mayhaṃ na samaṇasāruppānī”ti.",
  "atk-s0513a1:717_1": "Athassa kassapabuddhakāle purāṇasahāyako ghaṭīkāramahābrahmā ekaṃ buddhantaraṃ jaraṃ apattena mittabhāvena cintesi –",
  "atk-s0513a1:717_2": "“ajja me sahāyako mahābhinikkhamanaṃ nikkhanto,",
  "atk-s0513a1:717_3": "samaṇaparikkhāramassa gahetvā gacchissāmī”ti.",
  "atk-s0513a1:718_0": "“Ticīvarañca patto ca, vāsī sūci ca bandhanaṃ;",
  "atk-s0513a1:719_0": "Parissāvanena aṭṭhete, yuttayogassa bhikkhuno”ti. –",
  "atk-s0513a1:720_0": "Ime aṭṭha samaṇaparikkhāre āharitvā adāsi.",
  "atk-s0513a1:720_1": "Bodhisatto arahaddhajaṃ nivāsetvā uttamapabbajjāvesaṃ gaṇhitvā “channa,",
  "atk-s0513a1:720_2": "mama vacanena mātāpitūnaṃ ārogyaṃ vadehī”ti vatvā uyyojesi.",
  "atk-s0513a1:720_3": "Channo bodhisattaṃ vanditvā padakkhiṇaṃ katvā pakkāmi.",
  "atk-s0513a1:720_4": "Kaṇḍako pana channena saddhiṃ mantayamānassa bodhisattassa vacanaṃ suṇanto ṭhatvā “natthi dāni mayhaṃ",
  "atk-s0513a1:720_5": "puna sāmino dassana”nti cakkhupathaṃ vijahanto sokaṃ adhivāsetuṃ asakkonto hadayena phalitena kālaṃ katvā",
  "atk-s0513a1:720_6": "tāvatiṃsabhavane kaṇḍako nāma devaputto hutvā nibbatti.",
  "atk-s0513a1:720_7": "Channassa paṭhamaṃ ekova soko ahosi,",
  "atk-s0513a1:720_8": "kaṇḍakassa pana kālakiriyāya dutiyena sokena pīḷito rodanto paridevanto nagaraṃ agamāsi.",
  "atk-s0513a1:721_0": "Bodhisattopi pabbajitvā tasmiṃyeva padese anupiyaṃ nāma ambavanaṃ atthi,",
  "atk-s0513a1:721_1": "tattha sattāhaṃ pabbajjāsukhena vītināmetvā ekadivaseneva tiṃsayojanamaggaṃ padasā gantvā rājagahaṃ pāvisi.",
  "atk-s0513a1:721_2": "Pavisitvā sapadānaṃ piṇḍāya cari.",
  "atk-s0513a1:721_3": "Sakalanagaraṃ bodhisattassa rūpadassanena dhanapālakena paviṭṭharājagahaṃ viya asurindena paviṭṭhadevanagaraṃ viya ca saṅkhobhaṃ agamāsi.",
  "atk-s0513a1:721_4": "Rājapurisā gantvā “deva,",
  "atk-s0513a1:721_5": "evarūpo nāma satto nagare piṇḍāya carati,",
  "atk-s0513a1:721_6": "‘devo vā manusso vā nāgo vā supaṇṇo vā ko nāmeso’ti na jānāmā”ti ārocesuṃ.",
  "atk-s0513a1:721_7": "Rājā pāsādatale ṭhatvā mahāpurisaṃ disvā acchariyabbhutajāto purise āṇāpesi –",
  "atk-s0513a1:721_8": "“gacchatha bhaṇe,",
  "atk-s0513a1:721_9": "vīmaṃsatha,",
  "atk-s0513a1:721_10": "sace amanusso bhavissati,",
  "atk-s0513a1:721_11": "nagarā nikkhamitvā antaradhāyissati,",
  "atk-s0513a1:721_12": "sace devatā bhavissati,",
  "atk-s0513a1:721_13": "ākāsena gacchissati,",
  "atk-s0513a1:721_14": "sace nāgo bhavissati,",
  "atk-s0513a1:721_15": "pathaviyaṃ nimujjitvā gamissati,",
  "atk-s0513a1:721_16": "sace manusso bhavissati,",
  "atk-s0513a1:721_17": "yathāladdhaṃ bhikkhaṃ paribhuñjissatī”ti.",
  "atk-s0513a1:722_0": "Mahāpurisopi kho missakabhattaṃ saṃharitvā “alaṃ me ettakaṃ yāpanāyā”ti ñatvā paviṭṭhadvāreneva nagarā",
  "atk-s0513a1:722_1": "nikkhamitvā paṇḍavapabbatacchāyāya puratthābhimukho nisīditvā āhāraṃ paribhuñjituṃ āraddho.",
  "atk-s0513a1:722_2": "Athassa antāni parivattitvā mukhena nikkhamanākārappattāni viya ahesuṃ.",
  "atk-s0513a1:722_3": "Tato tena attabhāvena evarūpassa āhārassa cakkhunāpi adiṭṭhapubbatāya tena paṭikūlāhārena aṭṭiyamāno evaṃ attanāva attānaṃ ovadi “siddhattha,",
  "atk-s0513a1:722_4": "tvaṃ sulabhannapāne kule tivassikagandhasālibhojanaṃ nānaggarasehi bhuñjanaṭṭhāne nibbattitvāpi ekaṃ",
  "atk-s0513a1:722_5": "paṃsukūlikaṃ disvā ‘kadā nu kho ahampi evarūpo hutvā piṇḍāya caritvā bhuñjissāmi,",
  "atk-s0513a1:722_6": "bhavissati nu kho me so kālo’ti cintetvā nikkhanto,",
  "atk-s0513a1:722_7": "idāni kiṃ nāmetaṃ karosī”ti.",
  "atk-s0513a1:722_8": "Evaṃ attanāva attānaṃ ovaditvā nibbikāro hutvā āhāraṃ paribhuñji.",
  "atk-s0513a1:723_0": "Rājapurisā taṃ pavattiṃ disvā gantvā rañño ārocesuṃ.",
  "atk-s0513a1:723_1": "Rājā dūtavacanaṃ sutvā vegena nagarā nikkhamitvā bodhisattassa santikaṃ gantvā iriyāpathasmiṃyeva pasīditvā bodhisattassa sabbaṃ issariyaṃ niyyādesi.",
  "atk-s0513a1:723_2": "Bodhisatto “mayhaṃ, mahārāja,",
  "atk-s0513a1:723_3": "vatthukāmehi vā kilesakāmehi vā attho natthi,",
  "atk-s0513a1:723_4": "ahaṃ paramābhisambodhiṃ patthayanto nikkhanto”ti āha.",
  "atk-s0513a1:723_5": "Rājā anekappakāraṃ yācantopi tassa cittaṃ alabhitvā “addhā tvaṃ buddho bhavissasi,",
  "atk-s0513a1:723_6": "buddhabhūtena pana te paṭhamaṃ mama vijitaṃ āgantabba”nti paṭiññaṃ gaṇhi.",
  "atk-s0513a1:723_7": "Ayamettha saṅkhepo,",
  "atk-s0513a1:723_8": "vitthāro pana “pabbajjaṃ kittayissāmi,",
  "atk-s0513a1:723_9": "yathā pabbaji cakkhumā”ti imaṃ pabbajjāsuttaṃ saddhiṃ aṭṭhakathāya oloketvā veditabbo.",
  "atk-s0513a1:724_0": "Bodhisattopi rañño paṭiññaṃ datvā anupubbena cārikaṃ caramāno āḷārañca kālāmaṃ udakañca rāmaputtaṃ upasaṅkamitvā",
  "atk-s0513a1:724_1": "samāpattiyo nibbattetvā “nāyaṃ maggo bodhāyā”ti tampi samāpattibhāvanaṃ analaṅkaritvā sadevakassa lokassa",
  "atk-s0513a1:724_2": "attano thāmavīriyasandassanatthaṃ mahāpadhānaṃ padahitukāmo uruvelaṃ gantvā “ramaṇīyo vatāyaṃ bhūmibhāgo”ti",
  "atk-s0513a1:724_3": "tattheva vāsaṃ upagantvā mahāpadhānaṃ padahi.",
  "atk-s0513a1:724_4": "Tepi kho koṇḍaññappamukhā pañca pabbajitā gāmanigamarājadhānīsu bhikkhāya carantā tattha bodhisattaṃ sampāpuṇiṃsu.",
  "atk-s0513a1:724_5": "Atha naṃ chabbassāni mahāpadhānaṃ padahantaṃ “idāni buddho bhavissati,",
  "atk-s0513a1:724_6": "idāni buddho bhavissatī”ti pariveṇasammajjanādikāya vattapaṭipattiyā upaṭṭhahamānā santikāvacarāvassa ahesuṃ.",
  "atk-s0513a1:724_7": "Bodhisattopi kho “koṭippattaṃ dukkarakāriyaṃ karissāmī”ti ekatilataṇḍulādīhipi vītināmesi,",
  "atk-s0513a1:724_8": "sabbasopi āhārūpacchedaṃ akāsi,",
  "atk-s0513a1:724_9": "devatāpi lomakūpehi ojaṃ upasaṃharamānā paṭikkhipi.",
  "atk-s0513a1:725_0": "Athassa tāya nirāhāratāya paramakasimānappattakāyassa suvaṇṇavaṇṇo kāyo kāḷavaṇṇo ahosi.",
  "atk-s0513a1:725_1": "Bāttiṃsamahāpurisalakkhaṇāni paṭicchannāni ahesuṃ.",
  "atk-s0513a1:725_2": "Appekadā appāṇakaṃ jhānaṃ jhāyanto mahāvedanāhi abhitunno visaññībhūto caṅkamanakoṭiyaṃ patati.",
  "atk-s0513a1:725_3": "Atha naṃ ekaccā devatā “kālakato samaṇo gotamo”ti vadanti,",
  "atk-s0513a1:725_4": "ekaccā “vihāroveso arahata”nti āhaṃsu.",
  "atk-s0513a1:725_5": "Tattha yāsaṃ “kālakato”ti ahosi,",
  "atk-s0513a1:725_6": "tā gantvā suddhodanamahārājassa ārocesuṃ “tumhākaṃ putto kālakato”ti.",
  "atk-s0513a1:725_7": "Mama putto buddho hutvā kālakato, ahutvāti?",
  "atk-s0513a1:725_8": "Buddho bhavituṃ nāsakkhi,",
  "atk-s0513a1:725_9": "padhānabhūmiyaṃyeva patitvā kālakatoti.",
  "atk-s0513a1:725_10": "Idaṃ sutvā rājā “nāhaṃ saddahāmi,",
  "atk-s0513a1:725_11": "mama puttassa bodhiṃ appatvā kālakiriyā nāma natthī”ti paṭikkhipi.",
  "atk-s0513a1:725_12": "Kasmā pana rājā na saddahatīti?",
  "atk-s0513a1:725_13": "Kāḷadevīlatāpasassa vandāpanadivase jamburukkhamūle ca pāṭihāriyānaṃ diṭṭhattā.",
  "atk-s0513a1:726_0": "Puna bodhisatte saññaṃ paṭilabhitvā uṭṭhite tā devatā gantvā “arogo te mahārāja putto”ti ārocenti.",
  "atk-s0513a1:726_1": "Rājā “jānāmahaṃ puttassa amaraṇabhāva”nti vadati.",
  "atk-s0513a1:726_2": "Mahāsattassa chabbassāni dukkarakāriyaṃ karontassa ākāse gaṇṭhikaraṇakālo viya ahosi.",
  "atk-s0513a1:726_3": "So “ayaṃ dukkarakārikā nāma bodhāya maggo na hotī”ti oḷārikaṃ āhāraṃ āhāretuṃ gāmanigamesu piṇḍāya caritvā āhāraṃ āhari,",
  "atk-s0513a1:726_4": "athassa bāttiṃsamahāpurisalakkhaṇāni pākatikāni ahesuṃ,",
  "atk-s0513a1:726_5": "kāyo suvaṇṇavaṇṇo ahosi.",
  "atk-s0513a1:726_6": "Pañcavaggiyā bhikkhū “ayaṃ chabbassāni dukkarakārikaṃ karontopi sabbaññutaṃ paṭivijjhituṃ nāsakkhi,",
  "atk-s0513a1:726_7": "idāni gāmādīsu piṇḍāya caritvā oḷārikaṃ āhāraṃ āhariyamāno kiṃ sakkhissati,",
  "atk-s0513a1:726_8": "bāhuliko esa padhānavibbhanto,",
  "atk-s0513a1:726_9": "sīsaṃ nhāyitukāmassa ussāvabindutakkanaṃ viya amhākaṃ etassa santikā visesatakkanaṃ,",
  "atk-s0513a1:726_10": "kiṃ no iminā”ti mahāpurisaṃ pahāya attano attano pattacīvaraṃ gahetvā aṭṭhārasayojanamaggaṃ gantvā isipatanaṃ pavisiṃsu.",
  "atk-s0513a1:727_0": "Tena kho pana samayena uruvelāyaṃ senānigame senānikuṭumbikassa gehe nibbattā sujātā nāma dārikā vayappattā",
  "atk-s0513a1:727_1": "ekasmiṃ nigrodharukkhe patthanaṃ akāsi “sace samajātikaṃ kulagharaṃ gantvā paṭhamagabbhe puttaṃ labhissāmi,",
  "atk-s0513a1:727_2": "anusaṃvaccharaṃ te satasahassapariccāgena balikammaṃ karissāmī”ti.",
  "atk-s0513a1:727_3": "Tassā sā patthanā samijjhi.",
  "atk-s0513a1:727_4": "Sā mahāsattassa dukkarakārikaṃ karontassa chaṭṭhe vasse paripuṇṇe visākhapuṇṇamāyaṃ balikammaṃ kātukāmā",
  "atk-s0513a1:727_5": "hutvā puretaraṃ dhenusahassaṃ laṭṭhimadhukavane carāpetvā tāsaṃ khīraṃ pañca dhenusatāni pāyetvā tāsaṃ",
  "atk-s0513a1:727_6": "khīraṃ aḍḍhatiyānīti evaṃ yāva soḷasannaṃ dhenūnaṃ khīraṃ aṭṭha dhenuyo pivanti,",
  "atk-s0513a1:727_7": "tāva khīrassa bahalatañca madhuratañca ojavantatañca patthayamānā khīraparivattanaṃ nāma akāsi.",
  "atk-s0513a1:727_8": "Sā visākhapuṇṇamadivase “pātova balikammaṃ karissāmī”ti rattiyā paccūsasamayaṃ paccuṭṭhāya tā aṭṭha dhenuyo duhāpesi.",
  "atk-s0513a1:727_9": "Vacchakā dhenūnaṃ thanamūlaṃ nāgamiṃsu,",
  "atk-s0513a1:727_10": "thanamūle pana navabhājane upanītamatte attano dhammatāya khīradhārā pavattiṃsu.",
  "atk-s0513a1:727_11": "Taṃ acchariyaṃ disvā sujātā sahattheneva khīraṃ gahetvā navabhājane pakkhipitvā sahattheneva aggiṃ katvā pacituṃ ārabhi.",
  "atk-s0513a1:728_0": "Tasmiṃ pāyāse paccamāne mahantamahantā bubbuḷā uṭṭhahitvā dakkhiṇāvattā hutvā sañcaranti,",
  "atk-s0513a1:728_1": "ekaphusitampi bahi na patati,",
  "atk-s0513a1:728_2": "uddhanato appamattakopi dhūmo na uṭṭhahati.",
  "atk-s0513a1:728_3": "Tasmiṃ samaye cattāro lokapālā āgantvā uddhane ārakkhaṃ gaṇhiṃsu,",
  "atk-s0513a1:728_4": "mahābrahmā chattaṃ dhāresi,",
  "atk-s0513a1:728_5": "sakko alātāni samānento aggiṃ jālesi.",
  "atk-s0513a1:728_6": "Devatā dvisahassadīpaparivāresu catūsu mahādīpesu devānañca manussānañca upakappanaojaṃ attano devānubhāvena",
  "atk-s0513a1:728_7": "daṇḍakabaddhaṃ madhupaṭalaṃ pīḷetvā madhuṃ gaṇhamānā viya saṃharitvā tattha pakkhipiṃsu.",
  "atk-s0513a1:728_8": "Aññesu hi kālesu devatā kabaḷe kabaḷe ojaṃ pakkhipanti,",
  "atk-s0513a1:728_9": "sambodhidivase ca pana parinibbānadivase ca ukkhaliyaṃyeva pakkhipanti.",
  "atk-s0513a1:728_10": "Sujātā ekadivaseyeva tattha attano pākaṭāni anekāni acchariyāni disvā puṇṇaṃ dāsiṃ āmantesi “amma puṇṇe,",
  "atk-s0513a1:728_11": "ajja amhākaṃ devatā ativiya pasannā,",
  "atk-s0513a1:728_12": "mayā ettake kāle evarūpaṃ acchariyaṃ nāma na diṭṭhapubbaṃ,",
  "atk-s0513a1:728_13": "vegena gantvā devaṭṭhānaṃ paṭijaggāhī”ti.",
  "atk-s0513a1:728_14": "Sā “sādhu,",
  "atk-s0513a1:728_15": "ayye”ti tassā vacanaṃ sampaṭicchitvā turitaturitā rukkhamūlaṃ agamāsi.",
  "atk-s0513a1:729_0": "Bodhisattopi kho tasmiṃ rattibhāge pañca mahāsupine disvā pariggaṇhanto “nissaṃsayenāhaṃ ajja buddho",
  "atk-s0513a1:729_1": "bhavissāmī”ti katasanniṭṭhāno tassā rattiyā accayena katasarīrapaṭijaggano bhikkhācārakālaṃ āgamayamāno",
  "atk-s0513a1:729_2": "pātova āgantvā tasmiṃ rukkhamūle nisīdi attano pabhāya sakalarukkhaṃ obhāsayamāno.",
  "atk-s0513a1:729_3": "Atha kho sā puṇṇā āgantvā addasa bodhisattaṃ rukkhamūle pācīnalokadhātuṃ olokayamānaṃ nisinnaṃ,",
  "atk-s0513a1:729_4": "sarīrato cassa nikkhantāhi pabhāhi sakalarukkhaṃ suvaṇṇavaṇṇaṃ.",
  "atk-s0513a1:729_5": "Disvā tassā etadahosi –",
  "atk-s0513a1:729_6": "“ajja amhākaṃ devatā rukkhato oruyha sahattheneva balikammaṃ sampaṭicchituṃ nisinnā maññe”ti ubbegappattā",
  "atk-s0513a1:729_7": "hutvā vegenāgantvā sujātāya etamatthaṃ ārocesi.",
  "atk-s0513a1:730_0": "Sujātā tassā vacanaṃ sutvā tuṭṭhamānasā hutvā “ajja dāni paṭṭhāya mama jeṭṭhadhītuṭṭhāne tiṭṭhāhī”ti dhītu anucchavikaṃ sabbālaṅkāraṃ adāsi.",
  "atk-s0513a1:730_1": "Yasmā pana buddhabhāvaṃ pāpuṇanadivase satasahassagghanikaṃ suvaṇṇapātiṃ laddhuṃ vaṭṭati,",
  "atk-s0513a1:730_2": "tasmā sā “suvaṇṇapātiyaṃ pāyāsaṃ pakkhipissāmī”ti cittaṃ uppādetvā satasahassagghanikaṃ suvaṇṇapātiṃ",
  "atk-s0513a1:730_3": "nīharāpetvā tattha pāyāsaṃ pakkhipitukāmā pakkabhājanaṃ āvajjesi.",
  "atk-s0513a1:730_4": "‘Sabbo pāyāso padumapattā udakaṃ viya vinivattitvā pātiyaṃ patiṭṭhāsi,",
  "atk-s0513a1:730_5": "ekapātipūramattova ahosi’.",
  "atk-s0513a1:730_6": "Sā taṃ pātiṃ aññāya suvaṇṇapātiyā paṭikujjitvā odātavatthena veṭhetvā sabbālaṅkārehi attabhāvaṃ alaṅkaritvā",
  "atk-s0513a1:730_7": "taṃ pātiṃ attano sīse ṭhapetvā mahantena ānubhāvena nigrodharukkhamūlaṃ gantvā bodhisattaṃ oloketvā balavasomanassajātā",
  "atk-s0513a1:730_8": "“rukkhadevatā”ti saññāya diṭṭhaṭṭhānato paṭṭhāya onatonatā gantvā sīsato pātiṃ otāretvā vivaritvā suvaṇṇabhiṅkārena",
  "atk-s0513a1:730_9": "gandhapupphavāsitaṃ udakaṃ gahetvā bodhisattaṃ upagantvā aṭṭhāsi.",
  "atk-s0513a1:730_10": "Ghaṭīkāramahābrahmunā dinno mattikāpatto ettakaṃ addhānaṃ bodhisattaṃ avijahitvā tasmiṃ khaṇe adassanaṃ gato,",
  "atk-s0513a1:730_11": "bodhisatto pattaṃ apassanto dakkhiṇahatthaṃ pasāretvā udakaṃ sampaṭicchi.",
  "atk-s0513a1:730_12": "Sujātā saheva pātiyā pāyāsaṃ mahāpurisassa hatthe ṭhapesi,",
  "atk-s0513a1:730_13": "mahāpuriso sujātaṃ olokesi.",
  "atk-s0513a1:730_14": "Sā ākāraṃ sallakkhetvā “ayya,",
  "atk-s0513a1:730_15": "mayā tumhākaṃ pariccattaṃ,",
  "atk-s0513a1:730_16": "gaṇhitvā yathāruciṃ gacchathā”ti vanditvā “yathā mayhaṃ manoratho nipphanno,",
  "atk-s0513a1:730_17": "evaṃ tumhākampi nipphajjatū”ti vatvā satasahassagghanikāya suvaṇṇapātiyā purāṇapaṇṇe viya anapekkhā hutvā pakkāmi.",
  "atk-s0513a1:731_0": "Bodhisattopi kho nisinnaṭṭhānā uṭṭhāya rukkhaṃ padakkhiṇaṃ katvā pātiṃ ādāya nerañjarāya tīraṃ gantvā",
  "atk-s0513a1:731_1": "anekesaṃ bodhisattasahassānaṃ abhisambujjhanadivase otaritvā nhānaṭṭhānaṃ suppatiṭṭhitatitthaṃ nāma atthi,",
  "atk-s0513a1:731_2": "tassa tīre pātiṃ ṭhapetvā otaritvā nhatvā anekabuddhasatasahassānaṃ nivāsanaṃ arahaddhajaṃ nivāsetvā",
  "atk-s0513a1:731_3": "puratthābhimukho nisīditvā ekaṭṭhitālapakkappamāṇe ekūnapaññāsa piṇḍe katvā sabbaṃ appodakaṃ madhupāyāsaṃ",
  "atk-s0513a1:731_4": "paribhuñji.",
  "atk-s0513a1:731_5": "So eva hissa buddhabhūtassa sattasattāhaṃ bodhimaṇḍe vasantassa ekūnapaññāsa divasāni āhāro ahosi.",
  "atk-s0513a1:731_6": "Ettakaṃ kālaṃ neva añño āhāro atthi,",
  "atk-s0513a1:731_7": "na nhānaṃ,",
  "atk-s0513a1:731_8": "na mukhadhovanaṃ,",
  "atk-s0513a1:731_9": "na sarīravaḷañjo,",
  "atk-s0513a1:731_10": "jhānasukhena maggasukhena phalasukhena ca vītināmesi.",
  "atk-s0513a1:731_11": "Taṃ pana pāyāsaṃ paribhuñjitvā suvaṇṇapātiṃ gahetvā “sacāhaṃ,",
  "atk-s0513a1:731_12": "ajja buddho bhavituṃ sakkhissāmi,",
  "atk-s0513a1:731_13": "ayaṃ pāti paṭisotaṃ gacchatu,",
  "atk-s0513a1:731_14": "no ce sakkhissāmi,",
  "atk-s0513a1:731_15": "anusotaṃ gacchatū”ti vatvā nadīsote pakkhipi.",
  "atk-s0513a1:731_16": "Sā sotaṃ chindamānā nadīmajjhaṃ gantvā majjhamajjhaṭṭhāneneva javasampanno asso viya asītihatthamattaṭṭhānaṃ",
  "atk-s0513a1:731_17": "paṭisotaṃ gantvā ekasmiṃ āvaṭṭe nimujjitvā kāḷanāgarājabhavanaṃ gantvā tiṇṇaṃ buddhānaṃ paribhogapātiyo",
  "atk-s0513a1:731_18": "“kili kilī”ti ravaṃ kārayamānā paharitvāva tāsaṃ sabbaheṭṭhimā hutvā aṭṭhāsi.",
  "atk-s0513a1:731_19": "Kāḷo nāgarājā taṃ saddaṃ sutvā “hiyyo eko buddho nibbatto,",
  "atk-s0513a1:731_20": "puna ajja eko nibbatto”ti vatvā anekehi padasatehi thutiyo vadamāno uṭṭhāsi.",
  "atk-s0513a1:731_21": "Tassa kira mahāpathaviyā ekayojanatigāvutappamāṇaṃ nabhaṃ pūretvā ārohanakālo “ajja vā hiyyo vā”ti sadiso ahosi.",
  "atk-s0513a1:732_0": "Bodhisattopi nadītīramhi supupphitasālavane divāvihāraṃ katvā sāyanhasamaye pupphānaṃ vaṇṭato muccanakāle",
  "atk-s0513a1:732_1": "devatāhi alaṅkatena aṭṭhūsabhavitthārena maggena sīho viya vijambhamāno bodhirukkhābhimukho pāyāsi.",
  "atk-s0513a1:732_2": "Nāgayakkhasupaṇṇādayo dibbehi gandhapupphādīhi pūjayiṃsu,",
  "atk-s0513a1:732_3": "dibbasaṅgītādīni pavattayiṃsu,",
  "atk-s0513a1:732_4": "dasasahassī lokadhātu ekagandhā ekamālā ekasādhukārā ahosi.",
  "atk-s0513a1:732_5": "Tasmiṃ samaye sotthiyo nāma tiṇahārako tiṇaṃ ādāya paṭipathe āgacchanto mahāpurisassa ākāraṃ ñatvā aṭṭha tiṇamuṭṭhiyo adāsi.",
  "atk-s0513a1:732_6": "Bodhisatto tiṇaṃ gahetvā bodhimaṇḍaṃ āruyha dakkhiṇadisābhāge uttarābhimukho aṭṭhāsi.",
  "atk-s0513a1:732_7": "Tasmiṃ khaṇe dakkhiṇacakkavāḷaṃ osīditvā heṭṭhā avīcisampattaṃ viya ahosi,",
  "atk-s0513a1:732_8": "uttaracakkavāḷaṃ ullaṅghitvā upari bhavaggappattaṃ viya ahosi.",
  "atk-s0513a1:732_9": "Bodhisatto “idaṃ sambodhiṃ pāpuṇanaṭṭhānaṃ na bhavissati maññe”ti padakkhiṇaṃ karonto pacchimadisābhāgaṃ gantvā puratthābhimukho aṭṭhāsi,",
  "atk-s0513a1:732_10": "tato pacchimacakkavāḷaṃ osīditvā heṭṭhā avīcisampattaṃ viya ahosi,",
  "atk-s0513a1:732_11": "puratthimacakkavāḷaṃ ullaṅghitvā upari bhavaggappattaṃ viya ahosi.",
  "atk-s0513a1:732_12": "Ṭhitaṭṭhitaṭṭhāne kirassa nemivaṭṭipariyante akkante nābhiyā patiṭṭhitamahāsakaṭacakkaṃ viya mahāpathavī onatunnatā ahosi.",
  "atk-s0513a1:732_13": "Bodhisatto “idampi sambodhiṃ pāpuṇanaṭṭhānaṃ na bhavissati maññe”ti padakkhiṇaṃ karonto uttaradisābhāgaṃ gantvā dakkhiṇābhimukho aṭṭhāsi,",
  "atk-s0513a1:732_14": "tato uttaracakkavāḷaṃ osīditvā heṭṭhā avīcisampattaṃ viya ahosi,",
  "atk-s0513a1:732_15": "dakkhiṇacakkavāḷaṃ ullaṅghitvā upari bhavaggappattaṃ viya ahosi.",
  "atk-s0513a1:732_16": "Bodhisatto “idampi sambodhiṃ pāpuṇanaṭṭhānaṃ na bhavissati maññe”ti padakkhiṇaṃ karonto puratthimadisābhāgaṃ gantvā pacchimābhimukho aṭṭhāsi.",
  "atk-s0513a1:732_17": "Puratthimadisābhāge pana sabbabuddhānaṃ pallaṅkaṭṭhānaṃ,",
  "atk-s0513a1:732_18": "taṃ neva chambhati,",
  "atk-s0513a1:732_19": "na kampati.",
  "atk-s0513a1:732_20": "Mahāsatto “idaṃ sabbabuddhānaṃ avijahitaṃ acalaṭṭhānaṃ kilesapañjaraviddhaṃsanaṭṭhāna”nti ñatvā tāni tiṇāni agge gahetvā cālesi,",
  "atk-s0513a1:732_21": "tāvadeva cuddasahattho pallaṅko ahosi.",
  "atk-s0513a1:732_22": "Tānipi kho tiṇāni tathārūpena saṇṭhānena saṇṭhahiṃsu,",
  "atk-s0513a1:732_23": "yathārūpaṃ sukusalopi cittakāro vā potthakāro vā ālikhitumpi samattho natthi.",
  "atk-s0513a1:732_24": "Bodhisatto bodhikkhandhaṃ piṭṭhito katvā puratthābhimukho daḷhamānaso hutvā –",
  "atk-s0513a1:733_0": "“Kāmaṃ taco ca nhāru ca, aṭṭhi ca avasissatu;",
  "atk-s0513a1:734_0": "Upasussatu nissesaṃ, sarīre maṃsalohitaṃ”.",
  "atk-s0513a1:735_0": "Na tvevāhaṃ sammāsambodhiṃ appatvā imaṃ pallaṅkaṃ bhindissāmīti asanisatasannipātenapi abhejjarūpaṃ aparājitapallaṅkaṃ ābhujitvā nisīdi.",
  "atk-s0513a1:736_0": "Tasmiṃ samaye māro devaputto “siddhatthakumāro mayhaṃ vasaṃ atikkamitukāmo,",
  "atk-s0513a1:736_1": "na dānissa atikkamituṃ dassāmī”ti mārabalassa santikaṃ gantvā etamatthaṃ ārocetvā māraghosanaṃ nāma ghosāpetvā mārabalaṃ ādāya nikkhami.",
  "atk-s0513a1:736_2": "Sā mārasenā mārassa purato dvādasayojanā hoti,",
  "atk-s0513a1:736_3": "dakkhiṇato ca vāmato ca dvādasayojanā,",
  "atk-s0513a1:736_4": "pacchato yāva cakkavāḷapariyantaṃ katvā ṭhitā,",
  "atk-s0513a1:736_5": "uddhaṃ navayojanubbedhā,",
  "atk-s0513a1:736_6": "yassā unnadantiyā unnādasaddo yojanasahassato paṭṭhāya pathaviundriyanasaddo viya suyyati.",
  "atk-s0513a1:736_7": "Atha māro devaputto diyaḍḍhayojanasatikaṃ girimekhalaṃ nāma hatthiṃ abhiruhitvā bāhusahassaṃ māpetvā nānāvudhāni aggahesi.",
  "atk-s0513a1:736_8": "Avasesāyapi māraparisāya dve janā ekasadisaṃ āvudhaṃ na gaṇhiṃsu,",
  "atk-s0513a1:736_9": "nānappakāravaṇṇā nānappakāramukhā hutvā mahāsattaṃ ajjhottharamānā āgamiṃsu.",
  "atk-s0513a1:737_0": "Dasasahassacakkavāḷadevatā pana mahāsattassa thutiyo vadamānā aṭṭhaṃsu.",
  "atk-s0513a1:737_1": "Sakko devarājā vijayuttarasaṅkhaṃ dhamamāno aṭṭhāsi.",
  "atk-s0513a1:737_2": "So kira saṅkho vīsahatthasatiko hoti.",
  "atk-s0513a1:737_3": "Sakiṃ vātaṃ gāhāpetvā dhamanto cattāro māse saddaṃ karitvā nissaddo hoti.",
  "atk-s0513a1:737_4": "Mahākāḷanāgarājā atirekapadasatena vaṇṇaṃ vadanto aṭṭhāsi,",
  "atk-s0513a1:737_5": "mahābrahmā setacchattaṃ dhārayamāno aṭṭhāsi.",
  "atk-s0513a1:737_6": "Mārabale pana bodhimaṇḍaṃ upasaṅkamante tesaṃ ekopi ṭhātuṃ nāsakkhi,",
  "atk-s0513a1:737_7": "sammukhasammukhaṭṭhāneneva palāyiṃsu.",
  "atk-s0513a1:737_8": "Kāḷo nāgarājā pathaviyaṃ nimujjitvā pañcayojanasatikaṃ mañjerikanāgabhavanaṃ gantvā ubhohi hatthehi mukhaṃ pidahitvā nipanno.",
  "atk-s0513a1:737_9": "Sakko vijayuttarasaṅkhaṃ piṭṭhiyaṃ katvā cakkavāḷamukhavaṭṭiyaṃ aṭṭhāsi.",
  "atk-s0513a1:737_10": "Mahābrahmā setacchattaṃ cakkavāḷakoṭiyaṃ ṭhapetvā brahmalokameva agamāsi.",
  "atk-s0513a1:737_11": "Ekā devatāpi ṭhātuṃ samatthā nāhosi,",
  "atk-s0513a1:737_12": "mahāpuriso ekakova nisīdi.",
  "atk-s0513a1:738_0": "Māropi attano parisaṃ āha “tātā suddhodanaputtena siddhatthena sadiso añño puriso nāma natthi,",
  "atk-s0513a1:738_1": "mayaṃ sammukhā yuddhaṃ dātuṃ na sakkhissāma,",
  "atk-s0513a1:738_2": "pacchābhāgena dassāmā”ti.",
  "atk-s0513a1:738_3": "Mahāpurisopi tīṇi passāni oloketvā sabbadevatānaṃ palātattā suññāni addasa.",
  "atk-s0513a1:738_4": "Puna uttarapassena mārabalaṃ ajjhottharamānaṃ disvā “ayaṃ ettako jano maṃ ekakaṃ sandhāya mahantaṃ vāyāmaṃ parakkamaṃ karoti,",
  "atk-s0513a1:738_5": "imasmiṃ ṭhāne mayhaṃ mātā vā pitā vā bhātā vā añño vā koci ñātako natthi,",
  "atk-s0513a1:738_6": "imā pana dasa pāramiyova mayhaṃ dīgharattaṃ puṭṭhaparijanasadisā,",
  "atk-s0513a1:738_7": "tasmā pāramiyova phalakaṃ katvā pāramisattheneva paharitvā ayaṃ balakāyo mayā viddhaṃsetuṃ vaṭṭatī”ti dasa pāramiyo āvajjamāno nisīdi.",
  "atk-s0513a1:739_0": "Atha kho māro devaputto “eteneva siddhatthaṃ palāpessāmī”ti vātamaṇḍalaṃ samuṭṭhāpesi.",
  "atk-s0513a1:739_1": "Taṅkhaṇaṃyeva puratthimādibhedā vātā samuṭṭhahitvā aḍḍhayojanaekayojanadviyojanatiyojanappamāṇāni pabbatakūṭāni",
  "atk-s0513a1:739_2": "padāletvā vanagaccharukkhādīni ummūletvā samantā gāmanigame cuṇṇavicuṇṇaṃ kātuṃ samatthāpi mahāpurisassa",
  "atk-s0513a1:739_3": "puññatejena vihatānubhāvā bodhisattaṃ patvā cīvarakaṇṇamattampi cāletuṃ nāsakkhiṃsu.",
  "atk-s0513a1:739_4": "Tato “udakena na ajjhottharitvā māressāmī”ti mahāvassaṃ samuṭṭhāpesi.",
  "atk-s0513a1:739_5": "Tassānubhāvena uparūpari satapaṭalasahassapaṭalādibhedā valāhakā uṭṭhahitvā vassiṃsu.",
  "atk-s0513a1:739_6": "Vuṭṭhidhārāvegena pathavī chiddā ahosi.",
  "atk-s0513a1:739_7": "Vanarukkhādīnaṃ uparibhāgena mahāmegho āgantvā mahāsattassa cīvare ussāvabinduṭṭhānamattampi temetuṃ nāsakkhi.",
  "atk-s0513a1:739_8": "Tato pāsāṇavassaṃ samuṭṭhāpesi.",
  "atk-s0513a1:739_9": "Mahantāni mahantāni pabbatakūṭāni dhūmāyantāni pajjalantāni ākāsenāgantvā bodhisattaṃ patvā dibbamālāguḷabhāvaṃ āpajjiṃsu.",
  "atk-s0513a1:739_10": "Tato paharaṇavassaṃ samuṭṭhāpesi.",
  "atk-s0513a1:739_11": "Ekatodhārāubhatodhārāasisattikhurappādayo dhūmāyantā pajjalantā ākāsenāgantvā bodhisattaṃ patvā dibbapupphāni ahesuṃ.",
  "atk-s0513a1:739_12": "Tato aṅgāravassaṃ samuṭṭhāpesi.",
  "atk-s0513a1:739_13": "Kiṃsukavaṇṇā aṅgārā ākāsenāgantvā bodhisattassa pādamūle dibbapupphāni hutvā vikiriṃsu.",
  "atk-s0513a1:739_14": "Tato kukkuḷavassaṃ samuṭṭhāpesi.",
  "atk-s0513a1:739_15": "Accuṇho aggivaṇṇo kukkuḷo ākāsenāgantvā bodhisattassa pādamūle dibbacandanacuṇṇaṃ hutvā nipati.",
  "atk-s0513a1:739_16": "Tato vālukāvassaṃ samuṭṭhāpesi.",
  "atk-s0513a1:739_17": "Atisukhumavālukā dhūmāyantā pajjalantā ākāsenāgantvā bodhisattassa pādamūle dibbapupphāni hutvā nipatiṃsu.",
  "atk-s0513a1:739_18": "Tato kalalavassaṃ samuṭṭhāpesi.",
  "atk-s0513a1:739_19": "Taṃ kalalaṃ dhūmāyantaṃ pajjalantaṃ ākāsenāgantvā bodhisattassa pādamūle dibbavilepanaṃ hutvā nipati.",
  "atk-s0513a1:739_20": "Tato “iminā bhiṃsetvā siddhatthaṃ palāpessāmī”ti andhakāraṃ samuṭṭhāpesi.",
  "atk-s0513a1:739_21": "Taṃ caturaṅgasamannāgataṃ viya mahātamaṃ hutvā bodhisattaṃ patvā sūriyappabhāvihataṃ viya andhakāraṃ antaradhāyi.",
  "atk-s0513a1:740_0": "Evaṃ māro imāhi navahi vātavassapāsāṇapaharaṇaaṅgārakukkuḷavālukākalalaandhakāravuṭṭhīhi bodhisattaṃ palāpetuṃ asakkonto “kiṃ bhaṇe,",
  "atk-s0513a1:740_1": "tiṭṭhatha,",
  "atk-s0513a1:740_2": "imaṃ siddhatthakumāraṃ gaṇhatha hanatha palāpethā”ti parisaṃ āṇāpetvā sayampi girimekhalassa hatthino",
  "atk-s0513a1:740_3": "khandhe nisinno cakkāvudhaṃ ādāya bodhisattaṃ upasaṅkamitvā “siddhattha uṭṭhāhi etasmā pallaṅkā,",
  "atk-s0513a1:740_4": "nāyaṃ tuyhaṃ pāpuṇāti,",
  "atk-s0513a1:740_5": "mayhaṃ eva pāpuṇātī”ti āha.",
  "atk-s0513a1:740_6": "Mahāsatto tassa vacanaṃ sutvā avoca – “māra,",
  "atk-s0513a1:740_7": "neva tayā dasa pāramiyo pūritā,",
  "atk-s0513a1:740_8": "na upapāramiyo,",
  "atk-s0513a1:740_9": "na paramatthapāramiyo,",
  "atk-s0513a1:740_10": "nāpi pañca mahāpariccāgā pariccattā,",
  "atk-s0513a1:740_11": "na ñātatthacariyā,",
  "atk-s0513a1:740_12": "na lokatthacariyā,",
  "atk-s0513a1:740_13": "na buddhicariyā pūritā,",
  "atk-s0513a1:740_14": "sabbā tā mayāyeva pūritā,",
  "atk-s0513a1:740_15": "tasmā nāyaṃ pallaṅko tuyhaṃ pāpuṇāti,",
  "atk-s0513a1:740_16": "mayheveso pāpuṇātī”ti.",
  "atk-s0513a1:741_0": "Māro kuddho kodhavegaṃ asahanto mahāpurisassa cakkāvudhaṃ vissajjesi.",
  "atk-s0513a1:741_1": "Taṃ tassa dasa pāramiyo āvajjentassa uparibhāge mālāvitānaṃ hutvā aṭṭhāsi.",
  "atk-s0513a1:741_2": "Taṃ kira khuradhāracakkāvudhaṃ aññadā tena kuddhena vissaṭṭhaṃ ekaghanapāsāṇatthambhe vaṃsakaḷīre viya chindantaṃ gacchati,",
  "atk-s0513a1:741_3": "idāni pana tasmiṃ mālāvitānaṃ hutvā ṭhite avasesā māraparisā “idāni pallaṅkato vuṭṭhāya palāyissatī”ti mahantamahantāni selakūṭāni vissajjesuṃ.",
  "atk-s0513a1:741_4": "Tānipi mahāpurisassa dasa pāramiyo āvajjentassa mālāguḷabhāvaṃ āpajjitvā bhūmiyaṃ patiṃsu.",
  "atk-s0513a1:741_5": "Devatā cakkavāḷamukhavaṭṭiyaṃ ṭhitā gīvaṃ pasāretvā sīsaṃ ukkhipitvā “naṭṭho vata so siddhatthakumārassa rūpaggappatto attabhāvo,",
  "atk-s0513a1:741_6": "kiṃ nu kho karissatī”ti olokenti.",
  "atk-s0513a1:742_0": "Tato mahāpuriso “pūritapāramīnaṃ bodhisattānaṃ abhisambujjhanadivase pattapallaṅko mayhaṃva pāpuṇātī”ti vatvā ṭhitaṃ māraṃ āha –",
  "atk-s0513a1:742_1": "“māra tuyhaṃ dānassa dinnabhāve ko sakkhī”ti.",
  "atk-s0513a1:742_2": "Māro “ime ettakā janā sakkhino”ti mārabalābhimukhaṃ hatthaṃ pasāresi.",
  "atk-s0513a1:742_3": "Tasmiṃ khaṇe māraparisāya “ahaṃ sakkhī,",
  "atk-s0513a1:742_4": "ahaṃ sakkhī”ti pavattasaddo pathaviundriyanasaddasadiso ahosi.",
  "atk-s0513a1:742_5": "Atha māro mahāpurisaṃ āha “siddhattha,",
  "atk-s0513a1:742_6": "tuyhaṃ dānassa dinnabhāve ko sakkhī”ti.",
  "atk-s0513a1:742_7": "Mahāpuriso “tuyhaṃ tāva dānassa dinnabhāve sacetanā sakkhino,",
  "atk-s0513a1:742_8": "mayhaṃ pana imasmiṃ ṭhāne sacetano koci sakkhī nāma natthi,",
  "atk-s0513a1:742_9": "tiṭṭhatu tāva me avasesattabhāvesu dinnadānaṃ,",
  "atk-s0513a1:742_10": "vessantarattabhāve pana ṭhatvā mayhaṃ sattasatakamahādānassa dinnabhāve ayaṃ acetanāpi ghanamahāpathavī",
  "atk-s0513a1:742_11": "sakkhī”ti cīvaragabbhantarato dakkhiṇahatthaṃ abhinīharitvā “vessantarattabhāve ṭhatvā mayhaṃ sattasatakamahādānassa",
  "atk-s0513a1:742_12": "dinnabhāve tvaṃ sakkhī na sakkhī”ti mahāpathaviabhimukhaṃ hatthaṃ pasāresi.",
  "atk-s0513a1:742_13": "Mahāpathavī “ahaṃ te tadā sakkhī”ti viravasatena viravasahassena viravasatasahassena mārabalaṃ avattharamānā viya unnadi.",
  "atk-s0513a1:743_0": "Tato mahāpurise “dinnaṃ te siddhattha mahādānaṃ uttamadāna”nti vessantaradānaṃ sammasante diyaḍḍhayojanasatiko",
  "atk-s0513a1:743_1": "girimekhalahatthī jaṇṇukehi pathaviyaṃ patiṭṭhāsi,",
  "atk-s0513a1:743_2": "māraparisā disāvidisā palāyi,",
  "atk-s0513a1:743_3": "dve ekamaggena gatā nāma natthi,",
  "atk-s0513a1:743_4": "sīsābharaṇāni ceva nivatthavatthāni ca pahāya sammukhasammukhadisāhiyeva palāyiṃsu.",
  "atk-s0513a1:743_5": "Tato devasaṅghā palāyamānaṃ mārabalaṃ disvā “mārassa parājayo jāto,",
  "atk-s0513a1:743_6": "siddhatthakumārassa jayo,",
  "atk-s0513a1:743_7": "jayapūjaṃ karissāmā”ti nāgā nāgānaṃ,",
  "atk-s0513a1:743_8": "supaṇṇā supaṇṇānaṃ,",
  "atk-s0513a1:743_9": "devatā devatānaṃ,",
  "atk-s0513a1:743_10": "brahmāno brahmānaṃ,",
  "atk-s0513a1:743_11": "ugghosetvā gandhamālādihatthā mahāpurisassa santikaṃ bodhipallaṅkaṃ agamaṃsu.",
  "atk-s0513a1:744_0": "Evaṃ gatesu ca pana tesu –",
  "atk-s0513a1:745_0": "“Jayo hi buddhassa sirīmato ayaṃ, mārassa ca pāpimato parājayo;",
  "atk-s0513a1:746_0": "Ugghosayuṃ bodhimaṇḍe pamoditā, jayaṃ tadā nāgagaṇā mahesino.",
  "atk-s0513a1:747_0": "“Jayo hi buddhassa sirīmato ayaṃ, mārassa ca pāpimato parājayo;",
  "atk-s0513a1:748_0": "Ugghosayuṃ bodhimaṇḍe pamoditā, supaṇṇasaṅghāpi jayaṃ mahesino.",
  "atk-s0513a1:749_0": "“Jayo hi buddhassa sirīmato ayaṃ, mārassa ca pāpimato parājayo;",
  "atk-s0513a1:750_0": "Ugghosayuṃ bodhimaṇḍe pamoditā, jayaṃ tadā devagaṇā mahesino.",
  "atk-s0513a1:751_0": "“Jayo hi buddhassa sirīmato ayaṃ, mārassa ca pāpimato parājayo;",
  "atk-s0513a1:752_0": "Ugghosayuṃ bodhimaṇḍe pamoditā, jayaṃ tadā brahmagaṇāpi tādino”ti.",
  "atk-s0513a1:753_0": "Avasesā dasasu cakkavāḷasahassesu devatā mālāgandhavilepanehi ca pūjayamānā nānappakārā thutiyo ca vadamānā aṭṭhaṃsu.",
  "atk-s0513a1:753_1": "Evaṃ anatthaṅgateyeva sūriye mahāpuriso mārabalaṃ vidhametvā cīvarūpari patamānehi bodhirukkhaṅkurehi",
  "atk-s0513a1:753_2": "rattapavāḷapallavehi viya pūjiyamāno paṭhamayāme pubbenivāsañāṇaṃ anussaritvā,",
  "atk-s0513a1:753_3": "majjhimayāme dibbacakkhuṃ visodhetvā,",
  "atk-s0513a1:753_4": "pacchimayāme paṭiccasamuppāde ñāṇaṃ otāresi.",
  "atk-s0513a1:753_5": "Athassa dvādasapadikaṃ paccayākāraṃ vaṭṭavivaṭṭavasena anulomapaṭilomato sammasantassa dasasahassī lokadhātu",
  "atk-s0513a1:753_6": "udakapariyantaṃ katvā dvādasakkhattuṃ sampakampi.",
  "atk-s0513a1:754_0": "Mahāpurise pana dasasahassilokadhātuṃ unnādetvā aruṇuggamanavelāya sabbaññutaññāṇaṃ paṭivijjhante sakaladasasahassī lokadhātu alaṅkatapaṭiyattā ahosi.",
  "atk-s0513a1:754_1": "Pācīnacakkavāḷamukhavaṭṭiyaṃ ussāpitānaṃ dhajānaṃ paṭākānaṃ raṃsiyo pacchimacakkavāḷamukhavaṭṭiyaṃ paharanti,",
  "atk-s0513a1:754_2": "tathā pacchimacakkavāḷamukhavaṭṭiyaṃ ussāpitānaṃ pācīnacakkavāḷamukhavaṭṭiyaṃ,",
  "atk-s0513a1:754_3": "dakkhiṇacakkavāḷamukhavaṭṭiyaṃ ussāpitānaṃ uttaracakkavāḷamukhavaṭṭiyaṃ,",
  "atk-s0513a1:754_4": "uttaracakkavāḷamukhavaṭṭiyaṃ ussāpitānaṃ dakkhiṇacakkavāḷamukhavaṭṭiyaṃ paharanti,",
  "atk-s0513a1:754_5": "pathavitale ussāpitānaṃ pana dhajānaṃ paṭākānaṃ brahmalokaṃ āhacca aṭṭhaṃsu,",
  "atk-s0513a1:754_6": "brahmaloke baddhānaṃ pathavitale patiṭṭhahiṃsu,",
  "atk-s0513a1:754_7": "dasasahassacakkavāḷesu pupphūpagarukkhā pupphaṃ gaṇhiṃsu,",
  "atk-s0513a1:754_8": "phalūpagarukkhā phalapiṇḍībhārabharitā ahesuṃ.",
  "atk-s0513a1:754_9": "Khandhesu khandhapadumāni pupphiṃsu,",
  "atk-s0513a1:754_10": "sākhāsu sākhāpadumāni,",
  "atk-s0513a1:754_11": "latāsu latāpadumāni,",
  "atk-s0513a1:754_12": "ākāse olambakapadumāni,",
  "atk-s0513a1:754_13": "silātalāni bhinditvā uparūpari satta satta hutvā daṇḍakapadumāni uṭṭhahiṃsu.",
  "atk-s0513a1:754_14": "Dasasahassī lokadhātu vaṭṭetvā vissaṭṭhamālāguḷā viya susanthatapupphasanthāro viya ca ahosi.",
  "atk-s0513a1:754_15": "Cakkavāḷantaresu aṭṭhayojanasahassalokantarikā sattasūriyappabhāyapi anobhāsitapubbā ekobhāsā ahesuṃ,",
  "atk-s0513a1:754_16": "caturāsītiyojanasahassagambhīro mahāsamuddo madhurodako ahosi,",
  "atk-s0513a1:754_17": "nadiyo nappavattiṃsu,",
  "atk-s0513a1:754_18": "jaccandhā rūpāni passiṃsu,",
  "atk-s0513a1:754_19": "jātibadhirā saddaṃ suṇiṃsu,",
  "atk-s0513a1:754_20": "jātipīṭhasappino padasā gacchiṃsu,",
  "atk-s0513a1:754_21": "andubandhanādīni chijjitvā patiṃsu.",
  "atk-s0513a1:755_0": "Evaṃ aparimāṇena sirivibhavena pūjiyamāno mahāpuriso anekappakāresu acchariyadhammesu pātubhūtesu sabbaññutaññāṇaṃ",
  "atk-s0513a1:755_1": "paṭivijjhitvā sabbabuddhānaṃ avijahitaṃ udānaṃ udānesi –",
  "atk-s0513a1:756_0": "“Anekajātisaṃsāraṃ, sandhāvissaṃ anibbisaṃ;",
  "atk-s0513a1:757_0": "Gahakāraṃ gavesanto, dukkhā jāti punappunaṃ.",
  "atk-s0513a1:758_0": "“Gahakāraka diṭṭhosi, puna gehaṃ na kāhasi;",
  "atk-s0513a1:759_0": "Sabbā te phāsukā bhaggā, gahakūṭaṃ visaṅkhataṃ;",
  "atk-s0513a1:760_0": "Visaṅkhāragataṃ cittaṃ, taṇhānaṃ khayamajjhagā”ti. ;",
  "atk-s0513a1:761_0": "Iti tusitapurato paṭṭhāya yāva ayaṃ bodhimaṇḍe sabbaññutappatti,",
  "atk-s0513a1:761_1": "ettakaṃ ṭhānaṃ avidūrenidānaṃ nāmāti veditabbaṃ.",
  "atk-s0513a1:762_0": "Avidūrenidānakathā niṭṭhitā.",
  "atk-s0513a1:763_0": "3. Santikenidānakathā",
  "atk-s0513a1:764_0": "“Santikenidānaṃ pana ‘bhagavā sāvatthiyaṃ viharati jetavane anāthapiṇḍikassa ārāme.",
  "atk-s0513a1:764_1": "Vesāliyaṃ viharati mahāvane kūṭāgārasālāya’nti evaṃ tesu tesu ṭhānesu viharato tasmiṃ tasmiṃ ṭhāneyeva labbhatī”ti vuttaṃ.",
  "atk-s0513a1:764_2": "Kiñcāpi evaṃ vuttaṃ,",
  "atk-s0513a1:764_3": "atha kho pana tampi ādito paṭṭhāya evaṃ veditabbaṃ –",
  "atk-s0513a1:764_4": "udānaṃ udānetvā jayapallaṅke nisinnassa hi bhagavato etadahosi “ahaṃ kappasatasahassādhikāni cattāri",
  "atk-s0513a1:764_5": "asaṅkhyeyyāni imassa pallaṅkassa kāraṇā sandhāviṃ,",
  "atk-s0513a1:764_6": "ettakaṃ me kālaṃ imasseva pallaṅkassa kāraṇā alaṅkatasīsaṃ gīvāya chinditvā dinnaṃ,",
  "atk-s0513a1:764_7": "suañjitāni akkhīni hadayamaṃsañca ubbaṭṭetvā dinnaṃ,",
  "atk-s0513a1:764_8": "jālīkumārasadisā puttā kaṇhājinakumārisadisā dhītaro maddīdevisadisā bhariyāyo ca paresaṃ dāsatthāya dinnā,",
  "atk-s0513a1:764_9": "ayaṃ me pallaṅko jayapallaṅko varapallaṅko ca.",
  "atk-s0513a1:764_10": "Ettha me nisinnassa saṅkappā paripuṇṇā,",
  "atk-s0513a1:764_11": "na tāva ito uṭṭhahissāmī”ti anekakoṭisatasahassā samāpattiyo samāpajjanto sattāhaṃ tattheva nisīdi.",
  "atk-s0513a1:764_12": "Yaṃ sandhāya vuttaṃ “atha kho bhagavā sattāhaṃ ekapallaṅkena nisīdi vimuttisukhapaṭisaṃvedī”ti.",
  "atk-s0513a1:765_0": "Atha ekaccānaṃ devatānaṃ “ajjāpi nūna siddhatthassa kattabbakiccaṃ atthi,",
  "atk-s0513a1:765_1": "pallaṅkasmiñhi ālayaṃ na vijahatī”ti parivitakko udapādi.",
  "atk-s0513a1:765_2": "Satthā devatānaṃ parivitakkaṃ ñatvā tāsaṃ vitakkavūpasamanatthaṃ vehāsaṃ abbhuggantvā yamakapāṭihāriyaṃ dassesi.",
  "atk-s0513a1:765_3": "Mahābodhimaṇḍasmiñhi katapāṭihāriyañca,",
  "atk-s0513a1:765_4": "ñātisamāgame katapāṭihāriyañca,",
  "atk-s0513a1:765_5": "pāthikaputtasamāgame katapāṭihāriyañca,",
  "atk-s0513a1:765_6": "sabbaṃ kaṇḍambarukkhamūle yamakapāṭihāriyasadisaṃ ahosi.",
  "atk-s0513a1:766_0": "Evaṃ satthā iminā pāṭihāriyena devatānaṃ vitakkaṃ vūpasametvā pallaṅkato īsakaṃ pācīnanissite uttaradisābhāge",
  "atk-s0513a1:766_1": "ṭhatvā “imasmiṃ vata me pallaṅke sabbaññutaññāṇaṃ paṭividdha”nti cattāri asaṅkhyeyyāni kappasatasahassañca",
  "atk-s0513a1:766_2": "pūritānaṃ pāramīnaṃ phalādhigamaṭṭhānaṃ pallaṅkaṃ bodhirukkhañca animisehi akkhīhi olokayamāno sattāhaṃ",
  "atk-s0513a1:766_3": "vītināmesi,",
  "atk-s0513a1:766_4": "taṃ ṭhānaṃ animisacetiyaṃ nāma jātaṃ.",
  "atk-s0513a1:766_5": "Atha pallaṅkassa ca ṭhitaṭṭhānassa ca antarā caṅkamaṃ māpetvā puratthimapacchimato āyate ratanacaṅkame caṅkamanto sattāhaṃ vītināmesi,",
  "atk-s0513a1:766_6": "taṃ ṭhānaṃ ratanacaṅkamacetiyaṃ nāma jātaṃ.",
  "atk-s0513a1:767_0": "Catutthe pana sattāhe bodhito pacchimuttaradisābhāge devatā ratanagharaṃ māpayiṃsu,",
  "atk-s0513a1:767_1": "tattha pallaṅkena nisīditvā abhidhammapiṭakaṃ visesato cettha anantanayaṃ samantapaṭṭhānaṃ vicinanto sattāhaṃ vītināmesi.",
  "atk-s0513a1:767_2": "Ābhidhammikā panāhu “ratanagharaṃ nāma na sattaratanamayaṃ gehaṃ,",
  "atk-s0513a1:767_3": "sattannaṃ pana pakaraṇānaṃ sammasitaṭṭhānaṃ ‘ratanaghara’nti vuccatī”ti.",
  "atk-s0513a1:767_4": "Yasmā panettha ubhopete pariyāyā yujjanti,",
  "atk-s0513a1:767_5": "tasmā ubhayampetaṃ gahetabbameva.",
  "atk-s0513a1:767_6": "Tato paṭṭhāya pana taṃ ṭhānaṃ ratanagharacetiyaṃ nāma jātaṃ.",
  "atk-s0513a1:767_7": "Evaṃ bodhisamīpeyeva cattāri sattāhāni vītināmetvā pañcame sattāhe bodhirukkhamūlā yena ajapālanigrodho tenupasaṅkami,",
  "atk-s0513a1:767_8": "tatrāpi dhammaṃ vicinantoyeva vimuttisukhaṃ paṭisaṃvedento nisīdi.",
  "atk-s0513a1:768_0": "Tasmiṃ samaye māro devaputto “ettakaṃ kālaṃ anubandhanto otārāpekkhopi imassa na kiñci khalitaṃ addasaṃ,",
  "atk-s0513a1:768_1": "atikkantodāni esa mama vasa”nti domanassappatto mahāmagge nisīditvā soḷasa kāraṇāni cintento bhūmiyaṃ soḷasa lekhā kaḍḍhi –",
  "atk-s0513a1:768_2": "“ahaṃ eso viya dānapāramiṃ na pūresiṃ,",
  "atk-s0513a1:768_3": "tenamhi iminā sadiso na jāto”ti ekaṃ lekhaṃ kaḍḍhi.",
  "atk-s0513a1:768_4": "Tathā “ahaṃ eso viya sīlapāramiṃ,",
  "atk-s0513a1:768_5": "nekkhammapāramiṃ,",
  "atk-s0513a1:768_6": "paññāpāramiṃ,",
  "atk-s0513a1:768_7": "vīriyapāramiṃ,",
  "atk-s0513a1:768_8": "khantipāramiṃ,",
  "atk-s0513a1:768_9": "saccapāramiṃ,",
  "atk-s0513a1:768_10": "adhiṭṭhānapāramiṃ,",
  "atk-s0513a1:768_11": "mettāpāramiṃ,",
  "atk-s0513a1:768_12": "upekkhāpāramiṃ na pūresiṃ,",
  "atk-s0513a1:768_13": "tenamhi iminā sadiso na jāto”ti dasamaṃ lekhaṃ kaḍḍhi.",
  "atk-s0513a1:768_14": "Tathā “ahaṃ eso viya asādhāraṇassa indriyaparopariyattañāṇassa paṭivedhāya upanissayabhūtā dasa pāramiyo na pūresiṃ,",
  "atk-s0513a1:768_15": "tenamhi iminā sadiso na jāto”ti ekādasamaṃ lekhaṃ kaḍḍhi.",
  "atk-s0513a1:768_16": "Tathā “ahaṃ eso viya asādhāraṇassa āsayānusayañāṇassa,",
  "atk-s0513a1:768_17": "mahākaruṇāsamāpattiñāṇassa,",
  "atk-s0513a1:768_18": "yamakapāṭihīrañāṇassa,",
  "atk-s0513a1:768_19": "anāvaraṇañāṇassa,",
  "atk-s0513a1:768_20": "sabbaññutaññāṇassa paṭivedhāya upanissayabhūtā dasa pāramiyo na pūresiṃ,",
  "atk-s0513a1:768_21": "tenamhi iminā sadiso na jāto”ti soḷasamaṃ lekhaṃ kaḍḍhi.",
  "atk-s0513a1:768_22": "Evaṃ imehi kāraṇehi mahāmagge soḷasa lekhā kaḍḍhamāno nisīdi.",
  "atk-s0513a1:769_0": "Tasmiṃ samaye taṇhā, arati,",
  "atk-s0513a1:769_1": "ragāti tisso māradhītaro “pitā no na paññāyati,",
  "atk-s0513a1:769_2": "kahaṃ nu kho etarahī”ti olokayamānā taṃ domanassappattaṃ bhūmiṃ vilekhamānaṃ nisinnaṃ disvā pitu santikaṃ gantvā “kasmā, tāta,",
  "atk-s0513a1:769_3": "dukkhī dummano”ti pucchiṃsu. Ammā,",
  "atk-s0513a1:769_4": "ayaṃ mahāsamaṇo mayhaṃ vasaṃ atikkanto,",
  "atk-s0513a1:769_5": "ettakaṃ kālaṃ olokento otāramassa daṭṭhuṃ nāsakkhiṃ,",
  "atk-s0513a1:769_6": "tenāhaṃ dukkhī dummanoti.",
  "atk-s0513a1:769_7": "Yadi evaṃ mā cintayittha,",
  "atk-s0513a1:769_8": "mayametaṃ attano vase katvā ādāya āgamissāmāti. Na sakkā, ammā,",
  "atk-s0513a1:769_9": "eso kenaci vase kātuṃ,",
  "atk-s0513a1:769_10": "acalāya saddhāya patiṭṭhito eso purisoti.",
  "atk-s0513a1:769_11": "“Tāta mayaṃ itthiyo nāma idāneva naṃ rāgapāsādīhi bandhitvā ānessāma,",
  "atk-s0513a1:769_12": "tumhe mā cintayitthā”ti bhagavantaṃ upasaṅkamitvā “pāde te samaṇa paricāremā”ti āhaṃsu.",
  "atk-s0513a1:769_13": "Bhagavā va tāsaṃ vacanaṃ manasi akāsi,",
  "atk-s0513a1:769_14": "na akkhīni ummīletvā olokesi,",
  "atk-s0513a1:769_15": "anuttare upadhisaṅkhaye vimuttamānaso vivekasukhaññeva anubhavanto nisīdi.",
  "atk-s0513a1:770_0": "Puna māradhītaro “uccāvacā kho purisānaṃ adhippāyā,",
  "atk-s0513a1:770_1": "kesañci kumārikāsu pemaṃ hoti,",
  "atk-s0513a1:770_2": "kesañci paṭhamavaye ṭhitāsu,",
  "atk-s0513a1:770_3": "kesañci majjhimavaye ṭhitāsu,",
  "atk-s0513a1:770_4": "yaṃnūna mayaṃ nānappakārehi rūpehi palobheyyāmā”ti ekamekā kumārivaṇṇādivasena sataṃ sataṃ attabhāve abhinimminitvā kumāriyo, avijātā,",
  "atk-s0513a1:770_5": "sakiṃvijātā, duvijātā,",
  "atk-s0513a1:770_6": "majjhimitthiyo,",
  "atk-s0513a1:770_7": "mahitthiyo ca hutvā chakkhattuṃ bhagavantaṃ upasaṅkamitvā “pāde te samaṇa paricāremā”ti āhaṃsu.",
  "atk-s0513a1:770_8": "Tampi bhagavā na manasākāsi,",
  "atk-s0513a1:770_9": "yathā taṃ anuttare upadhisaṅkhayeva vimutto.",
  "atk-s0513a1:770_10": "Keci panācariyā vadanti “tā mahitthibhāvena upagatā disvā bhagavā ‘evamevaṃ etā khaṇḍadantā palitakesā hontū’ti adhiṭṭhāsī”ti,",
  "atk-s0513a1:770_11": "taṃ na gahetabbaṃ.",
  "atk-s0513a1:770_12": "Na hi satthā evarūpaṃ adhiṭṭhānaṃ karoti.",
  "atk-s0513a1:770_13": "Bhagavā pana “apetha tumhe,",
  "atk-s0513a1:770_14": "kiṃ disvā evaṃ vāyamatha,",
  "atk-s0513a1:770_15": "evarūpaṃ nāma avītarāgādīnaṃ purato kātuṃ yuttaṃ,",
  "atk-s0513a1:770_16": "tathāgatassa pana rāgo pahīno,",
  "atk-s0513a1:770_17": "doso pahīno,",
  "atk-s0513a1:770_18": "moho pahīno”ti attano kilesappahānaṃ ārabbha –",
  "atk-s0513a1:771_0": "“Yassa jitaṃ nāvajīyati, jitamassa noyāti koci loke;",
  "atk-s0513a1:772_0": "Taṃ buddhamanantagocaraṃ, apadaṃ kena padena nessatha.",
  "atk-s0513a1:773_0": "“Yassa jālinī visattikā, taṇhā natthi kuhiñci netave;",
  "atk-s0513a1:774_0": "Taṃ buddhamanantagocaraṃ, apadaṃ kena padena nessathā”ti. –",
  "atk-s0513a1:775_0": "Imā dhammapade buddhavagge dve gāthā vadanto dhammaṃ kathesi.",
  "atk-s0513a1:775_1": "Tā “saccaṃ kira no pitā avoca,",
  "atk-s0513a1:775_2": "arahaṃ sugato loke na rāgena suvānayo”tiādīni vatvā pitu santikaṃ agamaṃsu.",
  "atk-s0513a1:776_0": "Bhagavāpi tattha sattāhaṃ vītināmetvā mucalindamūlaṃ agamāsi.",
  "atk-s0513a1:776_1": "Tattha sattāhavaddalikāya uppannāya sītādipaṭibāhanatthaṃ mucalindena nāgarājena sattakkhattuṃ bhogehi",
  "atk-s0513a1:776_2": "parikkhitto asambādhāya gandhakuṭiyaṃ viharanto viya vimuttisukhaṃ paṭisaṃvediyamāno sattāhaṃ vītināmetvā",
  "atk-s0513a1:776_3": "rājāyatanaṃ upasaṅkami,",
  "atk-s0513a1:776_4": "tatthāpi vimuttisukhaṃ paṭisaṃvediyamānoyeva nisīdi.",
  "atk-s0513a1:776_5": "Ettāvatā satta sattāhāni paripuṇṇāni.",
  "atk-s0513a1:776_6": "Etthantare neva mukhadhovanaṃ,",
  "atk-s0513a1:776_7": "na sarīrapaṭijagganaṃ,",
  "atk-s0513a1:776_8": "na āhārakiccaṃ ahosi,",
  "atk-s0513a1:776_9": "jhānasukhaphalasukheneva vītināmesi.",
  "atk-s0513a1:777_0": "Athassa tasmiṃ sattasattāhamatthake ekūnapaññāsatime divase tattha nisinnassa “mukhaṃ dhovissāmī”ti cittaṃ udapādi.",
  "atk-s0513a1:777_1": "Sakko devānamindo agadaharīṭakaṃ āharitvā adāsi,",
  "atk-s0513a1:777_2": "satthā taṃ paribhuñji,",
  "atk-s0513a1:777_3": "tenassa sarīravaḷañjaṃ ahosi.",
  "atk-s0513a1:777_4": "Athassa sakkoyeva nāgalatādantakaṭṭhañceva mukhadhovanaudakañca adāsi.",
  "atk-s0513a1:777_5": "Satthā taṃ dantakaṭṭhaṃ khāditvā anotattadahodakena mukhaṃ dhovitvā tattheva rājāyatanamūle nisīdi.",
  "atk-s0513a1:778_0": "Tasmiṃ samaye tapussabhallikā nāma dve vāṇijā pañcahi sakaṭasatehi ukkalājanapadā majjhimadesaṃ gacchantā",
  "atk-s0513a1:778_1": "attano ñātisālohitāya devatāya sakaṭāni sannirumbhitvā satthu āhārasampādane ussāhitā manthañca madhupiṇḍikañca",
  "atk-s0513a1:778_2": "ādāya “paṭiggaṇhātu no, bhante,",
  "atk-s0513a1:778_3": "bhagavā imaṃ āhāraṃ anukampaṃ upādāyā”ti satthāraṃ upasaṅkamitvā aṭṭhaṃsu.",
  "atk-s0513a1:778_4": "Bhagavā pāyāsapaṭiggahaṇadivaseyeva pattassa antarahitattā “na kho tathāgatā hatthesu paṭiggaṇhanti,",
  "atk-s0513a1:778_5": "kimhi nu kho ahaṃ paṭiggaṇheyya”nti cintesi.",
  "atk-s0513a1:778_6": "Athassa cittaṃ ñatvā catūhi disāhi cattāro mahārājāno indanīlamaṇimaye patte upanāmesuṃ,",
  "atk-s0513a1:778_7": "bhagavā te paṭikkhipi.",
  "atk-s0513a1:778_8": "Puna muggavaṇṇaselamaye cattāro patte upanāmesuṃ.",
  "atk-s0513a1:778_9": "Bhagavā catunnampi devaputtānaṃ anukampāya cattāropi patte paṭiggahetvā uparūpari ṭhapetvā “eko hotū”ti adhiṭṭhāsi,",
  "atk-s0513a1:778_10": "cattāropi mukhavaṭṭiyaṃ paññāyamānalekhā hutvā majjhimena pamāṇena ekattaṃ upagamiṃsu.",
  "atk-s0513a1:778_11": "Bhagavā tasmiṃ paccagghe selamaye patte āhāraṃ paṭiggaṇhitvā paribhuñjitvā anumodanaṃ akāsi.",
  "atk-s0513a1:778_12": "Dve bhātaro vāṇijā buddhañca dhammañca saraṇaṃ gantvā dvevācikā upāsakā ahesuṃ.",
  "atk-s0513a1:778_13": "Atha nesaṃ “ekaṃ no, bhante,",
  "atk-s0513a1:778_14": "paricaritabbaṭṭhānaṃ dethā”ti vadantānaṃ dakkhiṇahatthena attano sīsaṃ parāmasitvā kesadhātuyo adāsi.",
  "atk-s0513a1:778_15": "Te attano nagare tā dhātuyo suvaṇṇasamuggassa anto pakkhipitvā cetiyaṃ patiṭṭhāpesuṃ.",
  "atk-s0513a1:779_0": "Sammāsambuddhopi kho tato uṭṭhāya puna ajapālanigrodhameva gantvā nigrodhamūle nisīdi.",
  "atk-s0513a1:779_1": "Athassa tattha nisinnamattasseva attanā adhigatassa dhammassa gambhīrataṃ paccavekkhantassa sabbabuddhānaṃ",
  "atk-s0513a1:779_2": "āciṇṇo “adhigato kho myāyaṃ dhammo”ti paresaṃ dhammaṃ adesetukamyatākārapavatto vitakko udapādi.",
  "atk-s0513a1:779_3": "Atha brahmā sahampati “nassati vata bho loko,",
  "atk-s0513a1:779_4": "vinassati vata bho loko”ti dasahi cakkavāḷasahassehi sakkasuyāmasantusitasunimmitavasavattimahābrahmāno ādāya satthu santikaṃ gantvā “desetu, bhante,",
  "atk-s0513a1:779_5": "bhagavā dhamma”ntiādinā nayena dhammadesanaṃ āyāci.",
  "atk-s0513a1:780_0": "Satthā tassa paṭiññaṃ datvā “kassa nu kho ahaṃ paṭhamaṃ dhammaṃ deseyya”nti cintento “āḷāro paṇḍito,",
  "atk-s0513a1:780_1": "so imaṃ dhammaṃ khippaṃ ājānissatī”ti cittaṃ uppādetvā puna olokento tassa sattāhakālakatabhāvaṃ ñatvā udakaṃ āvajjesi.",
  "atk-s0513a1:780_2": "Tassāpi abhidosakālakatabhāvaṃ ñatvā “bahūpakārā kho me pañcavaggiyā bhikkhū”ti pañcavaggiye ārabbha",
  "atk-s0513a1:780_3": "manasikāraṃ katvā “kahaṃ nu kho te etarahi viharantī”ti āvajjento “bārāṇasiyaṃ isipatane migadāye”ti",
  "atk-s0513a1:780_4": "ñatvā “tattha gantvā dhammacakkaṃ pavattessāmī”ti katipāhaṃ bodhimaṇḍasāmantāyeva piṇḍāya caranto viharitvā",
  "atk-s0513a1:780_5": "āsāḷhipuṇṇamāsiyaṃ “bārāṇasiṃ gamissāmī”ti cātuddasiyaṃ paccūsasamaye vibhātāya rattiyā kālasseva pattacīvaramādāya",
  "atk-s0513a1:780_6": "aṭṭhārasayojanamaggaṃ paṭipanno antarāmagge upakaṃ nāma ājīvakaṃ disvā tassa attano buddhabhāvaṃ ācikkhitvā",
  "atk-s0513a1:780_7": "taṃ divasaṃyeva sāyanhasamaye isipatanaṃ agamāsi.",
  "atk-s0513a1:781_0": "Pañcavaggiyā therā tathāgataṃ dūratova āgacchantaṃ disvā “ayaṃ āvuso samaṇo gotamo paccayabāhullāya āvattitvā",
  "atk-s0513a1:781_1": "paripuṇṇakāyo pīṇindriyo suvaṇṇavaṇṇo hutvā āgacchati,",
  "atk-s0513a1:781_2": "imassa abhivādanādīni na karissāma,",
  "atk-s0513a1:781_3": "mahākulapasuto kho panesa āsanābhihāraṃ arahati,",
  "atk-s0513a1:781_4": "tenassa āsanamattaṃ paññāpessāmā”ti katikaṃ akaṃsu.",
  "atk-s0513a1:781_5": "Bhagavā sadevakassa lokassa cittācāraṃ jānanasamatthena ñāṇena “kiṃ nu kho ime cintayiṃsū”ti āvajjetvā cittaṃ aññāsi.",
  "atk-s0513a1:781_6": "Atha ne sabbadevamanussesu anodissakavasena pharaṇasamatthaṃ mettacittaṃ saṅkhipitvā odissakavasena mettacittena phari.",
  "atk-s0513a1:781_7": "Te bhagavatā mettacittena phuṭṭhā tathāgate upasaṅkamante sakāya katikāya saṇṭhātuṃ asakkontā abhivādanapaccuṭṭhānādīni sabbakiccāni akaṃsu,",
  "atk-s0513a1:781_8": "sammāsambuddhabhāvaṃ panassa ajānamānā kevalaṃ nāmena ca āvusovādena ca samudācaranti.",
  "atk-s0513a1:782_0": "Atha ne bhagavā “mā vo,",
  "atk-s0513a1:782_1": "bhikkhave,",
  "atk-s0513a1:782_2": "tathāgataṃ nāmena ca āvusovādena ca samudācaratha, arahaṃ,",
  "atk-s0513a1:782_3": "bhikkhave,",
  "atk-s0513a1:782_4": "tathāgato sammāsambuddho”ti attano buddhabhāvaṃ saññāpetvā paññatte varabuddhāsane nisinno uttarāsāḷhanakkhattayoge",
  "atk-s0513a1:782_5": "vattamāne aṭṭhārasahi brahmakoṭīhi parivuto pañcavaggiye there āmantetvā dhammacakkappavattanasuttantaṃ desesi.",
  "atk-s0513a1:782_6": "Tesu aññāsikoṇḍaññatthero desanānusārena ñāṇaṃ pesento suttapariyosāne aṭṭhārasahi brahmakoṭīhi saddhiṃ sotāpattiphale patiṭṭhāsi.",
  "atk-s0513a1:782_7": "Satthā tattheva vassaṃ upagantvā punadivase vappattheraṃ ovadanto vihāreyeva nisīdi,",
  "atk-s0513a1:782_8": "sesā cattāro piṇḍāya cariṃsu.",
  "atk-s0513a1:782_9": "Vappatthero pubbaṇheyeva sotāpattiphalaṃ pāpuṇi.",
  "atk-s0513a1:782_10": "Eteneva upāyena punadivase bhaddiyattheraṃ,",
  "atk-s0513a1:782_11": "punadivase mahānāmattheraṃ,",
  "atk-s0513a1:782_12": "punadivase assajittheranti sabbe sotāpattiphale patiṭṭhāpetvā pañcamiyaṃ pakkhassa pañcapi jane sannipātetvā anattalakkhaṇasuttantaṃ desesi.",
  "atk-s0513a1:782_13": "Desanāpariyosāne pañcapi therā arahattaphale patiṭṭhahiṃsu.",
  "atk-s0513a1:782_14": "Atha satthā yasakulaputtassa upanissayaṃ disvā taṃ rattibhāge nibbijjitvā gehaṃ pahāya nikkhantaṃ “ehi",
  "atk-s0513a1:782_15": "yasā”ti pakkositvā tasmiṃyeva rattibhāge sotāpattiphale,",
  "atk-s0513a1:782_16": "punadivase arahatte patiṭṭhāpetvā,",
  "atk-s0513a1:782_17": "aparepi tassa sahāyake catupaṇṇāsa jane ehibhikkhupabbajjāya pabbājetvā arahattaṃ pāpesi.",
  "atk-s0513a1:783_0": "Evaṃ loke ekasaṭṭhiyā arahantesu jātesu satthā vutthavasso pavāretvā “caratha,",
  "atk-s0513a1:783_1": "bhikkhave,",
  "atk-s0513a1:783_2": "cārika”nti saṭṭhi bhikkhū disāsu pesetvā sayaṃ uruvelaṃ gacchanto antarāmagge kappāsikavanasaṇḍe tiṃsa jane bhaddavaggiyakumāre vinesi.",
  "atk-s0513a1:783_3": "Tesu sabbapacchimako sotāpanno,",
  "atk-s0513a1:783_4": "sabbuttamo anāgāmī ahosi.",
  "atk-s0513a1:783_5": "Tepi sabbe ehibhikkhubhāveneva pabbājetvā disāsu pesetvā uruvelaṃ gantvā aḍḍhuḍḍhāni pāṭihāriyasahassāni",
  "atk-s0513a1:783_6": "dassetvā uruvelakassapādayo sahassajaṭilaparivāre tebhātikajaṭile vinetvā ehibhikkhubhāveneva pabbājetvā",
  "atk-s0513a1:783_7": "gayāsīse nisīdāpetvā ādittapariyāyadesanāya arahatte patiṭṭhāpetvā tena arahantasahassena parivuto “bimbisārarañño",
  "atk-s0513a1:783_8": "dinnaṃ paṭiññaṃ mocessāmī”ti rājagahaṃ gantvā nagarūpacāre laṭṭhivanuyyānaṃ agamāsi.",
  "atk-s0513a1:783_9": "Rājā uyyānapālassa santikā “satthā āgato”ti sutvā dvādasanahutehi brāhmaṇagahapatikehi parivuto satthāraṃ",
  "atk-s0513a1:783_10": "upasaṅkamitvā cakkavicittatalesu suvaṇṇapaṭṭavitānaṃ viya pabhāsamudayaṃ vissajjantesu tathāgatassa pādesu",
  "atk-s0513a1:783_11": "sirasā nipatitvā ekamantaṃ nisīdi saddhiṃ parisāya.",
  "atk-s0513a1:784_0": "Atha kho tesaṃ brāhmaṇagahapatikānaṃ etadahosi “kiṃ nu kho mahāsamaṇo uruvelakassape brahmacariyaṃ carati,",
  "atk-s0513a1:784_1": "udāhu uruvelakassapo mahāsamaṇe”ti.",
  "atk-s0513a1:784_2": "Bhagavā tesaṃ cetasā cetoparivitakkamaññāya theraṃ gāthāya ajjhabhāsi –",
  "atk-s0513a1:785_0": "“Kimeva disvā uruvelavāsi, pahāsi aggiṃ kisako vadāno;",
  "atk-s0513a1:786_0": "Pucchāmi taṃ kassapa etamatthaṃ, kathaṃ pahīnaṃ tava aggihutta”nti. ;",
  "atk-s0513a1:787_0": "Theropi bhagavato adhippāyaṃ viditvā –",
  "atk-s0513a1:788_0": "“Rūpe ca sadde ca atho rase ca, kāmitthiyo cābhivadanti yaññā;",
  "atk-s0513a1:789_0": "Etaṃ malanti upadhīsu ñatvā, tasmā na yiṭṭhe na hute arañji”nti. –",
  "atk-s0513a1:790_0": "Imaṃ gāthaṃ vatvā attano sāvakabhāvapakāsanatthaṃ tathāgatassa pādapiṭṭhe sīsaṃ ṭhapetvā “satthā me, bhante, bhagavā,",
  "atk-s0513a1:790_1": "sāvakohamasmī”ti vatvā ekatālaṃ dvitālaṃ titālanti yāva sattatālappamāṇaṃ sattakkhattuṃ vehāsaṃ abbhuggantvā",
  "atk-s0513a1:790_2": "oruyha tathāgataṃ vanditvā ekamantaṃ nisīdi.",
  "atk-s0513a1:790_3": "Taṃ pāṭihāriyaṃ disvā mahājano “aho mahānubhāvā buddhā,",
  "atk-s0513a1:790_4": "evaṃ thāmagatadiṭṭhiko nāma ‘arahā’ti maññamāno uruvelakassapopi diṭṭhijālaṃ bhinditvā tathāgatena damito”ti satthu guṇakathaṃyeva kathesi.",
  "atk-s0513a1:790_5": "Bhagavā “nāhaṃ idāniyeva uruvelakassapaṃ damemi,",
  "atk-s0513a1:790_6": "atītepi esa mayā damitoyevā”ti vatvā imissā aṭṭhuppattiyā mahānāradakassapajātakaṃ kathetvā cattāri saccāni pakāsesi.",
  "atk-s0513a1:790_7": "Magadharājā ekādasahi nahutehi saddhiṃ sotāpattiphale patiṭṭhāsi,",
  "atk-s0513a1:790_8": "ekaṃ nahutaṃ upāsakattaṃ paṭivedesi.",
  "atk-s0513a1:790_9": "Rājā satthu santike nisinnoyeva pañca assāsake pavedetvā saraṇaṃ gantvā svātanāya nimantetvā āsanā vuṭṭhāya bhagavantaṃ padakkhiṇaṃ katvā pakkāmi.",
  "atk-s0513a1:791_0": "Punadivase yehi ca bhagavā diṭṭho,",
  "atk-s0513a1:791_1": "yehi ca adiṭṭho,",
  "atk-s0513a1:791_2": "sabbepi rājagahavāsino aṭṭhārasakoṭisaṅkhā manussā tathāgataṃ daṭṭhukāmā pātova rājagahato laṭṭhivanuyyānaṃ agamaṃsu.",
  "atk-s0513a1:791_3": "Tigāvuto maggo nappahosi,",
  "atk-s0513a1:791_4": "sakalalaṭṭhivanuyyānaṃ nirantaraṃ phuṭaṃ ahosi.",
  "atk-s0513a1:791_5": "Mahājano dasabalassa rūpasobhaggappattaṃ attabhāvaṃ passanto tittiṃ kātuṃ nāsakkhi.",
  "atk-s0513a1:791_6": "Vaṇṇabhūmi nāmesā.",
  "atk-s0513a1:791_7": "Evarūpesu hi ṭhānesu tathāgatassa lakkhaṇānubyañjanādippabhedā sabbāpi rūpakāyasirī vaṇṇetabbā.",
  "atk-s0513a1:791_8": "Evaṃ rūpasobhaggappattaṃ dasabalassa sarīraṃ passamānena mahājanena nirantaraṃ phuṭe uyyāne ca magge ca ekabhikkhussapi nikkhamanokāso nāhosi.",
  "atk-s0513a1:791_9": "Taṃ divasaṃ kira bhagavā chinnabhatto bhaveyya,",
  "atk-s0513a1:791_10": "taṃ mā ahosīti sakkassa nisinnāsanaṃ uṇhākāraṃ dassesi.",
  "atk-s0513a1:791_11": "So āvajjamāno taṃ kāraṇaṃ ñatvā māṇavakavaṇṇaṃ abhinimminitvā buddhadhammasaṅghapaṭisaṃyuttā thutiyo",
  "atk-s0513a1:791_12": "vadamāno dasabalassa purato otaritvā devatānubhāvena okāsaṃ katvā –",
  "atk-s0513a1:792_0": "“Danto dantehi saha purāṇajaṭilehi, vippamutto vippamuttehi;",
  "atk-s0513a1:793_0": "Siṅgīnikkhasavaṇṇo, rājagahaṃ pāvisi bhagavā.",
  "atk-s0513a1:794_0": "“Mutto muttehi saha purāṇajaṭilehi, vippamutto vippamuttehi;",
  "atk-s0513a1:795_0": "Siṅgīnikkhasavaṇṇo, rājagahaṃ pāvisi bhagavā.",
  "atk-s0513a1:796_0": "“Tiṇṇo tiṇṇehi saha purāṇajaṭilehi, vippamutto vippamuttehi;",
  "atk-s0513a1:797_0": "Siṅgīnikkhasavaṇṇo, rājagahaṃ pāvisi bhagavā.",
  "atk-s0513a1:798_0": "“Dasavāso dasabalo, dasadhammavidū dasabhi cupeto;",
  "atk-s0513a1:799_0": "So dasasataparivāro, rājagahaṃ pāvisi bhagavā”ti. –",
  "atk-s0513a1:800_0": "Imāhi gāthāhi satthu vaṇṇaṃ vadamāno purato pāyāsi.",
  "atk-s0513a1:800_1": "Tadā mahājano māṇavakassa rūpasiriṃ disvā “ativiya abhirūpo ayaṃ māṇavako,",
  "atk-s0513a1:800_2": "na kho pana amhehi diṭṭhapubbo”ti cintetvā “kuto ayaṃ māṇavako,",
  "atk-s0513a1:800_3": "kassa vāya”nti āha.",
  "atk-s0513a1:800_4": "Taṃ sutvā māṇavo –",
  "atk-s0513a1:801_0": "“Yo dhīro sabbadhi danto, suddho appaṭipuggalo;",
  "atk-s0513a1:802_0": "Arahaṃ sugato loke, tassāhaṃ paricārako”ti. – gāthamāha;",
  "atk-s0513a1:803_0": "Satthā sakkena katokāsaṃ maggaṃ paṭipajjitvā bhikkhusahassaparivuto rājagahaṃ pāvisi.",
  "atk-s0513a1:803_1": "Rājā buddhappamukhassa saṅghassa mahādānaṃ datvā “ahaṃ, bhante,",
  "atk-s0513a1:803_2": "tīṇi ratanāni vinā vattituṃ na sakkhissāmi,",
  "atk-s0513a1:803_3": "velāya vā avelāya vā bhagavato santikaṃ āgamissāmi,",
  "atk-s0513a1:803_4": "laṭṭhivanuyyānaṃ nāma atidūre,",
  "atk-s0513a1:803_5": "idaṃ pana amhākaṃ veḷuvanaṃ nāma uyyānaṃ nātidūre nāccāsanne gamanāgamanasampannaṃ buddhārahaṃ senāsanaṃ.",
  "atk-s0513a1:803_6": "Idaṃ me bhagavā paṭiggaṇhātū”ti suvaṇṇabhiṅkārena pupphagandhavāsitaṃ maṇivaṇṇaṃ udakaṃ ādāya veḷuvanuyyānaṃ",
  "atk-s0513a1:803_7": "pariccajanto dasabalassa hatthe udakaṃ pātesi.",
  "atk-s0513a1:803_8": "Tasmiṃ ārāmapaṭiggahaṇe “buddhasāsanassa mūlāni otiṇṇānī”ti mahāpathavī kampi.",
  "atk-s0513a1:803_9": "Jambudīpasmiñhi ṭhapetvā veḷuvanaṃ aññaṃ mahāpathaviṃ kampetvā gahitasenāsanaṃ nāma natthi.",
  "atk-s0513a1:803_10": "Tambapaṇṇidīpepi ṭhapetvā mahāvihāraṃ aññaṃ pathaviṃ kampetvā gahitasenāsanaṃ nāma natthi.",
  "atk-s0513a1:803_11": "Satthā veḷuvanārāmaṃ paṭiggahetvā rañño anumodanaṃ katvā uṭṭhāyāsanā bhikkhusaṅghaparivuto veḷuvanaṃ agamāsi.",
  "atk-s0513a1:804_0": "Tasmiṃ kho pana samaye sāriputto ca moggallāno cāti dve paribbājakā rājagahaṃ upanissāya viharanti amataṃ pariyesamānā.",
  "atk-s0513a1:804_1": "Tesu sāriputto assajittheraṃ piṇḍāya paviṭṭhaṃ disvā pasannacitto payirupāsitvā “ye dhammā hetuppabhavā”ti",
  "atk-s0513a1:804_2": "gāthaṃ sutvā sotāpattiphale patiṭṭhāya attano sahāyakassa moggallānaparibbājakassapi tameva gāthaṃ abhāsi.",
  "atk-s0513a1:804_3": "Sopi sotāpattiphale patiṭṭhāsi.",
  "atk-s0513a1:804_4": "Te ubhopi janā sañcayaṃ oloketvā attano parisāya saddhiṃ bhagavato santike pabbajiṃsu.",
  "atk-s0513a1:804_5": "Tesu mahāmoggallāno sattāhena arahattaṃ pāpuṇi,",
  "atk-s0513a1:804_6": "sāriputtatthero aḍḍhamāsena.",
  "atk-s0513a1:804_7": "Ubhopi ca ne satthā aggasāvakaṭṭhāne ṭhapesi.",
  "atk-s0513a1:804_8": "Sāriputtattherena arahattappattadivaseyeva sāvakasannipātaṃ akāsi.",
  "atk-s0513a1:805_0": "Tathāgate pana tasmiṃyeva veḷuvanuyyāne viharante suddhodanamahārājā “putto kira me chabbassāni dukkarakārikaṃ",
  "atk-s0513a1:805_1": "caritvā paramābhisambodhiṃ patvā pavattavaradhammacakko rājagahaṃ upanissāya veḷuvane viharatī”ti sutvā",
  "atk-s0513a1:805_2": "aññataraṃ amaccaṃ āmantesi “ehi, bhaṇe,",
  "atk-s0513a1:805_3": "purisasahassaparivāro rājagahaṃ gantvā mama vacanena ‘pitā vo suddhodanamahārājā daṭṭhukāmo’ti vatvā puttaṃ me gaṇhitvā ehī”ti āha. So “evaṃ,",
  "atk-s0513a1:805_4": "devā”ti rañño vacanaṃ sirasā sampaṭicchitvā purisasahassaparivāro khippameva saṭṭhiyojanamaggaṃ gantvā",
  "atk-s0513a1:805_5": "dasabalassa catuparisamajjhe nisīditvā dhammadesanāvelāya vihāraṃ pāvisi.",
  "atk-s0513a1:805_6": "So “tiṭṭhatu tāva rañño pahitasāsana”nti pariyante ṭhito satthu dhammadesanaṃ sutvā yathāṭhitova saddhiṃ",
  "atk-s0513a1:805_7": "purisasahassena arahattaṃ patvā pabbajjaṃ yāci.",
  "atk-s0513a1:805_8": "Bhagavā “etha bhikkhavo”ti hatthaṃ pasāresi,",
  "atk-s0513a1:805_9": "sabbe taṅkhaṇaṃyeva iddhimayapattacīvaradharā saṭṭhivassattherā viya ahesuṃ.",
  "atk-s0513a1:805_10": "Arahattaṃ pattakālato paṭṭhāya pana ariyā nāma majjhattāva hontīti so raññā pahitasāsanaṃ dasabalassa na kathesi.",
  "atk-s0513a1:805_11": "Rājā “neva gato āgacchati,",
  "atk-s0513a1:805_12": "na sāsanaṃ suyyatī”ti “ehi, bhaṇe,",
  "atk-s0513a1:805_13": "tvaṃ gacchāhī”ti teneva niyāmena aññaṃ amaccaṃ pesesi.",
  "atk-s0513a1:805_14": "Sopi gantvā purimanayeneva saddhiṃ parisāya arahattaṃ patvā tuṇhī ahosi.",
  "atk-s0513a1:805_15": "Rājā eteneva niyāmena purisasahassaparivāre nava amacce pesesi,",
  "atk-s0513a1:805_16": "sabbe attano kiccaṃ niṭṭhāpetvā tuṇhībhūtā tattheva vihariṃsu.",
  "atk-s0513a1:806_0": "Rājā sāsanamattampi āharitvā ācikkhantaṃ alabhitvā cintesi “ettakā janā mayi sinehābhāvena sāsanamattampi na paccāhariṃsu,",
  "atk-s0513a1:806_1": "ko nu kho mama vacanaṃ karissatī”ti sabbaṃ rājabalaṃ olokento kāḷudāyiṃ addasa.",
  "atk-s0513a1:806_2": "So kira rañño sabbatthasādhako amacco abbhantariko ativissāsiko bodhisattena saddhiṃ ekadivase jāto sahapaṃsukīḷako sahāyo.",
  "atk-s0513a1:806_3": "Atha naṃ rājā āmantesi “tāta,",
  "atk-s0513a1:806_4": "kāḷudāyi ahaṃ mama puttaṃ passitukāmo nava purisasahassāni pesesiṃ,",
  "atk-s0513a1:806_5": "ekapurisopi āgantvā sāsanamattaṃ ārocentopi natthi,",
  "atk-s0513a1:806_6": "dujjāno kho pana jīvitantarāyo,",
  "atk-s0513a1:806_7": "ahaṃ jīvamānova puttaṃ daṭṭhuṃ icchāmi,",
  "atk-s0513a1:806_8": "sakkhissasi nu kho me puttaṃ dassetu”nti.",
  "atk-s0513a1:806_9": "Sakkhissāmi, deva,",
  "atk-s0513a1:806_10": "sace pabbajituṃ labhissāmīti. Tāta,",
  "atk-s0513a1:806_11": "tvaṃ pabbajitvā vā apabbajitvā vā mayhaṃ puttaṃ dassehīti.",
  "atk-s0513a1:806_12": "So “sādhu,",
  "atk-s0513a1:806_13": "devā”ti rañño sāsanaṃ ādāya rājagahaṃ gantvā satthu dhammadesanāvelāya parisapariyante ṭhito dhammaṃ",
  "atk-s0513a1:806_14": "sutvā saparivāro arahattaphalaṃ patvā ehibhikkhubhāve patiṭṭhāsi.",
  "atk-s0513a1:807_0": "Satthā buddho hutvā paṭhamaṃ antovassaṃ isipatane vasitvā vutthavasso pavāretvā uruvelaṃ gantvā tattha",
  "atk-s0513a1:807_1": "tayo māse vasanto tebhātikajaṭile vinetvā bhikkhusahassaparivāro phussamāsapuṇṇamāyaṃ rājagahaṃ gantvā",
  "atk-s0513a1:807_2": "dve māse vasi.",
  "atk-s0513a1:807_3": "Ettāvatā bārāṇasito nikkhantassa pañca māsā jātā,",
  "atk-s0513a1:807_4": "sakalo hemanto atikkanto.",
  "atk-s0513a1:807_5": "Kāḷudāyittherassa āgatadivasato sattaṭṭha divasā vītivattā,",
  "atk-s0513a1:807_6": "so phagguṇīpuṇṇamāsiyaṃ cintesi “atikkanto hemanto,",
  "atk-s0513a1:807_7": "vasantasamayo anuppatto,",
  "atk-s0513a1:807_8": "manussehi sassādīni uddharitvā sammukhasammukhaṭṭhānehi maggā dinnā,",
  "atk-s0513a1:807_9": "haritatiṇasañchannā pathavī,",
  "atk-s0513a1:807_10": "supupphitā vanasaṇḍā,",
  "atk-s0513a1:807_11": "paṭipajjanakkhamā maggā,",
  "atk-s0513a1:807_12": "kālo dasabalassa ñātisaṅgahaṃ kātu”nti.",
  "atk-s0513a1:807_13": "Atha bhagavantaṃ upasaṅkamitvā –",
  "atk-s0513a1:808_0": "“Aṅgārino dāni dumā bhadante, phalesino chadanaṃ vippahāya;",
  "atk-s0513a1:809_0": "Te accimantova pabhāsayanti, samayo mahāvīra aṅgīrasānaṃ…pe….",
  "atk-s0513a1:810_0": "“Nātisītaṃ nātiuṇhaṃ, nātidubbhikkhachātakaṃ;",
  "atk-s0513a1:811_0": "Saddalā haritā bhūmi, esa kālo mahāmunī”ti. –",
  "atk-s0513a1:812_0": "Saṭṭhimattāhi gāthāhi dasabalassa kulanagaraṃ gamanatthāya gamanavaṇṇaṃ vaṇṇesi.",
  "atk-s0513a1:812_1": "Atha naṃ satthā “kiṃ nu kho udāyi madhurassarena gamanavaṇṇaṃ vaṇṇesī”ti āha. Bhante,",
  "atk-s0513a1:812_2": "tumhākaṃ pitā suddhodanamahārājā passitukāmo,",
  "atk-s0513a1:812_3": "karotha ñātakānaṃ saṅgahanti.",
  "atk-s0513a1:812_4": "Sādhu udāyi,",
  "atk-s0513a1:812_5": "karissāmi ñātakānaṃ saṅgahaṃ,",
  "atk-s0513a1:812_6": "bhikkhusaṅghassa ārocehi,",
  "atk-s0513a1:812_7": "gamikavattaṃ pūressantīti. “Sādhu,",
  "atk-s0513a1:812_8": "bhante”ti thero tesaṃ ārocesi.",
  "atk-s0513a1:813_0": "Bhagavā aṅgamagadhavāsīnaṃ kulaputtānaṃ dasahi sahassehi,",
  "atk-s0513a1:813_1": "kapilavatthuvāsīnaṃ dasahi sahassehīti sabbeheva vīsatisahassehi khīṇāsavabhikkhūhi parivuto rājagahā nikkhamitvā divase divase yojanaṃ gacchati.",
  "atk-s0513a1:813_2": "“Rājagahato saṭṭhiyojanaṃ kapilavatthuṃ dvīhi māsehi pāpuṇissāmī”ti aturitacārikaṃ pakkāmi.",
  "atk-s0513a1:813_3": "Theropi “bhagavato nikkhantabhāvaṃ rañño ārocessāmī”ti vehāsaṃ abbhuggantvā rañño nivesane pāturahosi.",
  "atk-s0513a1:813_4": "Rājā theraṃ disvā tuṭṭhacitto mahārahe pallaṅke nisīdāpetvā attano paṭiyāditassa nānaggarasabhojanassa pattaṃ pūretvā adāsi.",
  "atk-s0513a1:813_5": "Thero uṭṭhāya gamanākāraṃ dassesi.",
  "atk-s0513a1:813_6": "Nisīditvā bhuñjatha, tātāti.",
  "atk-s0513a1:813_7": "Satthu santikaṃ gantvā bhuñjissāmi,",
  "atk-s0513a1:813_8": "mahārājāti.",
  "atk-s0513a1:813_9": "Kahaṃ pana, tāta, satthāti?",
  "atk-s0513a1:813_10": "Vīsatisahassabhikkhuparivāro tumhākaṃ dassanatthāya cārikaṃ nikkhanto,",
  "atk-s0513a1:813_11": "mahārājāti.",
  "atk-s0513a1:813_12": "Rājā tuṭṭhamānaso āha “tumhe imaṃ paribhuñjitvā yāva mama putto imaṃ nagaraṃ pāpuṇāti,",
  "atk-s0513a1:813_13": "tāvassa itova piṇḍapātaṃ harathā”ti.",
  "atk-s0513a1:813_14": "Thero adhivāsesi.",
  "atk-s0513a1:813_15": "Rājā theraṃ parivisitvā pattaṃ gandhacuṇṇena ubbaṭṭetvā uttamabhojanassa pūretvā “tathāgatassa dethā”ti therassa hatthe patiṭṭhāpesi.",
  "atk-s0513a1:813_16": "Thero sabbesaṃ passantānaṃyeva pattaṃ ākāse khipitvā sayampi vehāsaṃ abbhuggantvā piṇḍapātaṃ āharitvā satthu hatthe ṭhapesi.",
  "atk-s0513a1:813_17": "Satthā taṃ paribhuñji.",
  "atk-s0513a1:813_18": "Etenupāyena thero divase divase āhari,",
  "atk-s0513a1:813_19": "satthāpi antarāmagge raññoyeva piṇḍapātaṃ paribhuñji.",
  "atk-s0513a1:813_20": "Theropi bhattakiccāvasāne divase divase “ajja ettakaṃ bhagavā āgato,",
  "atk-s0513a1:813_21": "ajja ettaka”nti buddhaguṇapaṭisaṃyuttāya kathāya sakalaṃ rājakulaṃ satthu dassanaṃ vināyeva satthari sañjātappasādaṃ akāsi.",
  "atk-s0513a1:813_22": "Teneva naṃ bhagavā “etadaggaṃ,",
  "atk-s0513a1:813_23": "bhikkhave,",
  "atk-s0513a1:813_24": "mama sāvakānaṃ bhikkhūnaṃ kulappasādakānaṃ yadidaṃ kāḷudāyī”ti etadagge ṭhapesi.",
  "atk-s0513a1:814_0": "Sākiyāpi kho “anuppatte bhagavati amhākaṃ ñātiseṭṭhaṃ passissāmā”ti sannipatitvā bhagavato vasanaṭṭhānaṃ",
  "atk-s0513a1:814_1": "vīmaṃsamānā “nigrodhasakkassa ārāmo ramaṇīyo”ti sallakkhetvā tattha sabbaṃ paṭijagganavidhiṃ kāretvā",
  "atk-s0513a1:814_2": "gandhapupphahatthā paccuggamanaṃ karontā sabbālaṅkārapaṭimaṇḍite daharadahare nāgaradārake ca nāgaradārikāyo",
  "atk-s0513a1:814_3": "ca paṭhamaṃ pahiṇiṃsu,",
  "atk-s0513a1:814_4": "tato rājakumāre ca rājakumārikāyo ca,",
  "atk-s0513a1:814_5": "tesaṃ anantaraṃ sāmaṃ gandhapupphacuṇṇādīhi pūjayamānā bhagavantaṃ gahetvā nigrodhārāmameva agamaṃsu.",
  "atk-s0513a1:814_6": "Tatra bhagavā vīsatisahassakhīṇāsavaparivuto paññattavarabuddhāsane nisīdi.",
  "atk-s0513a1:814_7": "Sākiyā nāma mānajātikā mānatthaddhā,",
  "atk-s0513a1:814_8": "te “siddhatthakumāro amhehi daharataro,",
  "atk-s0513a1:814_9": "amhākaṃ kaniṭṭho,",
  "atk-s0513a1:814_10": "bhāgineyyo, putto,",
  "atk-s0513a1:814_11": "nattā”ti cintetvā daharadahare rājakumāre āhaṃsu “tumhe vandatha,",
  "atk-s0513a1:814_12": "mayaṃ tumhākaṃ piṭṭhito nisīdissāmā”ti.",
  "atk-s0513a1:815_0": "Tesu evaṃ avanditvā nisinnesu bhagavā tesaṃ ajjhāsayaṃ oloketvā “na maṃ ñātayo vandanti,",
  "atk-s0513a1:815_1": "handa dāni ne vandāpessāmī”ti abhiññāpādakaṃ catutthajjhānaṃ samāpajjitvā tato vuṭṭhāya ākāsaṃ abbhuggantvā",
  "atk-s0513a1:815_2": "tesaṃ sīse pādapaṃsuṃ okiramāno viya kaṇḍambarukkhamūle yamakapāṭihāriyasadisaṃ pāṭihāriyaṃ akāsi.",
  "atk-s0513a1:815_3": "Rājā taṃ acchariyaṃ disvā āha –",
  "atk-s0513a1:815_4": "“bhagavā tumhākaṃ jātadivase kāḷadevalassa vandanatthaṃ upanītānaṃ pāde vo parivattitvā brāhmaṇassa matthake patiṭṭhite disvāpi ahaṃ tumhe vandiṃ,",
  "atk-s0513a1:815_5": "ayaṃ me paṭhamavandanā.",
  "atk-s0513a1:815_6": "Vappamaṅgaladivase jambucchāyāya sirisayane nisinnānaṃ vo jambucchāyāya aparivattanaṃ disvāpi pāde vandiṃ,",
  "atk-s0513a1:815_7": "ayaṃ me dutiyavandanā.",
  "atk-s0513a1:815_8": "Idāni imaṃ adiṭṭhapubbaṃ pāṭihāriyaṃ disvāpi ahaṃ tumhākaṃ pāde vandāmi,",
  "atk-s0513a1:815_9": "ayaṃ me tatiyavandanā”ti.",
  "atk-s0513a1:815_10": "Raññā pana vandite bhagavantaṃ avanditvā ṭhātuṃ samattho nāma ekasākiyopi nāhosi,",
  "atk-s0513a1:815_11": "sabbe vandiṃsuyeva.",
  "atk-s0513a1:816_0": "Iti bhagavā ñātayo vandāpetvā ākāsato otaritvā paññattāsane nisīdi.",
  "atk-s0513a1:816_1": "Nisinne bhagavati sikhāpatto ñātisamāgamo ahosi,",
  "atk-s0513a1:816_2": "sabbe ekaggacittā hutvā nisīdiṃsu.",
  "atk-s0513a1:816_3": "Tato mahāmegho pokkharavassaṃ vassi.",
  "atk-s0513a1:816_4": "Tambavaṇṇaṃ udakaṃ heṭṭhā viravantaṃ gacchati,",
  "atk-s0513a1:816_5": "temitukāmova temeti,",
  "atk-s0513a1:816_6": "atemitukāmassa sarīre ekabindumattampi na patati.",
  "atk-s0513a1:816_7": "Taṃ disvā sabbe acchariyabbhutacittajātā “aho acchariyaṃ,",
  "atk-s0513a1:816_8": "aho abbhuta”nti kathaṃ samuṭṭhāpesuṃ.",
  "atk-s0513a1:816_9": "Satthā “na idāneva mayhaṃ ñātisamāgame pokkharavassaṃ vassati,",
  "atk-s0513a1:816_10": "atītepi vassī”ti imissā aṭṭhuppattiyā vessantarajātakaṃ kathesi.",
  "atk-s0513a1:816_11": "Dhammadesanaṃ sutvā sabbe uṭṭhāya vanditvā pakkamiṃsu.",
  "atk-s0513a1:816_12": "Ekopi rājā vā rājamahāmatto vā “sve amhākaṃ bhikkhaṃ gaṇhathā”ti vatvā gato nāma natthi.",
  "atk-s0513a1:817_0": "Satthā punadivase vīsatisahassabhikkhuparivuto kapilavatthuṃ piṇḍāya pāvisi.",
  "atk-s0513a1:817_1": "Taṃ na koci gantvā nimantesi,",
  "atk-s0513a1:817_2": "pattaṃ vā aggahosi.",
  "atk-s0513a1:817_3": "Bhagavā indakhīle ṭhitova āvajjesi “kathaṃ nu kho pubbabuddhā kulanagare piṇḍāya cariṃsu,",
  "atk-s0513a1:817_4": "kiṃ uppaṭipāṭiyā issarajanānaṃ gharāni agamaṃsu,",
  "atk-s0513a1:817_5": "udāhu sapadānacārikaṃ cariṃsū”ti.",
  "atk-s0513a1:817_6": "Tato ekabuddhassapi uppaṭipāṭiyā gamanaṃ adisvā “mayāpi idāni ayameva vaṃso,",
  "atk-s0513a1:817_7": "ayaṃ paveṇī paggahetabbā,",
  "atk-s0513a1:817_8": "āyatiñca me sāvakāpi mamaññeva anusikkhantā piṇḍacārikavattaṃ paripūressantī”ti koṭiyaṃ niviṭṭhagehato paṭṭhāya sapadānaṃ piṇḍāya cari.",
  "atk-s0513a1:817_9": "“Ayyo kira siddhatthakumāro piṇḍāya caratī”ti dvibhūmakatibhūmakādīsu pāsādesu sīhapañjare vivaritvā mahājano dassanabyāvaṭo ahosi.",
  "atk-s0513a1:818_0": "Rāhulamātāpi devī “ayyaputto kira imasmiṃyeva nagare mahantena rājānubhāvena suvaṇṇasivikādīhi vicaritvā",
  "atk-s0513a1:818_1": "idāni kesamassuṃ ohāretvā kāsāyavatthavasano kapālahattho piṇḍāya carati,",
  "atk-s0513a1:818_2": "sobhati nu kho”ti sīhapañjaraṃ vivaritvā olokayamānā bhagavantaṃ nānāvirāgasamujjalāya sarīrappabhāya",
  "atk-s0513a1:818_3": "nagaravīthiyo obhāsetvā byāmappabhāparikkhepasamaṅgībhūtāya asītianubyañjanāvabhāsitāya dvattiṃsamahāpurisalakkhaṇapaṭimaṇḍitāya",
  "atk-s0513a1:818_4": "anopamāya buddhasiriyā virocamānaṃ disvā uṇhīsato paṭṭhāya yāva pādatalā –",
  "atk-s0513a1:819_0": "“Siniddhanīlamudukuñcitakeso, sūriyanimmalatalābhinalāṭo;",
  "atk-s0513a1:820_0": "Yuttatuṅgamudukāyatanāso, raṃsijālavitato narasīho.",
  "atk-s0513a1:821_0": "“Cakkavaraṅkitarattasupādo, lakkhaṇamaṇḍitaāyatapaṇhi;",
  "atk-s0513a1:822_0": "Cāmarihatthavibhūsitapaṇho, esa hi tuyhaṃ pitā narasīho.",
  "atk-s0513a1:823_0": "“Sakyakumāro varado sukhumālo, lakkhaṇavicittapasannasarīro;",
  "atk-s0513a1:824_0": "Lokahitāya āgato naravīro, esa hi tuyhaṃ pitā narasīho.",
  "atk-s0513a1:825_0": "“Āyatayuttasusaṇṭhitasoto, gopakhumo abhinīlanetto;",
  "atk-s0513a1:826_0": "Indadhanuabhinīlabhamuko, esa hi tuyhaṃ pitā narasīho.",
  "atk-s0513a1:827_0": "“Puṇṇacandanibho mukhavaṇṇo, devanarānaṃ piyo naranāgo;",
  "atk-s0513a1:828_0": "Mattagajindavilāsitagāmī, esa hi tuyhaṃ pitā narasīho.",
  "atk-s0513a1:829_0": "“Siniddhasugambhīramañjusaghoso, hiṅgulavaṇṇarattasujivho;",
  "atk-s0513a1:830_0": "Vīsativīsatisetasudanto, esa hi tuyhaṃ pitā narasīho.",
  "atk-s0513a1:831_0": "“Khattiyasambhavaaggakulindo, devamanussanamassitapādo;",
  "atk-s0513a1:832_0": "Sīlasamādhipatiṭṭhitacitto, esa hi tuyhaṃ pitā narasīho.",
  "atk-s0513a1:833_0": "“Vaṭṭasuvaṭṭasusaṇṭhitagīvo, sīhahanumigarājasarīro;",
  "atk-s0513a1:834_0": "Kañcanasucchaviuttamavaṇṇo, esa hi tuyhaṃ pitā narasīho.",
  "atk-s0513a1:835_0": "“Añjanasamavaṇṇasunīlakeso, kañcanapaṭṭavisuddhanalāṭo;",
  "atk-s0513a1:836_0": "Osadhipaṇḍarasuddhasuuṇṇo, esa hi tuyhaṃ pitā narasīho.",
  "atk-s0513a1:837_0": "“Gacchantonilapathe viya cando, tārāgaṇaparivaḍḍhitarūpo;",
  "atk-s0513a1:838_0": "Sāvakamajjhagato samaṇindo, esa hi tuyhaṃ pitā narasīho”ti. –",
  "atk-s0513a1:839_0": "Evamimāhi dasahi narasīhagāthāhi nāma abhitthavitvā “tumhākaṃ putto kira idāni piṇḍāya caratī”ti rañño ārocesi.",
  "atk-s0513a1:839_1": "Rājā saṃviggahadayo hatthena sāṭakaṃ saṇṭhapento turitaturitaṃ nikkhamitvā vegena gantvā bhagavato purato ṭhatvā āha – “kiṃ, bhante,",
  "atk-s0513a1:839_2": "amhe lajjāpetha,",
  "atk-s0513a1:839_3": "kimatthaṃ piṇḍāya caratha,",
  "atk-s0513a1:839_4": "kiṃ ‘ettakānaṃ bhikkhūnaṃ na sakkā bhattaṃ laddhu’nti saññaṃ karitthā”ti.",
  "atk-s0513a1:839_5": "Vaṃsacārittametaṃ, mahārāja,",
  "atk-s0513a1:839_6": "amhākanti. Nanu, bhante,",
  "atk-s0513a1:839_7": "amhākaṃ mahāsammatakhattiyavaṃso nāma vaṃso,",
  "atk-s0513a1:839_8": "tattha ca ekakhattiyopi bhikkhācaro nāma natthīti. “Ayaṃ, mahārāja,",
  "atk-s0513a1:839_9": "rājavaṃso nāma tava vaṃso,",
  "atk-s0513a1:839_10": "amhākaṃ pana dīpaṅkaro koṇḍañño…pe…",
  "atk-s0513a1:839_11": "kassapoti ayaṃ buddhavaṃso nāma.",
  "atk-s0513a1:839_12": "Ete ca aññe ca anekasahassasaṅkhā buddhā bhikkhācarā,",
  "atk-s0513a1:839_13": "bhikkhācāreneva jīvikaṃ kappesu”nti antaravīthiyaṃ ṭhitova –",
  "atk-s0513a1:840_0": "“Uttiṭṭhe nappamajjeyya, dhammaṃ sucaritaṃ care;",
  "atk-s0513a1:841_0": "Dhammacārī sukhaṃ seti, asmiṃ loke paramhi cā”ti. –",
  "atk-s0513a1:842_0": "Imaṃ gāthamāha. Gāthāpariyosāne rājā sotāpattiphale patiṭṭhāsi.",
  "atk-s0513a1:843_0": "“Dhammaṃ care sucaritaṃ, na naṃ duccaritaṃ care;",
  "atk-s0513a1:844_0": "Dhammacārī sukhaṃ seti, asmiṃ loke paramhi cā”ti. –",
  "atk-s0513a1:845_0": "Imaṃ pana gāthaṃ sutvā sakadāgāmiphale patiṭṭhāsi.",
  "atk-s0513a1:845_1": "Mahādhammapālajātakaṃ sutvā anāgāmiphale patiṭṭhāsi,",
  "atk-s0513a1:845_2": "maraṇasamaye setacchattassa heṭṭhā sirisayane nipannoyeva arahattaṃ pāpuṇi.",
  "atk-s0513a1:845_3": "Araññavāsena pana padhānānuyogakiccaṃ rañño nāhosi.",
  "atk-s0513a1:845_4": "Sotāpattiphalaṃ sacchikatvāyeva pana bhagavato pattaṃ gahetvā saparisaṃ bhagavantaṃ mahāpāsādaṃ āropetvā paṇītena khādanīyena bhojanīyena parivisi.",
  "atk-s0513a1:845_5": "Bhattakiccapariyosāne sabbaṃ itthāgāraṃ āgantvā bhagavantaṃ vandi ṭhapetvā rāhulamātaraṃ.",
  "atk-s0513a1:845_6": "Sā pana “gaccha,",
  "atk-s0513a1:845_7": "ayyaputtaṃ vandāhī”ti parijanena vuccamānāpi “sace mayhaṃ guṇo atthi,",
  "atk-s0513a1:845_8": "sayameva mama santikaṃ ayyaputto āgamissati,",
  "atk-s0513a1:845_9": "āgatameva naṃ vandissāmī”ti vatvā na agamāsi.",
  "atk-s0513a1:846_0": "Bhagavā rājānaṃ pattaṃ gāhāpetvā dvīhi aggasāvakehi saddhiṃ rājadhītāya sirigabbhaṃ gantvā “rājadhītā",
  "atk-s0513a1:846_1": "yathāruci vandamānā na kiñci vattabbā”ti vatvā paññattāsane nisīdi.",
  "atk-s0513a1:846_2": "Sā vegenāgantvā gopphakesu gahetvā pādapiṭṭhiyaṃ sīsaṃ parivattetvā yathāajjhāsayaṃ vandi.",
  "atk-s0513a1:846_3": "Rājā rājadhītāya bhagavati sinehabahumānādiguṇasampattiyo kathesi “bhante,",
  "atk-s0513a1:846_4": "mama dhītā ‘tumhehi kāsāyāni vatthāni nivāsitānī’ti sutvā tato paṭṭhāya kāsāyavatthanivatthā jātā,",
  "atk-s0513a1:846_5": "tumhākaṃ ekabhattikabhāvaṃ sutvā ekabhattikāva jātā,",
  "atk-s0513a1:846_6": "tumhehi mahāsayanassa chaḍḍitabhāvaṃ sutvā paṭṭikāmañcakeyeva nipannā,",
  "atk-s0513a1:846_7": "tumhākaṃ mālāgandhādīhi viratabhāvaṃ ñatvā viratamālāgandhāva jātā,",
  "atk-s0513a1:846_8": "attano ñātakehi ‘mayaṃ paṭijaggissāmā’ti sāsane pesitepi ekañātakampi na olokesi,",
  "atk-s0513a1:846_9": "evaṃ guṇasampannā me dhītā bhagavā”ti.",
  "atk-s0513a1:846_10": "“Anacchariyaṃ, mahārāja,",
  "atk-s0513a1:846_11": "yaṃ idāni tayā rakkhiyamānā rājadhītā paripakke ñāṇe attānaṃ rakkheyya,",
  "atk-s0513a1:846_12": "esā pubbe anārakkhā pabbatapāde vicaramānā aparipakke ñāṇe attānaṃ rakkhī”ti vatvā candakinnarījātakaṃ kathetvā uṭṭhāyāsanā pakkāmi.",
  "atk-s0513a1:847_0": "Dutiyadivase pana nandassa rājakumārassa abhisekagehappavesanavivāhamaṅgalesu vattamānesu tassa gehaṃ",
  "atk-s0513a1:847_1": "gantvā kumāraṃ pattaṃ gāhāpetvā pabbājetukāmo maṅgalaṃ vatvā uṭṭhāyāsanā pakkāmi.",
  "atk-s0513a1:847_2": "Janapadakalyāṇī kumāraṃ gacchantaṃ disvā “tuvaṭaṃ kho,",
  "atk-s0513a1:847_3": "ayyaputta,",
  "atk-s0513a1:847_4": "āgaccheyyāsī”ti vatvā gīvaṃ pasāretvā olokesi.",
  "atk-s0513a1:847_5": "Sopi bhagavantaṃ “pattaṃ gaṇhathā”ti vattuṃ avisahamāno vihāraṃyeva agamāsi,",
  "atk-s0513a1:847_6": "taṃ anicchamānaṃyeva bhagavā pabbājesi.",
  "atk-s0513a1:847_7": "Iti bhagavā kapilavatthuṃ gantvā tatiyadivase nandaṃ pabbājesi.",
  "atk-s0513a1:848_0": "Sattame divase rāhulamātā kumāraṃ alaṅkaritvā bhagavato santikaṃ pesesi “passa, tāta,",
  "atk-s0513a1:848_1": "etaṃ vīsatisahassasamaṇaparivutaṃ suvaṇṇavaṇṇaṃ brahmarūpavaṇṇaṃ samaṇaṃ,",
  "atk-s0513a1:848_2": "ayaṃ te pitā,",
  "atk-s0513a1:848_3": "etassa mahantā nidhayo ahesuṃ,",
  "atk-s0513a1:848_4": "tyāssa nikkhamanakālato paṭṭhāya na passāma, gaccha,",
  "atk-s0513a1:848_5": "naṃ dāyajjaṃ yācāhi –",
  "atk-s0513a1:848_6": "‘ahaṃ tāta kumāro abhisekaṃ patvā cakkavattī bhavissāmi,",
  "atk-s0513a1:848_7": "dhanena me attho,",
  "atk-s0513a1:848_8": "dhanaṃ me dehi.",
  "atk-s0513a1:848_9": "Sāmiko hi putto pitu santakassā’ti”.",
  "atk-s0513a1:848_10": "Kumāro ca bhagavato santikaṃ gantvā pitu sinehaṃ paṭilabhitvā haṭṭhatuṭṭho “sukhā te, samaṇa,",
  "atk-s0513a1:848_11": "chāyā”ti vatvā aññañca bahuṃ attano anurūpaṃ vadanto aṭṭhāsi.",
  "atk-s0513a1:848_12": "Bhagavā katabhattakicco anumodanaṃ katvā uṭṭhāyāsanā pakkāmi.",
  "atk-s0513a1:848_13": "Kumāropi “dāyajjaṃ me, samaṇa, dehi,",
  "atk-s0513a1:848_14": "dāyajjaṃ me, samaṇa,",
  "atk-s0513a1:848_15": "dehī”ti bhagavantaṃ anubandhi.",
  "atk-s0513a1:848_16": "Bhagavā kumāraṃ na nivattāpesi,",
  "atk-s0513a1:848_17": "parijanopi bhagavatā saddhiṃ gacchantaṃ nivattetuṃ nāsakkhi.",
  "atk-s0513a1:848_18": "Iti so bhagavatā saddhiṃ ārāmameva agamāsi.",
  "atk-s0513a1:849_0": "Tato bhagavā cintesi “yaṃ ayaṃ pitu santakaṃ dhanaṃ icchati,",
  "atk-s0513a1:849_1": "taṃ vaṭṭānugataṃ savighātaṃ,",
  "atk-s0513a1:849_2": "handassa bodhimaṇḍe paṭiladdhaṃ sattavidhaṃ ariyadhanaṃ demi,",
  "atk-s0513a1:849_3": "lokuttaradāyajjassa naṃ sāmikaṃ karomī”ti āyasmantaṃ sāriputtaṃ āmantesi “tena hi,",
  "atk-s0513a1:849_4": "tvaṃ sāriputta,",
  "atk-s0513a1:849_5": "rāhulakumāraṃ pabbājehī”ti.",
  "atk-s0513a1:849_6": "Thero taṃ pabbājesi.",
  "atk-s0513a1:849_7": "Pabbajite pana kumāre rañño adhimattaṃ dukkhaṃ uppajji.",
  "atk-s0513a1:849_8": "Taṃ adhivāsetuṃ asakkonto bhagavato nivedetvā “sādhu, bhante,",
  "atk-s0513a1:849_9": "ayyā mātāpitūhi ananuññātaṃ puttaṃ na pabbājeyyu”nti varaṃ yāci.",
  "atk-s0513a1:849_10": "Bhagavā tassa taṃ varaṃ datvā punadivase rājanivesane katapātarāso ekamantaṃ nisinnena raññā “bhante,",
  "atk-s0513a1:849_11": "tumhākaṃ dukkarakārikakāle ekā devatā maṃ upasaṅkamitvā ‘putto te kālakato’ti āha,",
  "atk-s0513a1:849_12": "tassā vacanaṃ asaddahanto ‘na mayhaṃ putto bodhiṃ appatvā kālaṃ karotī’ti taṃ paṭikkhipi”nti vutte “idāni kiṃ saddahissatha,",
  "atk-s0513a1:849_13": "ye tumhe pubbepi aṭṭhikāni dassetvā ‘putto te mato’ti vutte na saddahitthā”ti imissā aṭṭhuppattiyā mahādhammapālajātakaṃ kathesi.",
  "atk-s0513a1:849_14": "Kathāpariyosāne rājā anāgāmiphale patiṭṭhāsi.",
  "atk-s0513a1:850_0": "Iti bhagavā pitaraṃ tīsu phalesu patiṭṭhāpetvā bhikkhusaṅghaparivuto punadeva rājagahaṃ gantvā veḷuvane vihāsi.",
  "atk-s0513a1:850_1": "Tasmiṃ samaye anāthapiṇḍiko gahapati pañcahi sakaṭasatehi bhaṇḍaṃ ādāya rājagahe attano piyasahāyakassa",
  "atk-s0513a1:850_2": "seṭṭhino gehaṃ gantvā tattha buddhassa bhagavato uppannabhāvaṃ sutvā balavapaccūsasamaye devatānubhāvena",
  "atk-s0513a1:850_3": "vivaṭena dvārena satthāraṃ upasaṅkamitvā dhammaṃ sutvā sotāpattiphale patiṭṭhāya dutiyadivase buddhappamukhassa",
  "atk-s0513a1:850_4": "bhikkhusaṅghassa mahādānaṃ datvā sāvatthiṃ āgamanatthāya satthu paṭiññaṃ gahetvā antarāmagge pañcacattālīsayojanaṭṭhāne",
  "atk-s0513a1:850_5": "satasahassaṃ satasahassaṃ datvā yojanike yojanike vihāre kāretvā jetavanaṃ koṭisanthārena aṭṭhārasahiraññakoṭīhi",
  "atk-s0513a1:850_6": "kiṇitvā navakammaṃ paṭṭhapesi.",
  "atk-s0513a1:850_7": "So majjhe dasabalassa gandhakuṭiṃ kāresi,",
  "atk-s0513a1:850_8": "taṃ parivāretvā asītimahātherānaṃ pāṭiyekkasannivesane āvāse ekakūṭāgāradvikūṭāgārahaṃsavaṭṭakadīghasālāmaṇḍapādivasena",
  "atk-s0513a1:850_9": "sesasenāsanāni pokkharaṇīcaṅkamanarattiṭṭhānadivāṭṭhānāni cāti aṭṭhārasakoṭipariccāgena ramaṇīye bhūmibhāge",
  "atk-s0513a1:850_10": "manoramaṃ vihāraṃ kārāpetvā dasabalassa āgamanatthāya dūtaṃ pesesi.",
  "atk-s0513a1:850_11": "Satthā dūtassa vacanaṃ sutvā mahābhikkhusaṅghaparivuto rājagahā nikkhamitvā anupubbena sāvatthinagaraṃ pāpuṇi.",
  "atk-s0513a1:851_0": "Mahāseṭṭhipi kho vihāramahaṃ sajjetvā tathāgatassa jetavanappavisanadivase puttaṃ sabbālaṅkārapaṭimaṇḍitaṃ",
  "atk-s0513a1:851_1": "katvā alaṅkatapaṭiyatteheva pañcahi kumārasatehi saddhiṃ pesesi.",
  "atk-s0513a1:851_2": "So saparivāro pañcavaṇṇavatthasamujjalāni pañca dhajasatāni gahetvā dasabalassa purato ahosi.",
  "atk-s0513a1:851_3": "Tesaṃ pacchato mahāsubhaddā cūḷasubhaddāti dve seṭṭhidhītaro pañcahi kumārikāsatehi saddhiṃ puṇṇaghaṭe gahetvā nikkhamiṃsu.",
  "atk-s0513a1:851_4": "Tāsaṃ pacchato seṭṭhibhariyā sabbālaṅkārapaṭimaṇḍitā pañcahi mātugāmasatehi saddhiṃ puṇṇapātiyo gahetvā nikkhami.",
  "atk-s0513a1:851_5": "Sabbesaṃ pacchato sayaṃ mahāseṭṭhi ahatavatthanivattho ahatavatthanivattheheva pañcahi seṭṭhisatehi saddhiṃ bhagavantaṃ abbhuggañchi.",
  "atk-s0513a1:851_6": "Bhagavā imaṃ upāsakaparisaṃ purato katvā mahābhikkhusaṅghaparivuto attano sarīrappabhāya suvaṇṇarasasekapiñjarāni",
  "atk-s0513a1:851_7": "viya vanantarāni kurumāno anantāya buddhalīḷāya apaṭisamāya buddhasiriyā jetavanavihāraṃ pāvisi.",
  "atk-s0513a1:852_0": "Atha naṃ anāthapiṇḍiko pucchi –",
  "atk-s0513a1:852_1": "“kathāhaṃ, bhante,",
  "atk-s0513a1:852_2": "imasmiṃ vihāre paṭipajjāmī”ti.",
  "atk-s0513a1:852_3": "Tena hi gahapati imaṃ vihāraṃ āgatānāgatassa cātuddisassa bhikkhusaṅghassa dehīti. “Sādhu,",
  "atk-s0513a1:852_4": "bhante”ti mahāseṭṭhi suvaṇṇabhiṅkāraṃ ādāya dasabalassa hatthe udakaṃ pātetvā “imaṃ jetavanavihāraṃ āgatānāgatassa",
  "atk-s0513a1:852_5": "cātuddisassa bhikkhusaṅghassa dammī”ti adāsi.",
  "atk-s0513a1:852_6": "Satthā vihāraṃ paṭiggahetvā anumodanaṃ karonto –",
  "atk-s0513a1:853_0": "“Sītaṃ uṇhaṃ paṭihanti, tato vāḷamigāni ca;",
  "atk-s0513a1:854_0": "Sarīsape ca makase, sisire cāpi vuṭṭhiyo.",
  "atk-s0513a1:855_0": "“Tato vātātapo ghoro, sañjāto paṭihaññati;",
  "atk-s0513a1:856_0": "Leṇatthañca sukhatthañca, jhāyituñca vipassituṃ.",
  "atk-s0513a1:857_0": "“Vihāradānaṃ saṅghassa, aggaṃ buddhena vaṇṇitaṃ;",
  "atk-s0513a1:858_0": "Tasmā hi paṇḍito poso, sampassaṃ atthamattano.",
  "atk-s0513a1:859_0": "“Vihāre kāraye ramme, vāsayettha bahussute;",
  "atk-s0513a1:860_0": "Tesaṃ annañca pānañca, vatthasenāsanāni ca.",
  "atk-s0513a1:861_0": "“Dadeyya ujubhūtesu, vippasannena cetasā;",
  "atk-s0513a1:862_0": "Te tassa dhammaṃ desenti, sabbadukkhāpanūdanaṃ;",
  "atk-s0513a1:863_0": "Yaṃ so dhammaṃ idhaññāya, parinibbāti anāsavo”ti. –",
  "atk-s0513a1:864_0": "Vihārānisaṃsaṃ kathesi.",
  "atk-s0513a1:864_1": "Anāthapiṇḍiko dutiyadivasato paṭṭhāya vihāramahaṃ ārabhi.",
  "atk-s0513a1:864_2": "Visākhāya pāsādamaho catūhi māsehi niṭṭhito,",
  "atk-s0513a1:864_3": "anāthapiṇḍikassa pana vihāramaho navahi māsehi niṭṭhāsi.",
  "atk-s0513a1:864_4": "Vihāramahepi aṭṭhāraseva koṭiyo pariccāgaṃ agamaṃsu.",
  "atk-s0513a1:864_5": "Iti ekasmiṃyeva vihāre catupaṇṇāsakoṭisaṅkhyaṃ dhanaṃ pariccaji.",
  "atk-s0513a1:865_0": "Atīte pana vipassissa bhagavato kāle punabbasumitto nāma seṭṭhi suvaṇṇiṭṭhakāsanthārena kiṇitvā tasmiṃyeva ṭhāne yojanappamāṇaṃ saṅghārāmaṃ kāresi.",
  "atk-s0513a1:865_1": "Sikhissa bhagavato kāle sirivaḍḍho nāma seṭṭhi suvaṇṇaphālasanthārena kiṇitvā tasmiṃyeva ṭhāne tigāvutappamāṇaṃ saṅghārāmaṃ kāresi.",
  "atk-s0513a1:865_2": "Vessabhussa bhagavato kāle sotthijo nāma seṭṭhi suvaṇṇahatthipadasanthārena kiṇitvā tasmiṃyeva ṭhāne aḍḍhayojanappamāṇaṃ saṅghārāmaṃ kāresi.",
  "atk-s0513a1:865_3": "Kakusandhassa bhagavato kāle accuto nāma seṭṭhi suvaṇṇiṭṭhakāsanthārena kiṇitvā tasmiṃyeva ṭhāne gāvutappamāṇaṃ saṅghārāmaṃ kāresi.",
  "atk-s0513a1:865_4": "Koṇāgamanassa bhagavato kāle uggo nāma seṭṭhi suvaṇṇakacchapasanthārena kiṇitvā tasmiṃyeva ṭhāne aḍḍhagāvutappamāṇaṃ saṅghārāmaṃ kāresi.",
  "atk-s0513a1:865_5": "Kassapassa bhagavato kāle sumaṅgalo nāma seṭṭhi suvaṇṇakaṭṭisanthārena kiṇitvā tasmiṃyeva ṭhāne soḷasakarīsappamāṇaṃ saṅghārāmaṃ kāresi.",
  "atk-s0513a1:865_6": "Amhākaṃ pana bhagavato kāle anāthapiṇḍiko nāma seṭṭhi kahāpaṇakoṭisanthārena kiṇitvā tasmiṃyeva ṭhāne aṭṭhakarīsappamāṇaṃ saṅghārāmaṃ kāresi.",
  "atk-s0513a1:865_7": "Idaṃ kira ṭhānaṃ sabbabuddhānaṃ avijahitaṭṭhānameva.",
  "atk-s0513a1:866_0": "Iti mahābodhimaṇḍe sabbaññutappattito yāva mahāparinibbānamañcā yasmiṃ yasmiṃ ṭhāne bhagavā vihāsi,",
  "atk-s0513a1:866_1": "idaṃ santikenidānaṃ nāma,",
  "atk-s0513a1:866_2": "tassa vasena sabbajātakāni vaṇṇayissāma.",
  "atk-s0513a1:867_0": "Nidānakathā niṭṭhitā.",
  "atk-s0513a1:868_0": "1. Ekakanipāto",
  "atk-s0513a1:869_0": "1. Apaṇṇakavaggo",
  "atk-s0513a1:871_0": "1. Apaṇṇakajātakavaṇṇanā",
  "atk-s0513a1:872_0": "Imaṃ tāva apaṇṇakadhammadesanaṃ bhagavā sāvatthiṃ upanissāya jetavanamahāvihāre viharanto kathesi.",
  "atk-s0513a1:872_1": "Kaṃ pana ārabbha ayaṃ kathā samuṭṭhitāti?",
  "atk-s0513a1:872_2": "Seṭṭhissa sahāyake pañcasate titthiyasāvake.",
  "atk-s0513a1:872_3": "Ekasmiñhi divase anāthapiṇḍiko seṭṭhi attano sahāyake pañcasate aññatitthiyasāvake ādāya bahuṃ mālāgandhavilepanañceva",
  "atk-s0513a1:872_4": "sappitelamadhuphāṇitavatthacchādanāni ca gāhāpetvā jetavanaṃ gantvā bhagavantaṃ vanditvā gandhamālādīhi",
  "atk-s0513a1:872_5": "pūjetvā bhesajjāni ceva vatthāni ca bhikkhusaṅghassa vissajjetvā cha nisajjādose vajjetvā ekamantaṃ nisīdi.",
  "atk-s0513a1:872_6": "Tepi aññatitthiyasāvakā tathāgataṃ vanditvā satthu puṇṇacandasassirikaṃ mukhaṃ,",
  "atk-s0513a1:872_7": "lakkhaṇānubyañjanapaṭimaṇḍitaṃ byāmappabhāparikkhittaṃ brahmakāyaṃ,",
  "atk-s0513a1:872_8": "āveḷāveḷā yamakayamakā hutvā niccharantiyo ghanabuddharasmiyo ca olokayamānā anāthapiṇḍikassa samīpeyeva nisīdiṃsu.",
  "atk-s0513a1:873_0": "Atha nesaṃ satthā manosilātale sīhanādaṃ nadanto taruṇasīho viya gajjanto pāvussakamegho viya ca ākāsagaṅgaṃ",
  "atk-s0513a1:873_1": "otārento viya ca ratanadāmaṃ ganthento viya ca aṭṭhaṅgasamannāgatena savanīyena kamanīyena brahmassarena",
  "atk-s0513a1:873_2": "nānānayavicittaṃ madhuradhammakathaṃ kathesi.",
  "atk-s0513a1:873_3": "Te satthu dhammadesanaṃ sutvā pasannacittā uṭṭhāya dasabalaṃ vanditvā aññatitthiyasaraṇaṃ bhinditvā buddhaṃ saraṇaṃ agamaṃsu.",
  "atk-s0513a1:873_4": "Te tato paṭṭhāya niccakālaṃ anāthapiṇḍikena saddhiṃ gandhamālādihatthā vihāraṃ gantvā dhammaṃ suṇanti,",
  "atk-s0513a1:873_5": "dānaṃ denti,",
  "atk-s0513a1:873_6": "sīlaṃ rakkhanti,",
  "atk-s0513a1:873_7": "uposathakammaṃ karonti.",
  "atk-s0513a1:874_0": "Atha bhagavā sāvatthito punadeva rājagahaṃ agamāsi.",
  "atk-s0513a1:874_1": "Te tathāgatassa gatakāle taṃ saraṇaṃ bhinditvā puna aññatitthiyasaraṇaṃ gantvā attano mūlaṭṭhāneyeva patiṭṭhitā.",
  "atk-s0513a1:874_2": "Bhagavāpi sattaṭṭha māse vītināmetvā puna jetavanameva agamāsi.",
  "atk-s0513a1:874_3": "Anāthapiṇḍiko punapi te ādāya satthu santikaṃ gantvā satthāraṃ gandhamālādīhi pūjetvā vanditvā ekamantaṃ nisīdi.",
  "atk-s0513a1:874_4": "Tepi bhagavantaṃ vanditvā ekamantaṃ nisīdiṃsu.",
  "atk-s0513a1:874_5": "Atha nesaṃ tathāgate cārikaṃ pakkante gahitasaraṇaṃ bhinditvā puna aññatitthiyasaraṇameva gahetvā mūle patiṭṭhitabhāvaṃ bhagavato ārocesi.",
  "atk-s0513a1:875_0": "Bhagavā aparimitakappakoṭiyo nirantaraṃ pavattitavacīsucaritānubhāvena dibbagandhagandhitaṃ nānāgandhapūritaṃ",
  "atk-s0513a1:875_1": "ratanakaraṇḍakaṃ vivaranto viya mukhapadumaṃ vivaritvā madhurassaraṃ nicchārento “saccaṃ kira tumhe upāsakā",
  "atk-s0513a1:875_2": "tīṇi saraṇāni bhinditvā aññatitthiyasaraṇaṃ gatā”ti pucchi.",
  "atk-s0513a1:875_3": "Atha tehi paṭicchādetuṃ asakkontehi “saccaṃ bhagavā”ti vutte satthā “upāsakā heṭṭhā avīciṃ upari bhavaggaṃ",
  "atk-s0513a1:875_4": "paricchedaṃ katvā tiriyaṃ aparimāṇāsu lokadhātūsu sīlādīhi guṇehi buddhena sadiso nāma natthi,",
  "atk-s0513a1:875_5": "kuto adhikataro”ti. “Yāvatā,",
  "atk-s0513a1:875_6": "bhikkhave,",
  "atk-s0513a1:875_7": "sattā apadā vā dvipadā vā catuppadā vā bahuppadā vā,",
  "atk-s0513a1:875_8": "tathāgato tesaṃ aggamakkhāyati,",
  "atk-s0513a1:875_9": "yaṃ kiñci vittaṃ idha vā huraṃ vā…pe…",
  "atk-s0513a1:875_10": "aggato ve pasannāna”ntiādīhi suttehi pakāsite ratanattayaguṇe pakāsetvā “evaṃ uttamaguṇehi samannāgataṃ",
  "atk-s0513a1:875_11": "ratanattayaṃ saraṇaṃ gatā upāsakā vā upāsikā vā nirayādīsu nibbattakā nāma natthi,",
  "atk-s0513a1:875_12": "apāyanibbattito pana muccitvā devaloke uppajjitvā mahāsampattiṃ anubhonti,",
  "atk-s0513a1:875_13": "tasmā tumhehi evarūpaṃ saraṇaṃ bhinditvā aññatitthiyasaraṇaṃ gacchantehi ayuttaṃ kata”nti āha.",
  "atk-s0513a1:876_0": "Ettha ca tīṇi ratanāni mokkhavasena uttamavasena saraṇagatānaṃ apāyesu nibbattiyā abhāvadīpanatthaṃ imāni suttāni dassetabbāni –",
  "atk-s0513a1:877_0": "“Ye keci buddhaṃ saraṇaṃ gatāse, na te gamissanti apāyabhūmiṃ;",
  "atk-s0513a1:878_0": "Pahāya mānusaṃ dehaṃ, devakāyaṃ paripūressanti. ;",
  "atk-s0513a1:879_0": "“Ye keci dhammaṃ saraṇaṃ gatāse, na te gamissanti apāyabhūmiṃ;",
  "atk-s0513a1:880_0": "Pahāya mānusaṃ dehaṃ, devakāyaṃ paripūressanti.",
  "atk-s0513a1:881_0": "“Ye keci saṅghaṃ saraṇaṃ gatāse, na te gamissanti apāyabhūmiṃ;",
  "atk-s0513a1:882_0": "Pahāya mānusaṃ dehaṃ, devakāyaṃ paripūressanti.",
  "atk-s0513a1:883_0": "“Bahuṃ ve saraṇaṃ yanti, pabbatāni vanāni ca;",
  "atk-s0513a1:884_0": "Ārāmarukkhacetyāni, manussā bhayatajjitā.",
  "atk-s0513a1:885_0": "“Netaṃ kho saraṇaṃ khemaṃ, netaṃ saraṇamuttamaṃ;",
  "atk-s0513a1:886_0": "Netaṃ saraṇamāgamma, sabbadukkhā pamuccati.",
  "atk-s0513a1:887_0": "“Yo ca buddhañca dhammañca, saṅghañca saraṇaṃ gato;",
  "atk-s0513a1:888_0": "Cattāri ariyasaccāni, sammappaññāya passati.",
  "atk-s0513a1:889_0": "“Dukkhaṃ dukkhasamuppādaṃ, dukkhassa ca atikkamaṃ;",
  "atk-s0513a1:890_0": "Ariyañcaṭṭhaṅgikaṃ maggaṃ, dukkhūpasamagāminaṃ.",
  "atk-s0513a1:891_0": "“Etaṃ kho saraṇaṃ khemaṃ, etaṃ saraṇamuttamaṃ;",
  "atk-s0513a1:892_0": "Etaṃ saraṇamāgamma, sabbadukkhā pamuccatī”ti. ;",
  "atk-s0513a1:893_0": "Na kevalañca nesaṃ satthā ettakaṃyeva dhammaṃ desesi,",
  "atk-s0513a1:893_1": "apica kho “upāsakā buddhānussatikammaṭṭhānaṃ nāma,",
  "atk-s0513a1:893_2": "dhammānussatikammaṭṭhānaṃ nāma,",
  "atk-s0513a1:893_3": "saṅghānussatikammaṭṭhānaṃ nāma sotāpattimaggaṃ deti,",
  "atk-s0513a1:893_4": "sotāpattiphalaṃ deti,",
  "atk-s0513a1:893_5": "sakadāgāmimaggaṃ deti,",
  "atk-s0513a1:893_6": "sakadāgāmiphalaṃ deti,",
  "atk-s0513a1:893_7": "anāgāmimaggaṃ deti,",
  "atk-s0513a1:893_8": "anāgāmiphalaṃ deti,",
  "atk-s0513a1:893_9": "arahattamaggaṃ deti,",
  "atk-s0513a1:893_10": "arahattaphalaṃ detī”tievamādīhipi nayehi dhammaṃ desetvā “evarūpaṃ nāma saraṇaṃ bhindantehi ayuttaṃ tumhehi kata”nti āha.",
  "atk-s0513a1:893_11": "Ettha ca buddhānussatikammaṭṭhānādīnaṃ sotāpattimaggādippadānaṃ “ekadhammo,",
  "atk-s0513a1:893_12": "bhikkhave,",
  "atk-s0513a1:893_13": "bhāvito bahulīkato ekantanibbidāya virāgāya nirodhāya upasamāya abhiññāya sambodhāya nibbānāya saṃvattati.",
  "atk-s0513a1:893_14": "Katamo ekadhammo?",
  "atk-s0513a1:893_15": "Buddhānussatī”tievamādīhi suttehi dīpetabbaṃ.",
  "atk-s0513a1:894_0": "Evaṃ bhagavā nānappakārehi upāsake ovaditvā “upāsakā pubbepi manussā asaraṇaṃ ‘saraṇa’nti takkaggāhena",
  "atk-s0513a1:894_1": "viraddhaggāhena gahetvā amanussapariggahite kantāre yakkhabhakkhā hutvā mahāvināsaṃ pattā,",
  "atk-s0513a1:894_2": "apaṇṇakaggāhaṃ pana ekaṃsikaggāhaṃ aviraddhaggāhaṃ gahitamanussā tasmiṃyeva kantāre sotthibhāvaṃ pattā”ti vatvā tuṇhī ahosi.",
  "atk-s0513a1:894_3": "Atha kho anāthapiṇḍiko gahapati uṭṭhāyāsanā bhagavantaṃ vanditvā abhitthavitvā sirasmiṃ añjaliṃ patiṭṭhāpetvā evamāha “bhante,",
  "atk-s0513a1:894_4": "idāni tāva imesaṃ upāsakānaṃ uttamasaraṇaṃ bhinditvā takkaggahaṇaṃ amhākaṃ pākaṭaṃ,",
  "atk-s0513a1:894_5": "pubbe pana amanussapariggahite kantāre takkikānaṃ vināso,",
  "atk-s0513a1:894_6": "apaṇṇakaggāhaṃ gahitamanussānañca sotthibhāvo amhākaṃ paṭicchanno,",
  "atk-s0513a1:894_7": "tumhākameva pākaṭo,",
  "atk-s0513a1:894_8": "sādhu vata no bhagavā ākāse puṇṇacandaṃ uṭṭhāpento viya imaṃ kāraṇaṃ pākaṭaṃ karotū”ti.",
  "atk-s0513a1:894_9": "Atha bhagavā “mayā kho, gahapati,",
  "atk-s0513a1:894_10": "aparimitakālaṃ dasa pāramiyo pūretvā lokassa kaṅkhacchedanatthameva sabbaññutaññāṇaṃ paṭividdhaṃ,",
  "atk-s0513a1:894_11": "sīhavasāya suvaṇṇanāḷiṃ pūrento viya sakkaccaṃ sotaṃ odahitvā suṇohī”ti seṭṭhino satuppādaṃ janetvā himagabbhaṃ",
  "atk-s0513a1:894_12": "padāletvā puṇṇacandaṃ nīharanto viya bhavantarena paṭicchannakāraṇaṃ pākaṭaṃ akāsi.",
  "atk-s0513a1:895_0": "Atīte kāsiraṭṭhe bārāṇasinagare brahmadatto nāma rājā ahosi.",
  "atk-s0513a1:895_1": "Tadā bodhisatto satthavāhakule paṭisandhiṃ gahetvā dasamāsaccayena mātukucchito nikkhamitvā anupubbena",
  "atk-s0513a1:895_2": "vayappatto pañcahi sakaṭasatehi vaṇijjaṃ karonto vicarati.",
  "atk-s0513a1:895_3": "So kadāci pubbantato aparantaṃ gacchati,",
  "atk-s0513a1:895_4": "kadāci aparantato pubbantaṃ.",
  "atk-s0513a1:895_5": "Bārāṇasiyaṃyeva aññopi satthavāhaputto atthi bālo abyatto anupāyakusalo.",
  "atk-s0513a1:895_6": "Tadā bodhisatto bārāṇasito mahagghaṃ bhaṇḍaṃ gahetvā pañca sakaṭasatāni pūretvā gamanasajjāni katvā ṭhapesi.",
  "atk-s0513a1:895_7": "Sopi bālasatthavāhaputto tatheva pañca sakaṭasatāni pūretvā gamanasajjāni katvā ṭhapesi.",
  "atk-s0513a1:896_0": "Tadā bodhisatto cintesi “sace ayaṃ bālasatthavāhaputto mayā saddhiṃyeva gamissati,",
  "atk-s0513a1:896_1": "sakaṭasahasse ekato maggaṃ gacchante maggopi nappahossati,",
  "atk-s0513a1:896_2": "manussānaṃ dārudakādīnipi,",
  "atk-s0513a1:896_3": "balibaddānaṃ tiṇānipi dullabhāni bhavissanti,",
  "atk-s0513a1:896_4": "etena vā mayā vā purato gantuṃ vaṭṭatī”ti.",
  "atk-s0513a1:896_5": "So taṃ pakkosāpetvā etamatthaṃ ārocetvā “dvīhipi amhehi ekato gantuṃ na sakkā,",
  "atk-s0513a1:896_6": "kiṃ tvaṃ purato gamissasi,",
  "atk-s0513a1:896_7": "udāhu pacchato”ti āha.",
  "atk-s0513a1:896_8": "So cintesi “mayi purato gacchante bahū ānisaṃsā,",
  "atk-s0513a1:896_9": "maggena abhinneneva gamissāmi,",
  "atk-s0513a1:896_10": "goṇā anāmaṭṭhatiṇaṃ khādissanti,",
  "atk-s0513a1:896_11": "manussānaṃ anāmaṭṭhaṃ sūpeyyapaṇṇaṃ bhavissati,",
  "atk-s0513a1:896_12": "pasannaṃ udakaṃ bhavissati,",
  "atk-s0513a1:896_13": "yathāruciṃ agghaṃ ṭhapetvā bhaṇḍaṃ vikkiṇissāmī”ti. So “ahaṃ, samma,",
  "atk-s0513a1:896_14": "purato gamissāmī”ti āha.",
  "atk-s0513a1:896_15": "Bodhisattopi pacchato gamane bahū ānisaṃse addasa.",
  "atk-s0513a1:896_16": "Evaṃ hissa ahosi –",
  "atk-s0513a1:896_17": "“purato gacchantā magge visamaṭṭhānaṃ samaṃ karissanti,",
  "atk-s0513a1:896_18": "ahaṃ tehi gatamaggena gamissāmi,",
  "atk-s0513a1:896_19": "purato gatehi balibaddehi pariṇatathaddhatiṇe khādite mama goṇā puna uṭṭhitāni madhuratiṇāni khādissanti,",
  "atk-s0513a1:896_20": "gahitapaṇṇaṭṭhānato uṭṭhitaṃ manussānaṃ sūpeyyapaṇṇaṃ madhuraṃ bhavissati,",
  "atk-s0513a1:896_21": "anudake ṭhāne āvāṭaṃ khanitvā ete udakaṃ uppādessanti,",
  "atk-s0513a1:896_22": "tehi katesu āvāṭesu mayaṃ udakaṃ pivissāma,",
  "atk-s0513a1:896_23": "agghaṭṭhapanaṃ nāma manussānaṃ jīvitā voropanasadisaṃ,",
  "atk-s0513a1:896_24": "ahaṃ pacchato gantvā etehi ṭhapitagghena bhaṇḍaṃ vikkiṇissāmī”ti.",
  "atk-s0513a1:896_25": "Atha so ettake ānisaṃse disvā “samma,",
  "atk-s0513a1:896_26": "tvaṃ purato gacchāhī”ti āha. “Sādhu,",
  "atk-s0513a1:896_27": "sammā”ti bālasatthavāho sakaṭāni yojetvā nikkhanto anupubbena manussāvāsaṃ atikkamitvā kantāramukhaṃ pāpuṇi.",
  "atk-s0513a1:897_0": "Kantāraṃ nāma –",
  "atk-s0513a1:897_1": "corakantāraṃ,",
  "atk-s0513a1:897_2": "vāḷakantāraṃ,",
  "atk-s0513a1:897_3": "nirudakakantāraṃ,",
  "atk-s0513a1:897_4": "amanussakantāraṃ,",
  "atk-s0513a1:897_5": "appabhakkhakantāranti pañcavidhaṃ.",
  "atk-s0513a1:897_6": "Tattha corehi adhiṭṭhitamaggo corakantāraṃ nāma.",
  "atk-s0513a1:897_7": "Sīhādīhi adhiṭṭhitamaggo vāḷakantāraṃ nāma.",
  "atk-s0513a1:897_8": "Yattha nhāyituṃ vā pātuṃ vā udakaṃ natthi,",
  "atk-s0513a1:897_9": "idaṃ nirudakakantāraṃ nāma.",
  "atk-s0513a1:897_10": "Amanussādhiṭṭhitaṃ amanussakantāraṃ nāma.",
  "atk-s0513a1:897_11": "Mūlakhādanīyādivirahitaṃ appabhakkhakantāraṃ nāma.",
  "atk-s0513a1:897_12": "Imasmiṃ pañcavidhe kantāre taṃ kantāraṃ nirudakakantārañceva amanussakantārañca.",
  "atk-s0513a1:897_13": "Tasmā so bālasatthavāhaputto sakaṭesu mahantamahantā cāṭiyo ṭhapetvā udakassa pūrāpetvā saṭṭhiyojanikaṃ kantāraṃ paṭipajji.",
  "atk-s0513a1:898_0": "Athassa kantāramajjhaṃ gatakāle kantāre adhivatthayakkho “imehi manussehi gahitaṃ udakaṃ chaḍḍāpetvā",
  "atk-s0513a1:898_1": "dubbale katvā sabbeva ne khādissāmī”ti sabbasetataruṇabalibaddayuttaṃ manoramaṃ yānakaṃ māpetvā dhanukalāpaphalakāvudhahatthehi",
  "atk-s0513a1:898_2": "dasahi dvādasahi amanussehi parivuto uppalakumudāni piḷandhitvā allakoso allavattho issarapuriso viya",
  "atk-s0513a1:898_3": "tasmiṃ yānake nisīditvā kaddamamakkhitehi cakkehi paṭipathaṃ agamāsi.",
  "atk-s0513a1:898_4": "Parivāraamanussāpissa purato ca pacchato ca gacchantā allakesā allavatthā uppalakumudamālā piḷandhitvā",
  "atk-s0513a1:898_5": "padumapuṇḍarīkakalāpe gahetvā bhisamuḷālāni khādantā udakabindūhi ceva kalalehi ca paggharantehi agamaṃsu.",
  "atk-s0513a1:898_6": "Satthavāhā ca nāma yadā dhuravāto vāyati,",
  "atk-s0513a1:898_7": "tadā yānake nisīditvā upaṭṭhākaparivutā rajaṃ pariharantā purato gacchanti.",
  "atk-s0513a1:898_8": "Yadā pacchato vāto vāyati,",
  "atk-s0513a1:898_9": "tadā teneva nayena pacchato gacchanti.",
  "atk-s0513a1:898_10": "Tadā pana dhuravāto ahosi,",
  "atk-s0513a1:898_11": "tasmā so satthavāhaputto purato agamāsi.",
  "atk-s0513a1:899_0": "Yakkho taṃ āgacchantaṃ disvā attano yānakaṃ maggā okkamāpetvā “kahaṃ gacchathā”ti tena saddhiṃ paṭisanthāraṃ akāsi.",
  "atk-s0513a1:899_1": "Satthavāhopi attano yānakaṃ maggā okkamāpetvā sakaṭānaṃ gamanokāsaṃ datvā ekamante ṭhito taṃ yakkhaṃ avoca “bho,",
  "atk-s0513a1:899_2": "amhe tāva bārāṇasito āgacchāma.",
  "atk-s0513a1:899_3": "Tumhe pana uppalakumudāni piḷandhitvā padumapuṇḍarīkahatthā bhisamuḷālāni khādantā kaddamamakkhitā udakabindūhi paggharantehi āgacchatha.",
  "atk-s0513a1:899_4": "Kiṃ nu kho tumhehi āgatamagge devo vassati,",
  "atk-s0513a1:899_5": "uppalādisañchannāni vā sarāni atthī”ti pucchi.",
  "atk-s0513a1:899_6": "Yakkho tassa kathaṃ sutvā “samma,",
  "atk-s0513a1:899_7": "kiṃ nāmetaṃ kathesi.",
  "atk-s0513a1:899_8": "Esā nīlavanarāji paññāyati.",
  "atk-s0513a1:899_9": "Tato paṭṭhāya sakalaṃ araññaṃ ekodakaṃ,",
  "atk-s0513a1:899_10": "nibaddhaṃ devo vassati,",
  "atk-s0513a1:899_11": "kandarā pūrā,",
  "atk-s0513a1:899_12": "tasmiṃ tasmiṃ ṭhāne padumādisañchannāni sarāni atthī”ti vatvā paṭipāṭiyā gacchantesu sakaṭesu “imāni sakaṭāni ādāya kahaṃ gacchathā”ti pucchi.",
  "atk-s0513a1:899_13": "“Asukajanapadaṃ nāmā”ti.",
  "atk-s0513a1:899_14": "“Imasmiṃ cimasmiñca sakaṭe kiṃ nāma bhaṇḍa”nti?",
  "atk-s0513a1:899_15": "“Asukañca asukañcā”ti.",
  "atk-s0513a1:899_16": "“Pacchato āgacchantaṃ sakaṭaṃ ativiya garukaṃ hutvā āgacchati,",
  "atk-s0513a1:899_17": "etasmiṃ kiṃ bhaṇḍa”nti?",
  "atk-s0513a1:899_18": "“Udakaṃ etthā”ti.",
  "atk-s0513a1:899_19": "“Parato tāva udakaṃ ānentehi vo manāpaṃ kataṃ,",
  "atk-s0513a1:899_20": "ito paṭṭhāya pana udakena kiccaṃ natthi,",
  "atk-s0513a1:899_21": "purato bahu udakaṃ,",
  "atk-s0513a1:899_22": "cāṭiyo bhinditvā udakaṃ chaḍḍetvā sukhena gacchathā”ti āha.",
  "atk-s0513a1:899_23": "Evañca pana vatvā “tumhe gacchatha,",
  "atk-s0513a1:899_24": "amhākaṃ papañco hotī”ti thokaṃ gantvā tesaṃ adassanaṃ patvā attano yakkhanagarameva agamāsi.",
  "atk-s0513a1:900_0": "Sopi bālasatthavāho attano bālatāya yakkhassa vacanaṃ gahetvā cāṭiyo bhindāpetvā pasatamattampi udakaṃ",
  "atk-s0513a1:900_1": "anavasesetvā sabbaṃ chaḍḍāpetvā sakaṭāni pājāpesi,",
  "atk-s0513a1:900_2": "purato appamattakampi udakaṃ nāhosi,",
  "atk-s0513a1:900_3": "manussā pānīyaṃ alabhantā kilamiṃsu.",
  "atk-s0513a1:900_4": "Te yāva sūriyatthaṅgamanā gantvā sakaṭāni mocetvā parivaṭṭakena ṭhapetvā goṇe cakkesu bandhiṃsu.",
  "atk-s0513a1:900_5": "Neva goṇānaṃ udakaṃ ahosi,",
  "atk-s0513a1:900_6": "na manussānaṃ yāgubhattaṃ vā.",
  "atk-s0513a1:900_7": "Dubbalamanussā tattha tattha nipajjitvā sayiṃsu.",
  "atk-s0513a1:900_8": "Rattibhāgasamanantare yakkhā yakkhanagarato āgantvā sabbepi goṇe ca manusse ca jīvitakkhayaṃ pāpetvā maṃsaṃ khāditvā aṭṭhīni avasesetvā agamaṃsu.",
  "atk-s0513a1:900_9": "Evamekaṃ bālasatthavāhaputtaṃ nissāya sabbepi te vināsaṃ pāpuṇiṃsu,",
  "atk-s0513a1:900_10": "hatthaṭṭhikādīni disāvidisāsu vippakiṇṇāni ahesuṃ.",
  "atk-s0513a1:900_11": "Pañca sakaṭasatāni yathāpūritāneva aṭṭhaṃsu.",
  "atk-s0513a1:901_0": "Bodhisattopi kho bālasatthavāhaputtassa nikkhantadivasato māsaḍḍhamāsaṃ vītināmetvā pañcahi sakaṭasatehi",
  "atk-s0513a1:901_1": "nagarā nikkhamma anupubbena kantāramukhaṃ pāpuṇi.",
  "atk-s0513a1:901_2": "So tattha udakacāṭiyo pūretvā bahuṃ udakaṃ ādāya khandhāvāre bheriṃ carāpetvā manusse sannipātetvā evamāha",
  "atk-s0513a1:901_3": "“tumhe maṃ anāpucchitvā pasatamattampi udakaṃ mā vaḷañjayittha,",
  "atk-s0513a1:901_4": "kantāre visarukkhā nāma honti,",
  "atk-s0513a1:901_5": "pattaṃ vā pupphaṃ vā phalaṃ vā tumhehi pure akhāditapubbaṃ maṃ anāpucchitvā mā khāditthā”ti.",
  "atk-s0513a1:901_6": "Evaṃ manussānaṃ ovādaṃ datvā pañcahi sakaṭasatehi kantāraṃ paṭipajji.",
  "atk-s0513a1:901_7": "Tasmiṃ kantāramajjhaṃ sampatte so yakkho purimanayeneva bodhisattassa paṭipathe attānaṃ dassesi.",
  "atk-s0513a1:901_8": "Bodhisatto taṃ disvāva aññāsi “imasmiṃ kantāre udakaṃ natthi,",
  "atk-s0513a1:901_9": "nirudakakantāro nāmesa,",
  "atk-s0513a1:901_10": "ayañca nibbhayo rattanetto,",
  "atk-s0513a1:901_11": "chāyāpissa na paññāyati,",
  "atk-s0513a1:901_12": "nissaṃsayaṃ iminā purato gato bālasatthavāhaputto sabbaṃ udakaṃ chaḍḍāpetvā kilametvā sapariso khādito bhavissati,",
  "atk-s0513a1:901_13": "mayhaṃ pana paṇḍitabhāvaṃ upāyakosallaṃ na jānāti maññe”ti.",
  "atk-s0513a1:901_14": "Tato naṃ āha “gacchatha tumhe,",
  "atk-s0513a1:901_15": "mayaṃ vāṇijā nāma aññaṃ udakaṃ adisvā gahitaudakaṃ na chaḍḍema,",
  "atk-s0513a1:901_16": "diṭṭhaṭṭhāne pana chaḍḍetvā sakaṭāni sallahukāni katvā gamissāmā”ti yakkho thokaṃ gantvā adassanaṃ upagamma attano yakkhanagarameva gato.",
  "atk-s0513a1:902_0": "Yakkhe pana gate manussā bodhisattaṃ āhaṃsu “ayya,",
  "atk-s0513a1:902_1": "ete manussā ‘esā nīlavanarāji paññāyati,",
  "atk-s0513a1:902_2": "tato paṭṭhāya nibaddhaṃ devo vassatī’ti vatvā uppalakumudamālādhārino padumapuṇḍarīkakalāpe ādāya bhisamuḷālāni",
  "atk-s0513a1:902_3": "khādantā allavatthā allakesā udakabindūhi paggharantehi āgatā,",
  "atk-s0513a1:902_4": "udakaṃ chaḍḍetvā sallahukehi sakaṭehi khippaṃ gacchāmā”ti.",
  "atk-s0513a1:902_5": "Bodhisatto tesaṃ kathaṃ sutvā sakaṭāni ṭhapāpetvā sabbe manusse sannipātāpetvā “tumhehi ‘imasmiṃ kantāre",
  "atk-s0513a1:902_6": "saro vā pokkharaṇī vā atthī’ti kassaci sutapubba”nti pucchi. “Na, ayya,",
  "atk-s0513a1:902_7": "sutapubba”nti.",
  "atk-s0513a1:902_8": "Nirudakakantāro nāma eso,",
  "atk-s0513a1:902_9": "idāni ekacce manussā “etāya nīlavanarājiyā purato devo vassatī”ti vadanti,",
  "atk-s0513a1:902_10": "“vuṭṭhivāto nāma kittakaṃ ṭhānaṃ vāyatī”ti?",
  "atk-s0513a1:902_11": "“Yojanamattaṃ, ayyā”ti.",
  "atk-s0513a1:902_12": "“Kacci pana vo ekassāpi sarīraṃ vuṭṭhivāto paharatī”ti?",
  "atk-s0513a1:902_13": "“Natthi ayyā”ti.",
  "atk-s0513a1:902_14": "“Meghasīsaṃ nāma kittake ṭhāne paññāyatī”ti?",
  "atk-s0513a1:902_15": "“Tiyojanamatte ayyā”ti.",
  "atk-s0513a1:902_16": "“Atthi pana vo kenaci ekampi meghasīsaṃ diṭṭha”nti? “Natthi, ayyā”ti.",
  "atk-s0513a1:902_17": "“Vijjulatā nāma kittake ṭhāne paññāyatī”ti?",
  "atk-s0513a1:902_18": "“Catuppañcayojanamatte, ayyā”ti.",
  "atk-s0513a1:902_19": "“Atthi pana vo kenaci vijjulatobhāso diṭṭho”ti? “Natthi, ayyā”ti.",
  "atk-s0513a1:902_20": "“Meghasaddo nāma kittake ṭhāne suyyatī”ti?",
  "atk-s0513a1:902_21": "“Ekadviyojanamatte, ayyā”ti.",
  "atk-s0513a1:902_22": "“Atthi pana vo kenaci meghasaddo suto”ti? “Natthi, ayyā”ti.",
  "atk-s0513a1:902_23": "“Na ete manussā,",
  "atk-s0513a1:902_24": "yakkhā ete,",
  "atk-s0513a1:902_25": "amhe udakaṃ chaḍḍāpetvā dubbale katvā khāditukāmā āgatā bhavissanti.",
  "atk-s0513a1:902_26": "Purato gato bālasatthavāhaputto na upāyakusalo.",
  "atk-s0513a1:902_27": "Addhā so etehi udakaṃ chaḍḍāpetvā kilametvā khādito bhavissati,",
  "atk-s0513a1:902_28": "pañca sakaṭasatāni yathāpūritāneva ṭhitāni bhavissanti.",
  "atk-s0513a1:902_29": "Ajja mayaṃ tāni passissāma,",
  "atk-s0513a1:902_30": "pasatamattampi udakaṃ achaḍḍetvā sīghasīghaṃ pājethā”ti pājāpesi.",
  "atk-s0513a1:903_0": "So gacchanto yathāpūritāneva pañca sakaṭasatāni goṇamanussānañca hatthaṭṭhikādīni disāvidisāsu vippakiṇṇāni",
  "atk-s0513a1:903_1": "disvā sakaṭāni mocāpetvā sakaṭaparivaṭṭakena khandhāvāraṃ bandhāpetvā kālasseva manusse ca goṇe ca sāyamāsabhattaṃ",
  "atk-s0513a1:903_2": "bhojāpetvā manussānaṃ majjhe goṇe nipajjāpetvā sayaṃ balanāyako hutvā khaggahattho tiyāmarattiṃ ārakkhaṃ",
  "atk-s0513a1:903_3": "gahetvā ṭhitakova aruṇaṃ uṭṭhāpesi.",
  "atk-s0513a1:903_4": "Punadivase pana pātova sabbakiccāni niṭṭhāpetvā goṇe bhojetvā dubbalasakaṭāni chaḍḍāpetvā thirāni gāhāpetvā",
  "atk-s0513a1:903_5": "appagghaṃ bhaṇḍaṃ chaḍḍāpetvā mahagghaṃ bhaṇḍaṃ āropāpetvā yathādhippetaṃ ṭhānaṃ gantvā diguṇatiguṇena",
  "atk-s0513a1:903_6": "mūlena bhaṇḍaṃ vikkiṇitvā sabbaṃ parisaṃ ādāya puna attano nagarameva agamāsi.",
  "atk-s0513a1:904_0": "Satthā imaṃ dhammakathaṃ kathetvā “evaṃ, gahapati,",
  "atk-s0513a1:904_1": "pubbe takkaggāhagāhino mahāvināsaṃ pattā,",
  "atk-s0513a1:904_2": "apaṇṇakaggāhagāhino pana amanussānaṃ hatthato muccitvā sotthinā icchitaṭṭhānaṃ gantvā puna sakaṭṭhānameva",
  "atk-s0513a1:904_3": "paccāgamiṃsū”ti vatvā dvepi vatthūni ghaṭetvā imissā apaṇṇakadhammadesanāya abhisambuddho hutvā imaṃ",
  "atk-s0513a1:904_4": "gāthamāha –",
  "atk-s0513a1:905_0": "1.",
  "atk-s0513a1:906_0": "“Apaṇṇakaṃ ṭhānameke, dutiyaṃ āhu takkikā;",
  "atk-s0513a1:907_0": "Etadaññāya medhāvī, taṃ gaṇhe yadapaṇṇaka”nti.",
  "atk-s0513a1:908_0": "Tattha apaṇṇakanti ekaṃsikaṃ aviraddhaṃ niyyānikaṃ.",
  "atk-s0513a1:908_1": "Ṭhānanti kāraṇaṃ.",
  "atk-s0513a1:908_2": "Kāraṇañhi yasmā tadāyattavuttitāya phalaṃ tiṭṭhati nāma,",
  "atk-s0513a1:908_3": "tasmā “ṭhāna”nti vuccati,",
  "atk-s0513a1:908_4": "“ṭhānañca ṭhānato aṭṭhānañca aṭṭhānato”tiādīsu cassa payogo veditabbo.",
  "atk-s0513a1:908_5": "Iti “apaṇṇakaṃ ṭhāna”nti padadvayenāpi “yaṃ ekantahitasukhāvahattā paṇḍitehi paṭipannaṃ ekaṃsikakāraṇaṃ aviraddhakāraṇaṃ niyyānikakāraṇaṃ,",
  "atk-s0513a1:908_6": "taṃ ida”nti dīpeti.",
  "atk-s0513a1:908_7": "Ayamettha saṅkhepo,",
  "atk-s0513a1:908_8": "pabhedato pana tīṇi saraṇagamanāni,",
  "atk-s0513a1:908_9": "pañca sīlāni,",
  "atk-s0513a1:908_10": "dasa sīlāni,",
  "atk-s0513a1:908_11": "pātimokkhasaṃvaro,",
  "atk-s0513a1:908_12": "indriyasaṃvaro,",
  "atk-s0513a1:908_13": "ājīvapārisuddhi,",
  "atk-s0513a1:908_14": "paccayapaṭisevanaṃ,",
  "atk-s0513a1:908_15": "sabbampi catupārisuddhisīlaṃ;",
  "atk-s0513a1:908_16": "indriyesu guttadvāratā,",
  "atk-s0513a1:908_17": "bhojane mattaññutā,",
  "atk-s0513a1:908_18": "jāgariyānuyogo, jhānaṃ,",
  "atk-s0513a1:908_19": "vipassanā, abhiññā,",
  "atk-s0513a1:908_20": "samāpatti,",
  "atk-s0513a1:908_21": "ariyamaggo,",
  "atk-s0513a1:908_22": "ariyaphalaṃ,",
  "atk-s0513a1:908_23": "sabbampetaṃ apaṇṇakaṭṭhānaṃ apaṇṇakapaṭipadā,",
  "atk-s0513a1:908_24": "niyyānikapaṭipadāti attho.",
  "atk-s0513a1:909_0": "Yasmā ca pana niyyānikapaṭipadāya etaṃ nāmaṃ,",
  "atk-s0513a1:909_1": "tasmāyeva bhagavā apaṇṇakapaṭipadaṃ dassento imaṃ suttamāha –",
  "atk-s0513a1:910_0": "“Tīhi,",
  "atk-s0513a1:910_1": "bhikkhave,",
  "atk-s0513a1:910_2": "dhammehi samannāgato bhikkhu apaṇṇakapaṭipadaṃ paṭipanno hoti,",
  "atk-s0513a1:910_3": "yoni cassa āraddhā hoti āsavānaṃ khayāya.",
  "atk-s0513a1:910_4": "Katamehi tīhi? Idha,",
  "atk-s0513a1:910_5": "bhikkhave,",
  "atk-s0513a1:910_6": "bhikkhu indriyesu guttadvāro hoti,",
  "atk-s0513a1:910_7": "bhojane mattaññū hoti,",
  "atk-s0513a1:910_8": "jāgariyaṃ anuyutto hoti. Kathañca,",
  "atk-s0513a1:910_9": "bhikkhave,",
  "atk-s0513a1:910_10": "bhikkhu indriyesu guttadvāro hoti? Idha,",
  "atk-s0513a1:910_11": "bhikkhave,",
  "atk-s0513a1:910_12": "bhikkhu cakkhunā rūpaṃ disvā na nimittaggāhī hoti…pe… evaṃ kho,",
  "atk-s0513a1:910_13": "bhikkhave,",
  "atk-s0513a1:910_14": "bhikkhu indriyesu guttadvāro hoti.",
  "atk-s0513a1:911_0": "“Kathañca,",
  "atk-s0513a1:911_1": "bhikkhave,",
  "atk-s0513a1:911_2": "bhikkhu bhojane mattaññū hoti? Idha,",
  "atk-s0513a1:911_3": "bhikkhave,",
  "atk-s0513a1:911_4": "bhikkhu paṭisaṅkhā yoniso āhāraṃ āhāreti neva davāya na madāya…pe… evaṃ kho,",
  "atk-s0513a1:911_5": "bhikkhave,",
  "atk-s0513a1:911_6": "bhikkhu bhojane mattaññū hoti.",
  "atk-s0513a1:912_0": "“Kathañca,",
  "atk-s0513a1:912_1": "bhikkhave,",
  "atk-s0513a1:912_2": "bhikkhu jāgariyaṃ anuyutto hoti. Idha,",
  "atk-s0513a1:912_3": "bhikkhave,",
  "atk-s0513a1:912_4": "bhikkhu divasaṃ caṅkamena nisajjāya…pe… evaṃ kho,",
  "atk-s0513a1:912_5": "bhikkhave,",
  "atk-s0513a1:912_6": "bhikkhu jāgariyaṃ anuyutto hotī”ti.",
  "atk-s0513a1:913_0": "Imasmiñcāpi sutte tayova dhammā vuttā.",
  "atk-s0513a1:913_1": "Ayaṃ pana apaṇṇakapaṭipadā yāva arahattaphalaṃ labbhateva.",
  "atk-s0513a1:913_2": "Tattha arahattaphalampi,",
  "atk-s0513a1:913_3": "phalasamāpattivihārassa ceva,",
  "atk-s0513a1:913_4": "anupādāparinibbānassa ca,",
  "atk-s0513a1:913_5": "paṭipadāyeva nāma hoti.",
  "atk-s0513a1:914_0": "Eketi ekacce paṇḍitamanussā.",
  "atk-s0513a1:914_1": "Tattha kiñcāpi “asukā nāmā”ti niyamo natthi,",
  "atk-s0513a1:914_2": "idaṃ pana saparisaṃ bodhisattaṃyeva sandhāya vuttanti veditabbaṃ.",
  "atk-s0513a1:914_3": "Dutiyaṃ āhu takkikāti dutiyanti paṭhamato apaṇṇakaṭṭhānato niyyānikakāraṇato dutiyaṃ takkaggāhakāraṇaṃ aniyyānikakāraṇaṃ.",
  "atk-s0513a1:914_4": "Āhu takkikāti ettha pana saddhiṃ purimapadena ayaṃ yojanā –",
  "atk-s0513a1:914_5": "apaṇṇakaṭṭhānaṃ ekaṃsikakāraṇaṃ aviraddhakāraṇaṃ niyyānikakāraṇaṃ eke bodhisattappamukhā paṇḍitamanussā gaṇhiṃsu.",
  "atk-s0513a1:914_6": "Ye pana bālasatthavāhaputtappamukhā takkikā āhu,",
  "atk-s0513a1:914_7": "te dutiyaṃ sāparādhaṃ anekaṃsikaṭṭhānaṃ viraddhakāraṇaṃ aniyyānikakāraṇaṃ aggahesuṃ.",
  "atk-s0513a1:914_8": "Tesu ye apaṇṇakaṭṭhānaṃ aggahesuṃ,",
  "atk-s0513a1:914_9": "te sukkapaṭipadaṃ paṭipannā.",
  "atk-s0513a1:914_10": "Ye dutiyaṃ “purato bhavitabbaṃ udakenā”ti takkaggāhasaṅkhātaṃ aniyyānikakāraṇaṃ aggahesuṃ.",
  "atk-s0513a1:914_11": "Te kaṇhapaṭipadaṃ paṭipannā.",
  "atk-s0513a1:915_0": "Tattha sukkapaṭipadā aparihānipaṭipadā,",
  "atk-s0513a1:915_1": "kaṇhapaṭipadā parihānipaṭipadā.",
  "atk-s0513a1:915_2": "Tasmā ye sukkapaṭipadaṃ paṭipannā,",
  "atk-s0513a1:915_3": "te aparihīnā sotthibhāvaṃ pattā.",
  "atk-s0513a1:915_4": "Ye pana kaṇhapaṭipadaṃ paṭipannā,",
  "atk-s0513a1:915_5": "te parihīnā anayabyasanaṃ āpannāti imamatthaṃ bhagavā anāthapiṇḍikassa gahapatino vatvā uttari idamāha “etadaññāya medhāvī,",
  "atk-s0513a1:915_6": "taṃ gaṇhe yadapaṇṇaka”nti.",
  "atk-s0513a1:916_0": "Tattha etadaññāya medhāvīti “medhā”ti laddhanāmāya vipulāya visuddhāya uttamāya paññāya samannāgato kulaputto",
  "atk-s0513a1:916_1": "etaṃ apaṇṇake ceva sapaṇṇake cāti dvīsu atakkaggāhatakkaggāhasaṅkhātesu ṭhānesu guṇadosaṃ vuddhihāniṃ",
  "atk-s0513a1:916_2": "atthānatthaṃ ñatvāti attho.",
  "atk-s0513a1:916_3": "Taṃ gaṇhe yadapaṇṇakanti yaṃ apaṇṇakaṃ ekaṃsikaṃ sukkapaṭipadāaparihāniyapaṭipadāsaṅkhātaṃ niyyānikakāraṇaṃ,",
  "atk-s0513a1:916_4": "tadeva gaṇheyya. Kasmā?",
  "atk-s0513a1:916_5": "Ekaṃsikādibhāvatoyeva.",
  "atk-s0513a1:916_6": "Itaraṃ pana na gaṇheyya. Kasmā?",
  "atk-s0513a1:916_7": "Anekaṃsikādibhāvatoyeva.",
  "atk-s0513a1:916_8": "Ayañhi apaṇṇakapaṭipadā nāma sabbesaṃ buddhapaccekabuddhabuddhaputtānaṃ paṭipadā.",
  "atk-s0513a1:916_9": "Sabbabuddhā hi apaṇṇakapaṭipadāyameva ṭhatvā daḷhena vīriyena pāramiyo pūretvā bodhimūle buddhā nāma honti,",
  "atk-s0513a1:916_10": "paccekabuddhā paccekabodhiṃ uppādenti,",
  "atk-s0513a1:916_11": "buddhaputtā sāvakapāramiñāṇaṃ paṭivijjhanti.",
  "atk-s0513a1:917_0": "Iti bhagavā tesaṃ upāsakānaṃ tisso kulasampattiyo ca cha kāmasagge brahmalokasampattiyo ca datvāpi pariyosāne",
  "atk-s0513a1:917_1": "arahattamaggaphaladāyikā apaṇṇakapaṭipadā nāma,",
  "atk-s0513a1:917_2": "catūsu apāyesu pañcasu ca nīcakulesu nibbattidāyikā sapaṇṇakapaṭipadā nāmāti imaṃ apaṇṇakadhammadesanaṃ",
  "atk-s0513a1:917_3": "dassetvā uttari cattāri saccāni soḷasahi ākārehi pakāsesi.",
  "atk-s0513a1:917_4": "Catusaccapariyosāne sabbepi te pañcasatā upāsakā sotāpattiphale patiṭṭhahiṃsu.",
  "atk-s0513a1:918_0": "Satthā imaṃ dhammadesanaṃ āharitvā dassetvā dve vatthūni kathetvā anusandhiṃ ghaṭetvā jātakaṃ samodhānetvā dassesi –",
  "atk-s0513a1:918_1": "“tasmiṃ samaye bālasatthavāhaputto devadatto ahosi,",
  "atk-s0513a1:918_2": "tassa parisā devadattaparisāva,",
  "atk-s0513a1:918_3": "paṇḍitasatthavāhaputtaparisā buddhaparisā,",
  "atk-s0513a1:918_4": "paṇḍitasatthavāhaputto pana ahameva ahosi”nti desanaṃ niṭṭhāpesi.",
  "atk-s0513a1:919_0": "Apaṇṇakajātakavaṇṇanā paṭhamā.",
  "atk-s0513a1:921_0": "2. Vaṇṇupathajātakavaṇṇanā",
  "atk-s0513a1:922_0": "Akilāsunoti imaṃ dhammadesanaṃ bhagavā sāvatthiyaṃ viharanto kathesi.",
  "atk-s0513a1:922_1": "Kaṃ pana ārabbhāti?",
  "atk-s0513a1:922_2": "Ekaṃ ossaṭṭhavīriyaṃ bhikkhuṃ.",
  "atk-s0513a1:922_3": "Tathāgate kira sāvatthiyaṃ viharante eko sāvatthivāsī kulaputto jetavanaṃ gantvā satthu santike dhammadesanaṃ",
  "atk-s0513a1:922_4": "sutvā pasannacitto kāmesu ādīnavaṃ disvā pabbajitvā upasampadāya pañcavassiko hutvā dve mātikā uggaṇhitvā",
  "atk-s0513a1:922_5": "vipassanācāraṃ sikkhitvā satthu santike attano cittaruciyaṃ kammaṭṭhānaṃ gahetvā ekaṃ araññaṃ pavisitvā",
  "atk-s0513a1:922_6": "vassaṃ upagantvā temāsaṃ vāyamantopi obhāsamattaṃ vā nimittamattaṃ vā uppādetuṃ nāsakkhi.",
  "atk-s0513a1:923_0": "Athassa etadahosi “satthārā cattāro puggalā kathitā,",
  "atk-s0513a1:923_1": "tesu mayā padaparamena bhavitabbaṃ,",
  "atk-s0513a1:923_2": "natthi maññe mayhaṃ imasmiṃ attabhāve maggo vā phalaṃ vā,",
  "atk-s0513a1:923_3": "kiṃ karissāmi araññavāsena,",
  "atk-s0513a1:923_4": "satthu santikaṃ gantvā rūpasobhaggappattaṃ buddhasarīraṃ olokento madhuraṃ dhammadesanaṃ suṇanto viharissāmī”ti puna jetavanameva paccāgamāsi.",
  "atk-s0513a1:923_5": "Atha naṃ sandiṭṭhasambhattā āhaṃsu – “āvuso,",
  "atk-s0513a1:923_6": "tvaṃ satthu santike kammaṭṭhānaṃ gahetvā ‘samaṇadhammaṃ karissāmī’ti gato,",
  "atk-s0513a1:923_7": "idāni pana āgantvā saṅgaṇikāya abhiramamāno carasi,",
  "atk-s0513a1:923_8": "kiṃ nu kho te pabbajitakiccaṃ matthakaṃ pattaṃ,",
  "atk-s0513a1:923_9": "appaṭisandhiko jātosī”ti? Āvuso,",
  "atk-s0513a1:923_10": "ahaṃ maggaṃ vā phalaṃ vā alabhitvā “abhabbapuggalena mayā bhavitabba”nti vīriyaṃ ossajitvā āgatomhīti.",
  "atk-s0513a1:923_11": "“Akāraṇaṃ te, āvuso,",
  "atk-s0513a1:923_12": "kataṃ daḷhavīriyassa satthu sāsane pabbajitvā vīriyaṃ ossajantena,",
  "atk-s0513a1:923_13": "ayuttaṃ te kataṃ,",
  "atk-s0513a1:923_14": "ehi tathāgatassa dassemā”ti taṃ ādāya satthu santikaṃ agamaṃsu.",
  "atk-s0513a1:924_0": "Satthā taṃ disvā evamāha “bhikkhave,",
  "atk-s0513a1:924_1": "tumhe etaṃ bhikkhuṃ anicchamānaṃ ādāya āgatā,",
  "atk-s0513a1:924_2": "kiṃ kataṃ iminā”ti? “Bhante,",
  "atk-s0513a1:924_3": "ayaṃ bhikkhu evarūpe niyyānikasāsane pabbajitvā samaṇadhammaṃ karonto vīriyaṃ ossajitvā āgato”ti āhaṃsu.",
  "atk-s0513a1:924_4": "Atha naṃ satthā āha “saccaṃ kira tayā bhikkhu vīriyaṃ ossaṭṭha”nti? “Saccaṃ,",
  "atk-s0513a1:924_5": "bhagavā”ti.",
  "atk-s0513a1:924_6": "“Kiṃ pana tvaṃ bhikkhu evarūpe mama sāsane pabbajitvā ‘appiccho’ti vā ‘santuṭṭho’ti vā ‘pavivitto’ti",
  "atk-s0513a1:924_7": "vā ‘āraddhavīriyo’ti vā evaṃ attānaṃ ajānāpetvā ‘ossaṭṭhavīriyo bhikkhū’ti jānāpesi.",
  "atk-s0513a1:924_8": "Nanu tvaṃ pubbe vīriyavā ahosi,",
  "atk-s0513a1:924_9": "tayā ekena kataṃ vīriyaṃ nissāya marukantāre pañcasu sakaṭasatesu manussā ca goṇā ca pānīyaṃ labhitvā sukhitā jātā,",
  "atk-s0513a1:924_10": "idāni kasmā vīriyaṃ ossajasī”ti.",
  "atk-s0513a1:924_11": "So bhikkhu ettakena vacanena upatthambhito ahosi.",
  "atk-s0513a1:925_0": "Taṃ pana kathaṃ sutvā bhikkhū bhagavantaṃ yāciṃsu – “bhante,",
  "atk-s0513a1:925_1": "idāni iminā bhikkhunā vīriyassa ossaṭṭhabhāvo amhākaṃ pākaṭo,",
  "atk-s0513a1:925_2": "pubbe panassa ekassa vīriyaṃ nissāya marukantāre goṇamanussānaṃ pānīyaṃ labhitvā sukhitabhāvo paṭicchanno,",
  "atk-s0513a1:925_3": "tumhākaṃ sabbaññutaññāṇasseva pākaṭo,",
  "atk-s0513a1:925_4": "amhākampetaṃ kāraṇaṃ kathethā”ti. “Tena hi,",
  "atk-s0513a1:925_5": "bhikkhave,",
  "atk-s0513a1:925_6": "suṇāthā”ti bhagavā tesaṃ bhikkhūnaṃ satuppādaṃ janetvā bhavantarena paṭicchannakāraṇaṃ pākaṭamakāsi.",
  "atk-s0513a1:926_0": "Atīte kāsiraṭṭhe bārāṇasiyaṃ brahmadatte rajjaṃ kārente bodhisatto satthavāhakule paṭisandhiṃ gahetvā",
  "atk-s0513a1:926_1": "vayappatto pañcahi sakaṭasatehi vaṇijjaṃ karonto vicarati.",
  "atk-s0513a1:926_2": "So ekadā saṭṭhiyojanikaṃ marukantāraṃ paṭipajji.",
  "atk-s0513a1:926_3": "Tasmiṃ kantāre sukhumavālukā muṭṭhinā gahitā hatthe na tiṭṭhati,",
  "atk-s0513a1:926_4": "sūriyuggamanato paṭṭhāya aṅgārarāsi viya uṇhā hoti,",
  "atk-s0513a1:926_5": "na sakkā akkamituṃ.",
  "atk-s0513a1:926_6": "Tasmā taṃ paṭipajjantā dārudakatilataṇḍulādīni sakaṭehi ādāya rattimeva gantvā aruṇuggamane sakaṭāni",
  "atk-s0513a1:926_7": "parivaṭṭaṃ katvā matthake maṇḍapaṃ kāretvā kālasseva āhārakiccaṃ niṭṭhāpetvā chāyāya nisinnā divasaṃ",
  "atk-s0513a1:926_8": "khepetvā atthaṅgate sūriye sāyamāsaṃ bhuñjitvā bhūmiyā sītalāya jātāya sakaṭāni yojetvā gacchanti,",
  "atk-s0513a1:926_9": "samuddagamanasadisameva gamanaṃ hoti.",
  "atk-s0513a1:926_10": "Thalaniyāmako nāma laddhuṃ vaṭṭati,",
  "atk-s0513a1:926_11": "so tārakasaññā satthaṃ tāreti.",
  "atk-s0513a1:927_0": "Sopi satthavāho tasmiṃ kāle imināva niyāmena taṃ kantāraṃ gacchanto ekūnasaṭṭhi yojanāni gantvā “idāni",
  "atk-s0513a1:927_1": "ekaratteneva marukantārā nikkhamanaṃ bhavissatī”ti sāyamāsaṃ bhuñjitvā sabbaṃ dārudakaṃ khepetvā sakaṭāni",
  "atk-s0513a1:927_2": "yojetvā pāyāsi.",
  "atk-s0513a1:927_3": "Niyāmako pana purimasakaṭe āsanaṃ pattharāpetvā ākāse tārakaṃ olokento “ito pājetha,",
  "atk-s0513a1:927_4": "ito pājethā”ti vadamāno nipajji.",
  "atk-s0513a1:927_5": "So dīghamaddhānaṃ aniddāyanabhāvena kilanto niddaṃ okkami,",
  "atk-s0513a1:927_6": "goṇe nivattitvā āgatamaggameva gaṇhante na aññāsi.",
  "atk-s0513a1:927_7": "Goṇā sabbarattiṃ agamaṃsu.",
  "atk-s0513a1:927_8": "Niyāmako aruṇuggamanavelāya pabuddho nakkhattaṃ oloketvā “sakaṭāni nivattetha nivattethā”ti āha.",
  "atk-s0513a1:927_9": "Sakaṭāni nivattetvā paṭipāṭiṃ karontānaññeva aruṇo uggato.",
  "atk-s0513a1:927_10": "Manussā “hiyyo amhākaṃ niviṭṭhakhandhāvāraṭṭhānamevetaṃ,",
  "atk-s0513a1:927_11": "dārudakampi no khīṇaṃ,",
  "atk-s0513a1:927_12": "idāni naṭṭhamhā”ti sakaṭāni mocetvā parivaṭṭakena ṭhapetvā matthake maṇḍapaṃ katvā attano attano sakaṭassa heṭṭhā anusocantā nipajjiṃsu.",
  "atk-s0513a1:928_0": "Bodhisatto “mayi vīriyaṃ ossajante sabbe vinassissantī”ti pāto sītalavelāyameva āhiṇḍanto ekaṃ dabbatiṇagacchaṃ",
  "atk-s0513a1:928_1": "disvā “imāni tiṇāni heṭṭhā udakasinehena uṭṭhitāni bhavissantī”ti cintetvā kuddālaṃ gāhāpetvā taṃ padesaṃ",
  "atk-s0513a1:928_2": "khaṇāpesi,",
  "atk-s0513a1:928_3": "te saṭṭhihatthaṭṭhānaṃ khaṇiṃsu.",
  "atk-s0513a1:928_4": "Ettakaṃ ṭhānaṃ khaṇitvā paharantānaṃ kuddālo heṭṭhāpāsāṇe paṭihaññi,",
  "atk-s0513a1:928_5": "pahaṭamatte sabbe vīriyaṃ ossajiṃsu.",
  "atk-s0513a1:928_6": "Bodhisatto pana “imassa pāsāṇassa heṭṭhā udakena bhavitabba”nti otaritvā pāsāṇe ṭhito oṇamitvā sotaṃ",
  "atk-s0513a1:928_7": "odahitvā saddaṃ āvajjento heṭṭhā udakassa pavattanasaddaṃ sutvā uttaritvā cūḷupaṭṭhākaṃ āha – “tāta,",
  "atk-s0513a1:928_8": "tayā vīriye ossaṭṭhe sabbe vinassissāma,",
  "atk-s0513a1:928_9": "tvaṃ vīriyaṃ anossajanto imaṃ ayakūṭaṃ gahetvā āvāṭaṃ otaritvā etasmiṃ pāsāṇe pahāraṃ dehī”ti.",
  "atk-s0513a1:928_10": "So tassa vacanaṃ sampaṭicchitvā sabbesu vīriyaṃ ossajitvā ṭhitesupi vīriyaṃ anossajanto otaritvā pāsāṇe pahāraṃ adāsi.",
  "atk-s0513a1:928_11": "Pāsāṇo majjhe bhijjitvā heṭṭhā patitvā sotaṃ sannirumbhitvā aṭṭhāsi,",
  "atk-s0513a1:928_12": "tālakkhandhappamāṇā udakavaṭṭi uggañchi.",
  "atk-s0513a1:928_13": "Sabbe pānīyaṃ pivitvā nhāyiṃsu,",
  "atk-s0513a1:928_14": "atirekāni akkhayugādīni phāletvā yāgubhattaṃ pacitvā bhuñjitvā goṇe ca bhojetvā sūriye atthaṅgate udakāvāṭasamīpe",
  "atk-s0513a1:928_15": "dhajaṃ bandhitvā icchitaṭṭhānaṃ agamaṃsu.",
  "atk-s0513a1:928_16": "Te tattha bhaṇḍaṃ vikkiṇitvā diguṇaṃ tiguṇaṃ catugguṇaṃ lābhaṃ labhitvā attano vasanaṭṭhānameva agamaṃsu.",
  "atk-s0513a1:928_17": "Te tattha yāvatāyukaṃ ṭhatvā yathākammaṃ gatā,",
  "atk-s0513a1:928_18": "bodhisattopi dānādīni puññāni katvā yathākammameva gato.",
  "atk-s0513a1:929_0": "Sammāsambuddho imaṃ dhammadesanaṃ kathetvā abhisambuddhova imaṃ gāthaṃ kathesi –",
  "atk-s0513a1:930_0": "2.",
  "atk-s0513a1:931_0": "“Akilāsuno vaṇṇupathe khaṇantā, udaṅgaṇe tattha papaṃ avinduṃ;",
  "atk-s0513a1:932_0": "Evaṃ munī vīriyabalūpapanno, akilāsu vinde hadayassa santi”nti.",
  "atk-s0513a1:933_0": "Tattha akilāsunoti nikkosajjā āraddhavīriyā.",
  "atk-s0513a1:933_1": "Vaṇṇupatheti vaṇṇu vuccati vālukā,",
  "atk-s0513a1:933_2": "vālukāmaggeti attho.",
  "atk-s0513a1:933_3": "Khaṇantāti bhūmiṃ khaṇamānā.",
  "atk-s0513a1:933_4": "Udaṅgaṇeti ettha udāti nipāto,",
  "atk-s0513a1:933_5": "aṅgaṇeti manussānaṃ sañcaraṇaṭṭhāne,",
  "atk-s0513a1:933_6": "anāvāṭe bhūmibhāgeti attho.",
  "atk-s0513a1:933_7": "Tatthāti tasmiṃ vaṇṇupathe.",
  "atk-s0513a1:933_8": "Papaṃ avindunti udakaṃ paṭilabhiṃsu.",
  "atk-s0513a1:933_9": "Udakañhi papīyanabhāvena “papā”ti vuccati.",
  "atk-s0513a1:933_10": "Pavaddhaṃ vā āpaṃ papaṃ,",
  "atk-s0513a1:933_11": "mahodakanti attho.",
  "atk-s0513a1:934_0": "Evanti opammapaṭipādanaṃ.",
  "atk-s0513a1:934_1": "Munīti monaṃ vuccati ñāṇaṃ,",
  "atk-s0513a1:934_2": "kāyamoneyyādīsu vā aññataraṃ,",
  "atk-s0513a1:934_3": "tena samannāgatattā puggalo “munī”ti vuccati.",
  "atk-s0513a1:934_4": "So panesa agāriyamuni,",
  "atk-s0513a1:934_5": "anagāriyamuni,",
  "atk-s0513a1:934_6": "sekkhamuni,",
  "atk-s0513a1:934_7": "asekkhamuni,",
  "atk-s0513a1:934_8": "paccekabuddhamuni,",
  "atk-s0513a1:934_9": "munimunīti anekavidho.",
  "atk-s0513a1:934_10": "Tattha agāriyamunīti gihī āgataphalo viññātasāsano.",
  "atk-s0513a1:934_11": "Anagāriyamunīti tathārūpova pabbajito.",
  "atk-s0513a1:934_12": "Sekkhamunīti satta sekkhā.",
  "atk-s0513a1:934_13": "Asekkhamunīti khīṇāsavo.",
  "atk-s0513a1:934_14": "Paccekabuddhamunīti paccekasambuddho.",
  "atk-s0513a1:934_15": "Munimunīti sammāsambuddho.",
  "atk-s0513a1:934_16": "Imasmiṃ panatthe sabbasaṅgāhakavasena moneyyasaṅkhātāya paññāya samannāgato “munī”ti veditabbo.",
  "atk-s0513a1:934_17": "Vīriyabalūpapannoti vīriyena ceva kāyabalañāṇabalena ca samannāgato.",
  "atk-s0513a1:934_18": "Akilāsūti nikkosajjo –",
  "atk-s0513a1:935_0": "“Kāmaṃ taco ca nhāru ca, aṭṭhi ca avasissatu;",
  "atk-s0513a1:936_0": "Upasussatu nissesaṃ, sarīre maṃsalohita”nti. –",
  "atk-s0513a1:937_0": "Evaṃ vuttena caturaṅgasamannāgatena vīriyena samannāgatattā analaso.",
  "atk-s0513a1:937_1": "Vinde hadayassa santinti cittassapi hadayarūpassapi sītalabhāvakaraṇena “santi”nti saṅkhaṃ gataṃ jhānavipassanābhiññāarahattamaggañāṇasaṅkhātaṃ",
  "atk-s0513a1:937_2": "ariyadhammaṃ vindati paṭilabhatīti attho.",
  "atk-s0513a1:937_3": "Bhagavatā hi –",
  "atk-s0513a1:938_0": "“Dukkhaṃ,",
  "atk-s0513a1:938_1": "bhikkhave,",
  "atk-s0513a1:938_2": "kusīto viharati vokiṇṇo pāpakehi akusalehi dhammehi,",
  "atk-s0513a1:938_3": "mahantañca sadatthaṃ parihāpeti.",
  "atk-s0513a1:938_4": "Āraddhavīriyo ca kho,",
  "atk-s0513a1:938_5": "bhikkhave,",
  "atk-s0513a1:938_6": "sukhaṃ viharati pavivitto pāpakehi akusalehi dhammehi,",
  "atk-s0513a1:938_7": "mahantañca sadatthaṃ paripūreti, na,",
  "atk-s0513a1:938_8": "bhikkhave,",
  "atk-s0513a1:938_9": "hīnena aggassa patti hotī”ti –",
  "atk-s0513a1:939_0": "Evaṃ anekehi suttehi kusītassa dukkhavihāro,",
  "atk-s0513a1:939_1": "āraddhavīriyassa ca sukhavihāro saṃvaṇṇito.",
  "atk-s0513a1:939_2": "Idhāpi āraddhavīriyassa akatābhinivesassa vipassakassa vīriyabalena adhigantabbaṃ tameva sukhavihāraṃ dassento “evaṃ munī vīriyabalūpapanno,",
  "atk-s0513a1:939_3": "akilāsu vinde hadayassa santi”nti āha.",
  "atk-s0513a1:939_4": "Idaṃ vuttaṃ hoti –",
  "atk-s0513a1:939_5": "yathā te vāṇijā akilāsuno vaṇṇupathe khaṇantā udakaṃ labhiṃsu,",
  "atk-s0513a1:939_6": "evaṃ imasmimpi sāsane akilāsu hutvā vāyamamāno paṇḍito bhikkhu imaṃ jhānādibhedaṃ hadayassa santiṃ labhati.",
  "atk-s0513a1:939_7": "So tvaṃ bhikkhu pubbe udakamattassa atthāya vīriyaṃ katvā idāni evarūpe maggaphaladāyake niyyānikasāsane",
  "atk-s0513a1:939_8": "kasmā vīriyaṃ ossajasīti evaṃ imaṃ dhammadesanaṃ dassetvā cattāri saccāni pakāsesi,",
  "atk-s0513a1:939_9": "saccapariyosāne ossaṭṭhavīriyo bhikkhu aggaphale arahatte patiṭṭhāsi.",
  "atk-s0513a1:940_0": "Satthāpi dve vatthūni kathetvā anusandhiṃ ghaṭetvā jātakaṃ samodhānetvā dassesi “tasmiṃ samaye vīriyaṃ",
  "atk-s0513a1:940_1": "anossajitvā pāsāṇaṃ bhinditvā mahājanassa udakadāyako cūḷupaṭṭhāko ayaṃ ossaṭṭhavīriyo bhikkhu ahosi,",
  "atk-s0513a1:940_2": "avasesaparisā idāni buddhaparisā jātā,",
  "atk-s0513a1:940_3": "satthavāhajeṭṭhako pana ahameva ahosi”nti desanaṃ niṭṭhāpesi.",
  "atk-s0513a1:941_0": "Vaṇṇupathajātakavaṇṇanā dutiyā.",
  "atk-s0513a1:943_0": "3. Serivavāṇijajātakavaṇṇanā",
  "atk-s0513a1:944_0": "Idha ce naṃ virādhesīti imampi dhammadesanaṃ bhagavā sāvatthiyaṃ viharanto ekaṃ ossaṭṭhavīriyameva bhikkhuṃ ārabbha kathesi.",
  "atk-s0513a1:944_1": "Tañhi purimanayeneva bhikkhūhi ānītaṃ disvā satthā āha –",
  "atk-s0513a1:944_2": "“tvaṃ bhikkhu,",
  "atk-s0513a1:944_3": "evarūpe maggaphaladāyake sāsane pabbajitvā vīriyaṃ ossajanto satasahassagghanikāya kañcanapātiyā parihīno serivavāṇijo viya ciraṃ socissasī”ti.",
  "atk-s0513a1:944_4": "Bhikkhū tassatthassa āvibhāvatthaṃ bhagavantaṃ yāciṃsu,",
  "atk-s0513a1:944_5": "bhagavā bhavantarena paṭicchannakāraṇaṃ pākaṭamakāsi.",
  "atk-s0513a1:945_0": "Atīte ito pañcame kappe bodhisatto serivaraṭṭhe kacchapuṭavāṇijo ahosi.",
  "atk-s0513a1:945_1": "So serivanāmakena ekena lolakacchapuṭavāṇijena saddhiṃ vohāratthāya gacchanto nīlavāhaṃ nāma nadiṃ uttaritvā",
  "atk-s0513a1:945_2": "ariṭṭhapuraṃ nāma nagaraṃ pavisanto nagaravīthiyo bhājetvā attano pattavīthiyā bhaṇḍaṃ vikkiṇanto vicari.",
  "atk-s0513a1:945_3": "Itaropi attano pattavīthiṃ gaṇhi.",
  "atk-s0513a1:945_4": "Tasmiñca nagare ekaṃ seṭṭhikulaṃ parijiṇṇaṃ ahosi,",
  "atk-s0513a1:945_5": "sabbe puttabhātikā ca dhanañca parikkhayaṃ agamaṃsu,",
  "atk-s0513a1:945_6": "ekā dārikā ayyikāya saddhiṃ avasesā ahosi,",
  "atk-s0513a1:945_7": "tā dvepi paresaṃ bhatiṃ katvā jīvanti.",
  "atk-s0513a1:945_8": "Gehe pana tāsaṃ mahāseṭṭhinā paribhuttapubbā suvaṇṇapāti bhājanantare nikkhittā dīgharattaṃ avalañjiyamānā malaggahitā ahosi,",
  "atk-s0513a1:945_9": "tā tassā suvaṇṇapātibhāvampi na jānanti.",
  "atk-s0513a1:945_10": "So lolavāṇijo tasmiṃ samaye “maṇike gaṇhatha,",
  "atk-s0513a1:945_11": "maṇike gaṇhathā”ti vicaranto taṃ gharadvāraṃ pāpuṇi.",
  "atk-s0513a1:945_12": "Sā kumārikā taṃ disvā ayyikaṃ āha “amma mayhaṃ ekaṃ piḷandhanaṃ gaṇhā”ti.",
  "atk-s0513a1:945_13": "Amma mayaṃ duggatā,",
  "atk-s0513a1:945_14": "kiṃ datvā gaṇhissāmāti.",
  "atk-s0513a1:945_15": "Ayaṃ no pāti atthi,",
  "atk-s0513a1:945_16": "no ca amhākaṃ upakārā,",
  "atk-s0513a1:945_17": "imaṃ datvā gaṇhāti.",
  "atk-s0513a1:945_18": "Sā vāṇijaṃ pakkosāpetvā āsane nisīdāpetvā taṃ pātiṃ datvā “ayya,",
  "atk-s0513a1:945_19": "imaṃ gahetvā tava bhaginiyā kiñcideva dehī”ti āha.",
  "atk-s0513a1:945_20": "Vāṇijo pātiṃ hatthena gahetvāva “suvaṇṇapāti bhavissatī”ti parivattetvā pātipiṭṭhiyaṃ sūciyā lekhaṃ kaḍḍhitvā",
  "atk-s0513a1:945_21": "suvaṇṇabhāvaṃ ñatvā “imāsaṃ kiñci adatvāva imaṃ pātiṃ harissāmī”ti “ayaṃ kiṃ agghati,",
  "atk-s0513a1:945_22": "aḍḍhamāsakopissā mūlaṃ na hotī”ti bhūmiyaṃ khipitvā uṭṭhāyāsanā pakkāmi.",
  "atk-s0513a1:945_23": "Ekena pavisitvā nikkhantavīthiṃ itaro pavisituṃ labhatīti bodhisatto taṃ vīthiṃ pavisitvā “maṇike gaṇhatha,",
  "atk-s0513a1:945_24": "maṇike gaṇhathā”ti vicaranto tameva gharadvāraṃ pāpuṇi.",
  "atk-s0513a1:946_0": "Puna sā kumārikā tatheva ayyikaṃ āha.",
  "atk-s0513a1:946_1": "Atha naṃ ayyikā “amma,",
  "atk-s0513a1:946_2": "paṭhamaṃ āgatavāṇijo pātiṃ bhūmiyaṃ khipitvā gato,",
  "atk-s0513a1:946_3": "idāni kiṃ datvā gaṇhissāmā”ti āha. Amma,",
  "atk-s0513a1:946_4": "so vāṇijo pharusavāco,",
  "atk-s0513a1:946_5": "ayaṃ pana piyadassano mudusallāpo,",
  "atk-s0513a1:946_6": "appeva nāma naṃ gaṇheyyāti. Amma,",
  "atk-s0513a1:946_7": "tena hi pakkosāhīti.",
  "atk-s0513a1:946_8": "Sā taṃ pakkosi.",
  "atk-s0513a1:946_9": "Athassa gehaṃ pavisitvā nisinnassa taṃ pātiṃ adaṃsu.",
  "atk-s0513a1:946_10": "So tassā suvaṇṇapātibhāvaṃ ñatvā “amma,",
  "atk-s0513a1:946_11": "ayaṃ pāti satasahassaṃ agghati,",
  "atk-s0513a1:946_12": "satasahassagghanakabhaṇḍaṃ mayhaṃ hatthe natthī”ti āha. Ayya,",
  "atk-s0513a1:946_13": "paṭhamaṃ āgatavāṇijo “ayaṃ aḍḍhamāsakampi na agghatī”ti vatvā bhūmiyaṃ khipitvā gato,",
  "atk-s0513a1:946_14": "ayaṃ pana tava puññena suvaṇṇapāti jātā bhavissati,",
  "atk-s0513a1:946_15": "mayaṃ imaṃ tuyhaṃ dema,",
  "atk-s0513a1:946_16": "kiñcideva no datvā imaṃ gahetvā yāhīti.",
  "atk-s0513a1:946_17": "Bodhisatto tasmiṃ khaṇe hatthagatāni pañca kahāpaṇasatāni pañcasatagghanakañca bhaṇḍaṃ sabbaṃ datvā “mayhaṃ",
  "atk-s0513a1:946_18": "imaṃ tulañca pasibbakañca aṭṭha ca kahāpaṇe dethā”ti ettakaṃ yācitvā ādāya pakkāmi.",
  "atk-s0513a1:946_19": "So sīghameva nadītīraṃ gantvā nāvikassa aṭṭha kahāpaṇe datvā nāvaṃ abhiruhi.",
  "atk-s0513a1:947_0": "Tato lolavāṇijopi puna taṃ gehaṃ gantvā “āharatha taṃ pātiṃ,",
  "atk-s0513a1:947_1": "tumhākaṃ kiñcideva dassāmī”ti āha.",
  "atk-s0513a1:947_2": "Sā taṃ paribhāsitvā “tvaṃ amhākaṃ satasahassagghanikaṃ suvaṇṇapātiṃ aḍḍhamāsagghanikampi na akāsi,",
  "atk-s0513a1:947_3": "tuyhaṃ pana sāmikasadiso eko dhammiko vāṇijo amhākaṃ sahassaṃ datvā taṃ ādāya gato”ti āha.",
  "atk-s0513a1:947_4": "Taṃ sutvāva “satasahassagghanikāya suvaṇṇapātiyā parihīnomhi,",
  "atk-s0513a1:947_5": "mahājānikaro vata me aya”nti sañjātabalavasoko satiṃ paccupaṭṭhāpetuṃ asakkonto visaññī hutvā attano",
  "atk-s0513a1:947_6": "hatthagate kahāpaṇe ceva bhaṇḍikañca gharadvāreyeva vikiritvā nivāsanapārupanaṃ pahāya tulādaṇḍaṃ muggaraṃ",
  "atk-s0513a1:947_7": "katvā ādāya bodhisattassa anupadaṃ pakkanto nadītīraṃ gantvā bodhisattaṃ gacchantaṃ disvā “ambho, nāvika,",
  "atk-s0513a1:947_8": "nāvaṃ nivattehī”ti āha.",
  "atk-s0513a1:947_9": "Bodhisatto pana “tāta,",
  "atk-s0513a1:947_10": "mā nivattayī”ti paṭisedhesi.",
  "atk-s0513a1:947_11": "Itarassapi bodhisattaṃ gacchantaṃ passantasseva balavasoko udapādi,",
  "atk-s0513a1:947_12": "hadayaṃ uṇhaṃ ahosi,",
  "atk-s0513a1:947_13": "mukhato lohitaṃ uggañchi,",
  "atk-s0513a1:947_14": "vāpikaddamo viya hadayaṃ phali.",
  "atk-s0513a1:947_15": "So bodhisatte āghātaṃ bandhitvā tattheva jīvitakkhayaṃ pāpuṇi.",
  "atk-s0513a1:947_16": "Idaṃ paṭhamaṃ devadattassa bodhisatte āghātabandhanaṃ.",
  "atk-s0513a1:947_17": "Bodhisatto dānādīni puññāni katvā yathākammaṃ gato.",
  "atk-s0513a1:948_0": "Sammāsambuddho imaṃ dhammadesanaṃ kathetvā abhisambuddhova imaṃ gāthaṃ kathesi –",
  "atk-s0513a1:949_0": "3.",
  "atk-s0513a1:950_0": "“Idha ce naṃ virādhesi, saddhammassa niyāmataṃ;",
  "atk-s0513a1:951_0": "Ciraṃ tvaṃ anutappesi, serivāyaṃva vāṇijo”ti.",
  "atk-s0513a1:952_0": "Tattha idha ce naṃ virādhesi,",
  "atk-s0513a1:952_1": "saddhammassa niyāmatanti imasmiṃ sāsane etaṃ saddhammassa niyāmatāsaṅkhātaṃ sotāpattimaggaṃ virādhesi.",
  "atk-s0513a1:952_2": "Yadi virādhesi,",
  "atk-s0513a1:952_3": "vīriyaṃ ossajanto nādhigacchasi na paṭilabhasīti attho.",
  "atk-s0513a1:952_4": "Ciraṃ tvaṃ anutappesīti evaṃ sante tvaṃ dīghamaddhānaṃ socanto paridevanto anutapessasi,",
  "atk-s0513a1:952_5": "atha vā ossaṭṭhavīriyatāya ariyamaggassa virādhitattā dīgharattaṃ nirayādīsu uppanno nānappakārāni dukkhāni",
  "atk-s0513a1:952_6": "anubhavanto anutappissasi kilamissasīti ayamettha attho. Kathaṃ?",
  "atk-s0513a1:952_7": "Serivāyaṃva vāṇijoti “serivā”ti evaṃnāmako ayaṃ vāṇijo yathā.",
  "atk-s0513a1:952_8": "Idaṃ vuttaṃ hoti –",
  "atk-s0513a1:952_9": "yathā pubbe serivanāmako vāṇijo satasahassagghanikaṃ suvaṇṇapātiṃ labhitvā tassā gahaṇatthāya vīriyaṃ akatvā tato parihīno anutappi,",
  "atk-s0513a1:952_10": "evameva tvampi imasmiṃ sāsane paṭiyattasuvaṇṇapātisadisaṃ ariyamaggaṃ ossaṭṭhavīriyatāya anadhigacchanto tato parihīno dīgharattaṃ anutappissasi.",
  "atk-s0513a1:952_11": "Sace pana vīriyaṃ na ossajissasi,",
  "atk-s0513a1:952_12": "paṇḍitavāṇijo suvaṇṇapātiṃ viya mama sāsane navavidhampi lokuttaradhammaṃ paṭilabhissasīti.",
  "atk-s0513a1:953_0": "Evamassa satthā arahattena kūṭaṃ gaṇhanto imaṃ dhammadesanaṃ dassetvā cattāri saccāni pakāsesi,",
  "atk-s0513a1:953_1": "saccapariyosāne ossaṭṭhavīriyo bhikkhu aggaphale arahatte patiṭṭhāsi.",
  "atk-s0513a1:954_0": "Satthāpi dve vatthūni kathetvā anusandhiṃ ghaṭetvā jātakaṃ samodhānetvā dassesi –",
  "atk-s0513a1:954_1": "“tadā bālavāṇijo devadatto ahosi,",
  "atk-s0513a1:954_2": "paṇḍitavāṇijo pana ahameva ahosi”nti desanaṃ niṭṭhāpesi.",
  "atk-s0513a1:955_0": "Serivavāṇijajātakavaṇṇanā tatiyā.",
  "atk-s0513a1:957_0": "4. Cūḷaseṭṭhijātakavaṇṇanā",
  "atk-s0513a1:958_0": "Appakenapi medhāvīti imaṃ dhammadesanaṃ bhagavā rājagahaṃ upanissāya jīvakambavane viharanto cūḷapanthakattheraṃ ārabbha kathesi.",
  "atk-s0513a1:959_0": "Tattha cūḷapanthakassa tāva nibbatti kathetabbā.",
  "atk-s0513a1:959_1": "Rājagahe kira dhanaseṭṭhikulassa dhītā attano dāseneva saddhiṃ santhavaṃ katvā “aññepi me imaṃ kammaṃ",
  "atk-s0513a1:959_2": "jāneyyu”nti bhītā evamāha “amhehi imasmiṃ ṭhāne vasituṃ na sakkā,",
  "atk-s0513a1:959_3": "sace me mātāpitaro imaṃ dosaṃ jānissanti,",
  "atk-s0513a1:959_4": "khaṇḍākhaṇḍaṃ karissanti,",
  "atk-s0513a1:959_5": "videsaṃ gantvā vasissāmā”ti hatthasāraṃ gahetvā aggadvārena nikkhamitvā “yattha vā tattha vā aññehi ajānanaṭṭhānaṃ",
  "atk-s0513a1:959_6": "gantvā vasissāmā”ti ubhopi agamaṃsu.",
  "atk-s0513a1:960_0": "Tesaṃ ekasmiṃ ṭhāne vasantānaṃ saṃvāsamanvāya tassā kucchiyaṃ gabbho patiṭṭhāsi.",
  "atk-s0513a1:960_1": "Sā gabbhaparipākaṃ āgamma sāmikena saddhiṃ mantesi “gabbho me paripākaṃ gato,",
  "atk-s0513a1:960_2": "ñātibandhuvirahite ṭhāne gabbhavuṭṭhānaṃ nāma ubhinnampi amhākaṃ dukkhameva,",
  "atk-s0513a1:960_3": "kulagehameva gacchāmā”ti.",
  "atk-s0513a1:960_4": "So “sacāhaṃ gamissāmi,",
  "atk-s0513a1:960_5": "jīvitaṃ me natthī”ti cintetvā “ajja gacchāma,",
  "atk-s0513a1:960_6": "sve gacchāmā”ti divase atikkāmesi.",
  "atk-s0513a1:960_7": "Sā cintesi “ayaṃ bālo attano dosamahantatāya gantuṃ na ussahati,",
  "atk-s0513a1:960_8": "mātāpitaro nāma ekantahitā,",
  "atk-s0513a1:960_9": "ayaṃ gacchatu vā mā vā,",
  "atk-s0513a1:960_10": "mayā gantuṃ vaṭṭatī”ti.",
  "atk-s0513a1:960_11": "Sā tasmiṃ gehā nikkhante gehaparikkhāraṃ paṭisāmetvā attano kulagharaṃ gatabhāvaṃ anantaragehavāsīnaṃ ārocetvā maggaṃ paṭipajji.",
  "atk-s0513a1:961_0": "Atha so puriso gharaṃ āgato taṃ adisvā paṭivissake pucchitvā “kulagharaṃ gatā”ti sutvā vegena anubandhitvā antarāmagge sampāpuṇi.",
  "atk-s0513a1:961_1": "Tassāpi tattheva gabbhavuṭṭhānaṃ ahosi.",
  "atk-s0513a1:961_2": "So “kiṃ idaṃ bhadde”ti pucchi. “Sāmi,",
  "atk-s0513a1:961_3": "eko putto jāto”ti.",
  "atk-s0513a1:961_4": "“Idāni kiṃ karissāmā”ti?",
  "atk-s0513a1:961_5": "“Yassatthāya mayaṃ kulagharaṃ gaccheyyāma,",
  "atk-s0513a1:961_6": "taṃ kammaṃ antarāva nipphannaṃ,",
  "atk-s0513a1:961_7": "tattha gantvā kiṃ karissāma,",
  "atk-s0513a1:961_8": "nivattāmā”ti dvepi ekacittā hutvā nivattiṃsu.",
  "atk-s0513a1:961_9": "Tassa ca dārakassa panthe jātattā “panthako”ti nāmaṃ akaṃsu.",
  "atk-s0513a1:961_10": "Tassā na cirasseva aparopi gabbho patiṭṭhahi.",
  "atk-s0513a1:961_11": "Sabbaṃ purimanayeneva vitthāretabbaṃ.",
  "atk-s0513a1:961_12": "Tassāpi dārakassa panthe jātattā paṭhamajātassa “mahāpanthako”ti nāmaṃ katvā itarassa “cūḷapanthako”ti nāmaṃ akaṃsu.",
  "atk-s0513a1:961_13": "Te dvepi dārake gahetvā attano vasanaṭṭhānameva āgatā.",
  "atk-s0513a1:962_0": "Tesaṃ tattha vasantānaṃ ayaṃ mahāpanthakadārako aññe dārake “cūḷapitā mahāpitā”ti,",
  "atk-s0513a1:962_1": "“ayyako ayyikā”ti ca vadante sutvā mātaraṃ pucchi “amma,",
  "atk-s0513a1:962_2": "aññe dārakā ‘cūḷapitā mahāpitā’tipi vadanti,",
  "atk-s0513a1:962_3": "‘ayyako ayyikā’tipi vadanti,",
  "atk-s0513a1:962_4": "amhākaṃ ñātakā natthī”ti. “Āma, tāta,",
  "atk-s0513a1:962_5": "tumhākaṃ ettha ñātakā natthi,",
  "atk-s0513a1:962_6": "rājagahanagare pana vo dhanaseṭṭhi nāma ayyako,",
  "atk-s0513a1:962_7": "tattha tumhākaṃ bahū ñātakā”ti.",
  "atk-s0513a1:962_8": "“Kasmā tattha na gacchatha, ammā”ti?",
  "atk-s0513a1:962_9": "Sā attano agamanakāraṇaṃ puttassa akathetvā puttesu punappunaṃ kathentesu sāmikaṃ āha –",
  "atk-s0513a1:962_10": "“ime dārakā maṃ ativiya kilamenti,",
  "atk-s0513a1:962_11": "kiṃ no mātāpitaro disvā maṃsaṃ khādissanti,",
  "atk-s0513a1:962_12": "ehi dārakānaṃ ayyakakulaṃ dassessāmā”ti.",
  "atk-s0513a1:962_13": "“Ahaṃ sammukhā bhavituṃ na sakkhissāmi,",
  "atk-s0513a1:962_14": "taṃ pana tattha nayissāmī”ti. “Sādhu, ayya,",
  "atk-s0513a1:962_15": "yena kenaci upāyena dārakānaṃ ayyakakulameva daṭṭhuṃ vaṭṭatī”ti dvepi janā dārake ādāya anupubbena rājagahaṃ",
  "atk-s0513a1:962_16": "patvā nagaradvāre ekissā sālāya nivāsaṃ katvā dārakamātā dve dārake gahetvā āgatabhāvaṃ mātāpitūnaṃ ārocāpesi.",
  "atk-s0513a1:963_0": "Te taṃ sāsanaṃ sutvā “saṃsāre vicarantānaṃ na putto na dhītā nāma natthi,",
  "atk-s0513a1:963_1": "te amhākaṃ mahāparādhikā,",
  "atk-s0513a1:963_2": "na sakkā tehi amhākaṃ cakkhupathe ṭhātuṃ,",
  "atk-s0513a1:963_3": "ettakaṃ pana dhanaṃ gahetvā dvepi janā phāsukaṭṭhānaṃ gantvā jīvantu,",
  "atk-s0513a1:963_4": "dārake pana idha pesentū”ti.",
  "atk-s0513a1:963_5": "Seṭṭhidhītā mātāpitūhi pesitaṃ dhanaṃ gahetvā dārake āgatadūtānaṃyeva hatthe datvā pesesi,",
  "atk-s0513a1:963_6": "dārakā ayyakakule vaḍḍhanti.",
  "atk-s0513a1:963_7": "Tesu cūḷapanthako atidaharo,",
  "atk-s0513a1:963_8": "mahāpanthako pana ayyakena saddhiṃ dasabalassa dhammakathaṃ sotuṃ gacchati.",
  "atk-s0513a1:963_9": "Tassa niccaṃ satthu sammukhā dhammaṃ suṇantassa pabbajjāya cittaṃ nami.",
  "atk-s0513a1:963_10": "So ayyakaṃ āha “sace tumhe sampaṭicchatha,",
  "atk-s0513a1:963_11": "ahaṃ pabbajeyya”nti.",
  "atk-s0513a1:963_12": "“Kiṃ vadesi, tāta,",
  "atk-s0513a1:963_13": "mayhaṃ sakalalokassapi pabbajjāto taveva pabbajjā bhaddikā,",
  "atk-s0513a1:963_14": "sace sakkosi,",
  "atk-s0513a1:963_15": "pabbaja tātā”ti sampaṭicchitvā satthu santikaṃ gato.",
  "atk-s0513a1:963_16": "Satthā “kiṃ mahāseṭṭhi dārako te laddho”ti. “Āma,",
  "atk-s0513a1:963_17": "bhante ayaṃ dārako mayhaṃ nattā,",
  "atk-s0513a1:963_18": "tumhākaṃ santike pabbajāmīti vadatī”ti āha.",
  "atk-s0513a1:963_19": "Satthā aññataraṃ piṇḍacārikaṃ bhikkhuṃ “imaṃ dārakaṃ pabbājehī”ti āṇāpesi.",
  "atk-s0513a1:963_20": "Thero tassa tacapañcakakammaṭṭhānaṃ ācikkhitvā pabbājesi.",
  "atk-s0513a1:963_21": "So bahuṃ buddhavacanaṃ uggaṇhitvā paripuṇṇavasso upasampadaṃ labhi.",
  "atk-s0513a1:963_22": "Upasampanno hutvā yoniso manasikāre kammaṃ karonto arahattaṃ pāpuṇi.",
  "atk-s0513a1:964_0": "So jhānasukhena,",
  "atk-s0513a1:964_1": "maggasukhena,",
  "atk-s0513a1:964_2": "phalasukhena vītināmento cintesi “sakkā nu kho imaṃ sukhaṃ cūḷapanthakassa dātu”nti.",
  "atk-s0513a1:964_3": "Tato ayyakaseṭṭhissa santikaṃ gantvā “mahāseṭṭhi sace tumhe sampaṭicchatha,",
  "atk-s0513a1:964_4": "ahaṃ cūḷapanthakaṃ pabbājeyya”nti āha.",
  "atk-s0513a1:964_5": "“Pabbājetha,",
  "atk-s0513a1:964_6": "bhante”ti.",
  "atk-s0513a1:964_7": "Thero cūḷapanthakadārakaṃ pabbājetvā dasasu sīlesu patiṭṭhāpesi.",
  "atk-s0513a1:964_8": "Cūḷapanthakasāmaṇero pabbajitvāva dandho ahosi.",
  "atk-s0513a1:965_0": "“Padumaṃ yathā kokanadaṃ sugandhaṃ, pāto siyā phullamavītagandhaṃ;",
  "atk-s0513a1:966_0": "Aṅgīrasaṃ passa virocamānaṃ, tapantamādiccamivantalikkhe”ti. –",
  "atk-s0513a1:967_0": "Imaṃ ekagāthaṃ catūhi māsehi gaṇhituṃ nāsakkhi.",
  "atk-s0513a1:967_1": "So kira kassapasammāsambuddhakāle pabbajitvā paññavā hutvā aññatarassa dandhabhikkhuno uddesaggahaṇakāle parihāsakeḷiṃ akāsi.",
  "atk-s0513a1:967_2": "So bhikkhu tena parihāsena lajjito neva uddesaṃ gaṇhi,",
  "atk-s0513a1:967_3": "na sajjhāyamakāsi.",
  "atk-s0513a1:967_4": "Tena kammena ayaṃ pabbajitvāva dandho jāto,",
  "atk-s0513a1:967_5": "gahitagahitaṃ padaṃ uparūpari padaṃ gaṇhantassa nassati.",
  "atk-s0513a1:967_6": "Tassa imameva gāthaṃ gahetuṃ vāyamantassa cattāro māsā atikkantā.",
  "atk-s0513a1:968_0": "Atha naṃ mahāpanthako āha “cūḷapanthaka,",
  "atk-s0513a1:968_1": "tvaṃ imasmiṃ sāsane abhabbo,",
  "atk-s0513a1:968_2": "catūhi māsehi ekampi gāthaṃ gahetuṃ na sakkosi,",
  "atk-s0513a1:968_3": "pabbajitakiccaṃ pana tvaṃ kathaṃ matthakaṃ pāpessasi,",
  "atk-s0513a1:968_4": "nikkhama ito”ti vihārā nikkaḍḍhi.",
  "atk-s0513a1:968_5": "Cūḷapanthako buddhasāsane sinehena gihibhāvaṃ na pattheti.",
  "atk-s0513a1:968_6": "Tasmiñca kāle mahāpanthako bhattuddesako hoti.",
  "atk-s0513a1:968_7": "Jīvako komārabhacco bahuṃ gandhamālaṃ ādāya attano ambavanaṃ gantvā satthāraṃ pūjetvā dhammaṃ sutvā uṭṭhāyāsanā",
  "atk-s0513a1:968_8": "dasabalaṃ vanditvā mahāpanthakaṃ upasaṅkamitvā “kittakā, bhante,",
  "atk-s0513a1:968_9": "satthu santike bhikkhū”ti pucchi.",
  "atk-s0513a1:968_10": "“Pañcamattāni bhikkhusatānī”ti. “Sve, bhante,",
  "atk-s0513a1:968_11": "buddhappamukhāni pañca bhikkhusatāni ādāya amhākaṃ nivesane bhikkhaṃ gaṇhathā”ti. “Upāsaka,",
  "atk-s0513a1:968_12": "cūḷapanthako nāma bhikkhu dandho aviruḷhidhammo,",
  "atk-s0513a1:968_13": "taṃ ṭhapetvā sesānaṃ nimantanaṃ sampaṭicchāmī”ti thero āha.",
  "atk-s0513a1:968_14": "Taṃ sutvā cūḷapanthako cintesi “thero ettakānaṃ bhikkhūnaṃ nimantanaṃ sampaṭicchanto maṃ bāhiraṃ katvā sampaṭicchati,",
  "atk-s0513a1:968_15": "nissaṃsayaṃ mayhaṃ bhātikassa mayi cittaṃ bhinnaṃ bhavissati,",
  "atk-s0513a1:968_16": "kiṃ idāni mayhaṃ iminā sāsanena,",
  "atk-s0513a1:968_17": "gihī hutvā dānādīni puññāni karonto jīvissāmī”ti.",
  "atk-s0513a1:969_0": "So punadivase pātova “gihī bhavissāmī”ti pāyāsi.",
  "atk-s0513a1:969_1": "Satthā paccūsakāleyeva lokaṃ olokento imaṃ kāraṇaṃ disvā paṭhamataraṃ gantvā cūḷapanthakassa gamanamagge dvārakoṭṭhake caṅkamanto aṭṭhāsi.",
  "atk-s0513a1:969_2": "Cūḷapanthako gharaṃ gacchanto satthāraṃ disvā upasaṅkamitvā vandi.",
  "atk-s0513a1:969_3": "Atha naṃ satthā “kahaṃ pana,",
  "atk-s0513a1:969_4": "tvaṃ cūḷapanthaka,",
  "atk-s0513a1:969_5": "imāya velāya gacchasī”ti āha.",
  "atk-s0513a1:969_6": "Bhātā maṃ, bhante,",
  "atk-s0513a1:969_7": "nikkaḍḍhati,",
  "atk-s0513a1:969_8": "tenāhaṃ vibbhamituṃ gacchāmīti.",
  "atk-s0513a1:969_9": "Cūḷapanthaka,",
  "atk-s0513a1:969_10": "tava pabbajjā nāma mama santakā,",
  "atk-s0513a1:969_11": "bhātarā nikkaḍḍhito kasmā mama santikaṃ nāgañchi?",
  "atk-s0513a1:969_12": "Ehi kiṃ te gihibhāvena,",
  "atk-s0513a1:969_13": "mama santike bhavissasī”ti bhagavā cūḷapanthakaṃ ādāya gantvā gandhakuṭippamukhe nisīdāpetvā “cūḷapanthaka,",
  "atk-s0513a1:969_14": "tvaṃ puratthābhimukho hutvā imaṃ pilotikaṃ ‘rajoharaṇaṃ rajoharaṇa’nti parimajjanto idheva hohī”ti iddhiyā",
  "atk-s0513a1:969_15": "abhisaṅkhataṃ parisuddhaṃ pilotikākhaṇḍaṃ datvā kāle ārocite bhikkhusaṅghaparivuto jīvakassa gehaṃ gantvā",
  "atk-s0513a1:969_16": "paññattāsane nisīdi.",
  "atk-s0513a1:970_0": "Cūḷapanthakopi sūriyaṃ olokento taṃ pilotikākhaṇḍaṃ “rajoharaṇaṃ rajoharaṇa”nti parimajjanto nisīdi,",
  "atk-s0513a1:970_1": "tassa taṃ pilotikākhaṇḍaṃ parimajjantassa parimajjantassa kiliṭṭhaṃ ahosi.",
  "atk-s0513a1:970_2": "Tato cintesi “idaṃ pilotikākhaṇḍaṃ ativiya parisuddhaṃ,",
  "atk-s0513a1:970_3": "imaṃ pana attabhāvaṃ nissāya purimapakatiṃ vijahitvā evaṃ kiliṭṭhaṃ jātaṃ,",
  "atk-s0513a1:970_4": "aniccā vata saṅkhārā”ti khayavayaṃ paṭṭhapento vipassanaṃ vaḍḍhesi.",
  "atk-s0513a1:970_5": "Satthā “cūḷapanthakassa cittaṃ vipassanaṃ āruḷha”nti ñatvā “cūḷapanthaka,",
  "atk-s0513a1:970_6": "tvaṃ etaṃ pilotikākhaṇḍameva saṃkiliṭṭhaṃ rajorañjitaṃ jātanti mā saññaṃ kari,",
  "atk-s0513a1:970_7": "abbhantare pana te rāgarajādayo atthi,",
  "atk-s0513a1:970_8": "te harāhī”ti vatvā obhāsaṃ vissajjetvā purato nisinno viya paññāyamānarūpo hutvā imā gāthā abhāsi –",
  "atk-s0513a1:971_0": "“Rāgo rajo na ca pana reṇu vuccati, rāgassetaṃ adhivacanaṃ rajoti;",
  "atk-s0513a1:972_0": "Etaṃ rajaṃ vippajahitva bhikkhavo, viharanti te vigatarajassa sāsane.",
  "atk-s0513a1:973_0": "“Doso rajo na ca pana reṇu vuccati, dosassetaṃ adhivacanaṃ rajoti;",
  "atk-s0513a1:974_0": "Etaṃ rajaṃ vippajahitva bhikkhavo, viharanti te vigatarajassa sāsane.",
  "atk-s0513a1:975_0": "“Moho rajo na ca pana reṇu vuccati, mohassetaṃ adhivacanaṃ rajoti;",
  "atk-s0513a1:976_0": "Etaṃ rajaṃ vippajahitva bhikkhavo, viharanti te vigatarajassa sāsane”ti. ;",
  "atk-s0513a1:977_0": "Gāthāpariyosāne cūḷapanthako saha paṭisambhidāhi arahattaṃ pāpuṇi,",
  "atk-s0513a1:977_1": "paṭisambhidāhiyevassa tīṇi piṭakāni āgamaṃsu.",
  "atk-s0513a1:977_2": "So kira pubbe rājā hutvā nagaraṃ padakkhiṇaṃ karonto nalāṭato sede muccante parisuddhena sāṭakena nalāṭantaṃ puñchi,",
  "atk-s0513a1:977_3": "sāṭako kiliṭṭho ahosi.",
  "atk-s0513a1:977_4": "So “imaṃ sarīraṃ nissāya evarūpo parisuddho sāṭako pakatiṃ jahitvā kiliṭṭho jāto,",
  "atk-s0513a1:977_5": "aniccā vata saṅkhārā”ti aniccasaññaṃ paṭilabhi.",
  "atk-s0513a1:977_6": "Tena kāraṇenassa rajoharaṇameva paccayo jāto.",
  "atk-s0513a1:978_0": "Jīvakopi kho komārabhacco dasabalassa dakkhiṇodakaṃ upanāmesi.",
  "atk-s0513a1:978_1": "Satthā “nanu, jīvaka,",
  "atk-s0513a1:978_2": "vihāre bhikkhū atthī”ti hatthena pattaṃ pidahi.",
  "atk-s0513a1:978_3": "Mahāpanthako “bhante,",
  "atk-s0513a1:978_4": "vihāre natthi bhikkhū”ti āha.",
  "atk-s0513a1:978_5": "Satthā “atthi jīvakā”ti āha.",
  "atk-s0513a1:978_6": "Jīvako “tena hi, bhaṇe, gaccha,",
  "atk-s0513a1:978_7": "vihāre bhikkhūnaṃ atthibhāvaṃ vā natthibhāvaṃ vā jānāhī”ti purisaṃ pesesi.",
  "atk-s0513a1:978_8": "Tasmiṃ khaṇe cūḷapanthako “mayhaṃ bhātiko ‘vihāre bhikkhū natthī’ti bhaṇati,",
  "atk-s0513a1:978_9": "vihāre bhikkhūnaṃ atthibhāvamassa pakāsessāmī”ti sakalaṃ ambavanaṃ bhikkhūnaṃyeva pūresi.",
  "atk-s0513a1:978_10": "Ekacce bhikkhū cīvarakammaṃ karonti,",
  "atk-s0513a1:978_11": "ekacce rajanakammaṃ,",
  "atk-s0513a1:978_12": "ekacce sajjhāyaṃ karontīti evaṃ aññamaññaṃ asadisaṃ bhikkhusahassaṃ māpesi.",
  "atk-s0513a1:978_13": "So puriso vihāre bahū bhikkhū disvā nivattitvā “ayya,",
  "atk-s0513a1:978_14": "sakalaṃ ambavanaṃ bhikkhūhi paripuṇṇa”nti jīvakassa ārocesi.",
  "atk-s0513a1:978_15": "Theropi kho tattheva –",
  "atk-s0513a1:979_0": "“Sahassakkhattumattānaṃ, nimminitvāna panthako;",
  "atk-s0513a1:980_0": "Nisīdambavane ramme, yāva kālappavedanā”ti. ;",
  "atk-s0513a1:981_0": "Atha satthā taṃ purisaṃ āha –",
  "atk-s0513a1:981_1": "“vihāraṃ gantvā ‘satthā cūḷapanthakaṃ nāma pakkosatī’ti vadehī”ti.",
  "atk-s0513a1:981_2": "Tena gantvā tathāvutte “ahaṃ cūḷapanthako,",
  "atk-s0513a1:981_3": "ahaṃ cūḷapanthako”ti mukhasahassaṃ uṭṭhahi.",
  "atk-s0513a1:981_4": "Puriso gantvā “sabbepi kira te, bhante,",
  "atk-s0513a1:981_5": "cūḷapanthakāyeva nāmā”ti āha.",
  "atk-s0513a1:981_6": "Tena hi tvaṃ gantvā yo paṭhamaṃ “ahaṃ cūḷapanthako”ti vadati,",
  "atk-s0513a1:981_7": "taṃ hatthe gaṇha,",
  "atk-s0513a1:981_8": "avasesā antaradhāyissantīti.",
  "atk-s0513a1:981_9": "So tathā akāsi,",
  "atk-s0513a1:981_10": "tāvadeva sahassamattā bhikkhū antaradhāyiṃsu.",
  "atk-s0513a1:981_11": "Thero tena purisena saddhiṃ agamāsi.",
  "atk-s0513a1:981_12": "Satthā bhattakiccapariyosāne jīvakaṃ āmantesi “jīvaka,",
  "atk-s0513a1:981_13": "cūḷapanthakassa pattaṃ gaṇha,",
  "atk-s0513a1:981_14": "ayaṃ te anumodanaṃ karissatī”ti.",
  "atk-s0513a1:981_15": "Jīvako tathā akāsi.",
  "atk-s0513a1:981_16": "Thero sīhanādaṃ nadanto taruṇasīho viya tīṇi piṭakāni saṃkhobhetvā anumodanaṃ akāsi.",
  "atk-s0513a1:982_0": "Satthā uṭṭhāyāsanā bhikkhusaṅghaparivāro vihāraṃ gantvā bhikkhūhi vatte dassite uṭṭhāyāsanā gandhakuṭippamukhe",
  "atk-s0513a1:982_1": "ṭhatvā bhikkhusaṅghassa sugatovādaṃ datvā kammaṭṭhānaṃ kathetvā bhikkhusaṅghaṃ uyyojetvā surabhigandhavāsitaṃ",
  "atk-s0513a1:982_2": "gandhakuṭiṃ pavisitvā dakkhiṇena passena sīhaseyyaṃ upagato.",
  "atk-s0513a1:982_3": "Atha sāyanhasamaye dhammasabhāyaṃ bhikkhū ito cito ca samosaritvā rattakambalasāṇiṃ parikkhipantā viya nisīditvā satthu guṇakathaṃ ārabhiṃsu “āvuso,",
  "atk-s0513a1:982_4": "mahāpanthako cūḷapanthakassa ajjhāsayaṃ ajānanto ‘catūhi māsehi ekagāthaṃ gaṇhituṃ na sakkoti,",
  "atk-s0513a1:982_5": "dandho aya’nti vihārā nikkaḍḍhi,",
  "atk-s0513a1:982_6": "sammāsambuddho pana attano anuttaradhammarājatāya ekasmiṃyevassa antarabhatte saha paṭisambhidāhi arahattaṃ adāsi,",
  "atk-s0513a1:982_7": "tīṇi piṭakāni paṭisambhidāhiyeva āgatāni,",
  "atk-s0513a1:982_8": "aho buddhānaṃ balaṃ nāma mahanta”nti.",
  "atk-s0513a1:983_0": "Atha bhagavā dhammasabhāyaṃ imaṃ kathāpavattiṃ ñatvā “ajja mayā gantuṃ vaṭṭatī”ti buddhaseyyāya uṭṭhāya",
  "atk-s0513a1:983_1": "surattadupaṭṭaṃ nivāsetvā vijjulataṃ viya kāyabandhanaṃ bandhitvā rattakambalasadisaṃ sugatamahācīvaraṃ",
  "atk-s0513a1:983_2": "pārupitvā surabhigandhakuṭito nikkhamma mattavāraṇo viya sīhavikkantavilāsena vijambhamāno sīho viya",
  "atk-s0513a1:983_3": "anantāya buddhalīlāya dhammasabhaṃ gantvā alaṅkatamaṇḍapamajjhe supaññattavarabuddhāsanaṃ abhiruyha chabbaṇṇabuddharasmiyo",
  "atk-s0513a1:983_4": "vissajjento aṇṇavakucchiṃ obhāsayamāno yugandharamatthake bālasūriyo viya āsanamajjhe nisīdi.",
  "atk-s0513a1:983_5": "Sammāsambuddhe pana āgatamatte bhikkhusaṅgho kathaṃ pacchinditvā tuṇhī ahosi.",
  "atk-s0513a1:984_0": "Satthā mudukena mettacittena parisaṃ oloketvā “ayaṃ parisā ativiya sobhati,",
  "atk-s0513a1:984_1": "ekassapi hatthakukkuccaṃ vā pādakukkuccaṃ vā ukkāsitasaddo vā khipitasaddo vā natthi,",
  "atk-s0513a1:984_2": "sabbepime buddhagāravena sagāravā buddhatejena tajjitā mayi āyukappampi akathetvā nisinne paṭhamaṃ kathaṃ samuṭṭhāpetvā na kathessanti,",
  "atk-s0513a1:984_3": "kathāsamuṭṭhāpanavattaṃ nāma mayāva jānitabbaṃ,",
  "atk-s0513a1:984_4": "ahameva paṭhamaṃ kathessāmī”ti madhurena brahmassarena bhikkhū āmantetvā “kāya nuttha,",
  "atk-s0513a1:984_5": "bhikkhave,",
  "atk-s0513a1:984_6": "etarahi kathāya sannisinnā,",
  "atk-s0513a1:984_7": "kā ca pana vo antarākathā vippakatā”ti āha. Bhante,",
  "atk-s0513a1:984_8": "na mayaṃ imasmiṃ ṭhāne nisinnā aññaṃ tiracchānakathaṃ kathema,",
  "atk-s0513a1:984_9": "tumhākaṃyeva pana guṇe vaṇṇayamānā nisinnāmha “āvuso mahāpanthako cūḷapanthakassa ajjhāsayaṃ ajānanto ‘catūhi māsehi ekaṃ gāthaṃ gaṇhituṃ na sakkoti,",
  "atk-s0513a1:984_10": "dandho aya’nti vihārā nikkaḍḍhi,",
  "atk-s0513a1:984_11": "sammāsambuddho pana anuttaradhammarājatāya ekasmiṃyevassa antarabhatte saha paṭisambhidāhi arahattaṃ adāsi,",
  "atk-s0513a1:984_12": "aho buddhānaṃ balaṃ nāma mahanta”nti.",
  "atk-s0513a1:984_13": "Satthā bhikkhūnaṃ kathaṃ sutvā “bhikkhave,",
  "atk-s0513a1:984_14": "cūḷapanthako maṃ nissāya idāni tāva dhammesu dhammamahantataṃ patto,",
  "atk-s0513a1:984_15": "pubbe pana maṃ nissāya bhogesupi bhogamahantataṃ pāpuṇī”ti āha.",
  "atk-s0513a1:984_16": "Bhikkhū tassatthassa āvibhāvatthaṃ bhagavantaṃ yāciṃsu.",
  "atk-s0513a1:984_17": "Bhagavā bhavantarena paṭicchannaṃ kāraṇaṃ pākaṭaṃ akāsi.",
  "atk-s0513a1:985_0": "Atīte kāsiraṭṭhe bārāṇasiyaṃ brahmadatte rajjaṃ kārente bodhisatto seṭṭhikule nibbattitvā vayappatto seṭṭhiṭṭhānaṃ labhitvā cūḷaseṭṭhi nāma ahosi,",
  "atk-s0513a1:985_1": "so paṇḍito byatto sabbanimittāni jānāti.",
  "atk-s0513a1:985_2": "So ekadivasaṃ rājupaṭṭhānaṃ gacchanto antaravīthiyaṃ matamūsikaṃ disvā taṅkhaṇaññeva nakkhattaṃ samānetvā",
  "atk-s0513a1:985_3": "idamāha “sakkā cakkhumatā kulaputtena imaṃ undūraṃ gahetvā puttadārabharaṇañca kātuṃ kammante ca payojetu”nti?",
  "atk-s0513a1:985_4": "Aññataro duggatakulaputto taṃ seṭṭhissa vacanaṃ sutvā “nāyaṃ ajānitvā kathessatī”ti taṃ mūsikaṃ gahetvā",
  "atk-s0513a1:985_5": "ekasmiṃ āpaṇe biḷālassatthāya vikkiṇitvā kākaṇikaṃ labhitvā tāya kākaṇikāya phāṇitaṃ gahetvā ekena ghaṭena",
  "atk-s0513a1:985_6": "pānīyaṃ gaṇhi.",
  "atk-s0513a1:985_7": "So araññato āgacchante mālākāre disvā thokaṃ thokaṃ phāṇitakhaṇḍaṃ datvā uḷuṅkena pānīyaṃ adāsi,",
  "atk-s0513a1:985_8": "te cassa ekekaṃ pupphamuṭṭhiṃ adaṃsu.",
  "atk-s0513a1:985_9": "So tena pupphamūlena punadivasepi phāṇitañca pānīyaghaṭañca gahetvā pupphārāmameva gato.",
  "atk-s0513a1:985_10": "Tassa taṃ divasaṃ mālākārā aḍḍhocitake pupphagacche datvā agamaṃsu.",
  "atk-s0513a1:985_11": "So na cirasseva iminā upāyena aṭṭha kahāpaṇe labhi.",
  "atk-s0513a1:986_0": "Puna ekasmiṃ vātavuṭṭhidivase rājuyyāne bahū sukkhadaṇḍakā ca sākhā ca palāsañca vātena pātitaṃ hoti,",
  "atk-s0513a1:986_1": "uyyānapālo chaḍḍetuṃ upāyaṃ na passati.",
  "atk-s0513a1:986_2": "So tattha gantvā “sace imāni dārupaṇṇāni mayhaṃ dassasi,",
  "atk-s0513a1:986_3": "ahaṃ te imāni sabbāni nīharissāmī”ti uyyānapālaṃ āha,",
  "atk-s0513a1:986_4": "so “gaṇha ayyā”ti sampaṭicchi.",
  "atk-s0513a1:986_5": "Cūḷantevāsiko dārakānaṃ kīḷanamaṇḍalaṃ gantvā phāṇitaṃ datvā muhuttena sabbāni dārupaṇṇāni nīharāpetvā uyyānadvāre rāsiṃ kāresi.",
  "atk-s0513a1:986_6": "Tadā rājakumbhakāro rājakule bhājanānaṃ pacanatthāya dārūni pariyesamāno uyyānadvāre tāni disvā tassa hatthato kiṇitvā gaṇhi.",
  "atk-s0513a1:986_7": "Taṃ divasaṃ cūḷantevāsiko dāruvikkayena soḷasa kahāpaṇe cāṭiādīni ca pañca bhājanāni labhi.",
  "atk-s0513a1:987_0": "So catuvīsatiyā kahāpaṇesu jātesu “atthi ayaṃ upāyo mayha”nti nagaradvārato avidūre ṭhāne ekaṃ pānīyacāṭiṃ",
  "atk-s0513a1:987_1": "ṭhapetvā pañcasate tiṇahārake pānīyena upaṭṭhahi.",
  "atk-s0513a1:987_2": "Te āhaṃsu “samma,",
  "atk-s0513a1:987_3": "tvaṃ amhākaṃ bahūpakāro,",
  "atk-s0513a1:987_4": "kiṃ te karomā”ti?",
  "atk-s0513a1:987_5": "So “mayhaṃ kicce uppanne karissathā”ti vatvā ito cito ca vicaranto thalapathakammikena ca jalapathakammikena ca saddhiṃ mittasanthavaṃ akāsi.",
  "atk-s0513a1:987_6": "Tassa thalapathakammiko “sve imaṃ nagaraṃ assavāṇijako pañca assasatāni gahetvā āgamissatī”ti ācikkhi.",
  "atk-s0513a1:987_7": "So tassa vacanaṃ sutvā tiṇahārake āha “ajja mayhaṃ ekekaṃ tiṇakalāpaṃ detha,",
  "atk-s0513a1:987_8": "mayā ca tiṇe avikkiṇite attano tiṇaṃ mā vikkiṇathā”ti.",
  "atk-s0513a1:987_9": "Te “sādhū”ti sampaṭicchitvā pañca tiṇakalāpasatāni āharitvā tassa ghare pāpayiṃsu.",
  "atk-s0513a1:987_10": "Assavāṇijo sakalanagare assānaṃ gocaraṃ alabhitvā tassa sahassaṃ datvā taṃ tiṇaṃ gaṇhi.",
  "atk-s0513a1:988_0": "Tato katipāhaccayenassa jalapathakammiko sahāyako ārocesi “paṭṭanamhi mahānāvā āgatā”ti.",
  "atk-s0513a1:988_1": "So “atthi ayaṃ upāyo”ti aṭṭhahi kahāpaṇehi sabbaparivārasampannaṃ tāvakālikaṃ rathaṃ gahetvā mahantena",
  "atk-s0513a1:988_2": "yasena nāvāpaṭṭanaṃ gantvā ekaṃ aṅgulimuddikaṃ nāvikassa saccakāraṃ datvā avidūre ṭhāne sāṇiyā parikkhipāpetvā",
  "atk-s0513a1:988_3": "nisinno purise āṇāpesi “bāhirato vāṇijesu āgatesu tatiyena paṭihārena maṃ ārocethā”ti.",
  "atk-s0513a1:988_4": "“Nāvā āgatā”ti sutvā bārāṇasito satamattā vāṇijā “bhaṇḍaṃ gaṇhāmā”ti āgamiṃsu.",
  "atk-s0513a1:988_5": "Bhaṇḍaṃ tumhe na labhissatha,",
  "atk-s0513a1:988_6": "asukaṭṭhāne nāma mahāvāṇijena saccakāro dinnoti.",
  "atk-s0513a1:988_7": "Te taṃ sutvā tassa santikaṃ āgatā.",
  "atk-s0513a1:988_8": "Pādamūlikapurisā purimasaññāvasena tatiyena paṭihārena tesaṃ āgatabhāvaṃ ārocesuṃ.",
  "atk-s0513a1:988_9": "Te satamattā vāṇijā ekekaṃ sahassaṃ datvā tena saddhiṃ nāvāya pattikā hutvā puna ekekaṃ sahassaṃ datvā",
  "atk-s0513a1:988_10": "pattiṃ vissajjāpetvā bhaṇḍaṃ attano santakamakaṃsu.",
  "atk-s0513a1:989_0": "Cūḷantevāsiko dve satasahassāni gaṇhitvā bārāṇasiṃ āgantvā “kataññunā me bhavituṃ vaṭṭatī”ti ekaṃ satasahassaṃ gāhāpetvā cūḷaseṭṭhissa samīpaṃ gato.",
  "atk-s0513a1:989_1": "Atha naṃ seṭṭhi “kiṃ te, tāta,",
  "atk-s0513a1:989_2": "katvā idaṃ dhanaṃ laddha”nti pucchi.",
  "atk-s0513a1:989_3": "So “tumhehi kathitaupāye ṭhatvā catumāsambhantareyeva laddha”nti matamūsikaṃ ādiṃ katvā sabbaṃ vatthuṃ kathesi.",
  "atk-s0513a1:989_4": "Cūḷaseṭṭhi tassa vacanaṃ sutvā “idāni evarūpaṃ dārakaṃ mama santakaṃ kātuṃ vaṭṭatī”ti vayappattaṃ attano",
  "atk-s0513a1:989_5": "dhītaraṃ datvā sakalakuṭumbassa sāmikaṃ akāsi.",
  "atk-s0513a1:989_6": "So seṭṭhino accayena tasmiṃ nagare seṭṭhiṭṭhānaṃ labhi.",
  "atk-s0513a1:989_7": "Bodhisattopi yathākammaṃ agamāsi.",
  "atk-s0513a1:990_0": "Sammāsambuddhopi imaṃ dhammadesanaṃ kathetvā abhisambuddhova imaṃ gāthaṃ kathesi –",
  "atk-s0513a1:991_0": "4.",
  "atk-s0513a1:992_0": "“Appakenapi medhāvī, pābhatena vicakkhaṇo;",
  "atk-s0513a1:993_0": "Samuṭṭhāpeti attānaṃ, aṇuṃ aggiṃva sandhama”nti.",
  "atk-s0513a1:994_0": "Tattha appakenapīti thokenapi parittakenapi.",
  "atk-s0513a1:994_1": "Medhāvīti paññavā.",
  "atk-s0513a1:994_2": "Pābhatenāti bhaṇḍamūlena.",
  "atk-s0513a1:994_3": "Vicakkhaṇoti vohārakusalo.",
  "atk-s0513a1:994_4": "Samuṭṭhāpeti attānanti mahantaṃ dhanañca yasañca uppādetvā tattha attānaṃ saṇṭhāpeti patiṭṭhāpeti.",
  "atk-s0513a1:994_5": "Yathā kiṃ?",
  "atk-s0513a1:994_6": "Aṇuṃ aggiṃva sandhamaṃ,",
  "atk-s0513a1:994_7": "yathā paṇḍitapuriso parittaṃ aggiṃ anukkamena gomayacuṇṇādīni pakkhipitvā mukhavātena dhamanto samuṭṭhāpeti vaḍḍheti mahantaṃ aggikkhandhaṃ karoti,",
  "atk-s0513a1:994_8": "evameva paṇḍito thokampi pābhataṃ labhitvā nānāupāyehi payojetvā dhanañca yasañca vaḍḍheti,",
  "atk-s0513a1:994_9": "vaḍḍhetvā ca pana tattha attānaṃ patiṭṭhāpeti,",
  "atk-s0513a1:994_10": "tāya eva vā pana dhanayasamahantatāya attānaṃ samuṭṭhāpeti,",
  "atk-s0513a1:994_11": "abhiññātaṃ pākaṭaṃ karotīti attho.",
  "atk-s0513a1:995_0": "Iti bhagavā “bhikkhave,",
  "atk-s0513a1:995_1": "cūḷapanthako maṃ nissāya idāni dhammesu dhammamahantataṃ patto,",
  "atk-s0513a1:995_2": "pubbe pana bhogesupi bhogamahantataṃ pāpuṇī”ti evaṃ imaṃ dhammadesanaṃ dassetvā dve vatthūni kathetvā",
  "atk-s0513a1:995_3": "anusandhiṃ ghaṭetvā jātakaṃ samodhānesi “tadā cūḷantevāsiko cūḷapanthako ahosi,",
  "atk-s0513a1:995_4": "cūḷakaseṭṭhi pana ahameva ahosi”nti desanaṃ niṭṭhāpesi.",
  "atk-s0513a1:996_0": "Cūḷaseṭṭhijātakavaṇṇanā catutthā.",
  "atk-s0513a1:998_0": "5. Taṇḍulanāḷijātakavaṇṇanā",
  "atk-s0513a1:999_0": "Kimagghati taṇḍulanāḷikāti idaṃ satthā jetavane viharanto lāludāyittheraṃ ārabbha kathesi.",
  "atk-s0513a1:999_1": "Tasmiṃ samaye āyasmā dabbo mallaputto saṅghassa bhattuddesako hoti.",
  "atk-s0513a1:999_2": "Tasmiṃ pātova salākabhattāni uddisamāne lāludāyittherassa kadāci varabhattaṃ pāpuṇāti,",
  "atk-s0513a1:999_3": "kadāci lāmakabhattaṃ.",
  "atk-s0513a1:999_4": "So lāmakabhattassa pattadivase salākaggaṃ ākulaṃ karoti,",
  "atk-s0513a1:999_5": "“kiṃ dabbova salākaṃ dātuṃ jānāti,",
  "atk-s0513a1:999_6": "amhe na jānāmā”ti vadati.",
  "atk-s0513a1:999_7": "Tasmiṃ salākaggaṃ ākulaṃ karonte “handa dāni tvameva salākaṃ dehī”ti salākapacchiṃ adaṃsu.",
  "atk-s0513a1:999_8": "Tato paṭṭhāya so saṅghassa salākaṃ adāsi.",
  "atk-s0513a1:999_9": "Dento ca pana “idaṃ varabhatta”nti vā “lāmakabhatta”nti vā “asukavassagge varabhatta”nti vā “asukavassagge lāmakabhatta”nti vā na jānāti,",
  "atk-s0513a1:999_10": "ṭhitikaṃ karontopi “asukavassagge ṭhitikā”ti na sallakkheti.",
  "atk-s0513a1:999_11": "Bhikkhūnaṃ ṭhitavelāya “imasmiṃ ṭhāne ayaṃ ṭhitikā ṭhitā,",
  "atk-s0513a1:999_12": "imasmiṃ ṭhāne aya”nti bhūmiyaṃ vā bhittiyaṃ vā lekhaṃ kaḍḍhati.",
  "atk-s0513a1:999_13": "Punadivase salākagge bhikkhū mandatarā vā honti bahutarā vā,",
  "atk-s0513a1:999_14": "tesu mandataresu lekhā heṭṭhā hoti,",
  "atk-s0513a1:999_15": "bahutaresu upari.",
  "atk-s0513a1:999_16": "So ṭhitikaṃ ajānanto lekhāsaññāya salākaṃ deti.",
  "atk-s0513a1:1000_0": "Atha naṃ bhikkhū “āvuso, udāyi,",
  "atk-s0513a1:1000_1": "lekhā nāma heṭṭhā vā hoti upari vā,",
  "atk-s0513a1:1000_2": "varabhattaṃ pana asukavassagge ṭhitaṃ,",
  "atk-s0513a1:1000_3": "lāmakabhattaṃ asukavassagge”ti āhaṃsu.",
  "atk-s0513a1:1000_4": "So bhikkhū paṭippharanto “yadi evaṃ ayaṃ lekhā kasmā evaṃ ṭhitā,",
  "atk-s0513a1:1000_5": "kiṃ ahaṃ tumhākaṃ saddahāmi,",
  "atk-s0513a1:1000_6": "imissā lekhāya saddahāmī”ti vadati.",
  "atk-s0513a1:1000_7": "Atha naṃ daharā ca sāmaṇerā ca “āvuso lāludāyi tayi salākaṃ dente bhikkhū lābhena parihāyanti,",
  "atk-s0513a1:1000_8": "na tvaṃ dātuṃ anucchaviko,",
  "atk-s0513a1:1000_9": "gaccha ito”ti salākaggato nikkaḍḍhiṃsu.",
  "atk-s0513a1:1000_10": "Tasmiṃ khaṇe salākagge mahantaṃ kolāhalaṃ ahosi.",
  "atk-s0513a1:1000_11": "Taṃ sutvā satthā ānandattheraṃ pucchi “ānanda,",
  "atk-s0513a1:1000_12": "salākagge mahantaṃ kolāhalaṃ,",
  "atk-s0513a1:1000_13": "kiṃ saddo nāmeso”ti.",
  "atk-s0513a1:1000_14": "Thero tathāgatassa tamatthaṃ ārocesi. “Ānanda,",
  "atk-s0513a1:1000_15": "na idāneva lāludāyi attano bālatāya paresaṃ lābhahāniṃ karoti,",
  "atk-s0513a1:1000_16": "pubbepi akāsiyevā”ti āha.",
  "atk-s0513a1:1000_17": "Thero tassatthassa āvibhāvatthaṃ bhagavantaṃ yāci.",
  "atk-s0513a1:1000_18": "Bhagavā bhavantarena paṭicchannaṃ kāraṇaṃ pākaṭaṃ akāsi.",
  "atk-s0513a1:1001_0": "Atīte kāsiraṭṭhe bārāṇasiyaṃ brahmadatto rājā ahosi.",
  "atk-s0513a1:1001_1": "Tadā amhākaṃ bodhisatto tassa agghāpaniko ahosi.",
  "atk-s0513a1:1001_2": "Hatthiassādīni ceva maṇisuvaṇṇādīni ca agghāpesi,",
  "atk-s0513a1:1001_3": "agghāpetvā bhaṇḍasāmikānaṃ bhaṇḍānurūpameva mūlaṃ dāpesi.",
  "atk-s0513a1:1001_4": "Rājā pana luddho hoti,",
  "atk-s0513a1:1001_5": "so lobhapakatitāya evaṃ cintesi “ayaṃ agghāpaniko evaṃ agghāpento na cirasseva mama gehe dhanaṃ parikkhayaṃ gamessati,",
  "atk-s0513a1:1001_6": "aññaṃ agghāpanikaṃ karissāmī”ti.",
  "atk-s0513a1:1001_7": "So sīhapañjaraṃ ugghāṭetvā rājaṅgaṇaṃ olokento ekaṃ gāmikamanussaṃ lolabālaṃ rājaṅgaṇena gacchantaṃ disvā",
  "atk-s0513a1:1001_8": "“esa mayhaṃ agghāpanikakammaṃ kātuṃ sakkhissatī”ti taṃ pakkosāpetvā “sakkhissasi, bhaṇe,",
  "atk-s0513a1:1001_9": "amhākaṃ agghāpanikakammaṃ kātu”nti āha.",
  "atk-s0513a1:1001_10": "Sakkhissāmi, devāti.",
  "atk-s0513a1:1001_11": "Rājā attano dhanarakkhaṇatthāya taṃ bālaṃ agghāpanikakamme ṭhapesi.",
  "atk-s0513a1:1001_12": "Tato paṭṭhāya so bālo hatthiassādīni agghāpento agghaṃ hāpetvā yathāruciyā katheti.",
  "atk-s0513a1:1001_13": "Tassa ṭhānantare ṭhitattā yaṃ so katheti,",
  "atk-s0513a1:1001_14": "tameva mūlaṃ hoti.",
  "atk-s0513a1:1002_0": "Tasmiṃ kāle uttarāpathato eko assavāṇijo pañca assasatāni ānesi.",
  "atk-s0513a1:1002_1": "Rājā taṃ purisaṃ pakkosāpetvā asse agghāpesi.",
  "atk-s0513a1:1002_2": "So pañcannaṃ assasatānaṃ ekaṃ taṇḍulanāḷikaṃ agghamakāsi.",
  "atk-s0513a1:1002_3": "Katvā ca pana “assavāṇijassa ekaṃ taṇḍulanāḷikaṃ dethā”ti vatvā asse assasālāyaṃ saṇṭhāpesi.",
  "atk-s0513a1:1002_4": "Assavāṇijo porāṇaagghāpanikassa santikaṃ gantvā taṃ pavattiṃ ārocetvā “idāni kiṃ kattabba”nti pucchi.",
  "atk-s0513a1:1002_5": "So āha “tassa purisassa lañjaṃ datvā evaṃ pucchatha ‘amhākaṃ tāva assā ekaṃ taṇḍulanāḷikaṃ agghantīti ñātametaṃ,",
  "atk-s0513a1:1002_6": "tumhe pana nissāya taṇḍulanāḷiyā agghaṃ jānitukāmamhā,",
  "atk-s0513a1:1002_7": "sakkhissatha no rañño santike ṭhatvā sā taṇḍulanāḷikā idaṃ nāma agghatīti vattu’nti,",
  "atk-s0513a1:1002_8": "sace sakkomīti vadati,",
  "atk-s0513a1:1002_9": "taṃ gahetvā rañño santikaṃ gacchatha,",
  "atk-s0513a1:1002_10": "ahampi tattha āgamissāmī”ti.",
  "atk-s0513a1:1003_0": "Assavāṇijo “sādhū”ti bodhisattassa vacanaṃ sampaṭicchitvā agghāpanikassa lañjaṃ datvā tamatthaṃ ārocesi.",
  "atk-s0513a1:1003_1": "So lañjaṃ labhitvāva “sakkhissāmi taṇḍulanāḷiṃ agghāpetu”nti.",
  "atk-s0513a1:1003_2": "“Tena hi gacchāma rājakula”nti taṃ ādāya rañño santikaṃ agamāsi.",
  "atk-s0513a1:1003_3": "Bodhisattopi aññepi bahū amaccā agamiṃsu.",
  "atk-s0513a1:1003_4": "Assavāṇijo rājānaṃ vanditvā āha – “deva,",
  "atk-s0513a1:1003_5": "pañcannaṃ assasatānaṃ ekaṃ taṇḍulanāḷiṃ agghanakabhāvaṃ jānāma,",
  "atk-s0513a1:1003_6": "sā pana taṇḍulanāḷi kiṃ agghatīti agghāpanikaṃ pucchatha devā”ti.",
  "atk-s0513a1:1003_7": "Rājā taṃ pavattiṃ ajānanto “ambho agghāpanika,",
  "atk-s0513a1:1003_8": "pañca assasatāni kiṃ agghantī”ti pucchi.",
  "atk-s0513a1:1003_9": "Taṇḍulanāḷiṃ, devāti. “Hotu, bhaṇe,",
  "atk-s0513a1:1003_10": "assā tāva taṇḍulanāḷiṃ agghantu.",
  "atk-s0513a1:1003_11": "Sā pana kiṃ agghati taṇḍulanāḷikā”ti pucchi.",
  "atk-s0513a1:1003_12": "So bālapuriso “bārāṇasiṃ santarabāhiraṃ agghati taṇḍulanāḷikā”ti āha.",
  "atk-s0513a1:1003_13": "So kira pubbe rājānaṃ anuvattanto ekaṃ taṇḍulanāḷiṃ assānaṃ agghamakāsi.",
  "atk-s0513a1:1003_14": "Puna vāṇijassa hatthato lañjaṃ labhitvā tassā taṇḍulanāḷikāya bārāṇasiṃ santarabāhiraṃ agghamakāsi.",
  "atk-s0513a1:1003_15": "Tadā pana bārāṇasiyā pākāraparikkhepo dvādasayojaniko hoti.",
  "atk-s0513a1:1003_16": "Idamassa antaraṃ,",
  "atk-s0513a1:1003_17": "bāhiraṃ pana tiyojanasatikaṃ raṭṭhaṃ.",
  "atk-s0513a1:1003_18": "Iti so bālo evaṃ mahantaṃ bārāṇasiṃ santarabāhiraṃ taṇḍulanāḷikāya agghamakāsi.",
  "atk-s0513a1:1004_0": "Taṃ sutvā amaccā pāṇiṃ paharitvā hasamānā “mayaṃ pubbe pathaviñca rajjañca anagghanti saññino ahumha,",
  "atk-s0513a1:1004_1": "evaṃ mahantaṃ kira sarājakaṃ bārāṇasirajjaṃ taṇḍulanāḷimattaṃ agghati,",
  "atk-s0513a1:1004_2": "aho agghāpanikassa ñāṇasampadā.",
  "atk-s0513a1:1004_3": "Kahaṃ ettakaṃ kālaṃ ayaṃ agghāpaniko vihāsi,",
  "atk-s0513a1:1004_4": "amhākaṃ rañño eva anucchaviko”ti parihāsaṃ akaṃsu –",
  "atk-s0513a1:1005_0": "5.",
  "atk-s0513a1:1006_0": "“Kimagghati taṇḍulanāḷikāyaṃ, assāna mūlāya vadehi rāja;",
  "atk-s0513a1:1007_0": "Bārāṇasiṃ santarabāhiraṃ, ayamagghati taṇḍulanāḷikā”ti.",
  "atk-s0513a1:1008_0": "Tasmiṃ kāle rājā lajjito taṃ bālaṃ nikkaḍḍhāpetvā bodhisattasseva agghāpanikaṭṭhānaṃ adāsi.",
  "atk-s0513a1:1008_1": "Bodhisattopi yathākammaṃ gato.",
  "atk-s0513a1:1009_0": "Satthā imaṃ dhammadesanaṃ āharitvā dve vatthūni kathetvā anusandhiṃ ghaṭetvā jātakaṃ samodhānesi “tadā gāmikabālaagghāpaniko lāludāyī ahosi,",
  "atk-s0513a1:1009_1": "paṇḍitaagghāpaniko pana ahameva ahosi”nti desanaṃ niṭṭhāpesi.",
  "atk-s0513a1:1010_0": "Taṇḍulanāḷijātakavaṇṇanā pañcamā.",
  "atk-s0513a1:1012_0": "6. Devadhammajātakavaṇṇanā",
  "atk-s0513a1:1013_0": "Hiriottappasampannāti idaṃ bhagavā jetavane viharanto aññataraṃ bahubhaṇḍikaṃ bhikkhuṃ ārabbha kathesi.",
  "atk-s0513a1:1013_1": "Sāvatthivāsī kireko kuṭumbiko bhariyāya kālakatāya pabbaji.",
  "atk-s0513a1:1013_2": "So pabbajanto attano pariveṇañca aggisālañca bhaṇḍagabbhañca kāretvā bhaṇḍagabbhaṃ sappitaṇḍulādīhi pūretvā pabbaji.",
  "atk-s0513a1:1013_3": "Pabbajitvā ca pana attano dāse pakkosāpetvā yathārucitaṃ āhāraṃ pacāpetvā bhuñjati,",
  "atk-s0513a1:1013_4": "bahuparikkhāro ca ahosi,",
  "atk-s0513a1:1013_5": "rattiṃ aññaṃ nivāsanapārupanaṃ hoti,",
  "atk-s0513a1:1013_6": "divā aññaṃ.",
  "atk-s0513a1:1013_7": "Vihārapaccante vasati.",
  "atk-s0513a1:1013_8": "Tassekadivasaṃ cīvarapaccattharaṇādīni nīharitvā pariveṇe pattharitvā sukkhāpentassa sambahulā jānapadā",
  "atk-s0513a1:1013_9": "bhikkhū senāsanacārikaṃ āhiṇḍantā pariveṇaṃ gantvā cīvarādīni disvā “kassimānī”ti pucchiṃsu.",
  "atk-s0513a1:1013_10": "So “mayhaṃ,",
  "atk-s0513a1:1013_11": "āvuso”ti āha. “Āvuso,",
  "atk-s0513a1:1013_12": "idampi cīvaraṃ,",
  "atk-s0513a1:1013_13": "idampi nivāsanaṃ,",
  "atk-s0513a1:1013_14": "idampi paccattharaṇaṃ,",
  "atk-s0513a1:1013_15": "sabbaṃ tuyhamevā”ti?",
  "atk-s0513a1:1013_16": "“Āma mayhamevā”ti.",
  "atk-s0513a1:1013_17": "“Āvuso bhagavatā tīṇi cīvarāni anuññātāni,",
  "atk-s0513a1:1013_18": "tvaṃ evaṃ appicchassa buddhassa sāsane pabbajitvā evaṃ bahuparikkhāro jāto,",
  "atk-s0513a1:1013_19": "ehi taṃ dasabalassa santikaṃ nessāmā”ti taṃ ādāya satthu santikaṃ agamaṃsu.",
  "atk-s0513a1:1014_0": "Satthā disvāva “kiṃ nu kho,",
  "atk-s0513a1:1014_1": "bhikkhave,",
  "atk-s0513a1:1014_2": "anicchamānakaṃyeva bhikkhuṃ gaṇhitvā āgatatthā”ti āha. “Bhante,",
  "atk-s0513a1:1014_3": "ayaṃ bhikkhu bahubhaṇḍo bahuparikkhāro”ti.",
  "atk-s0513a1:1014_4": "“Saccaṃ kira tvaṃ bhikkhu bahubhaṇḍo”ti? “Saccaṃ,",
  "atk-s0513a1:1014_5": "bhagavā”ti.",
  "atk-s0513a1:1014_6": "“Kasmā pana tvaṃ bhikkhu bahubhaṇḍo jāto”?",
  "atk-s0513a1:1014_7": "“Nanu ahaṃ appicchatāya santuṭṭhitāya pavivekassa vīriyārambhassa vaṇṇaṃ vadāmī”ti.",
  "atk-s0513a1:1014_8": "So satthu vacanaṃ sutvā kupito “iminā dāni nīhārena carissāmī”ti pārupanaṃ chaḍḍetvā parisamajjhe ekacīvaro aṭṭhāsi.",
  "atk-s0513a1:1015_0": "Atha naṃ satthā upatthambhayamāno “nanu tvaṃ bhikkhu pubbe hirottappagavesako dakarakkhasakālepi hirottappaṃ gavesamāno dvādasa saṃvaccharāni vihāsi,",
  "atk-s0513a1:1015_1": "atha kasmā idāni evaṃ garuke buddhasāsane pabbajitvā catuparisamajjhe pārupanaṃ chaḍḍetvā hirottappaṃ pahāya ṭhitosī”ti?",
  "atk-s0513a1:1015_2": "So satthu vacanaṃ sutvā hirottappaṃ paccupaṭṭhāpetvā taṃ cīvaraṃ pārupitvā satthāraṃ vanditvā ekamantaṃ nisīdi.",
  "atk-s0513a1:1015_3": "Bhikkhū tassatthassa āvibhāvatthaṃ bhagavantaṃ yāciṃsu,",
  "atk-s0513a1:1015_4": "bhagavā bhavantarena paṭicchannaṃ kāraṇaṃ pākaṭaṃ akāsi.",
  "atk-s0513a1:1016_0": "Atīte kāsiraṭṭhe bārāṇasiyaṃ brahmadatto nāma rājā ahosi.",
  "atk-s0513a1:1016_1": "Tadā bodhisatto tassa aggamahesiyā kucchimhi paṭisandhiṃ gaṇhi.",
  "atk-s0513a1:1016_2": "Tassa nāmaggahaṇadivase “mahisāsakumāro”ti nāmaṃ akaṃsu.",
  "atk-s0513a1:1016_3": "Tassa ādhāvitvā paridhāvitvā vicaraṇakāle rañño aññopi putto jāto,",
  "atk-s0513a1:1016_4": "tassa “candakumāro”ti nāmaṃ akaṃsu.",
  "atk-s0513a1:1016_5": "Tassa pana ādhāvitvā paridhāvitvā vicaraṇakāle bodhisattassa mātā kālamakāsi,",
  "atk-s0513a1:1016_6": "rājā aññaṃ aggamahesiṭṭhāne ṭhapesi.",
  "atk-s0513a1:1016_7": "Sā rañño piyā ahosi manāpā,",
  "atk-s0513a1:1016_8": "sāpi saṃvāsamanvāya ekaṃ puttaṃ vijāyi,",
  "atk-s0513a1:1016_9": "“sūriyakumāro”tissa nāmaṃ akaṃsu.",
  "atk-s0513a1:1016_10": "Rājā puttaṃ disvā tuṭṭhacitto “bhadde,",
  "atk-s0513a1:1016_11": "puttassa te varaṃ dammī”ti āha. Devī,",
  "atk-s0513a1:1016_12": "varaṃ icchitakāle gahetabbaṃ katvā ṭhapesi.",
  "atk-s0513a1:1016_13": "Sā putte vayappatte rājānaṃ āha –",
  "atk-s0513a1:1016_14": "“devena mayhaṃ puttassa jātakāle varo dinno,",
  "atk-s0513a1:1016_15": "puttassa me rajjaṃ dehī”ti.",
  "atk-s0513a1:1016_16": "Rājā “mayhaṃ dve puttā aggikkhandhā viya jalamānā vicaranti,",
  "atk-s0513a1:1016_17": "na sakkā tava puttassa rajjaṃ dātu”nti paṭikkhipitvāpi taṃ punappunaṃ yācamānameva disvā “ayaṃ mayhaṃ",
  "atk-s0513a1:1016_18": "puttānaṃ pāpakampi cinteyyā”ti putte pakkosāpetvā āha – “tātā,",
  "atk-s0513a1:1016_19": "ahaṃ sūriyakumārassa jātakāle varaṃ adāsiṃ.",
  "atk-s0513a1:1016_20": "Idānissa mātā rajjaṃ yācati,",
  "atk-s0513a1:1016_21": "ahaṃ tassa na dātukāmo,",
  "atk-s0513a1:1016_22": "mātugāmo nāma pāpo,",
  "atk-s0513a1:1016_23": "tumhākaṃ pāpakampi cinteyya,",
  "atk-s0513a1:1016_24": "tumhe araññaṃ pavisitvā mama accayena kulasantake nagare rajjaṃ kareyyāthā”ti roditvā kanditvā sīse cumbitvā uyyojesi.",
  "atk-s0513a1:1016_25": "Te pitaraṃ vanditvā pāsādā otarante rājaṅgaṇe kīḷamāno sūriyakumāro disvā taṃ kāraṇaṃ ñatvā “ahampi bhātikehi",
  "atk-s0513a1:1016_26": "saddhiṃ gamissāmī”ti tehi saddhiṃyeva nikkhami.",
  "atk-s0513a1:1016_27": "Te himavantaṃ pavisiṃsu.",
  "atk-s0513a1:1017_0": "Bodhisatto maggā okkamma rukkhamūle nisīditvā sūriyakumāraṃ āmantesi “tāta sūriyakumāra,",
  "atk-s0513a1:1017_1": "etaṃ saraṃ gantvā nhatvā ca pivitvā ca paduminipaṇṇehi amhākampi pānīyaṃ ānehī”ti.",
  "atk-s0513a1:1017_2": "Taṃ pana saraṃ vessavaṇassa santikā ekena dakarakkhasena laddhaṃ hoti,",
  "atk-s0513a1:1017_3": "vessavaṇo ca taṃ āha –",
  "atk-s0513a1:1017_4": "“ṭhapetvā devadhammajānanake ye aññe imaṃ saraṃ otaranti,",
  "atk-s0513a1:1017_5": "te khādituṃ labhasi.",
  "atk-s0513a1:1017_6": "Anotiṇṇe na labhasī”ti.",
  "atk-s0513a1:1017_7": "Tato paṭṭhāya so rakkhaso ye taṃ saraṃ otaranti,",
  "atk-s0513a1:1017_8": "te devadhamme pucchitvā ye na jānanti,",
  "atk-s0513a1:1017_9": "te khādati.",
  "atk-s0513a1:1017_10": "Atha kho sūriyakumāro taṃ saraṃ gantvā avīmaṃsitvāva otari.",
  "atk-s0513a1:1017_11": "Atha naṃ so rakkhaso gahetvā “devadhamme jānāsī”ti pucchi.",
  "atk-s0513a1:1017_12": "So “devadhammā nāma candimasūriyā”ti āha.",
  "atk-s0513a1:1017_13": "Atha naṃ “tvaṃ devadhamme na jānāsī”ti vatvā udakaṃ pavesetvā attano vasanaṭṭhāne ṭhapesi.",
  "atk-s0513a1:1017_14": "Bodhisattopi taṃ aticirāyantaṃ disvā candakumāraṃ pesesi.",
  "atk-s0513a1:1017_15": "Rakkhaso tampi gahetvā “devadhamme jānāsī”ti pucchi.",
  "atk-s0513a1:1017_16": "“Āma jānāmi,",
  "atk-s0513a1:1017_17": "devadhammā nāma catasso disā”ti.",
  "atk-s0513a1:1017_18": "Rakkhaso “na tvaṃ devadhamme jānāsī”ti tampi gahetvā tattheva ṭhapesi.",
  "atk-s0513a1:1018_0": "Bodhisatto tasmimpi cirāyante “ekena antarāyena bhavitabba”nti sayaṃ tattha gantvā dvinnampi otaraṇapadavaḷañjaṃ",
  "atk-s0513a1:1018_1": "disvā “rakkhasapariggahitena iminā sarena bhavitabba”nti khaggaṃ sannayhitvā dhanuṃ gahetvā aṭṭhāsi.",
  "atk-s0513a1:1018_2": "Dakarakkhaso bodhisattaṃ udakaṃ anotarantaṃ disvā vanakammikapuriso viya hutvā bodhisattaṃ āha – “bho, purisa,",
  "atk-s0513a1:1018_3": "tvaṃ maggakilanto kasmā imaṃ saraṃ otaritvā nhatvā pivitvā bhisamuḷālaṃ khāditvā pupphāni piḷandhitvā yathāsukhaṃ na gacchasī”ti?",
  "atk-s0513a1:1018_4": "Bodhisatto taṃ disvā “eso yakkho bhavissatī”ti ñatvā “tayā me bhātikā gahitā”ti āha. “Āma,",
  "atk-s0513a1:1018_5": "gahitā”ti.",
  "atk-s0513a1:1018_6": "“Kiṃ kāraṇā”ti?",
  "atk-s0513a1:1018_7": "“Ahaṃ imaṃ saraṃ otiṇṇake labhāmī”ti.",
  "atk-s0513a1:1018_8": "“Kiṃ pana sabbeva labhasī”ti?",
  "atk-s0513a1:1018_9": "“Ye devadhamme jānanti,",
  "atk-s0513a1:1018_10": "te ṭhapetvā avasese labhāmī”ti.",
  "atk-s0513a1:1018_11": "“Atthi pana te devadhammehi attho”ti? “Āma, atthī”ti.",
  "atk-s0513a1:1018_12": "“Yadi evaṃ ahaṃ te devadhamme kathessāmī”ti.",
  "atk-s0513a1:1018_13": "“Tena hi kathehi,",
  "atk-s0513a1:1018_14": "ahaṃ devadhamme suṇissāmī”ti.",
  "atk-s0513a1:1018_15": "Bodhisatto āha “ahaṃ devadhamme katheyyaṃ,",
  "atk-s0513a1:1018_16": "kiliṭṭhagatto panamhī”ti.",
  "atk-s0513a1:1018_17": "Yakkho bodhisattaṃ nhāpetvā bhojanaṃ bhojetvā pānīyaṃ pāyetvā pupphāni piḷandhāpetvā gandhehi vilimpāpetvā",
  "atk-s0513a1:1018_18": "alaṅkatamaṇḍapamajjhe pallaṅkaṃ attharitvā adāsi.",
  "atk-s0513a1:1019_0": "Bodhisatto āsane nisīditvā yakkhaṃ pādamūle nisīdāpetvā “tena hi ohitasoto sakkaccaṃ devadhamme suṇāhī”ti imaṃ gāthamāha –",
  "atk-s0513a1:1020_0": "6.",
  "atk-s0513a1:1021_0": "“Hiriottappasampannā, sukkadhammasamāhitā;",
  "atk-s0513a1:1022_0": "Santo sappurisā loke, devadhammāti vuccare”ti.",
  "atk-s0513a1:1023_0": "Tattha hiriottappasampannāti hiriyā ca ottappena ca samannāgatā.",
  "atk-s0513a1:1023_1": "Tesu kāyaduccaritādīhi hiriyatīti hirī,",
  "atk-s0513a1:1023_2": "lajjāyetaṃ adhivacanaṃ.",
  "atk-s0513a1:1023_3": "Tehiyeva ottappatīti ottappaṃ,",
  "atk-s0513a1:1023_4": "pāpato ubbegassetaṃ adhivacanaṃ.",
  "atk-s0513a1:1023_5": "Tattha ajjhattasamuṭṭhānā hirī,",
  "atk-s0513a1:1023_6": "bahiddhāsamuṭṭhānaṃ ottappaṃ.",
  "atk-s0513a1:1023_7": "Attādhipateyyā hirī,",
  "atk-s0513a1:1023_8": "lokādhipateyyaṃ ottappaṃ.",
  "atk-s0513a1:1023_9": "Lajjāsabhāvasaṇṭhitā hirī,",
  "atk-s0513a1:1023_10": "bhayasabhāvasaṇṭhitaṃ ottappaṃ.",
  "atk-s0513a1:1023_11": "Sappatissavalakkhaṇā hirī,",
  "atk-s0513a1:1023_12": "vajjabhīrukabhayadassāvilakkhaṇaṃ ottappaṃ.",
  "atk-s0513a1:1024_0": "Tattha ajjhattasamuṭṭhānaṃ hiriṃ catūhi kāraṇehi samuṭṭhāpeti –",
  "atk-s0513a1:1024_1": "jātiṃ paccavekkhitvā vayaṃ paccavekkhitvā sūrabhāvaṃ paccavekkhitvā bāhusaccaṃ paccavekkhitvā. Kathaṃ?",
  "atk-s0513a1:1024_2": "“Pāpakaraṇaṃ nāmetaṃ na jātisampannānaṃ kammaṃ,",
  "atk-s0513a1:1024_3": "hīnajaccānaṃ kevaṭṭādīnaṃ kammaṃ,",
  "atk-s0513a1:1024_4": "mādisassa jātisampannassa idaṃ kammaṃ kātuṃ na yutta”nti evaṃ tāva jātiṃ paccavekkhitvā pāṇātipātādipāpaṃ akaronto hiriṃ samuṭṭhāpeti.",
  "atk-s0513a1:1024_5": "Tathā “pāpakaraṇaṃ nāmetaṃ daharehi kattabbaṃ kammaṃ,",
  "atk-s0513a1:1024_6": "mādisassa vaye ṭhitassa idaṃ kammaṃ kātuṃ na yutta”nti evaṃ vayaṃ paccavekkhitvā pāṇātipātādipāpaṃ akaronto hiriṃ samuṭṭhāpeti.",
  "atk-s0513a1:1024_7": "Tathā “pāpakammaṃ nāmetaṃ dubbalajātikānaṃ kammaṃ,",
  "atk-s0513a1:1024_8": "mādisassa sūrabhāvasampannassa idaṃ kammaṃ kātuṃ na yutta”nti evaṃ sūrabhāvaṃ paccavekkhitvā pāṇātipātādipāpaṃ akaronto hiriṃ samuṭṭhāpeti.",
  "atk-s0513a1:1024_9": "Tathā “pāpakammaṃ nāmetaṃ andhabālānaṃ kammaṃ,",
  "atk-s0513a1:1024_10": "na paṇḍitānaṃ,",
  "atk-s0513a1:1024_11": "mādisassa paṇḍitassa bahussutassa idaṃ kammaṃ kātuṃ na yutta”nti evaṃ bāhusaccaṃ paccavekkhitvā pāṇātipātādipāpaṃ akaronto hiriṃ samuṭṭhāpeti.",
  "atk-s0513a1:1024_12": "Evaṃ ajjhattasamuṭṭhānaṃ hiriṃ catūhi kāraṇehi samuṭṭhāpeti.",
  "atk-s0513a1:1024_13": "Samuṭṭhāpetvā ca pana attano citte hiriṃ pavesetvā pāpakammaṃ na karoti.",
  "atk-s0513a1:1024_14": "Evaṃ hirī ajjhattasamuṭṭhānā nāma hoti.",
  "atk-s0513a1:1025_0": "Kathaṃ ottappaṃ bahiddhāsamuṭṭhānaṃ nāma?",
  "atk-s0513a1:1025_1": "“Sace tvaṃ pāpakammaṃ karissasi,",
  "atk-s0513a1:1025_2": "catūsu parisāsu garahappatto bhavissasi.",
  "atk-s0513a1:1026_0": "“Garahissanti taṃ viññū, asuciṃ nāgariko yathā;",
  "atk-s0513a1:1027_0": "Vajjito sīlavantehi, kathaṃ bhikkhu karissasī”ti. –",
  "atk-s0513a1:1028_0": "Evaṃ paccavekkhanto hi bahiddhāsamuṭṭhitena ottappena pāpakammaṃ na karoti.",
  "atk-s0513a1:1028_1": "Evaṃ ottappaṃ bahiddhāsamuṭṭhānaṃ nāma hoti.",
  "atk-s0513a1:1029_0": "Kathaṃ hirī attādhipateyyā nāma?",
  "atk-s0513a1:1029_1": "Idhekacco kulaputto attānaṃ adhipatiṃ jeṭṭhakaṃ katvā “mādisassa saddhāpabbajitassa bahussutassa dhutaṅgadharassa",
  "atk-s0513a1:1029_2": "na yuttaṃ pāpakammaṃ kātu”nti pāpaṃ na karoti.",
  "atk-s0513a1:1029_3": "Evaṃ hirī attādhipateyyā nāma hoti.",
  "atk-s0513a1:1029_4": "Tenāha bhagavā –",
  "atk-s0513a1:1030_0": "“So attānaṃyeva adhipatiṃ katvā akusalaṃ pajahati,",
  "atk-s0513a1:1030_1": "kusalaṃ bhāveti.",
  "atk-s0513a1:1030_2": "Sāvajjaṃ pajahati,",
  "atk-s0513a1:1030_3": "anavajjaṃ bhāveti.",
  "atk-s0513a1:1030_4": "Suddhamattānaṃ pariharatī”ti.",
  "atk-s0513a1:1031_0": "Kathaṃ ottappaṃ lokādhipateyyaṃ nāma?",
  "atk-s0513a1:1031_1": "Idhekacco kulaputto lokaṃ adhipatiṃ jeṭṭhakaṃ katvā pāpakammaṃ na karoti. Yathāha –",
  "atk-s0513a1:1032_0": "“Mahā kho panāyaṃ lokasannivāso.",
  "atk-s0513a1:1032_1": "Mahantasmiṃ kho pana lokasannivāse santi samaṇabrāhmaṇā iddhimanto dibbacakkhukā paracittaviduno,",
  "atk-s0513a1:1032_2": "te dūratopi passanti,",
  "atk-s0513a1:1032_3": "āsannāpi na dissanti,",
  "atk-s0513a1:1032_4": "cetasāpi cittaṃ jānanti,",
  "atk-s0513a1:1032_5": "tepi maṃ evaṃ jānissanti ‘passatha bho,",
  "atk-s0513a1:1032_6": "imaṃ kulaputtaṃ,",
  "atk-s0513a1:1032_7": "saddhā agārasmā anagāriyaṃ pabbajito samāno vokiṇṇo viharati pāpakehi akusalehi dhammehī’ti.",
  "atk-s0513a1:1033_0": "“Santi devatā iddhimantiyo dibbacakkhukā paracittaviduniyo,",
  "atk-s0513a1:1033_1": "tā dūratopi passanti,",
  "atk-s0513a1:1033_2": "āsannāpi na dissanti,",
  "atk-s0513a1:1033_3": "cetasāpi cittaṃ jānanti,",
  "atk-s0513a1:1033_4": "tāpi maṃ evaṃ jānissanti ‘passatha bho,",
  "atk-s0513a1:1033_5": "imaṃ kulaputtaṃ,",
  "atk-s0513a1:1033_6": "saddhā agārasmā anagāriyaṃ pabbajito samāno vokiṇṇo viharati pāpakehi akusalehi dhammehī’ti.",
  "atk-s0513a1:1033_7": "So lokaṃyeva adhipatiṃ jeṭṭhakaṃ karitvā akusalaṃ pajahati,",
  "atk-s0513a1:1033_8": "kusalaṃ bhāveti.",
  "atk-s0513a1:1033_9": "Sāvajjaṃ pajahati,",
  "atk-s0513a1:1033_10": "anavajjaṃ bhāveti.",
  "atk-s0513a1:1033_11": "Suddhamattānaṃ pariharatī”ti.",
  "atk-s0513a1:1034_0": "Evaṃ ottappaṃ lokādhipateyyaṃ nāma hoti.",
  "atk-s0513a1:1035_0": "“Lajjāsabhāvasaṇṭhitā hirī,",
  "atk-s0513a1:1035_1": "bhayasabhāvasaṇṭhitaṃ ottappa”nti ettha pana lajjāti lajjanākāro,",
  "atk-s0513a1:1035_2": "tena sabhāvena saṇṭhitā hirī.",
  "atk-s0513a1:1035_3": "Bhayanti apāyabhayaṃ,",
  "atk-s0513a1:1035_4": "tena sabhāvena saṇṭhitaṃ ottappaṃ.",
  "atk-s0513a1:1035_5": "Tadubhayampi pāpaparivajjane pākaṭaṃ hoti.",
  "atk-s0513a1:1035_6": "Ekacco hi yathā nāmeko kulaputto uccārapassāvādīni karonto lajjitabbayuttakaṃ ekaṃ disvā lajjanākārappatto bhaveyya hīḷito,",
  "atk-s0513a1:1035_7": "evamevaṃ ajjhattaṃ lajjidhammaṃ okkamitvā pāpakammaṃ na karoti.",
  "atk-s0513a1:1035_8": "Ekacco apāyabhayabhīto hutvā pāpakammaṃ na karoti.",
  "atk-s0513a1:1035_9": "Tatridaṃ opammaṃ –",
  "atk-s0513a1:1035_10": "yathā hi dvīsu ayoguḷesu eko sītalo bhaveyya gūthamakkhito,",
  "atk-s0513a1:1035_11": "eko uṇho āditto.",
  "atk-s0513a1:1035_12": "Tattha paṇḍito sītalaṃ gūthamakkhitattā jigucchanto na gaṇhāti,",
  "atk-s0513a1:1035_13": "itaraṃ ḍāhabhayena.",
  "atk-s0513a1:1035_14": "Tattha sītalassa gūthamakkhitassa jigucchāya agaṇhanaṃ viya ajjhattaṃ lajjidhammaṃ okkamitvā pāpassa akaraṇaṃ,",
  "atk-s0513a1:1035_15": "uṇhassa ḍāhabhayena agaṇhanaṃ viya apāyabhayena pāpassa akaraṇaṃ veditabbaṃ.",
  "atk-s0513a1:1036_0": "“Sappatissavalakkhaṇā hirī,",
  "atk-s0513a1:1036_1": "vajjabhīrukabhayadassāvilakkhaṇaṃ ottappa”nti idampi dvayaṃ pāpaparivajjaneyeva pākaṭaṃ hoti.",
  "atk-s0513a1:1036_2": "Ekacco hi jātimahattapaccavekkhaṇā,",
  "atk-s0513a1:1036_3": "satthumahattapaccavekkhaṇā,",
  "atk-s0513a1:1036_4": "dāyajjamahattapaccavekkhaṇā,",
  "atk-s0513a1:1036_5": "sabrahmacārimahattapaccavekkhaṇāti catūhi kāraṇehi sappatissavalakkhaṇaṃ hiriṃ samuṭṭhāpetvā pāpaṃ na karoti.",
  "atk-s0513a1:1036_6": "Ekacco attānuvādabhayaṃ,",
  "atk-s0513a1:1036_7": "parānuvādabhayaṃ,",
  "atk-s0513a1:1036_8": "daṇḍabhayaṃ,",
  "atk-s0513a1:1036_9": "duggatibhayanti catūhi kāraṇehi vajjabhīrukabhayadassāvilakkhaṇaṃ ottappaṃ samuṭṭhāpetvā pāpaṃ na karoti.",
  "atk-s0513a1:1036_10": "Tattha jātimahattapaccavekkhaṇādīni ceva attānuvādabhayādīni ca vitthāretvā kathetabbāni.",
  "atk-s0513a1:1036_11": "Tesaṃ vitthāro aṅguttaranikāyaṭṭhakathāyaṃ vutto.",
  "atk-s0513a1:1037_0": "Sukkadhammasamāhitāti idameva hirottappaṃ ādiṃ katvā kattabbā kusalā dhammā sukkadhammā nāma,",
  "atk-s0513a1:1037_1": "te sabbasaṅgāhakanayena catubhūmakalokiyalokuttaradhammā.",
  "atk-s0513a1:1037_2": "Tehi samāhitā samannāgatāti attho.",
  "atk-s0513a1:1037_3": "Santo sappurisā loketi kāyakammādīnaṃ santatāya santo,",
  "atk-s0513a1:1037_4": "kataññukataveditāya sobhanā purisāti sappurisā.",
  "atk-s0513a1:1037_5": "Loko pana saṅkhāraloko,",
  "atk-s0513a1:1037_6": "sattaloko,",
  "atk-s0513a1:1037_7": "okāsaloko,",
  "atk-s0513a1:1037_8": "khandhaloko,",
  "atk-s0513a1:1037_9": "āyatanaloko,",
  "atk-s0513a1:1037_10": "dhātulokoti anekavidho.",
  "atk-s0513a1:1037_11": "Tattha “eko loko sabbe sattā āhāraṭṭhitikā…pe…",
  "atk-s0513a1:1037_12": "aṭṭhārasa lokā aṭṭhārasa dhātuyo”ti ettha saṅkhāraloko vutto.",
  "atk-s0513a1:1037_13": "Khandhalokādayo tadantogadhāyeva.",
  "atk-s0513a1:1037_14": "“Ayaṃ loko paraloko,",
  "atk-s0513a1:1037_15": "devaloko manussaloko”tiādīsu pana sattaloko vutto.",
  "atk-s0513a1:1038_0": "“Yāvatā candimasūriyā, pariharanti disā bhanti virocamānā;",
  "atk-s0513a1:1039_0": "Tāva sahassadhā loko, ettha te vattate vaso”ti. –",
  "atk-s0513a1:1040_0": "Ettha okāsaloko vutto.",
  "atk-s0513a1:1040_1": "Tesu idha sattaloko adhippeto.",
  "atk-s0513a1:1040_2": "Sattalokasmiñhi ye evarūpā sappurisā,",
  "atk-s0513a1:1040_3": "te devadhammāti vuccanti.",
  "atk-s0513a1:1041_0": "Tattha devāti sammutidevā,",
  "atk-s0513a1:1041_1": "upapattidevā,",
  "atk-s0513a1:1041_2": "visuddhidevāti tividhā.",
  "atk-s0513a1:1041_3": "Tesu mahāsammatakālato paṭṭhāya lokena “devā”ti sammatattā rājarājakumārādayo sammutidevā nāma.",
  "atk-s0513a1:1041_4": "Devaloke uppannā upapattidevā nāma.",
  "atk-s0513a1:1041_5": "Khīṇāsavā pana visuddhidevā nāma.",
  "atk-s0513a1:1041_6": "Vuttampi cetaṃ –",
  "atk-s0513a1:1042_0": "“Sammutidevā nāma rājāno deviyo rājakumārā.",
  "atk-s0513a1:1042_1": "Upapattidevā nāma bhummadeve upādāya taduttaridevā.",
  "atk-s0513a1:1042_2": "Visuddhidevā nāma buddhā paccekabuddhā khīṇāsavā”ti.",
  "atk-s0513a1:1043_0": "Imesaṃ devānaṃ dhammāti devadhammā.",
  "atk-s0513a1:1043_1": "Vuccareti vuccanti.",
  "atk-s0513a1:1043_2": "Hirottappamūlakā hi kusalā dhammā kulasampadāya ceva devaloke nibbattiyā ca visuddhibhāvassa ca kāraṇattā",
  "atk-s0513a1:1043_3": "kāraṇaṭṭhena tividhānampi tesaṃ devānaṃ dhammāti devadhammā,",
  "atk-s0513a1:1043_4": "tehi devadhammehi samannāgatā puggalāpi devadhammā.",
  "atk-s0513a1:1043_5": "Tasmā puggalādhiṭṭhānadesanāya te dhamme dassento “santo sappurisā loke,",
  "atk-s0513a1:1043_6": "devadhammāti vuccare”ti āha.",
  "atk-s0513a1:1044_0": "Yakkho imaṃ dhammadesanaṃ sutvā pasannacitto bodhisattaṃ āha – “paṇḍita,",
  "atk-s0513a1:1044_1": "ahaṃ tumhākaṃ pasanno,",
  "atk-s0513a1:1044_2": "ekaṃ bhātaraṃ demi,",
  "atk-s0513a1:1044_3": "kataraṃ ānemī”ti?",
  "atk-s0513a1:1044_4": "“Kaniṭṭhaṃ ānehī”ti. “Paṇḍita,",
  "atk-s0513a1:1044_5": "tvaṃ kevalaṃ devadhamme jānāsiyeva,",
  "atk-s0513a1:1044_6": "na pana tesu vattasī”ti.",
  "atk-s0513a1:1044_7": "“Kiṃ kāraṇā”ti?",
  "atk-s0513a1:1044_8": "“Yaṃkāraṇā jeṭṭhakaṃ ṭhapetvā kaniṭṭhaṃ āṇāpento jeṭṭhāpacāyikakammaṃ na karosī”ti.",
  "atk-s0513a1:1044_9": "Devadhamme cāhaṃ, yakkha, jānāmi,",
  "atk-s0513a1:1044_10": "tesu ca vattāmi.",
  "atk-s0513a1:1044_11": "Mayañhi imaṃ araññaṃ etaṃ nissāya paviṭṭhā.",
  "atk-s0513a1:1044_12": "Etassa hi atthāya amhākaṃ pitaraṃ etassa mātā rajjaṃ yāci,",
  "atk-s0513a1:1044_13": "amhākaṃ pana pitā taṃ varaṃ adatvā amhākaṃ anurakkhaṇatthāya araññavāsaṃ anujāni.",
  "atk-s0513a1:1044_14": "So kumāro anuvattitvā amhehi saddhiṃ āgato.",
  "atk-s0513a1:1044_15": "“Taṃ araññe eko yakkho khādī”ti vuttepi na koci saddahissati,",
  "atk-s0513a1:1044_16": "tenāhaṃ garahabhayabhīto tameva āṇāpemīti.",
  "atk-s0513a1:1044_17": "“Sādhu sādhu paṇḍita,",
  "atk-s0513a1:1044_18": "tvaṃ devadhamme ca jānāsi,",
  "atk-s0513a1:1044_19": "tesu ca vattasī”ti pasanno yakkho bodhisattassa sādhukāraṃ datvā dvepi bhātaro ānetvā adāsi.",
  "atk-s0513a1:1045_0": "Atha naṃ bodhisatto āha – “samma,",
  "atk-s0513a1:1045_1": "tvaṃ pubbe attanā katena pāpakammena paresaṃ maṃsalohitakhādako yakkho hutvā nibbatto,",
  "atk-s0513a1:1045_2": "idānipi pāpameva karosi,",
  "atk-s0513a1:1045_3": "idaṃ te pāpakammaṃ nirayādīhi muccituṃ okāsaṃ na dassati,",
  "atk-s0513a1:1045_4": "tasmā ito paṭṭhāya pāpaṃ pahāya kusalaṃ karohī”ti.",
  "atk-s0513a1:1045_5": "Asakkhi ca pana taṃ dametuṃ.",
  "atk-s0513a1:1045_6": "So taṃ yakkhaṃ dametvā tena saṃvihitārakkho tattheva vasanto ekadivasaṃ nakkhattaṃ oloketvā pitu kālakatabhāvaṃ",
  "atk-s0513a1:1045_7": "ñatvā yakkhaṃ ādāya bārāṇasiṃ gantvā rajjaṃ gahetvā candakumārassa oparajjaṃ,",
  "atk-s0513a1:1045_8": "sūriyakumārassa senāpatiṭṭhānaṃ,",
  "atk-s0513a1:1045_9": "datvā yakkhassa ramaṇīye ṭhāne āyatanaṃ kāretvā,",
  "atk-s0513a1:1045_10": "yathā so aggamālaṃ aggapupphaṃ aggabhattañca labhati,",
  "atk-s0513a1:1045_11": "tathā akāsi.",
  "atk-s0513a1:1045_12": "So dhammena rajjaṃ kāretvā yathākammaṃ gato.",
  "atk-s0513a1:1046_0": "Satthā imaṃ dhammadesanaṃ āharitvā dassetvā saccāni pakāsesi,",
  "atk-s0513a1:1046_1": "saccapariyosāne so bhikkhu sotāpattiphale patiṭṭhahi.",
  "atk-s0513a1:1046_2": "Sammāsambuddhopi dve vatthūni kathetvā anusandhiṃ ghaṭetvā jātakaṃ samodhānesi –",
  "atk-s0513a1:1046_3": "“tadā dakarakkhaso bahubhaṇḍikabhikkhu ahosi,",
  "atk-s0513a1:1046_4": "sūriyakumāro ānando,",
  "atk-s0513a1:1046_5": "candakumāro sāriputto,",
  "atk-s0513a1:1046_6": "jeṭṭhakabhātā mahisāsakumāro pana ahameva ahosi”nti.",
  "atk-s0513a1:1047_0": "Devadhammajātakavaṇṇanā chaṭṭhā.",
  "atk-s0513a1:1049_0": "7. Kaṭṭhahārijātakavaṇṇanā",
  "atk-s0513a1:1050_0": "Putto tyāhaṃ mahārājāti idaṃ satthā jetavane viharanto vāsabhakhattiyaṃ ārabbha kathesi.",
  "atk-s0513a1:1050_1": "Vāsabhakhattiyāya vatthu dvādasakanipāte bhaddasālajātake āvibhavissati.",
  "atk-s0513a1:1050_2": "Sā kira mahānāmassa sakkassa dhītā nāgamuṇḍāya nāma dāsiyā kucchismiṃ jātā kosalarājassa aggamahesī ahosi.",
  "atk-s0513a1:1050_3": "Sā rañño puttaṃ vijāyi.",
  "atk-s0513a1:1050_4": "Rājā panassā pacchā dāsibhāvaṃ ñatvā ṭhānaṃ parihāpesi,",
  "atk-s0513a1:1050_5": "puttassa viṭaṭūbhassāpi ṭhānaṃ parihāpesiyeva.",
  "atk-s0513a1:1050_6": "Te ubhopi antonivesaneyeva vasanti.",
  "atk-s0513a1:1050_7": "Satthā taṃ kāraṇaṃ ñatvā pubbaṇhasamaye pañcasatabhikkhuparivuto rañño nivesanaṃ gantvā paññattāsane nisīditvā “mahārāja,",
  "atk-s0513a1:1050_8": "kahaṃ vāsabhakhattiyā”ti āha.",
  "atk-s0513a1:1050_9": "“Rājā taṃ kāraṇaṃ ārocesi.",
  "atk-s0513a1:1050_10": "Mahārāja vāsabhakhattiyā kassa dhītā”ti?",
  "atk-s0513a1:1050_11": "“Mahānāmassa bhante”ti.",
  "atk-s0513a1:1050_12": "“Āgacchamānā kassa āgatā”ti?",
  "atk-s0513a1:1050_13": "“Mayhaṃ bhante”ti.",
  "atk-s0513a1:1050_14": "Mahārāja sā rañño dhītā,",
  "atk-s0513a1:1050_15": "raññova āgatā,",
  "atk-s0513a1:1050_16": "rājānaṃyeva paṭicca puttaṃ labhi,",
  "atk-s0513a1:1050_17": "so putto kiṃkāraṇā pitu santakassa rajjassa sāmiko na hoti,",
  "atk-s0513a1:1050_18": "pubbe rājāno muhuttikāya kaṭṭhahārikāya kucchismimpi puttaṃ labhitvā puttassa rajjaṃ adaṃsūti.",
  "atk-s0513a1:1050_19": "Rājā tassatthassāvibhāvatthāya bhagavantaṃ yāci,",
  "atk-s0513a1:1050_20": "bhagavā bhavantarena paṭicchannaṃ kāraṇaṃ pākaṭaṃ akāsi.",
  "atk-s0513a1:1051_0": "Atīte bārāṇasiyaṃ brahmadatto rājā mahantena yasena uyyānaṃ gantvā tattha pupphaphalalobhena vicaranto",
  "atk-s0513a1:1051_1": "uyyānavanasaṇḍe gāyitvā dārūni uddharamānaṃ ekaṃ itthiṃ disvā paṭibaddhacitto saṃvāsaṃ kappesi.",
  "atk-s0513a1:1051_2": "Taṅkhaṇaññeva bodhisatto tassā kucchiyaṃ paṭisandhiṃ gaṇhi,",
  "atk-s0513a1:1051_3": "tāvadeva tassā vajirapūritā viya garukā kucchi ahosi.",
  "atk-s0513a1:1051_4": "Sā gabbhassa patiṭṭhitabhāvaṃ ñatvā “gabbho me, deva,",
  "atk-s0513a1:1051_5": "patiṭṭhito”ti āha.",
  "atk-s0513a1:1051_6": "Rājā aṅgulimuddikaṃ datvā “sace dhītā hoti,",
  "atk-s0513a1:1051_7": "imaṃ vissajjetvā poseyyāsi,",
  "atk-s0513a1:1051_8": "sace putto hoti,",
  "atk-s0513a1:1051_9": "aṅgulimuddikāya saddhiṃ mama santikaṃ āneyyāsī”ti vatvā pakkāmi.",
  "atk-s0513a1:1052_0": "Sāpi paripakkagabbhā bodhisattaṃ vijāyi.",
  "atk-s0513a1:1052_1": "Tassa ādhāvitvā paridhāvitvā vicaraṇakāle kīḷāmaṇḍale kīḷantassa evaṃ vattāro honti “nippitikenamhā pahaṭā”ti.",
  "atk-s0513a1:1052_2": "Taṃ sutvā bodhisatto mātu santikaṃ gantvā “amma,",
  "atk-s0513a1:1052_3": "ko mayhaṃ pitā”ti pucchi. “Tāta,",
  "atk-s0513a1:1052_4": "tvaṃ bārāṇasirañño putto”ti. “Amma,",
  "atk-s0513a1:1052_5": "atthi pana koci sakkhī”ti?",
  "atk-s0513a1:1052_6": "Tāta rājā imaṃ muddikaṃ datvā “sace dhītā hoti,",
  "atk-s0513a1:1052_7": "imaṃ vissajjetvā poseyyāsi,",
  "atk-s0513a1:1052_8": "sace putto hoti,",
  "atk-s0513a1:1052_9": "imāya aṅgulimuddikāya saddhiṃ āneyyāsī”ti vatvā gatoti. “Amma,",
  "atk-s0513a1:1052_10": "evaṃ sante kasmā maṃ pitu santikaṃ na nesī”ti.",
  "atk-s0513a1:1052_11": "Sā puttassa ajjhāsayaṃ ñatvā rājadvāraṃ gantvā rañño ārocāpesi.",
  "atk-s0513a1:1052_12": "Raññā ca pakkosāpitā pavisitvā rājānaṃ vanditvā “ayaṃ te, deva,",
  "atk-s0513a1:1052_13": "putto”ti āha.",
  "atk-s0513a1:1052_14": "Rājā jānantopi parisamajjhe lajjāya “na mayhaṃ putto”ti āha. “Ayaṃ te, deva, muddikā,",
  "atk-s0513a1:1052_15": "imaṃ sañjānāsī”ti.",
  "atk-s0513a1:1052_16": "“Ayampi mayhaṃ muddikā na hotī”ti. “Deva,",
  "atk-s0513a1:1052_17": "idāni ṭhapetvā saccakiriyaṃ añño mama sakkhi natthi,",
  "atk-s0513a1:1052_18": "sacāyaṃ dārako tumhe paṭicca jāto,",
  "atk-s0513a1:1052_19": "ākāse tiṭṭhatu, no ce,",
  "atk-s0513a1:1052_20": "bhūmiyaṃ patitvā maratū”ti bodhisattassa pāde gahetvā ākāse khipi.",
  "atk-s0513a1:1052_21": "Bodhisatto ākāse pallaṅkamābhujitvā nisinno madhurassarena pitu dhammaṃ kathento imaṃ gāthamāha –",
  "atk-s0513a1:1053_0": "7.",
  "atk-s0513a1:1054_0": "“Putto tyāhaṃ mahārāja, tvaṃ maṃ posa janādhipa;",
  "atk-s0513a1:1055_0": "Aññepi devo poseti, kiñca devo sakaṃ paja”nti.",
  "atk-s0513a1:1056_0": "Tattha putto tyāhanti putto te ahaṃ.",
  "atk-s0513a1:1056_1": "Putto ca nāmesa atrajo, khettajo,",
  "atk-s0513a1:1056_2": "antevāsiko,",
  "atk-s0513a1:1056_3": "dinnakoti catubbidho.",
  "atk-s0513a1:1056_4": "Tattha attānaṃ paṭicca jāto atrajo nāma.",
  "atk-s0513a1:1056_5": "Sayanapiṭṭhe pallaṅke uretievamādīsu nibbatto khettajo nāma.",
  "atk-s0513a1:1056_6": "Santike sippuggaṇhanako antevāsiko nāma.",
  "atk-s0513a1:1056_7": "Posāvanatthāya dinno dinnako nāma.",
  "atk-s0513a1:1056_8": "Idha pana atrajaṃ sandhāya “putto”ti vuttaṃ.",
  "atk-s0513a1:1056_9": "Catūhi saṅgahavatthūhi janaṃ rañjetīti rājā,",
  "atk-s0513a1:1056_10": "mahanto rājā mahārājā.",
  "atk-s0513a1:1056_11": "Tamālapanto āha “mahārājā”ti.",
  "atk-s0513a1:1056_12": "Tvaṃ maṃ posa janādhipāti janādhipa mahājanajeṭṭhaka tvaṃ maṃ posa bharassu vaḍḍhehi.",
  "atk-s0513a1:1056_13": "Aññepi devo posetīti aññepi hatthibandhādayo manusse,",
  "atk-s0513a1:1056_14": "hatthiassādayo tiracchānagate ca bahujane devo poseti.",
  "atk-s0513a1:1056_15": "Kiñca devo sakaṃ pajanti ettha pana kiñcāti garahatthe ca anuggahaṇatthe ca nipāto.",
  "atk-s0513a1:1056_16": "“Sakaṃ pajaṃ attano puttaṃ maṃ devo na posetī”ti vadanto garahati nāma,",
  "atk-s0513a1:1056_17": "“aññe bahujane posetī”ti vadanto anuggaṇhati nāma.",
  "atk-s0513a1:1056_18": "Iti bodhisatto garahantopi anuggaṇhantopi “kiñca devo sakaṃ paja”nti āha.",
  "atk-s0513a1:1057_0": "Rājā bodhisattassa ākāse nisīditvā evaṃ dhammaṃ desentassa sutvā “ehi,",
  "atk-s0513a1:1057_1": "tātā”ti hatthaṃ pasāresi,",
  "atk-s0513a1:1057_2": "“ahameva posessāmi,",
  "atk-s0513a1:1057_3": "ahameva posessāmī”ti hatthasahassaṃ pasāriyittha.",
  "atk-s0513a1:1057_4": "Bodhisatto aññassa hatthe anotaritvā raññova hatthe otaritvā aṅke nisīdi.",
  "atk-s0513a1:1057_5": "Rājā tassa oparajjaṃ datvā mātaraṃ aggamahesiṃ akāsi.",
  "atk-s0513a1:1057_6": "So pitu accayena kaṭṭhavāhanarājā nāma hutvā dhammena rajjaṃ kāretvā yathākammaṃ gato.",
  "atk-s0513a1:1058_0": "Satthā kosalarañño imaṃ dhammadesanaṃ āharitvā dve vatthūni dassetvā anusandhiṃ ghaṭetvā jātakaṃ samodhānesi –",
  "atk-s0513a1:1058_1": "“tadā mātā mahāmāyā ahosi,",
  "atk-s0513a1:1058_2": "pitā suddhodanamahārājā,",
  "atk-s0513a1:1058_3": "kaṭṭhavāhanarājā pana ahameva ahosi”nti.",
  "atk-s0513a1:1059_0": "Kaṭṭhahārijātakavaṇṇanā sattamā.",
  "atk-s0513a1:1061_0": "8. Gāmaṇijātakavaṇṇanā",
  "atk-s0513a1:1062_0": "Api ataramānānanti idaṃ satthā jetavane viharanto ossaṭṭhavīriyaṃ bhikkhuṃ ārabbha kathesi.",
  "atk-s0513a1:1062_1": "Imasmiṃ pana jātake paccuppannavatthu ca atītavatthu ca ekādasakanipāte saṃvarajātake āvibhavissati.",
  "atk-s0513a1:1062_2": "Vatthu hi tasmiñca imasmiñca ekasadisameva,",
  "atk-s0513a1:1062_3": "gāthā pana nānā.",
  "atk-s0513a1:1062_4": "Gāmaṇikumāro bodhisattassa ovāde ṭhatvā bhātikasatassa kaniṭṭhopi hutvā bhātikasataparivārito setacchattassaheṭṭhā",
  "atk-s0513a1:1062_5": "varapallaṅke nisinno attano yasasampattiṃ oloketvā “ayaṃ mayhaṃ yasasampatti amhākaṃ ācariyassa santakā”ti",
  "atk-s0513a1:1062_6": "tuṭṭho imaṃ udānaṃ udānesi –",
  "atk-s0513a1:1063_0": "8.",
  "atk-s0513a1:1064_0": "“Api ataramānānaṃ, phalāsāva samijjhati;",
  "atk-s0513a1:1065_0": "Vipakkabrahmacariyosmi, evaṃ jānāhi gāmaṇī”ti.",
  "atk-s0513a1:1066_0": "Tattha apīti nipātamattaṃ.",
  "atk-s0513a1:1066_1": "Ataramānānanti paṇḍitānaṃ ovāde ṭhatvā ataritvā avegāyitvā upāyena kammaṃ karontānaṃ.",
  "atk-s0513a1:1066_2": "Phalāsāva samijjhatīti yathāpatthike phale āsā tassa phalassa nipphattiyā samijjhatiyeva.",
  "atk-s0513a1:1066_3": "Atha vā phalāsāti āsāphalaṃ,",
  "atk-s0513a1:1066_4": "yathāpatthitaṃ phalaṃ samijjhatiyevāti attho.",
  "atk-s0513a1:1066_5": "Vipakkabrahmacariyosmīti ettha cattāri saṅgahavatthūni seṭṭhacariyattā brahmacariyaṃ nāma,",
  "atk-s0513a1:1066_6": "tañca tammūlikāya yasasampattiyā paṭiladdhattā vipakkaṃ nāma.",
  "atk-s0513a1:1066_7": "Yo vāssa yaso nipphanno,",
  "atk-s0513a1:1066_8": "sopi seṭṭhaṭṭhena brahmacariyaṃ nāma.",
  "atk-s0513a1:1066_9": "Tenāha “vipakkabrahmacariyosmī”ti.",
  "atk-s0513a1:1066_10": "Evaṃ jānāhi gāmaṇīti katthaci gāmikapurisopi gāmajeṭṭhakopi gāmaṇī.",
  "atk-s0513a1:1066_11": "Idha pana sabbajanajeṭṭhakaṃ attānaṃ sandhāyāha.",
  "atk-s0513a1:1066_12": "Ambho gāmaṇi,",
  "atk-s0513a1:1066_13": "tvaṃ etaṃ kāraṇaṃ evaṃ jānāhi,",
  "atk-s0513a1:1066_14": "ācariyaṃ nissāya bhātikasataṃ atikkamitvā idaṃ mahārajjaṃ pattosmīti udānaṃ udānesi.",
  "atk-s0513a1:1067_0": "Tasmiṃ pana rajjaṃ patte sattaṭṭhadivasaccayena sabbepi bhātaro attano attano vasanaṭṭhānaṃ gatā.",
  "atk-s0513a1:1067_1": "Gāmaṇirājā dhammena rajjaṃ kāretvā yathākammaṃ gato,",
  "atk-s0513a1:1067_2": "bodhisattopi puññāni katvā yathākammaṃ gato.",
  "atk-s0513a1:1068_0": "Satthā imaṃ dhammadesanaṃ āharitvā dassetvā saccāni pakāsesi,",
  "atk-s0513a1:1068_1": "saccapariyosāne ossaṭṭhavīriyo bhikkhu arahatte patiṭṭhito.",
  "atk-s0513a1:1068_2": "Satthā dve vatthūni kathetvā anusandhiṃ ghaṭetvā jātakaṃ samodhānesi –",
  "atk-s0513a1:1068_3": "“tadā gāmaṇikumāro ossaṭṭhavīriyo bhikkhu ahosi,",
  "atk-s0513a1:1068_4": "ācariyo pana ahameva ahosi”nti.",
  "atk-s0513a1:1069_0": "Gāmaṇijātakavaṇṇanā aṭṭhamā.",
  "atk-s0513a1:1071_0": "9. Maghadevajātakavaṇṇanā",
  "atk-s0513a1:1072_0": "Uttamaṅgaruhā mayhanti idaṃ satthā jetavane viharanto mahābhinikkhamanaṃ ārabbha kathesi.",
  "atk-s0513a1:1072_1": "Taṃ heṭṭhā nidānakathāyaṃ kathitameva.",
  "atk-s0513a1:1072_2": "Tasmiṃ pana kāle bhikkhū dasabalassa nekkhammaṃ vaṇṇayantā nisīdiṃsu.",
  "atk-s0513a1:1072_3": "Atha satthā dhammasabhaṃ āgantvā buddhāsane nisinno bhikkhū āmantesi “kāya nuttha,",
  "atk-s0513a1:1072_4": "bhikkhave,",
  "atk-s0513a1:1072_5": "etarahi kathāya sannisinnā”ti. “Bhante,",
  "atk-s0513a1:1072_6": "na aññāya kathāya,",
  "atk-s0513a1:1072_7": "tumhākaṃyeva pana nekkhammaṃ vaṇṇayamānā nisinnāmhā”ti vutte “na,",
  "atk-s0513a1:1072_8": "bhikkhave,",
  "atk-s0513a1:1072_9": "tathāgato etarahiyeva nekkhammaṃ nikkhanto,",
  "atk-s0513a1:1072_10": "pubbepi nikkhantoyevā”ti āha.",
  "atk-s0513a1:1072_11": "Bhikkhū tassatthassāvibhāvatthaṃ bhagavantaṃ yāciṃsu,",
  "atk-s0513a1:1072_12": "bhagavā bhavantarena paṭicchannaṃ kāraṇaṃ pākaṭaṃ akāsi.",
  "atk-s0513a1:1073_0": "Atīte videharaṭṭhe mithilāyaṃ maghadevo nāma rājā ahosi dhammiko dhammarājā.",
  "atk-s0513a1:1073_1": "So caturāsīti vassasahassāni kumārakīḷaṃ kīḷi,",
  "atk-s0513a1:1073_2": "tathā oparajjaṃ,",
  "atk-s0513a1:1073_3": "tathā mahārajjaṃ katvā dīghamaddhānaṃ khepetvā ekadivasaṃ kappakaṃ āmantesi “yadā me,",
  "atk-s0513a1:1073_4": "samma kappaka,",
  "atk-s0513a1:1073_5": "sirasmiṃ palitāni passeyyāsi,",
  "atk-s0513a1:1073_6": "atha me āroceyyāsī”ti.",
  "atk-s0513a1:1073_7": "Kappakopi dīghamaddhānaṃ khepetvā ekadivasaṃ rañño añjanavaṇṇānaṃ kesānaṃ antare ekameva palitaṃ disvā “deva,",
  "atk-s0513a1:1073_8": "ekaṃ te palitaṃ dissatī”ti ārocesi.",
  "atk-s0513a1:1073_9": "“Tena hi me, samma,",
  "atk-s0513a1:1073_10": "taṃ palitaṃ uddharitvā pāṇimhi ṭhapehī”ti ca vutte suvaṇṇasaṇḍāsena uddharitvā rañño pāṇimhi patiṭṭhāpesi.",
  "atk-s0513a1:1073_11": "Tadā rañño caturāsīti vassasahassāni āyu avasiṭṭhaṃ hoti.",
  "atk-s0513a1:1073_12": "Evaṃ santepi palitaṃ disvāva maccurājānaṃ āgantvā samīpe ṭhitaṃ viya attānaṃ ādittapaṇṇasālaṃ paviṭṭhaṃ",
  "atk-s0513a1:1073_13": "viya ca maññamāno saṃvegaṃ āpajjitvā “bāla maghadeva,",
  "atk-s0513a1:1073_14": "yāva palitassuppādāva ime kilese jahituṃ nāsakkhī”ti cintesi.",
  "atk-s0513a1:1074_0": "Tassevaṃ palitapātubhāvaṃ āvajjentassa antoḍāho uppajji,",
  "atk-s0513a1:1074_1": "sarīrā sedā mucciṃsu,",
  "atk-s0513a1:1074_2": "sāṭakā pīḷetvā apanetabbākārappattā ahesuṃ.",
  "atk-s0513a1:1074_3": "So “ajjeva mayā nikkhamitvā pabbajituṃ vaṭṭatī”ti kappakassa satasahassuṭṭhānakaṃ gāmavaraṃ datvā jeṭṭhaputtaṃ pakkosāpetvā “tāta,",
  "atk-s0513a1:1074_4": "mama sīse palitaṃ pātubhūtaṃ,",
  "atk-s0513a1:1074_5": "mahallakomhi jāto,",
  "atk-s0513a1:1074_6": "bhuttā kho pana me mānusakā kāmā,",
  "atk-s0513a1:1074_7": "idāni dibbe kāme pariyesissāmi,",
  "atk-s0513a1:1074_8": "nekkhammakālo mayhaṃ,",
  "atk-s0513a1:1074_9": "tvaṃ imaṃ rajjaṃ paṭipajja,",
  "atk-s0513a1:1074_10": "ahaṃ pana pabbajitvā maghadevaambavanuyyāne vasanto samaṇadhammaṃ karissāmī”ti āha.",
  "atk-s0513a1:1074_11": "Taṃ evaṃ pabbajitukāmaṃ amaccā upasaṅkamitvā “deva,",
  "atk-s0513a1:1074_12": "kiṃ tumhākaṃ pabbajjākāraṇa”nti pucchiṃsu.",
  "atk-s0513a1:1074_13": "Rājā palitaṃ hatthena gahetvā amaccānaṃ imaṃ gāthamāha –",
  "atk-s0513a1:1075_0": "9.",
  "atk-s0513a1:1076_0": "“Uttamaṅgaruhā mayhaṃ, ime jātā vayoharā;",
  "atk-s0513a1:1077_0": "Pātubhūtā devadūtā, pabbajjāsamayo mamā”ti.",
  "atk-s0513a1:1078_0": "Tattha uttamaṅgaruhāti kesā.",
  "atk-s0513a1:1078_1": "Kesā hi sabbesaṃ hatthapādādīnaṃ aṅgānaṃ uttame sirasmiṃ ruhattā “uttamaṅgaruhā”ti vuccanti.",
  "atk-s0513a1:1078_2": "Ime jātā vayoharāti passatha, tātā,",
  "atk-s0513a1:1078_3": "palitapātubhāvena tiṇṇaṃ vayānaṃ haraṇato ime jātā vayoharā.",
  "atk-s0513a1:1078_4": "Pātubhūtāti nibbattā.",
  "atk-s0513a1:1078_5": "Devadūtāti devo vuccati maccu,",
  "atk-s0513a1:1078_6": "tassa dūtāti devadūtā.",
  "atk-s0513a1:1078_7": "Sirasmiñhi palitesu pātubhūtesu maccurājassa santike ṭhito viya hoti,",
  "atk-s0513a1:1078_8": "tasmā palitāni “maccudevassa dūtā”ti vuccanti.",
  "atk-s0513a1:1078_9": "Devā viya dūtātipi devadūtā.",
  "atk-s0513a1:1078_10": "Yathā hi alaṅkatapaṭiyattāya devatāya ākāse ṭhatvā “asukadivase tvaṃ marissasī”ti vutte taṃ tatheva hoti,",
  "atk-s0513a1:1078_11": "evaṃ sirasmiṃ palitesu pātubhūtesu devatāya byākaraṇasadisameva hoti,",
  "atk-s0513a1:1078_12": "tasmā palitāni “devasadisā dūtā”ti vuccanti.",
  "atk-s0513a1:1078_13": "Visuddhidevānaṃ dūtātipi devadūtā.",
  "atk-s0513a1:1078_14": "Sabbabodhisattā hi jiṇṇabyādhimatapabbajite disvāva saṃvegamāpajjitvā nikkhamma pabbajanti. Yathāha –",
  "atk-s0513a1:1079_0": "“Jiṇṇañca disvā dukhitañca byādhitaṃ, matañca disvā gatamāyusaṅkhayaṃ;",
  "atk-s0513a1:1080_0": "Kāsāyavatthaṃ pabbajitañca disvā, tasmā ahaṃ pabbajitomhi rājā”ti. ;",
  "atk-s0513a1:1081_0": "Iminā pariyāyena palitāni visuddhidevānaṃ dūtattā “devadūtā”ti vuccanti.",
  "atk-s0513a1:1081_1": "Pabbajjāsamayo mamāti gihibhāvato nikkhantaṭṭhena “pabbajjā”ti laddhanāmassa samaṇaliṅgagahaṇassa kālo mayhanti dasseti.",
  "atk-s0513a1:1082_0": "So evaṃ vatvā taṃ divasameva rajjaṃ pahāya isipabbajjaṃ pabbajitvā tasmiṃyeva maghadevaambavane viharanto",
  "atk-s0513a1:1082_1": "caturāsīti vassasahassāni cattāro brahmavihāre bhāvetvā aparihīnajjhāne ṭhito kālaṃ katvā brahmaloke",
  "atk-s0513a1:1082_2": "nibbattitvā puna tato cuto mithilāyaṃyeva nimi nāma rājā hutvā osakkamānaṃ attano vaṃsaṃ ghaṭetvā tattheva",
  "atk-s0513a1:1082_3": "ambavane pabbajitvā brahmavihāre bhāvetvā puna brahmalokūpagova ahosi.",
  "atk-s0513a1:1083_0": "Satthāpi “na,",
  "atk-s0513a1:1083_1": "bhikkhave,",
  "atk-s0513a1:1083_2": "tathāgato idāneva mahābhinikkhamanaṃ nikkhanto,",
  "atk-s0513a1:1083_3": "pubbepi nikkhantoyevā”ti imaṃ dhammadesanaṃ āharitvā dassetvā cattāri saccāni pakāsesi,",
  "atk-s0513a1:1083_4": "saccapariyosāne keci sotāpannā ahesuṃ,",
  "atk-s0513a1:1083_5": "keci sakadāgāmino,",
  "atk-s0513a1:1083_6": "keci anāgāmino.",
  "atk-s0513a1:1083_7": "Iti bhagavā imāni dve vatthūni kathetvā anusandhiṃ ghaṭetvā jātakaṃ samodhānesi “tadā kappako ānando ahosi,",
  "atk-s0513a1:1083_8": "putto rāhulo,",
  "atk-s0513a1:1083_9": "maghadevarājā pana ahameva ahosi”nti.",
  "atk-s0513a1:1084_0": "Maghadevajātakavaṇṇanā navamā.",
  "atk-s0513a1:1086_0": "10. Sukhavihārijātakavaṇṇanā",
  "atk-s0513a1:1087_0": "Yañca aññe na rakkhantīti idaṃ satthā anupiyanagaraṃ nissāya anupiyaambavane viharanto sukhavihāriṃ bhaddiyattheraṃ ārabbha kathesi.",
  "atk-s0513a1:1087_1": "Sukhavihārī bhaddiyatthero chakhattiyasamāgame upālisattamo pabbajito.",
  "atk-s0513a1:1087_2": "Tesu bhaddiyatthero ca,",
  "atk-s0513a1:1087_3": "kimilatthero ca,",
  "atk-s0513a1:1087_4": "bhagutthero ca,",
  "atk-s0513a1:1087_5": "upālitthero ca arahattaṃ pattā,",
  "atk-s0513a1:1087_6": "ānandatthero sotāpanno jāto,",
  "atk-s0513a1:1087_7": "anuruddhatthero dibbacakkhuko,",
  "atk-s0513a1:1087_8": "devadatto jhānalābhī jāto.",
  "atk-s0513a1:1087_9": "Channaṃ pana khattiyānaṃ vatthu yāva anupiyanagarā khaṇḍahālajātake āvibhavissati.",
  "atk-s0513a1:1087_10": "Āyasmā pana bhaddiyo rājakāle attano rakkhasaṃvidhānañceva tāva bahūhi rakkhāhi rakkhiyamānassa uparipāsādavaratale",
  "atk-s0513a1:1087_11": "mahāsayane samparivattamānassāpi attano bhayuppattiñca idāni arahattaṃ patvā araññādīsu yattha katthaci",
  "atk-s0513a1:1087_12": "viharantopi attano vigatabhayatañca samanussaranto “aho sukhaṃ,",
  "atk-s0513a1:1087_13": "aho sukha”nti udānaṃ udānesi.",
  "atk-s0513a1:1087_14": "Taṃ sutvā bhikkhū “āyasmā bhaddiyo aññaṃ byākarotī”ti bhagavato ārocesuṃ.",
  "atk-s0513a1:1087_15": "Bhagavā “na,",
  "atk-s0513a1:1087_16": "bhikkhave,",
  "atk-s0513a1:1087_17": "bhaddiyo idāneva sukhavihārī,",
  "atk-s0513a1:1087_18": "pubbepi sukhavihārīyevā”ti āha.",
  "atk-s0513a1:1087_19": "Bhikkhū tassatthassāvibhāvatthāya bhagavantaṃ yāciṃsu.",
  "atk-s0513a1:1087_20": "Bhagavā bhavantarena paṭicchannaṃ kāraṇaṃ pākaṭaṃ akāsi.",
  "atk-s0513a1:1088_0": "Atīte bārāṇasiyaṃ brahmadatte rajjaṃ kārayamāne bodhisatto udiccabrāhmaṇamahāsālo hutvā kāmesu ādīnavaṃ,",
  "atk-s0513a1:1088_1": "nekkhamme cānisaṃsaṃ disvā kāme pahāya himavantaṃ pavisitvā isipabbajjaṃ pabbajitvā aṭṭha samāpattiyo nibbattesi,",
  "atk-s0513a1:1088_2": "parivāropissa mahā ahosi pañca tāpasasatāni.",
  "atk-s0513a1:1088_3": "So vassakāle himavantato nikkhamitvā tāpasagaṇaparivuto gāmanigamādīsu cārikaṃ caranto bārāṇasiṃ patvā rājānaṃ nissāya rājuyyāne vāsaṃ kappesi.",
  "atk-s0513a1:1088_4": "Tattha vassike cattāro māse vasitvā rājānaṃ āpucchi.",
  "atk-s0513a1:1088_5": "Atha naṃ rājā “tumhe, bhante,",
  "atk-s0513a1:1088_6": "mahallakā,",
  "atk-s0513a1:1088_7": "kiṃ vo himavantena,",
  "atk-s0513a1:1088_8": "antevāsike himavantaṃ pesetvā idheva vasathā”ti yāci.",
  "atk-s0513a1:1088_9": "Bodhisatto jeṭṭhantevāsikaṃ pañca tāpasasatāni paṭicchāpetvā “gaccha,",
  "atk-s0513a1:1088_10": "tvaṃ imehi saddhiṃ himavante vasa,",
  "atk-s0513a1:1088_11": "ahaṃ pana idheva vasissāmī”ti te uyyojetvā sayaṃ tattheva vāsaṃ kappesi.",
  "atk-s0513a1:1089_0": "So panassa jeṭṭhantevāsiko rājapabbajito mahantaṃ rajjaṃ pahāya pabbajitvā kasiṇaparikammaṃ katvā aṭṭhasamāpattilābhī ahosi.",
  "atk-s0513a1:1089_1": "So tāpasehi saddhiṃ himavante vasamāno ekadivasaṃ ācariyaṃ daṭṭhukāmo hutvā te tāpase āmantetvā “tumhe anukkaṇṭhamānā idheva vasatha,",
  "atk-s0513a1:1089_2": "ahaṃ ācariyaṃ vanditvā āgamissāmī”ti ācariyassa santikaṃ gantvā vanditvā paṭisanthāraṃ katvā ekaṃ kaṭṭhattharikaṃ",
  "atk-s0513a1:1089_3": "attharitvā ācariyassa santikeyeva nipajji.",
  "atk-s0513a1:1089_4": "Tasmiñca samaye rājā “tāpasaṃ passissāmī”ti uyyānaṃ gantvā vanditvā ekamantaṃ nisīdi.",
  "atk-s0513a1:1089_5": "Antevāsikatāpaso rājānaṃ disvā neva vuṭṭhāsi,",
  "atk-s0513a1:1089_6": "nipannoyeva pana “aho sukhaṃ,",
  "atk-s0513a1:1089_7": "aho sukha”nti udānaṃ udānesi.",
  "atk-s0513a1:1089_8": "Rājā “ayaṃ tāpaso maṃ disvāpi na uṭṭhito”ti anattamano bodhisattaṃ āha – “bhante,",
  "atk-s0513a1:1089_9": "ayaṃ tāpaso yadicchakaṃ bhutto bhavissati,",
  "atk-s0513a1:1089_10": "udānaṃ udānento sukhaseyyameva kappetī”ti. Mahārāja,",
  "atk-s0513a1:1089_11": "ayaṃ tāpaso pubbe tumhādiso eko rājā ahosi,",
  "atk-s0513a1:1089_12": "svāyaṃ “ahaṃ pubbe gihikāle rajjasiriṃ anubhavanto āvudhahatthehi bahūhi rakkhiyamānopi evarūpaṃ sukhaṃ",
  "atk-s0513a1:1089_13": "nāma nālattha”nti attano pabbajjāsukhaṃ jhānasukhañca ārabbha imaṃ udānaṃ udānetīti.",
  "atk-s0513a1:1089_14": "Evañca pana vatvā bodhisatto rañño dhammakathaṃ kathetuṃ imaṃ gāthamāha –",
  "atk-s0513a1:1090_0": "10.",
  "atk-s0513a1:1091_0": "“Yañca aññe na rakkhanti, yo ca aññe na rakkhati;",
  "atk-s0513a1:1092_0": "Sa ve rāja sukhaṃ seti, kāmesu anapekkhavā”ti.",
  "atk-s0513a1:1093_0": "Tattha yañca aññe na rakkhantīti yaṃ puggalaṃ aññe bahū puggalā na rakkhanti.",
  "atk-s0513a1:1093_1": "Yo ca aññe na rakkhatīti yo ca “ekako ahaṃ rajjaṃ kāremī”ti aññe bahū jane na rakkhati.",
  "atk-s0513a1:1093_2": "Sa ve rāja sukhaṃ setīti mahārāja so puggalo eko adutiyo pavivitto kāyikacetasikasukhasamaṅgī hutvā sukhaṃ seti.",
  "atk-s0513a1:1093_3": "Idañca desanāsīsameva.",
  "atk-s0513a1:1093_4": "Na kevalaṃ pana setiyeva,",
  "atk-s0513a1:1093_5": "evarūpo pana puggalo sukhaṃ gacchati tiṭṭhati nisīdati sayatīti sabbiriyāpathesu sukhappattova hoti.",
  "atk-s0513a1:1093_6": "Kāmesu anapekkhavāti vatthu kāmakilesakāmesu apekkhārahito vigatacchandarāgo nittaṇho evarūpo puggalo sabbiriyāpathesu sukhaṃ viharati mahārājāti.",
  "atk-s0513a1:1094_0": "Rājā dhammadesanaṃ sutvā tuṭṭhamānaso vanditvā nivesanameva gato,",
  "atk-s0513a1:1094_1": "antevāsikopi ācariyaṃ vanditvā himavantameva gato.",
  "atk-s0513a1:1094_2": "Bodhisatto pana tattheva viharanto aparihīnajjhāno kālaṃ katvā brahmaloke nibbatti.",
  "atk-s0513a1:1095_0": "Satthā imaṃ dhammadesanaṃ āharitvā dassetvā dve vatthūni kathetvā anusandhiṃ ghaṭetvā jātakaṃ samodhānesi –",
  "atk-s0513a1:1095_1": "“tadā antevāsiko bhaddiyatthero ahosi,",
  "atk-s0513a1:1095_2": "gaṇasatthā pana ahameva ahosi”nti.",
  "atk-s0513a1:1096_0": "Sukhavihārijātakavaṇṇanā dasamā.",
  "atk-s0513a1:1097_0": "Apaṇṇakavaggo paṭhamo.",
  "atk-s0513a1:1098_0": "Tassuddānaṃ –",
  "atk-s0513a1:1099_0": "Apaṇṇakaṃ vaṇṇupathaṃ, serivaṃ cūḷaseṭṭhi ca;",
  "atk-s0513a1:1100_0": "Taṇḍulaṃ devadhammañca, kaṭṭhavāhanagāmaṇi;",
  "atk-s0513a1:1101_0": "Maghadevaṃ vihārīti, piṇḍitā dasa jātakāti.",
  "atk-s0513a1:1102_0": "2. Sīlavaggo",
  "atk-s0513a1:1104_0": "[11] 1. Lakkhaṇamigajātakavaṇṇanā",
  "atk-s0513a1:1105_0": "Hoti sīlavataṃ atthoti idaṃ satthā rājagahaṃ upanissāya veḷuvane viharanto devadattaṃ ārabbha kathesi.",
  "atk-s0513a1:1105_1": "Devadattassa vatthu yāva abhimārappayojanā khaṇḍahālajātake āvibhavissati,",
  "atk-s0513a1:1105_2": "yāva dhanapālakavissajjanā pana cūḷahaṃsajātake āvibhavissati,",
  "atk-s0513a1:1105_3": "yāva pathavippavesanā dvādasanipāte samuddavāṇijajātake āvibhavissati.",
  "atk-s0513a1:1106_0": "Ekasmiñhi samaye devadatto pañca vatthūni yācitvā alabhanto saṅghaṃ bhinditvā pañca bhikkhusatāni ādāya gayāsīse viharati.",
  "atk-s0513a1:1106_1": "Atha tesaṃ bhikkhūnaṃ ñāṇaṃ paripākaṃ agamāsi.",
  "atk-s0513a1:1106_2": "Taṃ ñatvā satthā dve aggasāvake āmantesi “sāriputtā,",
  "atk-s0513a1:1106_3": "tumhākaṃ nissitakā pañcasatā bhikkhū devadattassa laddhiṃ rocetvā tena saddhiṃ gatā,",
  "atk-s0513a1:1106_4": "idāni pana tesaṃ ñāṇaṃ paripākaṃ gataṃ,",
  "atk-s0513a1:1106_5": "tumhe bahūhi bhikkhūhi saddhiṃ tattha gantvā tesaṃ dhammaṃ desetvā te bhikkhū maggaphalehi pabodhetvā gahetvā āgacchathā”ti.",
  "atk-s0513a1:1106_6": "Te tatheva gantvā tesaṃ dhammaṃ desetvā maggaphalehi pabodhetvā punadivase aruṇuggamanavelāya te bhikkhū ādāya veḷuvanameva āgamaṃsu.",
  "atk-s0513a1:1106_7": "Āgantvā ca pana sāriputtattherassa bhagavantaṃ vanditvā ṭhitakāle bhikkhū theraṃ pasaṃsitvā bhagavantaṃ āhaṃsu – “bhante,",
  "atk-s0513a1:1106_8": "amhākaṃ jeṭṭhabhātiko dhammasenāpati pañcahi bhikkhusatehi parivuto āgacchanto ativiya sobhati,",
  "atk-s0513a1:1106_9": "devadatto pana parihīnaparivāro jāto”ti. Na,",
  "atk-s0513a1:1106_10": "bhikkhave,",
  "atk-s0513a1:1106_11": "sāriputto idāneva ñātisaṅghaparivuto āgacchanto sobhati,",
  "atk-s0513a1:1106_12": "pubbepi sobhiyeva.",
  "atk-s0513a1:1106_13": "Devadattopi na idāneva gaṇato parihīno,",
  "atk-s0513a1:1106_14": "pubbepi parihīnoyevāti.",
  "atk-s0513a1:1106_15": "Bhikkhū tassatthassāvibhāvatthāya bhagavantaṃ yāciṃsu,",
  "atk-s0513a1:1106_16": "bhagavā bhavantarena paṭicchannaṃ kāraṇaṃ pākaṭaṃ akāsi.",
  "atk-s0513a1:1107_0": "Atīte magadharaṭṭhe rājagahanagare eko magadharājā rajjaṃ kāresi.",
  "atk-s0513a1:1107_1": "Tadā bodhisatto migayoniyaṃ paṭisandhiṃ gahetvā vuddhippatto migasahassaparivāro araññe vasati.",
  "atk-s0513a1:1107_2": "Tassa lakkhaṇo ca kāḷo cāti dve puttā ahesuṃ.",
  "atk-s0513a1:1107_3": "So attano mahallakakāle “tātā,",
  "atk-s0513a1:1107_4": "ahaṃ idāni mahallako,",
  "atk-s0513a1:1107_5": "tumhe imaṃ gaṇaṃ pariharathā”ti pañca pañca migasatāni ekekaṃ puttaṃ paṭicchāpesi.",
  "atk-s0513a1:1107_6": "Tato paṭṭhāya te dve janā migagaṇaṃ pariharanti.",
  "atk-s0513a1:1107_7": "Magadharaṭṭhasmiñca sassapākasamaye kiṭṭhasambādhe araññe migānaṃ paripantho hoti.",
  "atk-s0513a1:1107_8": "Manussā sassakhādakānaṃ migānaṃ māraṇatthāya tattha tattha opātaṃ khaṇanti,",
  "atk-s0513a1:1107_9": "sūlāni ropenti,",
  "atk-s0513a1:1107_10": "pāsāṇayantāni sajjenti,",
  "atk-s0513a1:1107_11": "kūṭapāsādayo pāse oḍḍenti,",
  "atk-s0513a1:1107_12": "bahū migā vināsaṃ āpajjanti.",
  "atk-s0513a1:1107_13": "Bodhisatto kiṭṭhasambādhasamayaṃ ñatvā dve putte pakkosāpetvā āha – “tātā,",
  "atk-s0513a1:1107_14": "ayaṃ kiṭṭhasambādhasamayo,",
  "atk-s0513a1:1107_15": "bahū migā vināsaṃ pāpuṇanti,",
  "atk-s0513a1:1107_16": "mayaṃ mahallakā yena kenaci upāyena ekasmiṃ ṭhāne vītināmessāma,",
  "atk-s0513a1:1107_17": "tumhe tumhākaṃ migagaṇe gahetvā araññe pabbatapādaṃ pavisitvā sassānaṃ uddhaṭakāle āgaccheyyāthā”ti.",
  "atk-s0513a1:1107_18": "Te “sādhū”ti pitu vacanaṃ sutvā saparivārā nikkhamiṃsu.",
  "atk-s0513a1:1107_19": "Tesaṃ pana gamanamaggaṃ manussā jānanti “imasmiṃ kāle migā pabbatamārohanti,",
  "atk-s0513a1:1107_20": "imasmiṃ kāle orohantī”ti.",
  "atk-s0513a1:1107_21": "Te tattha tattha paṭicchannaṭṭhāne nilīnā bahū mige vijjhitvā mārenti.",
  "atk-s0513a1:1108_0": "Kāḷamigo attano dandhatāya “imāya nāma velāya gantabbaṃ,",
  "atk-s0513a1:1108_1": "imāya velāya na gantabba”nti ajānanto migagaṇaṃ ādāya pubbaṇhepi sāyanhepi padosepi paccūsepi gāmadvārena gacchati.",
  "atk-s0513a1:1108_2": "Manussā tattha tattha pakatiyā ṭhitā ca nilīnā ca bahū mige vināsaṃ pāpenti.",
  "atk-s0513a1:1108_3": "Evaṃ so attano dandhatāya bahū mige vināsaṃ pāpetvā appakeheva migehi araññaṃ pāvisi.",
  "atk-s0513a1:1108_4": "Lakkhaṇamigo pana paṇḍito byatto upāyakusalo “imāya velāya gantabbaṃ,",
  "atk-s0513a1:1108_5": "imāya velāya na gantabba”nti jānāti.",
  "atk-s0513a1:1108_6": "So gāmadvārenapi na gacchati,",
  "atk-s0513a1:1108_7": "divāpi na gacchati,",
  "atk-s0513a1:1108_8": "padosepi na gacchati,",
  "atk-s0513a1:1108_9": "paccūsepi na gacchati,",
  "atk-s0513a1:1108_10": "migagaṇaṃ ādāya aḍḍharattasamayeyeva gacchati.",
  "atk-s0513a1:1108_11": "Tasmā ekampi migaṃ avināsetvā araññaṃ pāvisi.",
  "atk-s0513a1:1108_12": "Te tattha cattāro māse vasitvā sassesu uddhaṭesu pabbatā otariṃsu.",
  "atk-s0513a1:1109_0": "Kāḷo paccāgacchantopi purimanayeneva avasesamige vināsaṃ pāpento ekakova āgami.",
  "atk-s0513a1:1109_1": "Lakkhaṇo pana ekamigampi avināsetvā pañcahi migasatehi parivuto mātāpitūnaṃ santikaṃ āgami.",
  "atk-s0513a1:1109_2": "Bodhisatto dvepi putte āgacchante disvā migagaṇena saddhiṃ mantento imaṃ gāthaṃ samuṭṭhāpesi –",
  "atk-s0513a1:1110_0": "11.",
  "atk-s0513a1:1111_0": "“Hoti sīlavataṃ attho, paṭisanthāravuttinaṃ;",
  "atk-s0513a1:1112_0": "Lakkhaṇaṃ passa āyantaṃ, ñātisaṅghapurakkhataṃ;",
  "atk-s0513a1:1113_0": "Atha passasimaṃ kāḷaṃ, suvihīnaṃva ñātibhī”ti.",
  "atk-s0513a1:1114_0": "Tattha sīlavatanti sukhasīlatāya sīlavantānaṃ ācārasampannānaṃ.",
  "atk-s0513a1:1114_1": "Atthoti vuḍḍhi.",
  "atk-s0513a1:1114_2": "Paṭisanthāravuttinanti dhammapaṭisanthāro ca āmisapaṭisanthāro ca etesaṃ vuttīti paṭisanthāravuttino,",
  "atk-s0513a1:1114_3": "tesaṃ paṭisanthāravuttinaṃ.",
  "atk-s0513a1:1114_4": "Ettha ca pāpanivāraṇaovādānusāsanivasena dhammapaṭisanthāro ca,",
  "atk-s0513a1:1114_5": "gocaralābhāpanagilānupaṭṭhānadhammikarakkhāvasena āmisapaṭisanthāro ca veditabbo.",
  "atk-s0513a1:1114_6": "Idaṃ vuttaṃ hoti –",
  "atk-s0513a1:1114_7": "imesu dvīsu paṭisanthāresu ṭhitānaṃ ācārasampannānaṃ paṇḍitānaṃ vuḍḍhi nāma hotīti.",
  "atk-s0513a1:1114_8": "Idāni taṃ vuḍḍhiṃ dassetuṃ puttamātaraṃ ālapanto viya “lakkhaṇaṃ passā”tiādimāha.",
  "atk-s0513a1:1114_9": "Tatrāyaṃ saṅkhepattho –",
  "atk-s0513a1:1114_10": "ācārapaṭisanthārasampannaṃ attano puttaṃ ekamigampi avināsetvā ñātisaṅghena purakkhataṃ parivāritaṃ āgacchantaṃ passa.",
  "atk-s0513a1:1114_11": "Tāya pana ācārapaṭisanthārasampadāya vihīnaṃ dandhapaññaṃ atha passasimaṃ kāḷaṃ ekampi ñātiṃ anavasesetvā suvihīnameva ñātīhi ekakaṃ āgacchantanti.",
  "atk-s0513a1:1114_12": "Evaṃ puttaṃ abhinanditvā pana bodhisatto yāvatāyukaṃ ṭhatvā yathākammaṃ gato.",
  "atk-s0513a1:1115_0": "Satthāpi “na,",
  "atk-s0513a1:1115_1": "bhikkhave,",
  "atk-s0513a1:1115_2": "sāriputto idāneva ñātisaṅghaparivārito sobhati,",
  "atk-s0513a1:1115_3": "pubbepi sobhatiyeva.",
  "atk-s0513a1:1115_4": "Na ca devadatto etarahiyeva gaṇamhā parihīno,",
  "atk-s0513a1:1115_5": "pubbepi parihīnoyevā”ti imaṃ dhammadesanaṃ dassetvā dve vatthūni kathetvā anusandhiṃ ghaṭetvā jātakaṃ samodhānesi –",
  "atk-s0513a1:1115_6": "“tadā kāḷo devadatto ahosi,",
  "atk-s0513a1:1115_7": "parisāpissa devadattaparisāva,",
  "atk-s0513a1:1115_8": "lakkhaṇo sāriputto,",
  "atk-s0513a1:1115_9": "parisā panassa buddhaparisā,",
  "atk-s0513a1:1115_10": "mātā rāhulamātā,",
  "atk-s0513a1:1115_11": "pitā pana ahameva ahosi”nti.",
  "atk-s0513a1:1116_0": "Lakkhaṇamigajātakavaṇṇanā paṭhamā.",
  "atk-s0513a1:1118_0": "[12] 2. Nigrodhamigajātakavaṇṇanā",
  "atk-s0513a1:1119_0": "Nigrodhameva seveyyāti idaṃ satthā jetavane viharanto kumārakassapattherassa mātaraṃ ārabbha kathesi.",
  "atk-s0513a1:1119_1": "Sā kira rājagahanagare mahāvibhavassa seṭṭhino dhītā ahosi ussannakusalamūlā parimadditasaṅkhārā pacchimabhavikā,",
  "atk-s0513a1:1119_2": "antoghaṭe padīpo viya tassā hadaye arahattūpanissayo jalati.",
  "atk-s0513a1:1119_3": "Sā attānaṃ jānanakālato paṭṭhāya gehe anabhiratā pabbajitukāmā hutvā mātāpitaro āha –",
  "atk-s0513a1:1119_4": "“ammatātā,",
  "atk-s0513a1:1119_5": "mayhaṃ gharāvāse cittaṃ nābhiramati,",
  "atk-s0513a1:1119_6": "ahaṃ niyyānike buddhasāsane pabbajitukāmā,",
  "atk-s0513a1:1119_7": "pabbājetha ma”nti. Amma,",
  "atk-s0513a1:1119_8": "kiṃ vadesi,",
  "atk-s0513a1:1119_9": "idaṃ kulaṃ bahuvibhavaṃ,",
  "atk-s0513a1:1119_10": "tvañca amhākaṃ ekadhītā,",
  "atk-s0513a1:1119_11": "na labbhā tayā pabbajitunti.",
  "atk-s0513a1:1119_12": "Sā punappunaṃ yācitvāpi mātāpitūnaṃ santikā pabbajjaṃ alabhamānā cintesi “hotu,",
  "atk-s0513a1:1119_13": "patikulaṃ gatā sāmikaṃ ārādhetvā pabbajissāmī”ti.",
  "atk-s0513a1:1119_14": "Sā vayappattā patikulaṃ gantvā patidevatā hutvā sīlavatī kalyāṇadhammā agāraṃ ajjhāvasi.",
  "atk-s0513a1:1120_0": "Athassā saṃvāsamanvāya kucchiyaṃ gabbho patiṭṭhahi.",
  "atk-s0513a1:1120_1": "Sā gabbhassa patiṭṭhitabhāvaṃ na aññāsi.",
  "atk-s0513a1:1120_2": "Atha tasmiṃ nagare nakkhattaṃ ghosayiṃsu,",
  "atk-s0513a1:1120_3": "sakalanagaravāsino nakkhattaṃ kīḷiṃsu,",
  "atk-s0513a1:1120_4": "nagaraṃ devanagaraṃ viya alaṅkatapaṭiyattaṃ ahosi.",
  "atk-s0513a1:1120_5": "Sā pana tāva uḷārāyapi nakkhattakīḷāya vattamānāya attano sarīraṃ na vilimpati nālaṅkaroti,",
  "atk-s0513a1:1120_6": "pakativeseneva vicarati.",
  "atk-s0513a1:1121_0": "Atha naṃ sāmiko āha – “bhadde,",
  "atk-s0513a1:1121_1": "sakalanagaraṃ nakkhattanissitaṃ,",
  "atk-s0513a1:1121_2": "tvaṃ pana sarīraṃ nappaṭijaggasī”ti.",
  "atk-s0513a1:1121_3": "Ayyaputta,",
  "atk-s0513a1:1121_4": "dvattiṃsāya me kuṇapehi pūritaṃ sarīraṃ,",
  "atk-s0513a1:1121_5": "kiṃ iminā alaṅkatena,",
  "atk-s0513a1:1121_6": "ayañhi kāyo neva devanimmito,",
  "atk-s0513a1:1121_7": "na brahmanimmito,",
  "atk-s0513a1:1121_8": "na suvaṇṇamayo,",
  "atk-s0513a1:1121_9": "na maṇimayo,",
  "atk-s0513a1:1121_10": "na haricandanamayo,",
  "atk-s0513a1:1121_11": "na puṇḍarīkakumuduppalagabbhasambhūto,",
  "atk-s0513a1:1121_12": "na amatosadhapūrito,",
  "atk-s0513a1:1121_13": "atha kho kuṇape jāto,",
  "atk-s0513a1:1121_14": "mātāpettikasambhavo,",
  "atk-s0513a1:1121_15": "aniccucchādanaparimaddanabhedanaviddhaṃsanadhammo,",
  "atk-s0513a1:1121_16": "kaṭasivaḍḍhano,",
  "atk-s0513a1:1121_17": "taṇhūpādinno,",
  "atk-s0513a1:1121_18": "sokānaṃ nidānaṃ,",
  "atk-s0513a1:1121_19": "paridevānaṃ vatthu,",
  "atk-s0513a1:1121_20": "sabbarogānaṃ ālayo,",
  "atk-s0513a1:1121_21": "kammakaraṇānaṃ paṭiggaho, antopūti,",
  "atk-s0513a1:1121_22": "bahi niccapaggharaṇo,",
  "atk-s0513a1:1121_23": "kimikulānaṃ āvāso,",
  "atk-s0513a1:1121_24": "sivathikapayāto,",
  "atk-s0513a1:1121_25": "maraṇapariyosāno,",
  "atk-s0513a1:1121_26": "sabbalokassa cakkhupathe vattamānopi –",
  "atk-s0513a1:1122_0": "“Aṭṭhinahārusaṃyutto, tacamaṃsāvalepano;",
  "atk-s0513a1:1123_0": "Chaviyā kāyo paṭicchanno, yathābhūtaṃ na dissati.",
  "atk-s0513a1:1124_0": "“Antapūro udarapūro, yakanapeḷassa vatthino;",
  "atk-s0513a1:1125_0": "Hadayassa papphāsassa, vakkassa pihakassa ca.",
  "atk-s0513a1:1126_0": "“Siṅghāṇikāya kheḷassa, sedassa ca medassa ca;",
  "atk-s0513a1:1127_0": "Lohitassa lasikāya, pittassa ca vasāya ca.",
  "atk-s0513a1:1128_0": "“Athassa navahi sotehi, asucī savati sabbadā;",
  "atk-s0513a1:1129_0": "Akkhimhā akkhigūthako, kaṇṇamhā kaṇṇagūthako.",
  "atk-s0513a1:1130_0": "“Siṅghāṇikā ca nāsato, mukhena vamatekadā;",
  "atk-s0513a1:1131_0": "Pittaṃ semhañca vamati, kāyamhā sedajallikā.",
  "atk-s0513a1:1132_0": "“Athassa susiraṃ sīsaṃ, matthaluṅgassa pūritaṃ;",
  "atk-s0513a1:1133_0": "Subhato naṃ maññati bālo, avijjāya purakkhato. ;",
  "atk-s0513a1:1134_0": "“Anantādīnavo kāyo, visarukkhasamūpamo;",
  "atk-s0513a1:1135_0": "Āvāso sabbarogānaṃ, puñjo dukkhassa kevalo. ;",
  "atk-s0513a1:1136_0": "“Sace imassa kāyassa, anto bāhirako siyā;",
  "atk-s0513a1:1137_0": "Daṇḍaṃ nūna gahetvāna, kāke soṇe ca vāraye.",
  "atk-s0513a1:1138_0": "“Duggandho asuci kāyo, kuṇapo ukkarūpamo;",
  "atk-s0513a1:1139_0": "Nindito cakkhubhūtehi, kāyo bālābhinandito.",
  "atk-s0513a1:1140_0": "“Allacammapaṭicchanno, navadvāro mahāvaṇo;",
  "atk-s0513a1:1141_0": "Samantato paggharati, asucī pūtigandhiyo”ti. ;",
  "atk-s0513a1:1142_0": "Ayyaputta,",
  "atk-s0513a1:1142_1": "imaṃ kāyaṃ alaṅkaritvā kiṃ karissāmi?",
  "atk-s0513a1:1142_2": "Nanu imassa alaṅkatakaraṇaṃ gūthapuṇṇaghaṭassa bahi cittakammakaraṇaṃ viya hotīti?",
  "atk-s0513a1:1142_3": "Seṭṭhiputto tassā vacanaṃ sutvā āha “bhadde,",
  "atk-s0513a1:1142_4": "tvaṃ imassa sarīrassa ime dose passamānā kasmā na pabbajasī”ti?",
  "atk-s0513a1:1142_5": "“Ayyaputta,",
  "atk-s0513a1:1142_6": "ahaṃ pabbajjaṃ labhamānā ajjeva pabbajeyya”nti.",
  "atk-s0513a1:1142_7": "Seṭṭhiputto “sādhu,",
  "atk-s0513a1:1142_8": "ahaṃ taṃ pabbājessāmī”ti vatvā mahādānaṃ pavattetvā mahāsakkāraṃ katvā mahantena parivārena bhikkhunupassayaṃ",
  "atk-s0513a1:1142_9": "netvā taṃ pabbājento devadattapakkhiyānaṃ bhikkhunīnaṃ santike pabbājesi.",
  "atk-s0513a1:1142_10": "Sā pabbajjaṃ labhitvā paripuṇṇasaṅkappā attamanā ahosi.",
  "atk-s0513a1:1143_0": "Athassā gabbhe paripākaṃ gacchante indriyānaṃ aññathattaṃ hatthapādapiṭṭhīnaṃ bahalattaṃ udarapaṭalassa",
  "atk-s0513a1:1143_1": "ca mahantataṃ disvā bhikkhuniyo taṃ pucchiṃsu “ayye,",
  "atk-s0513a1:1143_2": "tvaṃ gabbhinī viya paññāyasi,",
  "atk-s0513a1:1143_3": "kiṃ eta”nti? Ayye,",
  "atk-s0513a1:1143_4": "“idaṃ nāma kāraṇa”nti na jānāmi,",
  "atk-s0513a1:1143_5": "sīlaṃ pana me paripuṇṇanti.",
  "atk-s0513a1:1143_6": "Atha naṃ tā bhikkhuniyo devadattassa santikaṃ netvā devadattaṃ pucchiṃsu “ayya,",
  "atk-s0513a1:1143_7": "ayaṃ kuladhītā kicchena sāmikaṃ ārādhetvā pabbajjaṃ labhi,",
  "atk-s0513a1:1143_8": "idāni panassā gabbho paññāyati,",
  "atk-s0513a1:1143_9": "mayaṃ imassa gabbhassa gihikāle vā pabbajitakāle vā laddhabhāvaṃ na jānāma,",
  "atk-s0513a1:1143_10": "kiṃdāni karomā”ti?",
  "atk-s0513a1:1143_11": "Devadatto attano abuddhabhāvena ca khantimettānuddayānañca natthitāya evaṃ cintesi “devadattapakkhikā bhikkhunī kucchinā gabbhaṃ pariharati,",
  "atk-s0513a1:1143_12": "devadatto ca taṃ ajjhupekkhatiyevāti mayhaṃ garahā uppajjissati,",
  "atk-s0513a1:1143_13": "mayā imaṃ uppabbājetuṃ vaṭṭatī”ti.",
  "atk-s0513a1:1143_14": "So avīmaṃsitvāva selaguḷaṃ pavaṭṭayamāno viya pakkhanditvā “gacchatha,",
  "atk-s0513a1:1143_15": "imaṃ uppabbājethā”ti āha.",
  "atk-s0513a1:1143_16": "Tā tassa vacanaṃ sutvā uṭṭhāya vanditvā upassayaṃ gatā.",
  "atk-s0513a1:1144_0": "Atha sā daharā tā bhikkhuniyo āha – “ayye,",
  "atk-s0513a1:1144_1": "na devadattatthero buddho,",
  "atk-s0513a1:1144_2": "nāpi mayhaṃ tassa santike pabbajjā,",
  "atk-s0513a1:1144_3": "loke pana aggapuggalassa sammāsambuddhassa santike mayhaṃ pabbajjā,",
  "atk-s0513a1:1144_4": "sā ca pana me dukkhena laddhā,",
  "atk-s0513a1:1144_5": "mā naṃ antaradhāpetha,",
  "atk-s0513a1:1144_6": "etha maṃ gahetvā satthu santikaṃ jetavanaṃ gacchathā”ti.",
  "atk-s0513a1:1144_7": "Tā taṃ ādāya rājagahā pañcacattālīsayojanikaṃ maggaṃ atikkamma anupubbena jetavanaṃ patvā satthāraṃ vanditvā tamatthaṃ ārocesuṃ.",
  "atk-s0513a1:1144_8": "Satthā cintesi –",
  "atk-s0513a1:1144_9": "“kiñcāpi gihikāle etissā gabbho patiṭṭhito,",
  "atk-s0513a1:1144_10": "evaṃ santepi ‘samaṇo gotamo devadattena jahitaṃ ādāya caratī’ti titthiyānaṃ okāso bhavissati.",
  "atk-s0513a1:1144_11": "Tasmā imaṃ kathaṃ pacchindituṃ sarājikāya parisāya majjhe imaṃ adhikaraṇaṃ vinicchituṃ vaṭṭatī”ti.",
  "atk-s0513a1:1144_12": "Punadivase rājānaṃ pasenadikosalaṃ mahāanāthapiṇḍikaṃ cūḷaanāthapiṇḍikaṃ visākhaṃ mahāupāsikaṃ aññāni",
  "atk-s0513a1:1144_13": "ca abhiññātāni mahākulāni pakkosāpetvā sāyanhasamaye catūsu parisāsu sannipatitāsu upālittheraṃ āmantesi “gaccha,",
  "atk-s0513a1:1144_14": "tvaṃ catuparisamajjhe imissā daharabhikkhuniyā kammaṃ sodhehī”ti. “Sādhu,",
  "atk-s0513a1:1144_15": "bhante”ti thero parisamajjhaṃ gantvā attano paññattāsane nisīditvā rañño purato visākhaṃ upāsikaṃ pakkosāpetvā",
  "atk-s0513a1:1144_16": "imaṃ adhikaraṇaṃ paṭicchāpesi “gaccha visākhe,",
  "atk-s0513a1:1144_17": "‘ayaṃ daharā asukamāse asukadivase pabbajitā’ti tathato ñatvā imassa gabbhassa pure vā pacchā vā laddhabhāvaṃ jānāhī”ti.",
  "atk-s0513a1:1144_18": "Upāsikā “sādhū”ti sampaṭicchitvā sāṇiṃ parikkhipāpetvā antosāṇiyaṃ daharabhikkhuniyā hatthapādanābhiudarapariyosānādīni",
  "atk-s0513a1:1144_19": "oloketvā māsadivase samānetvā gihibhāve gabbhassa laddhabhāvaṃ tathato ñatvā therassa santikaṃ gantvā",
  "atk-s0513a1:1144_20": "tamatthaṃ ārocesi.",
  "atk-s0513a1:1144_21": "Thero catuparisamajjhe taṃ bhikkhuniṃ suddhaṃ akāsi.",
  "atk-s0513a1:1144_22": "Sā suddhā hutvā bhikkhusaṅghañca satthārañca vanditvā bhikkhunīhi saddhiṃ upassayameva gatā.",
  "atk-s0513a1:1144_23": "Sā gabbhaparipākamanvāya padumuttarapādamūle patthitapatthanaṃ mahānubhāvaṃ puttaṃ vijāyi.",
  "atk-s0513a1:1145_0": "Athekadivasaṃ rājā bhikkhunupassayasamīpena gacchanto dārakasaddaṃ sutvā amacce pucchi.",
  "atk-s0513a1:1145_1": "Amaccā taṃ kāraṇaṃ ñatvā “deva,",
  "atk-s0513a1:1145_2": "daharabhikkhunī puttaṃ vijātā,",
  "atk-s0513a1:1145_3": "tasseso saddo”ti āhaṃsu.",
  "atk-s0513a1:1145_4": "“Bhikkhunīnaṃ, bhaṇe,",
  "atk-s0513a1:1145_5": "dārakapaṭijagganaṃ nāma palibodho,",
  "atk-s0513a1:1145_6": "mayaṃ naṃ paṭijaggissāmā”ti rājā taṃ dārakaṃ nāṭakitthīnaṃ dāpetvā kumāraparihārena vaḍḍhāpesi.",
  "atk-s0513a1:1145_7": "Nāmaggahaṇadivase cassa “kassapo”ti nāmaṃ akaṃsu.",
  "atk-s0513a1:1145_8": "Atha naṃ kumāraparihārena vaḍḍhitattā “kumārakassapo”ti sañjāniṃsu.",
  "atk-s0513a1:1145_9": "So sattavassikakāle satthu santike pabbajitvā paripuṇṇavasso upasampadaṃ labhitvā gacchante gacchante kāle dhammakathikesu citrakathī ahosi.",
  "atk-s0513a1:1145_10": "Atha naṃ satthā “etadaggaṃ,",
  "atk-s0513a1:1145_11": "bhikkhave,",
  "atk-s0513a1:1145_12": "mama sāvakānaṃ bhikkhūnaṃ cittakathikānaṃ yadidaṃ kumārakassapo”ti etadagge ṭhapesi.",
  "atk-s0513a1:1145_13": "So pacchā vammikasutte arahattaṃ pāpuṇi.",
  "atk-s0513a1:1145_14": "Mātāpissa bhikkhunī vipassanaṃ vaḍḍhetvā aggaphalaṃ pattā.",
  "atk-s0513a1:1145_15": "Kumārakassapatthero buddhasāsane gaganamajjhe puṇṇacando viya pākaṭo jāto.",
  "atk-s0513a1:1146_0": "Athekadivasaṃ tathāgato pacchābhattaṃ piṇḍapātapaṭikkanto bhikkhūnaṃ ovādaṃ datvā gandhakuṭiṃ pāvisi.",
  "atk-s0513a1:1146_1": "Bhikkhū ovādaṃ gahetvā attano attano rattiṭṭhānadivāṭṭhānesu divasabhāgaṃ khepetvā sāyanhasamaye dhammasabhāyaṃ sannipatitvā “āvuso,",
  "atk-s0513a1:1146_2": "devadattena attano abuddhabhāvena ceva khantimettādīnañca abhāvena kumārakassapatthero ca therī ca ubho nāsitā,",
  "atk-s0513a1:1146_3": "sammāsambuddho pana attano dhammarājatāya ceva khantimettānuddayasampattiyā ca ubhinnampi tesaṃ paccayo jāto”ti buddhaguṇe vaṇṇayamānā nisīdiṃsu.",
  "atk-s0513a1:1146_4": "Satthā buddhalīlāya dhammasabhaṃ āgantvā paññattāsane nisīditvā “kāya nuttha,",
  "atk-s0513a1:1146_5": "bhikkhave,",
  "atk-s0513a1:1146_6": "etarahi kathāya sannisinnā”ti pucchi. “Bhante,",
  "atk-s0513a1:1146_7": "tumhākameva guṇakathāyā”ti sabbaṃ ārocayiṃsu. Na,",
  "atk-s0513a1:1146_8": "bhikkhave,",
  "atk-s0513a1:1146_9": "tathāgato idāneva imesaṃ ubhinnaṃ paccayo ca patiṭṭhā ca jāto,",
  "atk-s0513a1:1146_10": "pubbepi ahosiyevāti.",
  "atk-s0513a1:1146_11": "Bhikkhū tassatthassāvibhāvatthāya bhagavantaṃ yāciṃsu.",
  "atk-s0513a1:1146_12": "Bhagavā bhavantarena paṭicchannaṃ kāraṇaṃ pākaṭaṃ akāsi.",
  "atk-s0513a1:1147_0": "Atīte bārāṇasiyaṃ brahmadatte rajjaṃ kārayamāne bodhisatto migayoniyaṃ paṭisandhiṃ gaṇhi.",
  "atk-s0513a1:1147_1": "So mātukucchito nikkhanto suvaṇṇavaṇṇo ahosi,",
  "atk-s0513a1:1147_2": "akkhīni panassa maṇiguḷasadisāni ahesuṃ,",
  "atk-s0513a1:1147_3": "siṅgāni rajatavaṇṇāni,",
  "atk-s0513a1:1147_4": "mukhaṃ rattakambalapuñjavaṇṇaṃ,",
  "atk-s0513a1:1147_5": "hatthapādapariyantā lākhārasaparikammakatā viya,",
  "atk-s0513a1:1147_6": "vāladhi camarassa viya ahosi,",
  "atk-s0513a1:1147_7": "sarīraṃ panassa mahantaṃ assapotakappamāṇaṃ ahosi.",
  "atk-s0513a1:1147_8": "So pañcasatamigaparivāro araññe vāsaṃ kappesi nāmena nigrodhamigarājā nāma.",
  "atk-s0513a1:1147_9": "Avidūre panassa aññopi pañcasatamigaparivāro sākhamigo nāma vasati,",
  "atk-s0513a1:1147_10": "sopi suvaṇṇavaṇṇova ahosi.",
  "atk-s0513a1:1148_0": "Tena samayena bārāṇasirājā migavadhappasuto hoti,",
  "atk-s0513a1:1148_1": "vinā maṃsena na bhuñjati,",
  "atk-s0513a1:1148_2": "manussānaṃ kammacchedaṃ katvā sabbe negamajānapade sannipātetvā devasikaṃ migavaṃ gacchati.",
  "atk-s0513a1:1148_3": "Manussā cintesuṃ –",
  "atk-s0513a1:1148_4": "“ayaṃ rājā amhākaṃ kammacchedaṃ karoti,",
  "atk-s0513a1:1148_5": "yaṃnūna mayaṃ uyyāne migānaṃ nivāpaṃ vapitvā pānīyaṃ sampādetvā bahū mige uyyānaṃ pavesetvā dvāraṃ bandhitvā rañño niyyādeyyāmā”ti.",
  "atk-s0513a1:1148_6": "Te sabbe uyyāne migānaṃ nivāpatiṇāni ropetvā udakaṃ sampādetvā dvāraṃ yojetvā vāgurāni ādāya muggarādinānāvudhahatthā",
  "atk-s0513a1:1148_7": "araññaṃ pavisitvā mige pariyesamānā “majjhe ṭhite mige gaṇhissāmā”ti yojanamattaṃ ṭhānaṃ parikkhipitvā",
  "atk-s0513a1:1148_8": "saṅkhipamānā nigrodhamigasākhamigānaṃ vasanaṭṭhānaṃ majjhe katvā parikkhipiṃsu.",
  "atk-s0513a1:1148_9": "Atha naṃ migagaṇaṃ disvā rukkhagumbādayo ca bhūmiñca muggarehi paharantā migagaṇaṃ gahanaṭṭhānato nīharitvā",
  "atk-s0513a1:1148_10": "asisattidhanuādīni āvudhāni uggiritvā mahānādaṃ nadantā taṃ migagaṇaṃ uyyānaṃ pavesetvā dvāraṃ pidhāya",
  "atk-s0513a1:1148_11": "rājānaṃ upasaṅkamitvā “deva,",
  "atk-s0513a1:1148_12": "nibaddhaṃ migavaṃ gacchantā amhākaṃ kammaṃ nāsetha,",
  "atk-s0513a1:1148_13": "amhehi araññato mige ānetvā tumhākaṃ uyyānaṃ pūritaṃ,",
  "atk-s0513a1:1148_14": "ito paṭṭhāya tesaṃ maṃsāni khādathā”ti rājānaṃ āpucchitvā pakkamiṃsu.",
  "atk-s0513a1:1149_0": "Rājā tesaṃ vacanaṃ sutvā uyyānaṃ gantvā mige olokento dve suvaṇṇamige disvā tesaṃ abhayaṃ adāsi.",
  "atk-s0513a1:1149_1": "Tato paṭṭhāya pana kadāci sayaṃ gantvā ekaṃ migaṃ vijjhitvā āneti,",
  "atk-s0513a1:1149_2": "kadācissa bhattakārako gantvā vijjhitvā āharati.",
  "atk-s0513a1:1149_3": "Migā dhanuṃ disvāva maraṇabhayena tajjitā palāyanti,",
  "atk-s0513a1:1149_4": "dve tayo pahāre labhitvā kilamantipi,",
  "atk-s0513a1:1149_5": "gilānāpi honti,",
  "atk-s0513a1:1149_6": "maraṇampi pāpuṇanti.",
  "atk-s0513a1:1149_7": "Migagaṇo taṃ pavattiṃ bodhisattassa ārocesi.",
  "atk-s0513a1:1149_8": "So sākhaṃ pakkosāpetvā āha – “samma,",
  "atk-s0513a1:1149_9": "bahū migā nassanti,",
  "atk-s0513a1:1149_10": "ekaṃsena maritabbe sati ito paṭṭhāya mā kaṇḍena mige vijjhantu,",
  "atk-s0513a1:1149_11": "dhammagaṇḍikaṭṭhāne migānaṃ vāro hotu.",
  "atk-s0513a1:1149_12": "Ekadivasaṃ mama parisāya vāro pāpuṇātu,",
  "atk-s0513a1:1149_13": "ekadivasaṃ tava parisāya,",
  "atk-s0513a1:1149_14": "vārappatto migo gantvā dhammagaṇḍikāya gīvaṃ ṭhapetvā nipajjatu,",
  "atk-s0513a1:1149_15": "evaṃ sante migā kilantā na bhavissantī”ti.",
  "atk-s0513a1:1149_16": "So “sādhū”ti sampaṭicchi.",
  "atk-s0513a1:1149_17": "Tato paṭṭhāya vārappattova migo gantvā dhammagaṇḍikāya gīvaṃ ṭhapetvā nipajjati,",
  "atk-s0513a1:1149_18": "bhattakārako āgantvā tattha nipannakameva gahetvā gacchati.",
  "atk-s0513a1:1150_0": "Athekadivasaṃ sākhamigassa parisāya ekissā gabbhinimigiyā vāro pāpuṇi.",
  "atk-s0513a1:1150_1": "Sā sākhaṃ upasaṅkamitvā “sāmi,",
  "atk-s0513a1:1150_2": "ahaṃ gabbhinī,",
  "atk-s0513a1:1150_3": "puttaṃ vijāyitvā dve janā vāraṃ gamissāma,",
  "atk-s0513a1:1150_4": "mayhaṃ vāraṃ atikkāmehī”ti āha.",
  "atk-s0513a1:1150_5": "So “na sakkā tava vāraṃ aññesaṃ pāpetuṃ,",
  "atk-s0513a1:1150_6": "tvameva tuyhaṃ vāraṃ jānissasi,",
  "atk-s0513a1:1150_7": "gacchāhī”ti āha.",
  "atk-s0513a1:1150_8": "Sā tassa santikā anuggahaṃ alabhamānā bodhisattaṃ upasaṅkamitvā tamatthaṃ ārocesi.",
  "atk-s0513a1:1150_9": "So tassā vacanaṃ sutvā “hotu gaccha tvaṃ,",
  "atk-s0513a1:1150_10": "ahaṃ te vāraṃ atikkāmessāmī”ti sayaṃ gantvā dhammagaṇḍikāya sīsaṃ katvā nipajji.",
  "atk-s0513a1:1150_11": "Bhattakārako taṃ disvā “laddhābhayo migarājā dhammagaṇḍikāya nipanno,",
  "atk-s0513a1:1150_12": "kiṃ nu kho kāraṇa”nti vegena gantvā rañño ārocesi.",
  "atk-s0513a1:1151_0": "Rājā tāvadeva rathaṃ āruyha mahantena parivārena āgantvā bodhisattaṃ disvā āha “samma migarāja,",
  "atk-s0513a1:1151_1": "nanu mayā tuyhaṃ abhayaṃ dinnaṃ,",
  "atk-s0513a1:1151_2": "kasmā tvaṃ idha nipanno”ti. Mahārāja,",
  "atk-s0513a1:1151_3": "gabbhinī migī āgantvā “mama vāraṃ aññassa pāpehī”ti āha,",
  "atk-s0513a1:1151_4": "na sakkā kho pana mayā ekassa maraṇadukkhaṃ aññassa upari nikkhipituṃ,",
  "atk-s0513a1:1151_5": "svāhaṃ attano jīvitaṃ tassā datvā tassā santakaṃ maraṇaṃ gahetvā idha nipanno,",
  "atk-s0513a1:1151_6": "mā aññaṃ kiñci āsaṅkittha,",
  "atk-s0513a1:1151_7": "mahārājāti.",
  "atk-s0513a1:1151_8": "Rājā āha – “sāmi,",
  "atk-s0513a1:1151_9": "suvaṇṇavaṇṇamigarāja,",
  "atk-s0513a1:1151_10": "mayā na tādiso khantimettānuddayasampanno manussesupi diṭṭhapubbo,",
  "atk-s0513a1:1151_11": "tena te pasannosmi, uṭṭhehi,",
  "atk-s0513a1:1151_12": "tuyhañca tassā ca abhayaṃ dammī”ti.",
  "atk-s0513a1:1151_13": "“Dvīhi abhaye laddhe avasesā kiṃ karissanti,",
  "atk-s0513a1:1151_14": "narindā”ti?",
  "atk-s0513a1:1151_15": "“Avasesānampi abhayaṃ dammi, sāmī”ti.",
  "atk-s0513a1:1151_16": "“Mahārāja,",
  "atk-s0513a1:1151_17": "evampi uyyāneyeva migā abhayaṃ labhissanti,",
  "atk-s0513a1:1151_18": "sesā kiṃ karissantī”ti?",
  "atk-s0513a1:1151_19": "“Etesampi abhayaṃ dammi, sāmī”ti.",
  "atk-s0513a1:1151_20": "“Mahārāja,",
  "atk-s0513a1:1151_21": "migā tāva abhayaṃ labhantu,",
  "atk-s0513a1:1151_22": "sesā catuppadā kiṃ karissantī”ti?",
  "atk-s0513a1:1151_23": "“Etesampi abhayaṃ dammi, sāmī”ti.",
  "atk-s0513a1:1151_24": "“Mahārāja,",
  "atk-s0513a1:1151_25": "catuppadā tāva abhayaṃ labhantu,",
  "atk-s0513a1:1151_26": "dijagaṇā kiṃ karissantī”ti?",
  "atk-s0513a1:1151_27": "“Etesampi abhayaṃ dammi, sāmī”ti.",
  "atk-s0513a1:1151_28": "“Mahārāja,",
  "atk-s0513a1:1151_29": "dijagaṇā tāva abhayaṃ labhantu,",
  "atk-s0513a1:1151_30": "udake vasantā macchā kiṃ karissantī”ti?",
  "atk-s0513a1:1151_31": "“Etesampi abhayaṃ dammi, sāmī”ti.",
  "atk-s0513a1:1151_32": "Evaṃ mahāsatto rājānaṃ sabbasattānaṃ abhayaṃ yācitvā uṭṭhāya rājānaṃ pañcasu sīlesu patiṭṭhāpetvā “dhammaṃ cara, mahārāja,",
  "atk-s0513a1:1151_33": "mātāpitūsu puttadhītāsu brāhmaṇagahapatikesu negamajānapadesu dhammaṃ caranto samaṃ caranto kāyassa bhedā",
  "atk-s0513a1:1151_34": "paraṃ maraṇā sugatiṃ saggaṃ lokaṃ gamissasī”ti rañño buddhalīlāya dhammaṃ desetvā katipāhaṃ uyyāne vasitvā",
  "atk-s0513a1:1151_35": "rañño ovādaṃ datvā migagaṇaparivuto araññaṃ pāvisi.",
  "atk-s0513a1:1151_36": "Sāpi kho migadhenu pupphakaṇṇikasadisaṃ puttaṃ vijāyi.",
  "atk-s0513a1:1151_37": "So kīḷamāno sākhamigassa santikaṃ gacchati.",
  "atk-s0513a1:1151_38": "Atha naṃ mātā tassa santikaṃ gacchantaṃ disvā “putta,",
  "atk-s0513a1:1151_39": "ito paṭṭhāya mā etassa santikaṃ gaccha,",
  "atk-s0513a1:1151_40": "nigrodhasseva santikaṃ gaccheyyāsī”ti ovadantī imaṃ gāthamāha –",
  "atk-s0513a1:1152_0": "12.",
  "atk-s0513a1:1153_0": "“Nigrodhameva seveyya, na sākhamupasaṃvase;",
  "atk-s0513a1:1154_0": "Nigrodhasmiṃ mataṃ seyyo, yañce sākhasmi jīvita”nti.",
  "atk-s0513a1:1155_0": "Tattha nigrodhameva seveyyāti tāta tvaṃ vā añño vā attano hitakāmo nigrodhameva seveyya bhajeyya upasaṅkameyya,",
  "atk-s0513a1:1155_1": "na sākhamupasaṃvaseti sākhamigaṃ pana na upasaṃvase upagamma na saṃvaseyya,",
  "atk-s0513a1:1155_2": "etaṃ nissāya jīvikaṃ na kappeyya.",
  "atk-s0513a1:1155_3": "Nigrodhasmiṃ mataṃ seyyoti nigrodharañño pādamūle maraṇampi seyyo varaṃ uttamaṃ.",
  "atk-s0513a1:1155_4": "Yañce sākhasmi jīvitanti yaṃ pana sākhassa santike jīvitaṃ,",
  "atk-s0513a1:1155_5": "taṃ neva seyyo na varaṃ na uttamanti attho.",
  "atk-s0513a1:1156_0": "Tato paṭṭhāya ca pana abhayaladdhakā migā manussānaṃ sassāni khādanti,",
  "atk-s0513a1:1156_1": "manussā “laddhābhayā ime migā”ti mige paharituṃ vā palāpetuṃ vā na visahanti,",
  "atk-s0513a1:1156_2": "te rājaṅgaṇe sannipatitvā rañño tamatthaṃ ārocesuṃ.",
  "atk-s0513a1:1156_3": "Rājā “mayā pasannena nigrodhamigarājassa varo dinno,",
  "atk-s0513a1:1156_4": "ahaṃ rajjaṃ jaheyyaṃ,",
  "atk-s0513a1:1156_5": "na ca taṃ paṭiññaṃ bhindāmi,",
  "atk-s0513a1:1156_6": "gacchatha na koci mama vijite mige paharituṃ labhatī”ti āha.",
  "atk-s0513a1:1156_7": "Nigrodhamigo taṃ pavattiṃ sutvā migagaṇaṃ sannipātāpetvā “ito paṭṭhāya paresaṃ sassaṃ khādituṃ na labhissathā”ti",
  "atk-s0513a1:1156_8": "mige ovaditvā manussānaṃ ārocāpesi “ito paṭṭhāya sassakārakā manussā sassarakkhaṇatthaṃ vatiṃ mā karontu,",
  "atk-s0513a1:1156_9": "khettaṃ pana āvijjhitvā paṇṇasaññaṃ bandhantū”ti.",
  "atk-s0513a1:1156_10": "Tato paṭṭhāya kira khettesu paṇṇabandhanasaññā udapādi.",
  "atk-s0513a1:1156_11": "Tato paṭṭhāya paṇṇasaññaṃ atikkamanamigo nāma natthi.",
  "atk-s0513a1:1156_12": "Ayaṃ kira nesaṃ bodhisattato laddhaovādo.",
  "atk-s0513a1:1156_13": "Evaṃ migagaṇaṃ ovaditvā bodhisatto yāvatāyukaṃ ṭhatvā saddhiṃ migehi yathākammaṃ gato,",
  "atk-s0513a1:1156_14": "rājāpi bodhisattassa ovāde ṭhatvā puññāni katvā yathākammaṃ gato.",
  "atk-s0513a1:1157_0": "Satthā “na,",
  "atk-s0513a1:1157_1": "bhikkhave,",
  "atk-s0513a1:1157_2": "idānevāhaṃ theriyā ca kumārakassapassa ca avassayo,",
  "atk-s0513a1:1157_3": "pubbepi avassayo evā”ti imaṃ dhammadesanaṃ āharitvā catusaccadhammadesanaṃ vinivaṭṭetvā dve vatthūni",
  "atk-s0513a1:1157_4": "kathetvā anusandhiṃ ghaṭetvā jātakaṃ samodhānesi “tadā sākhamigo devadatto ahosi,",
  "atk-s0513a1:1157_5": "parisāpissa devadattaparisāva,",
  "atk-s0513a1:1157_6": "migadhenu therī ahosi,",
  "atk-s0513a1:1157_7": "putto kumārakassapo,",
  "atk-s0513a1:1157_8": "rājā ānando,",
  "atk-s0513a1:1157_9": "nigrodhamigarājā pana ahameva ahosi”nti.",
  "atk-s0513a1:1158_0": "Nigrodhamigajātakavaṇṇanā dutiyā.",
  "atk-s0513a1:1160_0": "[13] 3. Kaṇḍijātakavaṇṇanā",
  "atk-s0513a1:1161_0": "Dhiratthu kaṇḍinaṃ sallanti idaṃ satthā jetavane viharanto purāṇadutiyikāpalobhanaṃ ārabbha kathesi.",
  "atk-s0513a1:1161_1": "Taṃ aṭṭhakanipāte indriyajātake āvibhavissati.",
  "atk-s0513a1:1161_2": "Bhagavā pana taṃ bhikkhuṃ etadavoca “bhikkhu,",
  "atk-s0513a1:1161_3": "pubbepi tvaṃ etaṃ mātugāmaṃ nissāya jīvitakkhayaṃ patvā vītaccitesu aṅgāresu pakko”ti.",
  "atk-s0513a1:1161_4": "Bhikkhū tassatthassāvibhāvatthāya bhagavantaṃ yāciṃsu,",
  "atk-s0513a1:1161_5": "bhagavā bhavantarena paṭicchannakāraṇaṃ pākaṭaṃ akāsi.",
  "atk-s0513a1:1161_6": "Ito paraṃ pana bhikkhūnaṃ yācanaṃ bhavantarapaṭicchannatañca avatvā “atītaṃ āharī”ti ettakameva vakkhāma,",
  "atk-s0513a1:1161_7": "ettake vuttepi yācanañca valāhakagabbhato candanīharaṇūpamāya bhavantarapaṭicchannakāraṇabhāvo cāti sabbametaṃ",
  "atk-s0513a1:1161_8": "heṭṭhā vuttanayeneva yojetvā veditabbaṃ.",
  "atk-s0513a1:1162_0": "Atīte magadharaṭṭhe rājagahe magadharājā rajjaṃ kāresi.",
  "atk-s0513a1:1162_1": "Magadhavāsikānaṃ sassasamaye migānaṃ mahāparipantho hoti.",
  "atk-s0513a1:1162_2": "Te araññe pabbatapādaṃ pavisanti.",
  "atk-s0513a1:1162_3": "Tattha eko araññavāsī pabbateyyamigo ekāya gāmantavāsiniyā migapotikāya saddhiṃ santhavaṃ katvā tesaṃ",
  "atk-s0513a1:1162_4": "migānaṃ pabbatapādato oruyha puna gāmantaṃ otaraṇakāle migapotikāya paṭibaddhacittattā tehi saddhiṃyeva otari.",
  "atk-s0513a1:1162_5": "Atha naṃ sā āha –",
  "atk-s0513a1:1162_6": "“tvaṃ khosi, ayya,",
  "atk-s0513a1:1162_7": "pabbateyyo bālamigo,",
  "atk-s0513a1:1162_8": "gāmanto ca nāma sāsaṅko sappaṭibhayo,",
  "atk-s0513a1:1162_9": "mā amhehi saddhiṃ otarī”ti.",
  "atk-s0513a1:1162_10": "So tassā paṭibaddhacittattā anivattitvā saddhiṃyeva agamāsi.",
  "atk-s0513a1:1162_11": "Magadhavāsino “idāni migānaṃ pabbatapādā otaraṇakālo”ti ñatvā magge paṭicchannakoṭṭhakesu tiṭṭhanti.",
  "atk-s0513a1:1162_12": "Tesampi dvinnaṃ āgamanamagge eko luddako paṭicchannakoṭṭhake ṭhito hoti.",
  "atk-s0513a1:1162_13": "Migapotikā manussagandhaṃ ghāyitvā “eko luddako ṭhito bhavissatī”ti taṃ bālamigaṃ purato katvā sayaṃ pacchato ahosi.",
  "atk-s0513a1:1162_14": "Luddako ekeneva sarappahārena migaṃ tattheva pāteti.",
  "atk-s0513a1:1162_15": "Migapotikā tassa viddhabhāvaṃ ñatvā uppatitvā vātagatiyāva palāyi.",
  "atk-s0513a1:1162_16": "Luddako koṭṭhakato nikkhamitvā migaṃ okkantitvā aggiṃ katvā vītaccitesu aṅgāresu madhuramaṃsaṃ pacitvā",
  "atk-s0513a1:1162_17": "khāditvā pānīyaṃ pivitvā avasesaṃ lohitabindūhi paggharantehi kājenādāya dārake tosento gharaṃ agamāsi.",
  "atk-s0513a1:1163_0": "Tadā bodhisatto tasmiṃ vanasaṇḍe rukkhadevatā hutvā nibbatto hoti.",
  "atk-s0513a1:1163_1": "So taṃ kāraṇaṃ disvā “imassa bālamigassa maraṇaṃ neva mātaraṃ nissāya,",
  "atk-s0513a1:1163_2": "na pitaraṃ nissāya,",
  "atk-s0513a1:1163_3": "atha kho kāmaṃ nissāya.",
  "atk-s0513a1:1163_4": "Kāmanimittañhi sattā sugatiyaṃ hatthacchedādikaṃ,",
  "atk-s0513a1:1163_5": "duggatiyañca pañcavidhabandhanādinānappakārakaṃ dukkhaṃ pāpuṇanti,",
  "atk-s0513a1:1163_6": "paresaṃ maraṇadukkhuppādanampi nāma imasmiṃ loke garahitameva.",
  "atk-s0513a1:1163_7": "Yaṃ janapadaṃ mātugāmo vicāreti anusāsati,",
  "atk-s0513a1:1163_8": "so itthipariṇāyako janapadopi garahitoyeva.",
  "atk-s0513a1:1163_9": "Ye sattā mātugāmassa vasaṃ gacchanti,",
  "atk-s0513a1:1163_10": "tepi garahitāyevā”ti ekāya gāthāya tīṇi garahavatthūni dassetvā vanadevatāsu sādhukāraṃ datvā gandhapupphādīhi",
  "atk-s0513a1:1163_11": "pūjayamānāsu madhurena sarena taṃ vanasaṇḍaṃ unnādento imāya gāthāya dhammaṃ desesi –",
  "atk-s0513a1:1164_0": "13.",
  "atk-s0513a1:1165_0": "“Dhiratthu kaṇḍinaṃ sallaṃ, purisaṃ gāḷhavedhinaṃ;",
  "atk-s0513a1:1166_0": "Dhiratthu taṃ janapadaṃ, yatthitthī pariṇāyikā;",
  "atk-s0513a1:1167_0": "Te cāpi dhikkitā sattā, ye itthīnaṃ vasaṃ gatā”ti.",
  "atk-s0513a1:1168_0": "Tattha dhiratthūti garahaṇatthe nipāto,",
  "atk-s0513a1:1168_1": "svāyamidha uttāsubbegavasena garahaṇe daṭṭhabbo.",
  "atk-s0513a1:1168_2": "Uttasitubbiggo hi honto bodhisatto evamāha.",
  "atk-s0513a1:1168_3": "Kaṇḍamassa atthīti kaṇḍī,",
  "atk-s0513a1:1168_4": "taṃ kaṇḍinaṃ.",
  "atk-s0513a1:1168_5": "Taṃ pana kaṇḍaṃ anupavisanaṭṭhena “salla”nti vuccati,",
  "atk-s0513a1:1168_6": "tasmā kaṇḍinaṃ sallanti ettha sallakaṇḍinanti attho.",
  "atk-s0513a1:1168_7": "Sallaṃ vā assatthītipi sallo,",
  "atk-s0513a1:1168_8": "taṃ sallaṃ.",
  "atk-s0513a1:1168_9": "Mahantaṃ vaṇamukhaṃ katvā balavappahāraṃ dento gāḷhaṃ vijjhatīti gāḷhavedhī,",
  "atk-s0513a1:1168_10": "taṃ gāḷhavedhinaṃ.",
  "atk-s0513a1:1168_11": "Nānappakārena kaṇḍena,",
  "atk-s0513a1:1168_12": "kumudapattasaṇṭhānathalena ujukagamaneneva sallena ca samannāgataṃ gāḷhavedhinaṃ purisaṃ dhiratthūti ayamettha attho.",
  "atk-s0513a1:1168_13": "Pariṇāyikāti issarā saṃvidhāyikā.",
  "atk-s0513a1:1168_14": "Dhikkitāti garahitā.",
  "atk-s0513a1:1168_15": "Sesamettha uttānatthameva.",
  "atk-s0513a1:1168_16": "Ito paraṃ pana ettakampi avatvā yaṃ yaṃ anuttānaṃ,",
  "atk-s0513a1:1168_17": "taṃ tadeva vaṇṇayissāma.",
  "atk-s0513a1:1168_18": "Evaṃ ekāya gāthāya tīṇi garahavatthūni dassetvā bodhisatto vanaṃ unnādetvā buddhalīlāya dhammaṃ desesi.",
  "atk-s0513a1:1169_0": "Satthā imaṃ dhammadesanaṃ āharitvā saccāni pakāsesi,",
  "atk-s0513a1:1169_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a1:1169_2": "Satthā dve vatthūni kathetvā anusandhiṃ ghaṭetvā jātakaṃ samodhānesi.",
  "atk-s0513a1:1169_3": "Ito paraṃ pana “dve vatthūni kathetvā”ti idaṃ avatvā “anusandhiṃ ghaṭetvā”ti ettakameva vakkhāma,",
  "atk-s0513a1:1169_4": "avuttampi pana heṭṭhā vuttanayeneva yojetvā gahetabbaṃ.",
  "atk-s0513a1:1170_0": "Tadā pabbateyyamigo ukkaṇṭhitabhikkhu ahosi,",
  "atk-s0513a1:1170_1": "migapotikā purāṇadutiyikā,",
  "atk-s0513a1:1170_2": "kāmesu dosaṃ dassetvā dhammadesakadevatā pana ahameva ahosinti.",
  "atk-s0513a1:1171_0": "Kaṇḍijātakavaṇṇanā tatiyā.",
  "atk-s0513a1:1173_0": "[14] 4. Vātamigajātakavaṇṇanā",
  "atk-s0513a1:1174_0": "Na kiratthi rasehi pāpiyoti idaṃ satthā jetavane viharanto cūḷapiṇḍapātikatissattheraṃ ārabbha kathesi.",
  "atk-s0513a1:1174_1": "Satthari kira rājagahaṃ upanissāya veḷuvane viharante tissakumāro nāma mahāvibhavassa seṭṭhikulassa putto",
  "atk-s0513a1:1174_2": "ekadivasaṃ veḷuvanaṃ gantvā satthu dhammadesanaṃ sutvā pabbajitukāmo pabbajjaṃ yācitvā mātāpitūhi ananuññātattā",
  "atk-s0513a1:1174_3": "paṭikkhitto sattāhaṃ bhattacchedaṃ katvā raṭṭhapālatthero viya mātāpitaro anujānāpetvā satthu santike pabbaji.",
  "atk-s0513a1:1174_4": "Satthā taṃ pabbājetvā aḍḍhamāsamattaṃ veḷuvane viharitvā jetavanaṃ agamāsi.",
  "atk-s0513a1:1174_5": "Tatrāyaṃ kulaputto terasa dhutaṅgāni samādāya sāvatthiyaṃ sapadānaṃ piṇḍāya caramāno kālaṃ vītināmeti,",
  "atk-s0513a1:1174_6": "“cūḷapiṇḍapātikatissatthero nāmā”ti vutte gaganatale puṇṇacando viya buddhasāsane pākaṭo paññāto ahosi.",
  "atk-s0513a1:1175_0": "Tasmiṃ kāle rājagahe nakkhattakīḷāya vattamānāya therassa mātāpitaro yaṃ tassa gihikāle ahosi ābharaṇabhaṇḍakaṃ,",
  "atk-s0513a1:1175_1": "taṃ ratanacaṅkoṭake nikkhipitvā ure ṭhapetvā “aññāsu nakkhattakīḷāsu amhākaṃ putto iminā alaṅkārena alaṅkato nakkhattaṃ kīḷati,",
  "atk-s0513a1:1175_2": "taṃ no ekaputtaṃ gahetvā samaṇo gotamo sāvatthinagaraṃ gato,",
  "atk-s0513a1:1175_3": "kahaṃ nu kho so etarahi nisinno,",
  "atk-s0513a1:1175_4": "kahaṃ ṭhito”ti vatvā rodanti.",
  "atk-s0513a1:1176_0": "Athekā vaṇṇadāsī taṃ kulaṃ gantvā seṭṭhibhariyaṃ rodantiṃ disvā pucchi “kiṃ pana, ayye,",
  "atk-s0513a1:1176_1": "rodasī”ti?",
  "atk-s0513a1:1176_2": "“Sā tamatthaṃ ārocesi”.",
  "atk-s0513a1:1176_3": "“Kiṃ pana, ayye,",
  "atk-s0513a1:1176_4": "ayyaputto piyāyatī”ti?",
  "atk-s0513a1:1176_5": "“Asukañca asukañcā”ti.",
  "atk-s0513a1:1176_6": "“Sace tumhe imasmiṃ gehe sabbaṃ issariyaṃ mayhaṃ detha,",
  "atk-s0513a1:1176_7": "ahaṃ vo puttaṃ ānessāmī”ti.",
  "atk-s0513a1:1176_8": "Seṭṭhibhariyā “sādhū”ti sampaṭicchitvā paribbayaṃ datvā mahantena parivārena taṃ uyyojesi “gaccha,",
  "atk-s0513a1:1176_9": "attano balena mama puttaṃ ānehī”ti.",
  "atk-s0513a1:1176_10": "Sā paṭicchannayāne nisinnā sāvatthiṃ gantvā therassa bhikkhācāravīthiyaṃ nivāsaṃ gahetvā seṭṭhikulā āgate",
  "atk-s0513a1:1176_11": "manusse therassa adassetvā attano parivāreneva parivutā therassa piṇḍāya paviṭṭhassa āditova uḷuṅkayāguñca",
  "atk-s0513a1:1176_12": "rasakabhikkhañca datvā rasataṇhāya bandhitvā anukkamena gehe nisīdāpetvā bhikkhaṃ dadamānā ca attano",
  "atk-s0513a1:1176_13": "vasaṃ upagatabhāvaṃ ñatvā gilānālayaṃ dassetvā antogabbhe nipajji.",
  "atk-s0513a1:1176_14": "Theropi bhikkhācāravelāya sapadānaṃ caranto gehadvāraṃ agamāsi.",
  "atk-s0513a1:1176_15": "Parijano therassa pattaṃ gahetvā theraṃ ghare nisīdāpesi.",
  "atk-s0513a1:1176_16": "Thero nisīditvāva “kahaṃ upāsikā”ti pucchi. “Gilānā, bhante,",
  "atk-s0513a1:1176_17": "tumhākaṃ dassanaṃ icchatī”ti.",
  "atk-s0513a1:1176_18": "So rasataṇhāya baddho attano vatasamādānaṃ bhinditvā tassā nipannaṭṭhānaṃ pāvisi.",
  "atk-s0513a1:1176_19": "Sā attano āgatakāraṇaṃ kathetvā taṃ palobhetvā rasataṇhāya bandhitvā uppabbājetvā attano vase ṭhapetvā",
  "atk-s0513a1:1176_20": "yāne nisīdāpetvā mahantena parivārena rājagahameva agamāsi.",
  "atk-s0513a1:1176_21": "Sā pavatti pākaṭā jātā.",
  "atk-s0513a1:1177_0": "Bhikkhū dhammasabhāyaṃ sannisinnā “cūḷapiṇḍapātikatissattheraṃ kira ekā vaṇṇadāsī rasataṇhāya bandhitvā ādāya gatā”ti kathaṃ samuṭṭhāpesuṃ.",
  "atk-s0513a1:1177_1": "Satthā dhammasabhaṃ upagantvā alaṅkatadhammāsane nisīditvā “kāya nuttha,",
  "atk-s0513a1:1177_2": "bhikkhave,",
  "atk-s0513a1:1177_3": "etarahi kathāya sannisinnā”ti āha.",
  "atk-s0513a1:1177_4": "Te taṃ pavattiṃ kathayiṃsu. “Na,",
  "atk-s0513a1:1177_5": "bhikkhave,",
  "atk-s0513a1:1177_6": "idāneva eso bhikkhu rasataṇhāya bajjhitvā tassā vasaṃ gato,",
  "atk-s0513a1:1177_7": "pubbepi tassā vasaṃ gatoyevā”ti vatvā atītaṃ āhari.",
  "atk-s0513a1:1178_0": "Atīte bārāṇasiyaṃ rañño brahmadattassa sañjayo nāma uyyānapālo ahosi.",
  "atk-s0513a1:1178_1": "Atheko vātamigo taṃ uyyānaṃ āgantvā sañjayaṃ disvā palāyati,",
  "atk-s0513a1:1178_2": "sañjayopi na taṃ tajjetvā nīharati.",
  "atk-s0513a1:1178_3": "So punappunaṃ āgantvā uyyāneyeva carati.",
  "atk-s0513a1:1178_4": "Uyyānapālo uyyāne nānappakārāni pupphaphalāni gahetvā divase divase rañño abhiharati.",
  "atk-s0513a1:1178_5": "Atha naṃ ekadivasaṃ rājā pucchi “samma uyyānapāla,",
  "atk-s0513a1:1178_6": "uyyāne kiñci acchariyaṃ passasī”ti? “Deva,",
  "atk-s0513a1:1178_7": "aññaṃ na passāmi,",
  "atk-s0513a1:1178_8": "eko pana vātamigo āgantvā uyyāne carati,",
  "atk-s0513a1:1178_9": "etaṃ passāmī”ti.",
  "atk-s0513a1:1178_10": "“Sakkhissati pana taṃ gahetu”nti.",
  "atk-s0513a1:1178_11": "“Thokaṃ madhuṃ labhanto anto rājanivesanampi naṃ ānetuṃ sakkhissāmi, devā”ti.",
  "atk-s0513a1:1178_12": "Rājā tassa madhuṃ dāpesi.",
  "atk-s0513a1:1178_13": "So taṃ gahetvā uyyānaṃ gantvā vātamigassa caraṇaṭṭhāne tiṇāni madhunā makkhetvā nilīyi.",
  "atk-s0513a1:1178_14": "Migo āgantvā madhumakkhitāni tiṇāni khāditvā rasataṇhāya baddho aññatra agantvā uyyānameva āgacchati.",
  "atk-s0513a1:1178_15": "Uyyānapālo tassa madhumakkhitatiṇesu paluddhabhāvaṃ ñatvā anukkamena attānaṃ dassesi.",
  "atk-s0513a1:1178_16": "So taṃ disvā katipāhaṃ palāyitvā punappunaṃ passanto vissāsaṃ āpajjitvā anukkamena uyyānapālassa hatthe ṭhitatiṇāni khādituṃ ārabhi.",
  "atk-s0513a1:1179_0": "So tassa vissāsaṃ āpannabhāvaṃ ñatvā yāva rājanivesanā vīthiṃ kilañjehi parikkhipitvā tahiṃ tahiṃ sākhābhaṅgaṃ",
  "atk-s0513a1:1179_1": "pātetvā madhulābukaṃ aṃse laggetvā tiṇakalāpaṃ upakacchake ṭhapetvā madhumakkhitāni tiṇāni migassa purato",
  "atk-s0513a1:1179_2": "purato vikiranto antorājanivesanaṃyeva agamāsi.",
  "atk-s0513a1:1179_3": "Mige anto paviṭṭhe dvāraṃ pidahiṃsu.",
  "atk-s0513a1:1179_4": "Migo manusse disvā kampamāno maraṇabhayatajjito antonivesanaṅgaṇe ādhāvati paridhāvati.",
  "atk-s0513a1:1179_5": "Rājā pāsādā oruyha taṃ kampamānaṃ disvā “vātamigo nāma manussānaṃ diṭṭhaṭṭhānaṃ sattāhaṃ na gacchati,",
  "atk-s0513a1:1179_6": "tajjitaṭṭhānaṃ yāvajīvaṃ na gacchati,",
  "atk-s0513a1:1179_7": "so evarūpo gahananissito vātamigo rasataṇhāya baddho idāni evarūpaṃ ṭhānaṃ āgato,",
  "atk-s0513a1:1179_8": "natthi vata bho loke rasataṇhāya pāpataraṃ nāmā”ti imāya gāthāya dhammadesanaṃ paṭṭhapesi –",
  "atk-s0513a1:1180_0": "14.",
  "atk-s0513a1:1181_0": "“Na kiratthi rasehi pāpiyo, āvāsehiva santhavehi vā;",
  "atk-s0513a1:1182_0": "Vātamigaṃ gahananissitaṃ, vasamānesi rasehi sañjayo”ti.",
  "atk-s0513a1:1183_0": "Tattha kirāti anussavanatthe nipāto.",
  "atk-s0513a1:1183_1": "Rasehīti jivhāviññeyyehi madhurambilādīhi.",
  "atk-s0513a1:1183_2": "Pāpiyoti pāpataro.",
  "atk-s0513a1:1183_3": "Āvāsehiva santhavehi vāti nibaddhavasanaṭṭhānasaṅkhātesu hi āvāsesupi mittasanthavesupi chandarāgo pāpakova,",
  "atk-s0513a1:1183_4": "tehi pana sacchandarāgaparibhogehi āvāsehi vā mittasanthavehi vā sataguṇena ca sahassaguṇena ca satasahassaguṇena",
  "atk-s0513a1:1183_5": "ca dhuvapaṭisevanaṭṭhena āhāraṃ vinā jīvitindriyapālanāya abhāvena ca sacchandarāgaparibhogarasāva pāpatarāti.",
  "atk-s0513a1:1183_6": "Bodhisatto pana anussavāgataṃ viya imamatthaṃ katvā “na kiratthi rasehi pāpiyo,",
  "atk-s0513a1:1183_7": "āvāsehiva santhavehi vā”ti āha.",
  "atk-s0513a1:1183_8": "Idāni tesaṃ pāpiyabhāvaṃ dassento “vātamiga”ntiādimāha.",
  "atk-s0513a1:1183_9": "Tattha gahananissitanti gahanaṭṭhānanissitaṃ.",
  "atk-s0513a1:1183_10": "Idaṃ vuttaṃ hoti –",
  "atk-s0513a1:1183_11": "passatha rasānaṃ pāpiyabhāvaṃ,",
  "atk-s0513a1:1183_12": "idaṃ nāma araññāyatane gahananissitaṃ vātamigaṃ sañjayo uyyānapālo madhurasehi attano vasaṃ ānesi,",
  "atk-s0513a1:1183_13": "sabbathāpi sacchandarāgaparibhogehi rasehi nāma aññaṃ pāpataraṃ lāmakataraṃ natthīti rasataṇhāya ādīnavaṃ kathesi.",
  "atk-s0513a1:1183_14": "Kathetvā ca pana taṃ migaṃ araññameva pesesi.",
  "atk-s0513a1:1184_0": "Satthāpi “na,",
  "atk-s0513a1:1184_1": "bhikkhave,",
  "atk-s0513a1:1184_2": "sā vaṇṇadāsī idāneva etaṃ rasataṇhāya bandhitvā attano vase karoti,",
  "atk-s0513a1:1184_3": "pubbepi akāsiyevā”ti imaṃ dhammadesanaṃ āharitvā anusandhiṃ ghaṭetvā jātakaṃ samodhānesi.",
  "atk-s0513a1:1184_4": "“Tadā sañjayo ayaṃ vaṇṇadāsī ahosi,",
  "atk-s0513a1:1184_5": "vātamigo cūḷapiṇḍapātiko,",
  "atk-s0513a1:1184_6": "bārāṇasirājā pana ahameva ahosi”nti.",
  "atk-s0513a1:1185_0": "Vātamigajātakavaṇṇanā catutthā.",
  "atk-s0513a1:1187_0": "[15] 5. Kharādiyajātakavaṇṇanā",
  "atk-s0513a1:1188_0": "Aṭṭhakkhuraṃ kharādiyeti idaṃ satthā jetavane viharanto aññataraṃ dubbacabhikkhuṃ ārabbha kathesi.",
  "atk-s0513a1:1188_1": "So kira bhikkhu dubbaco ovādaṃ na gaṇhāti.",
  "atk-s0513a1:1188_2": "Atha naṃ satthā pucchi “saccaṃ kira tvaṃ bhikkhu dubbaco ovādaṃ na gaṇhāsī”ti?",
  "atk-s0513a1:1188_3": "“Saccaṃ bhagavā”ti.",
  "atk-s0513a1:1188_4": "Satthā “pubbepi tvaṃ dubbacatāya paṇḍitānaṃ ovādaṃ aggahetvā pāsena baddho jīvitakkhayaṃ patto”ti vatvā atītaṃ āhari.",
  "atk-s0513a1:1189_0": "Atīte bārāṇasiyaṃ brahmadatte rajjaṃ kārente bodhisatto migo hutvā migagaṇaparivuto araññe vasati.",
  "atk-s0513a1:1189_1": "Athassa bhaginimigī puttakaṃ dassetvā “bhātika,",
  "atk-s0513a1:1189_2": "ayaṃ te bhāgineyyo,",
  "atk-s0513a1:1189_3": "etaṃ migamāyaṃ uggaṇhāpehī”ti paṭicchāpesi.",
  "atk-s0513a1:1189_4": "So taṃ bhāgineyyaṃ “asukavelāya nāma āgantvā uggaṇhāhī”ti āha.",
  "atk-s0513a1:1189_5": "So vuttavelāya nāgacchati.",
  "atk-s0513a1:1189_6": "Yathā ca ekadivasaṃ,",
  "atk-s0513a1:1189_7": "evaṃ satta divase sattovāde atikkanto so migamāyaṃ anuggaṇhitvāva vicaranto pāse bajjhi.",
  "atk-s0513a1:1189_8": "Mātāpissa bhātaraṃ upasaṅkamitvā “kiṃ te, bhātika,",
  "atk-s0513a1:1189_9": "bhāgineyyo migamāyaṃ uggaṇhāpito”ti pucchi.",
  "atk-s0513a1:1189_10": "Bodhisatto ca “tassa anovādakassa mā cintayi,",
  "atk-s0513a1:1189_11": "na te puttena migamāyā uggahitā”ti vatvā idānipi taṃ anovaditukāmova hutvā imaṃ gāthamāha –",
  "atk-s0513a1:1190_0": "15.",
  "atk-s0513a1:1191_0": "“Aṭṭhakkhuraṃ kharādiye, migaṃ vaṅkātivaṅkinaṃ;",
  "atk-s0513a1:1192_0": "Sattahi kālātikkantaṃ, na naṃ ovaditussahe”ti.",
  "atk-s0513a1:1193_0": "Tattha aṭṭhakkhuranti ekekasmiṃ pāde dvinnaṃ dvinnaṃ vasena aṭṭhakkhuraṃ.",
  "atk-s0513a1:1193_1": "Kharādiyeti taṃ nāmena ālapati.",
  "atk-s0513a1:1193_2": "Miganti sabbasaṅgāhikavacanaṃ.",
  "atk-s0513a1:1193_3": "Vaṅkātivaṅkinanti mūle vaṅkāni,",
  "atk-s0513a1:1193_4": "agge ativaṅkānīti vaṅkātivaṅkāni,",
  "atk-s0513a1:1193_5": "tādisāni siṅgāni assa atthīti vaṅkātivaṅkī,",
  "atk-s0513a1:1193_6": "taṃ vaṅkātivaṅkinaṃ.",
  "atk-s0513a1:1193_7": "Sattahi kālātikkantanti sattahi ovādakālehi ovādaṃ atikkantaṃ.",
  "atk-s0513a1:1193_8": "Na naṃ ovaditussaheti etaṃ dubbacamigaṃ ahaṃ ovadituṃ na ussahāmi,",
  "atk-s0513a1:1193_9": "etassa me ovādatthāya cittampi na uppajjatīti dasseti.",
  "atk-s0513a1:1193_10": "Atha naṃ dubbacamigaṃ pāse baddhaṃ luddo māretvā maṃsaṃ ādāya pakkāmi.",
  "atk-s0513a1:1194_0": "Satthāpi “na tvaṃ bhikkhu idāneva dubbaco,",
  "atk-s0513a1:1194_1": "pubbepi dubbacoyevā”ti imaṃ dhammadesanaṃ āharitvā anusandhiṃ ghaṭetvā jātakaṃ samodhānesi.",
  "atk-s0513a1:1194_2": "“Tadā bhāgineyyo migo dubbacabhikkhu ahosi,",
  "atk-s0513a1:1194_3": "bhaginī uppalavaṇṇā,",
  "atk-s0513a1:1194_4": "ovādamigo pana ahameva ahosi”nti.",
  "atk-s0513a1:1195_0": "Kharādiyajātakavaṇṇanā pañcamā.",
  "atk-s0513a1:1197_0": "[16] 6. Tipallatthamigajātakavaṇṇanā",
  "atk-s0513a1:1198_0": "Migaṃ tipallatthanti idaṃ satthā kosambiyaṃ badarikārāme viharanto sikkhākāmaṃ rāhulattheraṃ ārabbha kathesi.",
  "atk-s0513a1:1198_1": "Ekasmiñhi kāle satthari āḷavinagaraṃ upanissāya aggāḷave cetiye viharante bahū upāsakā upāsikā bhikkhū",
  "atk-s0513a1:1198_2": "bhikkhuniyo ca vihāraṃ dhammassavanatthāya gacchanti,",
  "atk-s0513a1:1198_3": "divā dhammassavanaṃ hoti.",
  "atk-s0513a1:1198_4": "Gacchante pana kāle upāsikāyo bhikkhuniyo ca na gacchiṃsu,",
  "atk-s0513a1:1198_5": "bhikkhū ceva upāsakā ca ahesuṃ.",
  "atk-s0513a1:1198_6": "Tato paṭṭhāya rattiṃ dhammassavanaṃ jātaṃ.",
  "atk-s0513a1:1198_7": "Dhammassavanapariyosāne therā bhikkhū attano attano vasanaṭṭhānāni gacchanti.",
  "atk-s0513a1:1198_8": "Daharā sāmaṇerā ca upāsakehi saddhiṃ upaṭṭhānasālāyaṃ sayanti.",
  "atk-s0513a1:1198_9": "Tesu niddaṃ upagatesu ekacce ghurughurupassāsā kākacchamānā dante khādantā nipajjiṃsu,",
  "atk-s0513a1:1198_10": "ekacce muhuttaṃ niddāyitvā uṭṭhahiṃsu.",
  "atk-s0513a1:1198_11": "Te taṃ vippakāraṃ disvā bhagavato ārocesuṃ.",
  "atk-s0513a1:1198_12": "Bhagavā “yo pana bhikkhu anupasampannena sahaseyyaṃ kappeyya pācittiya”nti sikkhāpadaṃ paññapetvā kosambiṃ agamāsi.",
  "atk-s0513a1:1199_0": "Tattha bhikkhū āyasmantaṃ rāhulaṃ āhaṃsu –",
  "atk-s0513a1:1199_1": "“āvuso rāhula,",
  "atk-s0513a1:1199_2": "bhagavatā sikkhāpadaṃ paññattaṃ,",
  "atk-s0513a1:1199_3": "idāni tvaṃ attano vasanaṭṭhānaṃ jānāhī”ti.",
  "atk-s0513a1:1199_4": "Pubbe pana te bhikkhū bhagavati ca gāravaṃ tassa cāyasmato sikkhākāmataṃ paṭicca taṃ attano vasanaṭṭhānaṃ āgataṃ ativiya saṅgaṇhanti,",
  "atk-s0513a1:1199_5": "khuddakamañcakaṃ paññapetvā ussīsakakaraṇatthāya cīvaraṃ denti.",
  "atk-s0513a1:1199_6": "Taṃ divasaṃ pana sikkhāpadabhayena vasanaṭṭhānampi na adaṃsu.",
  "atk-s0513a1:1199_7": "Rāhulabhaddopi “pitā me”ti dasabalassa vā,",
  "atk-s0513a1:1199_8": "“upajjhāyo me”ti dhammasenāpatino vā,",
  "atk-s0513a1:1199_9": "“ācariyo me”ti mahāmoggallānassa vā,",
  "atk-s0513a1:1199_10": "“cūḷapitā me”ti ānandattherassa vā santikaṃ agantvā dasabalassa vaḷañjanavaccakuṭiṃ brahmavimānaṃ pavisanto viya pavisitvā vāsaṃ kappesi.",
  "atk-s0513a1:1199_11": "Buddhānañhi vaḷañjanakuṭiyaṃ dvāraṃ supihitaṃ hoti,",
  "atk-s0513a1:1199_12": "gandhaparibhaṇḍakatā bhūmi,",
  "atk-s0513a1:1199_13": "gandhadāmamālādāmāni osāritāneva honti,",
  "atk-s0513a1:1199_14": "sabbarattiṃ dīpo jhāyati.",
  "atk-s0513a1:1199_15": "Rāhulabhaddo pana na tassā kuṭiyā imaṃ sampattiṃ paṭicca tattha vāsaṃ upagato,",
  "atk-s0513a1:1199_16": "bhikkhūhi pana “vasanaṭṭhānaṃ jānāhī”ti vuttattā ovādagāravena sikkhākāmatāya tattha vāsaṃ upagato.",
  "atk-s0513a1:1199_17": "Antarantarā hi bhikkhū taṃ āyasmantaṃ dūratova āgacchantaṃ disvā tassa vīmaṃsanatthāya muṭṭhisammajjaniṃ",
  "atk-s0513a1:1199_18": "vā kacavarachaḍḍanakaṃ vā bahi khipitvā tasmiṃ āgate “āvuso,",
  "atk-s0513a1:1199_19": "imaṃ kena chaḍḍita”nti vadanti.",
  "atk-s0513a1:1199_20": "Tattha kehici “rāhulo iminā maggena gato”ti vutte so āyasmā “nāhaṃ, bhante,",
  "atk-s0513a1:1199_21": "etaṃ jānāmī”ti avatvāva taṃ paṭisāmetvā “khamatha me,",
  "atk-s0513a1:1199_22": "bhante”ti khamāpetvā gacchati.",
  "atk-s0513a1:1199_23": "Evamesa sikkhākāmo.",
  "atk-s0513a1:1200_0": "So taṃ sikkhākāmataṃyeva paṭicca tattha vāsaṃ upagato.",
  "atk-s0513a1:1200_1": "Atha satthā purearuṇaṃyeva vaccakuṭidvāre ṭhatvā ukkāsi,",
  "atk-s0513a1:1200_2": "sopāyasmā ukkāsi.",
  "atk-s0513a1:1200_3": "“Ko eso”ti?",
  "atk-s0513a1:1200_4": "“Ahaṃ rāhulo”ti nikkhamitvā vandi.",
  "atk-s0513a1:1200_5": "“Kasmā tvaṃ rāhula idha nipannosī”ti?",
  "atk-s0513a1:1200_6": "“Vasanaṭṭhānassa abhāvato”.",
  "atk-s0513a1:1200_7": "“Pubbe hi, bhante,",
  "atk-s0513a1:1200_8": "bhikkhū mama saṅgahaṃ karonti,",
  "atk-s0513a1:1200_9": "idāni attano āpattibhayena vasanaṭṭhānaṃ na denti,",
  "atk-s0513a1:1200_10": "svāhaṃ ‘idaṃ aññesaṃ asaṅghaṭṭanaṭṭhāna’nti iminā kāraṇena idha nipannosmīti.",
  "atk-s0513a1:1200_11": "Atha bhagavato “rāhulaṃ tāva bhikkhū evaṃ pariccajanti,",
  "atk-s0513a1:1200_12": "aññe kuladārake pabbājetvā kiṃ karissantī”ti dhammasaṃvego udapādi.",
  "atk-s0513a1:1201_0": "Atha bhagavā pātova bhikkhū sannipātāpetvā dhammasenāpatiṃ pucchi “jānāsi pana tvaṃ,",
  "atk-s0513a1:1201_1": "sāriputta,",
  "atk-s0513a1:1201_2": "ajja katthaci rāhulassa vutthabhāva”nti?",
  "atk-s0513a1:1201_3": "“Na jānāmi,",
  "atk-s0513a1:1201_4": "bhante”ti.",
  "atk-s0513a1:1201_5": "“Sāriputta,",
  "atk-s0513a1:1201_6": "ajja rāhulo vaccakuṭiyaṃ vasi,",
  "atk-s0513a1:1201_7": "sāriputta,",
  "atk-s0513a1:1201_8": "tumhe rāhulaṃ evaṃ pariccajantā aññe kuladārake pabbājetvā kiṃ karissatha?",
  "atk-s0513a1:1201_9": "Evañhi sante imasmiṃ sāsane pabbajitā na patiṭṭhā bhavissanti,",
  "atk-s0513a1:1201_10": "ito dāni paṭṭhāya anupasampannena ekaṃ dve divase attano santike vasāpetvā tatiyadivase tesaṃ vasanaṭṭhānaṃ",
  "atk-s0513a1:1201_11": "ñatvā bahi vāsethā”ti imaṃ anupaññattiṃ katvā puna sikkhāpadaṃ paññapesi.",
  "atk-s0513a1:1202_0": "Tasmiṃ samaye dhammasabhāyaṃ sannisinnā bhikkhū rāhulassa guṇakathaṃ kathenti “passathāvuso,",
  "atk-s0513a1:1202_1": "yāva sikkhākāmo vatāyaṃ rāhulo,",
  "atk-s0513a1:1202_2": "‘tava vasanaṭṭhānaṃ jānāhī’ti vutto nāma ‘ahaṃ dasabalassa putto,",
  "atk-s0513a1:1202_3": "tumhākaṃ senāsanasmā tumheyeva nikkhamathā’ti ekaṃ bhikkhumpi appaṭippharitvā vaccakuṭiyaṃ vāsaṃ kappesī”ti.",
  "atk-s0513a1:1202_4": "Evaṃ tesu kathayamānesu satthā dhammasabhaṃ gantvā alaṅkatāsane nisīditvā “kāya nuttha,",
  "atk-s0513a1:1202_5": "bhikkhave,",
  "atk-s0513a1:1202_6": "etarahi kathāya sannisinnā”ti āha. “Bhante,",
  "atk-s0513a1:1202_7": "rāhulassa sikkhākāmakathāya,",
  "atk-s0513a1:1202_8": "na aññāya kathāyā”ti.",
  "atk-s0513a1:1202_9": "Satthā “na,",
  "atk-s0513a1:1202_10": "bhikkhave,",
  "atk-s0513a1:1202_11": "rāhulo idāneva sikkhākāmo,",
  "atk-s0513a1:1202_12": "pubbe tiracchānayoniyaṃ nibbattopi sikkhākāmoyevā”ti vatvā atītaṃ āhari.",
  "atk-s0513a1:1203_0": "Atīte rājagahe eko magadharājā rajjaṃ kāresi.",
  "atk-s0513a1:1203_1": "Tadā bodhisatto migayoniyaṃ nibbattitvā migagaṇaparivuto araññe vasati.",
  "atk-s0513a1:1203_2": "Athassa bhaginī attano puttakaṃ upanetvā “bhātika,",
  "atk-s0513a1:1203_3": "imaṃ te bhāgineyyaṃ migamāyaṃ sikkhāpehī”ti āha.",
  "atk-s0513a1:1203_4": "Bodhisatto “sādhū”ti paṭissuṇitvā “gaccha, tāta,",
  "atk-s0513a1:1203_5": "asukavelāya nāma āgantvā sikkheyyāsī”ti āha.",
  "atk-s0513a1:1203_6": "So mātulena vuttavelaṃ anatikkamitvā taṃ upasaṅkamitvā migamāyaṃ sikkhi.",
  "atk-s0513a1:1203_7": "So ekadivasaṃ vane vicaranto pāsena baddho baddharavaṃ ravi,",
  "atk-s0513a1:1203_8": "migagaṇo palāyitvā “putto te pāsena baddho”ti tassa mātuyā ārocesi.",
  "atk-s0513a1:1203_9": "Sā bhātu santikaṃ gantvā “bhātika,",
  "atk-s0513a1:1203_10": "bhāgineyyo te migamāyaṃ sikkhāpito”ti pucchi.",
  "atk-s0513a1:1203_11": "Bodhisatto “mā tvaṃ puttassa kiñci pāpakaṃ āsaṅki,",
  "atk-s0513a1:1203_12": "suggahitā tena migamāyā,",
  "atk-s0513a1:1203_13": "idāni taṃ hāsayamāno āgacchissatī”ti vatvā imaṃ gāthamāha –",
  "atk-s0513a1:1204_0": "16.",
  "atk-s0513a1:1205_0": "“Migaṃ tipallatthamanekamāyaṃ, aṭṭhakkhuraṃ aḍḍharattāpapāyiṃ;",
  "atk-s0513a1:1206_0": "Ekena sotena chamāssasanto, chahi kalāhitibhoti bhāgineyyo”ti.",
  "atk-s0513a1:1207_0": "Tattha miganti bhāgineyyamigaṃ.",
  "atk-s0513a1:1207_1": "Tipallatthanti pallatthaṃ vuccati sayanaṃ,",
  "atk-s0513a1:1207_2": "ubhohi passehi ujukameva ca nipannakavasenāti tīhākārehi pallatthaṃ assa,",
  "atk-s0513a1:1207_3": "tīṇi vā pallatthāni assāti tipallattho,",
  "atk-s0513a1:1207_4": "taṃ tipallatthaṃ.",
  "atk-s0513a1:1207_5": "Anekamāyanti bahumāyaṃ bahuvañcanaṃ.",
  "atk-s0513a1:1207_6": "Aṭṭhakkhuranti ekekasmiṃ pāde dvinnaṃ dvinnaṃ vasena aṭṭhahi khurehi samannāgataṃ.",
  "atk-s0513a1:1207_7": "Aḍḍharattāpapāyinti purimayāmaṃ atikkamitvā majjhimayāme araññato āgamma pānīyassa pivanato aḍḍharatte āpaṃ pivatīti aḍḍharattāpapāyī.",
  "atk-s0513a1:1207_8": "Taṃ aḍḍharatte apāyinti attho.",
  "atk-s0513a1:1207_9": "Mama bhāgineyyaṃ migaṃ ahaṃ sādhukaṃ migamāyaṃ uggaṇhāpesiṃ. Kathaṃ?",
  "atk-s0513a1:1207_10": "Yathā ekena sotena chamāssasanto,",
  "atk-s0513a1:1207_11": "chahi kalāhitibhoti bhāgineyyoti.",
  "atk-s0513a1:1207_12": "Idaṃ vuttaṃ hoti –",
  "atk-s0513a1:1207_13": "ahañhi tava puttaṃ tathā uggaṇhāpesiṃ,",
  "atk-s0513a1:1207_14": "yathā ekasmiṃ uparimanāsikāsote vātaṃ sannirumbhitvā pathaviyā allīnena ekena heṭṭhimasotena tattheva",
  "atk-s0513a1:1207_15": "chamāyaṃ assasanto chahi kalāhi luddakaṃ atibhoti,",
  "atk-s0513a1:1207_16": "chahi koṭṭhāsehi ajjhottharati vañcetīti attho.",
  "atk-s0513a1:1207_17": "Katamāhi chahi?",
  "atk-s0513a1:1207_18": "Cattāro pāde pasāretvā ekena passena seyyāya,",
  "atk-s0513a1:1207_19": "khurehi tiṇapaṃsukhaṇanena,",
  "atk-s0513a1:1207_20": "jivhāninnāmanena udarassa uddhumātabhāvakaraṇena,",
  "atk-s0513a1:1207_21": "uccārapassāvavissajjanena,",
  "atk-s0513a1:1207_22": "vātasannirumbhanenāti.",
  "atk-s0513a1:1208_0": "Aparo nayo –",
  "atk-s0513a1:1208_1": "pādena paṃsuṃ gahetvā abhimukhākaḍḍhanena,",
  "atk-s0513a1:1208_2": "paṭipaṇāmanena,",
  "atk-s0513a1:1208_3": "ubhosu passesu sañcaraṇena,",
  "atk-s0513a1:1208_4": "udaraṃ uddhaṃ pakkhipanena,",
  "atk-s0513a1:1208_5": "adho avakkhipanenāti imāhi chahi kalāhi yathā atibhoti,",
  "atk-s0513a1:1208_6": "“mato aya”nti saññaṃ uppādetvā vañceti,",
  "atk-s0513a1:1208_7": "evaṃ taṃ migamāyaṃ uggaṇhāpesinti dīpeti.",
  "atk-s0513a1:1209_0": "Aparo nayo –",
  "atk-s0513a1:1209_1": "tathā naṃ uggaṇhāpesiṃ,",
  "atk-s0513a1:1209_2": "yathā ekena sotena chamāssasanto chahi kalāhiti dvīsupi nayesu dassitehi chahi kāraṇehi kalāhiti kalāyissati,",
  "atk-s0513a1:1209_3": "luddaṃ vañcessatīti attho.",
  "atk-s0513a1:1209_4": "Bhotīti bhaginiṃ ālapati.",
  "atk-s0513a1:1209_5": "Bhāgineyyoti evaṃ chahi kāraṇehi vañcanakaṃ bhāgineyyaṃ niddisati.",
  "atk-s0513a1:1209_6": "Evaṃ bodhisatto bhāgineyyassa migamāyāya sādhukaṃ uggahitabhāvaṃ dassento bhaginiṃ samassāseti.",
  "atk-s0513a1:1210_0": "Sopi migapotako pāse baddho avipphanditvāyeva bhūmiyaṃ mahāphāsukapassena pāde pasāretvā nipanno pādānaṃ",
  "atk-s0513a1:1210_1": "āsannaṭṭhāne khureheva paharitvā paṃsuñca tiṇāni ca uppāṭetvā uccārapassāvaṃ vissajjetvā sīsaṃ pātetvā",
  "atk-s0513a1:1210_2": "jivhaṃ ninnāmetvā sarīraṃ kheḷakilinnaṃ katvā vātaggahaṇena udaraṃ uddhumātakaṃ katvā akkhīni parivattetvā",
  "atk-s0513a1:1210_3": "heṭṭhā nāsikāsotena vātaṃ sañcarāpento uparimanāsikāsotena vātaṃ sannirumbhitvā sakalasarīraṃ thaddhabhāvaṃ",
  "atk-s0513a1:1210_4": "gāhāpetvā matākāraṃ dassesi.",
  "atk-s0513a1:1210_5": "Nīlamakkhikāpi naṃ samparivāresuṃ,",
  "atk-s0513a1:1210_6": "tasmiṃ tasmiṃ ṭhāne kākā nilīyiṃsu.",
  "atk-s0513a1:1210_7": "Luddo āgantvā udaraṃ hatthena paharitvā “atipātova baddho bhavissati,",
  "atk-s0513a1:1210_8": "pūtiko jāto”ti tassa bandhanarajjukaṃ mocetvā “etthevadāni naṃ ukkantitvā maṃsaṃ ādāya gamissāmī”ti nirāsaṅko hutvā sākhāpalāsaṃ gahetuṃ āraddho.",
  "atk-s0513a1:1210_9": "Migapotakopi uṭṭhāya catūhi pādehi ṭhatvā kāyaṃ vidhunitvā gīvaṃ pasāretvā mahāvātena chinnavalāhako viya vegena mātu santikaṃ agamāsi.",
  "atk-s0513a1:1211_0": "Satthāpi “na,",
  "atk-s0513a1:1211_1": "bhikkhave,",
  "atk-s0513a1:1211_2": "rāhulo idāneva sikkhākāmo,",
  "atk-s0513a1:1211_3": "pubbepi sikkhākāmoyevā”ti imaṃ dhammadesanaṃ āharitvā anusandhiṃ ghaṭetvā jātakaṃ samodhānesi –",
  "atk-s0513a1:1211_4": "“tadā bhāgineyyamigapotako rāhulo ahosi,",
  "atk-s0513a1:1211_5": "mātā uppalavaṇṇā,",
  "atk-s0513a1:1211_6": "mātulamigo pana ahameva ahosi”nti.",
  "atk-s0513a1:1212_0": "Tipallatthamigajātakavaṇṇanā chaṭṭhā.",
  "atk-s0513a1:1214_0": "[17] 7. Mālutajātakavaṇṇanā",
  "atk-s0513a1:1215_0": "Kāḷe vā yadi vā juṇheti idaṃ satthā jetavane viharanto dve vuḍḍhapabbajite ārabbha kathesi.",
  "atk-s0513a1:1215_1": "Te kira kosalajanapade ekasmiṃ araññāvāse vasanti.",
  "atk-s0513a1:1215_2": "Eko kāḷatthero nāma,",
  "atk-s0513a1:1215_3": "eko juṇhatthero nāma.",
  "atk-s0513a1:1215_4": "Athekadivasaṃ juṇho kāḷaṃ pucchi “bhante kāḷa,",
  "atk-s0513a1:1215_5": "sītaṃ nāma kasmiṃ kāle hotī”ti.",
  "atk-s0513a1:1215_6": "So “kāḷe hotī”ti āha.",
  "atk-s0513a1:1215_7": "Athekadivasaṃ kāḷo juṇhaṃ pucchi –",
  "atk-s0513a1:1215_8": "“bhante juṇha,",
  "atk-s0513a1:1215_9": "sītaṃ nāma kasmiṃ kāle hotī”ti.",
  "atk-s0513a1:1215_10": "So “juṇhe hotī”ti āha.",
  "atk-s0513a1:1215_11": "Te ubhopi attano kaṅkhaṃ chindituṃ asakkontā satthu santikaṃ gantvā satthāraṃ vanditvā “bhante,",
  "atk-s0513a1:1215_12": "sītaṃ nāma kasmiṃ kāle hotī”ti pucchiṃsu.",
  "atk-s0513a1:1215_13": "Satthā tesaṃ kathaṃ sutvā “pubbepi ahaṃ,",
  "atk-s0513a1:1215_14": "bhikkhave,",
  "atk-s0513a1:1215_15": "tumhākaṃ imaṃ pañhaṃ kathesiṃ,",
  "atk-s0513a1:1215_16": "bhavasaṅkhepagatattā pana na sallakkhayitthā”ti vatvā atītaṃ āhari.",
  "atk-s0513a1:1216_0": "Atīte ekasmiṃ pabbatapāde sīho ca byaggho ca dve sahāyā ekissāyeva guhāya vasanti.",
  "atk-s0513a1:1216_1": "Tadā bodhisattopi isipabbajjaṃ pabbajitvā tasmiṃyeva pabbatapāde vasati.",
  "atk-s0513a1:1216_2": "Athekadivasaṃ tesaṃ sahāyakānaṃ sītaṃ nissāya vivādo udapādi.",
  "atk-s0513a1:1216_3": "Byaggho “kāḷeyeva sītaṃ hotī”ti āha.",
  "atk-s0513a1:1216_4": "Sīho “juṇheyeva sītaṃ hotī”ti āha.",
  "atk-s0513a1:1216_5": "Te ubhopi attano kaṅkhaṃ chindituṃ asakkontā bodhisattaṃ pucchiṃsu.",
  "atk-s0513a1:1216_6": "Bodhisatto imaṃ gāthamāha –",
  "atk-s0513a1:1217_0": "17.",
  "atk-s0513a1:1218_0": "“Kāḷe vā yadi vā juṇhe, yadā vāyati māluto;",
  "atk-s0513a1:1219_0": "Vātajāni hi sītāni, ubhotthamaparājitā”ti.",
  "atk-s0513a1:1220_0": "Tattha kāḷe vā yadi vā juṇheti kāḷapakkhe vā juṇhapakkhe vā.",
  "atk-s0513a1:1220_1": "Yadā vāyati mālutoti yasmiṃ samaye puratthimādibhedo vāto vāyati,",
  "atk-s0513a1:1220_2": "tasmiṃ samaye sītaṃ hoti.",
  "atk-s0513a1:1220_3": "Kiṃkāraṇā?",
  "atk-s0513a1:1220_4": "Vātajāni hi sītāni,",
  "atk-s0513a1:1220_5": "yasmā vāte vijjanteyeva sītāni honti,",
  "atk-s0513a1:1220_6": "kāḷapakkho vā juṇhapakkho vā ettha apamāṇanti vuttaṃ hoti.",
  "atk-s0513a1:1220_7": "Ubhotthamaparājitāti ubhopi tumhe imasmiṃ pañhe aparājitāti.",
  "atk-s0513a1:1220_8": "Evaṃ bodhisatto te sahāyake saññāpesi.",
  "atk-s0513a1:1221_0": "Satthāpi “bhikkhave,",
  "atk-s0513a1:1221_1": "pubbepi mayā tumhākaṃ ayaṃ pañho kathito”ti imaṃ dhammadesanaṃ āharitvā saccāni pakāsesi,",
  "atk-s0513a1:1221_2": "saccapariyosāne dvepi therā sotāpattiphale patiṭṭhahiṃsu.",
  "atk-s0513a1:1221_3": "Satthā anusandhiṃ ghaṭetvā jātakaṃ samodhānesi “tadā byaggho kāḷo ahosi,",
  "atk-s0513a1:1221_4": "sīho juṇho,",
  "atk-s0513a1:1221_5": "pañhavissajjanakatāpaso pana ahameva ahosi”nti.",
  "atk-s0513a1:1222_0": "Mālutajātakavaṇṇanā sattamā.",
  "atk-s0513a1:1224_0": "[18] 8. Matakabhattajātakavaṇṇanā",
  "atk-s0513a1:1225_0": "Evaṃ ce sattā jāneyyunti idaṃ satthā jetavane viharanto matakabhattaṃ ārabbha kathesi.",
  "atk-s0513a1:1225_1": "Tasmiñhi kāle manussā bahū ajeḷakādayo māretvā kālakate ñātake uddissa matakabhattaṃ nāma denti.",
  "atk-s0513a1:1225_2": "Bhikkhū te manusse tathā karonte disvā satthāraṃ pucchiṃsu “etarahi, bhante,",
  "atk-s0513a1:1225_3": "manussā bahū pāṇe jīvitakkhayaṃ pāpetvā matakabhattaṃ nāma denti.",
  "atk-s0513a1:1225_4": "Atthi nu kho, bhante,",
  "atk-s0513a1:1225_5": "ettha vuḍḍhī”ti?",
  "atk-s0513a1:1225_6": "Satthā “na,",
  "atk-s0513a1:1225_7": "bhikkhave,",
  "atk-s0513a1:1225_8": "‘matakabhattaṃ dassāmā’ti katepi pāṇātipāte kāci vuḍḍhi nāma atthi,",
  "atk-s0513a1:1225_9": "pubbe paṇḍitā ākāse nisajja dhammaṃ desetvā ettha ādīnavaṃ kathetvā sakalajambudīpavāsike etaṃ kammaṃ jahāpesuṃ.",
  "atk-s0513a1:1225_10": "Idāni pana bhavasaṅkhepagatattā puna pātubhūta”nti vatvā atītaṃ āhari.",
  "atk-s0513a1:1226_0": "Atīte bārāṇasiyaṃ brahmadatte rajjaṃ kārente eko tiṇṇaṃ vedānaṃ pāragū disāpāmokkho ācariyabrāhmaṇo “matakabhattaṃ",
  "atk-s0513a1:1226_1": "dassāmī”ti ekaṃ eḷakaṃ gāhāpetvā antevāsike āha – “tātā,",
  "atk-s0513a1:1226_2": "imaṃ eḷakaṃ nadiṃ netvā nhāpetvā kaṇṭhe mālaṃ parikkhipitvā pañcaṅgulikaṃ datvā maṇḍetvā ānethā”ti.",
  "atk-s0513a1:1226_3": "Te “sādhū”ti paṭissuṇitvā taṃ ādāya nadiṃ gantvā nhāpetvā maṇḍetvā nadītīre ṭhapesuṃ.",
  "atk-s0513a1:1226_4": "So eḷako attano pubbakammaṃ disvā “evarūpā nāma dukkhā ajja muccissāmī”ti somanassajāto mattikāghaṭaṃ",
  "atk-s0513a1:1226_5": "bhindanto viya mahāhasitaṃ hasitvā puna “ayaṃ brāhmaṇo maṃ ghātetvā mayā laddhadukkhaṃ labhissatī”ti",
  "atk-s0513a1:1226_6": "brāhmaṇe kāruññaṃ uppādetvā mahantena saddena parodi.",
  "atk-s0513a1:1227_0": "Atha naṃ te māṇavā pucchiṃsu “samma eḷaka,",
  "atk-s0513a1:1227_1": "tvaṃ mahāsaddena hasi ceva rodi ca,",
  "atk-s0513a1:1227_2": "kena nu kho kāraṇena hasi,",
  "atk-s0513a1:1227_3": "kena kāraṇena parodī”ti?",
  "atk-s0513a1:1227_4": "“Tumhe maṃ imaṃ kāraṇaṃ attano ācariyassa santike puccheyyāthā”ti.",
  "atk-s0513a1:1227_5": "Te taṃ ādāya gantvā idaṃ kāraṇaṃ ācariyassa ārocesuṃ.",
  "atk-s0513a1:1227_6": "Ācariyo tesaṃ vacanaṃ sutvā eḷakaṃ pucchi “kasmā tvaṃ eḷaka, hasi,",
  "atk-s0513a1:1227_7": "kasmā rodī”ti?",
  "atk-s0513a1:1227_8": "Eḷako attanā katakammaṃ jātissarañāṇena anussaritvā brāhmaṇassa kathesi “ahaṃ, brāhmaṇa,",
  "atk-s0513a1:1227_9": "pubbe tādisova mantajjhāyakabrāhmaṇo hutvā ‘matakabhattaṃ dassāmī’ti ekaṃ eḷakaṃ māretvā matakabhattaṃ adāsiṃ,",
  "atk-s0513a1:1227_10": "svāhaṃ ekassa eḷakassa ghātitattā ekenūnesu pañcasu attabhāvasatesu sīsacchedaṃ pāpuṇiṃ,",
  "atk-s0513a1:1227_11": "ayaṃ me koṭiyaṃ ṭhito pañcasatimo attabhāvo,",
  "atk-s0513a1:1227_12": "svāhaṃ ‘ajja evarūpā dukkhā muccissāmī’ti somanassajāto iminā kāraṇena hasiṃ.",
  "atk-s0513a1:1227_13": "Rodanto pana ‘ahaṃ tāva ekaṃ eḷakaṃ māretvā pañca jātisatāni sīsacchedadukkhaṃ patvā ajja tamhā dukkhā muccissāmi,",
  "atk-s0513a1:1227_14": "ayaṃ pana brāhmaṇo maṃ māretvā ahaṃ viya pañca jātisatāni sīsacchedadukkhaṃ labhissatī’ti tayi kāruññena rodi”nti. “Eḷaka, mā bhāyi,",
  "atk-s0513a1:1227_15": "nāhaṃ taṃ māressāmī”ti.",
  "atk-s0513a1:1227_16": "“Brāhmaṇa,",
  "atk-s0513a1:1227_17": "kiṃ vadesi,",
  "atk-s0513a1:1227_18": "tayi mārentepi amārentepi na sakkā ajja mayā maraṇā muccitu”nti. “Eḷaka, mā bhāyi,",
  "atk-s0513a1:1227_19": "ahaṃ te ārakkhaṃ gahetvā tayā saddhiṃyeva vicarissāmī”ti.",
  "atk-s0513a1:1227_20": "“Brāhmaṇa,",
  "atk-s0513a1:1227_21": "appamattako tava ārakkho,",
  "atk-s0513a1:1227_22": "mayā katapāpaṃ pana mahantaṃ balava”nti.",
  "atk-s0513a1:1228_0": "Brāhmaṇo eḷakaṃ muñcitvā “imaṃ eḷakaṃ kassacipi māretuṃ na dassāmī”ti antevāsike ādāya eḷakeneva saddhiṃ vicari.",
  "atk-s0513a1:1228_1": "Eḷako vissaṭṭhamattova ekaṃ pāsāṇapiṭṭhiṃ nissāya jātagumbe gīvaṃ ukkhipitvā paṇṇāni khādituṃ āraddho.",
  "atk-s0513a1:1228_2": "Taṅkhaṇaññeva tasmiṃ pāsāṇapiṭṭhe asani pati,",
  "atk-s0513a1:1228_3": "tato ekā pāsāṇasakalikā chijjitvā eḷakassa pasāritagīvāya patitvā sīsaṃ chindi,",
  "atk-s0513a1:1228_4": "mahājano sannipati.",
  "atk-s0513a1:1228_5": "Tadā bodhisatto tasmiṃ ṭhāne rukkhadevatā hutvā nibbatto.",
  "atk-s0513a1:1228_6": "So passantasseva tassa mahājanassa devatānubhāvena ākāse pallaṅkena nisīditvā “ime sattā evaṃ pāpassa",
  "atk-s0513a1:1228_7": "phalaṃ jānamānā appevanāma pāṇātipātaṃ na kareyyu”nti madhurassarena dhammaṃ desento imaṃ gāthamāha –",
  "atk-s0513a1:1229_0": "18.",
  "atk-s0513a1:1230_0": "“Evaṃ ce sattā jāneyyuṃ, dukkhāyaṃ jātisambhavo;",
  "atk-s0513a1:1231_0": "Na pāṇo pāṇinaṃ haññe, pāṇaghātī hi socatī”ti.",
  "atk-s0513a1:1232_0": "Tattha evaṃ ce sattā jāneyyunti ime sattā evaṃ ce jāneyyuṃ. Kathaṃ?",
  "atk-s0513a1:1232_1": "Dukkhāyaṃ jātisambhavoti ayaṃ tattha tattha jāti ca jātassa anukkamena vaḍḍhisaṅkhāto sambhavo ca jarābyādhimaraṇaappiyasampayogapiyavippayogahatthapādacchedādīnaṃ",
  "atk-s0513a1:1232_2": "dukkhānaṃ vatthubhūtattā “dukkho”ti yadi jāneyyuṃ.",
  "atk-s0513a1:1232_3": "Na pāṇo pāṇinaṃ haññeti “paraṃ vadhanto jātisambhave vadhaṃ labhati,",
  "atk-s0513a1:1232_4": "pīḷento pīḷaṃ labhatī”ti jātisambhavassa dukkhavatthutāya dukkhabhāvaṃ jānanto koci pāṇo aññaṃ pāṇinaṃ na haññe,",
  "atk-s0513a1:1232_5": "satto sattaṃ na haneyyāti attho.",
  "atk-s0513a1:1232_6": "Kiṃkāraṇā?",
  "atk-s0513a1:1232_7": "Pāṇaghātī hi socatīti,",
  "atk-s0513a1:1232_8": "yasmā sāhatthikādīsu chasu payogesu yena kenaci payogena parassa jīvitindriyupacchedanena pāṇaghātī puggalo",
  "atk-s0513a1:1232_9": "aṭṭhasu mahānirayesu soḷasasu ussadanirayesu nānappakārāya tiracchānayoniyā pettivisaye asurakāyeti imesu",
  "atk-s0513a1:1232_10": "catūsu apāyesu mahādukkhaṃ anubhavamāno dīgharattaṃ antonijjhāyanalakkhaṇena sokena socati.",
  "atk-s0513a1:1232_11": "Yathā vāyaṃ eḷako maraṇabhayena socati,",
  "atk-s0513a1:1232_12": "evaṃ dīgharattaṃ socatītipi ñatvā na pāṇo pāṇinaṃ haññe,",
  "atk-s0513a1:1232_13": "koci pāṇātipātakammaṃ nāma na kareyya.",
  "atk-s0513a1:1232_14": "Mohena pana mūḷhā avijjāya andhīkatā imaṃ ādīnavaṃ apassantā pāṇātipātaṃ karontīti.",
  "atk-s0513a1:1233_0": "Evaṃ mahāsatto nirayabhayena tajjetvā dhammaṃ desesi.",
  "atk-s0513a1:1233_1": "Manussā taṃ dhammadesanaṃ sutvā nirayabhayabhītā pāṇātipātā viramiṃsu.",
  "atk-s0513a1:1233_2": "Bodhisattopi dhammaṃ desetvā mahājanaṃ sīle patiṭṭhāpetvā yathākammaṃ gato,",
  "atk-s0513a1:1233_3": "mahājanopi bodhisattassa ovāde ṭhatvā dānādīni puññāni katvā devanagaraṃ pūresi.",
  "atk-s0513a1:1233_4": "Satthā imaṃ dhammadesanaṃ āharitvā anusandhiṃ ghaṭetvā jātakaṃ samodhānesi “ahaṃ tena samayena rukkhadevatā ahosi”nti.",
  "atk-s0513a1:1234_0": "Matakabhattajātakavaṇṇanā aṭṭhamā.",
  "atk-s0513a1:1236_0": "[19] 9. Āyācitabhattajātakavaṇṇanā",
  "atk-s0513a1:1237_0": "Sace mucce pecca mucceti idaṃ satthā jetavane viharanto devatānaṃ āyācanabalikammaṃ ārabbha kathesi.",
  "atk-s0513a1:1237_1": "Tadā kira manussā vaṇijjāya gacchantā pāṇe vadhitvā devatānaṃ balikammaṃ katvā “mayaṃ anantarāyena atthasiddhiṃ",
  "atk-s0513a1:1237_2": "patvā āgantvā puna tumhākaṃ balikammaṃ karissāmā”ti āyācitvā gacchanti.",
  "atk-s0513a1:1237_3": "Tatthānantarāyena atthasiddhiṃ patvā āgatā “devatānubhāvena idaṃ jāta”nti maññamānā bahū pāṇe vadhitvā āyācanato muccituṃ balikammaṃ karonti,",
  "atk-s0513a1:1237_4": "taṃ disvā bhikkhū “atthi nu kho, bhante,",
  "atk-s0513a1:1237_5": "ettha attho”ti bhagavantaṃ pucchiṃsu.",
  "atk-s0513a1:1237_6": "Bhagavā atītaṃ āhari.",
  "atk-s0513a1:1238_0": "Atīte kāsiraṭṭhe ekasmiṃ gāmake kuṭumbiko gāmadvāre ṭhitanigrodharukkhe devatāya balikammaṃ paṭijānitvā",
  "atk-s0513a1:1238_1": "anantarāyena āgantvā bahū pāṇe vadhitvā “āyācanato muccissāmī”ti rukkhamūlaṃ gato.",
  "atk-s0513a1:1238_2": "Rukkhadevatā khandhaviṭape ṭhatvā imaṃ gāthamāha –",
  "atk-s0513a1:1239_0": "19.",
  "atk-s0513a1:1240_0": "“Sace mucce pecca mucce, muccamāno hi bajjhati;",
  "atk-s0513a1:1241_0": "Na hevaṃ dhīrā muccanti, mutti bālassa bandhana”nti.",
  "atk-s0513a1:1242_0": "Tattha sace mucce pecca mucceti bho purisa,",
  "atk-s0513a1:1242_1": "tvaṃ sace mucce yadi muccitukāmosi.",
  "atk-s0513a1:1242_2": "Pecca mucceti yathā paraloke na bajjhasi,",
  "atk-s0513a1:1242_3": "evaṃ muccāhi.",
  "atk-s0513a1:1242_4": "Muccamāno hi bajjhatīti yathā pana tvaṃ pāṇaṃ vadhitvā muccituṃ icchasi,",
  "atk-s0513a1:1242_5": "evaṃ muccamāno hi pāpakammena bajjhati.",
  "atk-s0513a1:1242_6": "Tasmā na hevaṃ dhīrā muccantīti ye paṇḍitapurisā,",
  "atk-s0513a1:1242_7": "te evaṃ paṭissavato na muccanti.",
  "atk-s0513a1:1242_8": "Kiṃkāraṇā?",
  "atk-s0513a1:1242_9": "Evarūpā hi mutti bālassa bandhanaṃ,",
  "atk-s0513a1:1242_10": "esā pāṇātipātaṃ katvā mutti nāma bālassa bandhanameva hotīti dhammaṃ desesi.",
  "atk-s0513a1:1242_11": "Tato paṭṭhāya manussā evarūpā pāṇātipātakammā viratā dhammaṃ caritvā devanagaraṃ pūrayiṃsu.",
  "atk-s0513a1:1243_0": "Satthā imaṃ dhammadesanaṃ āharitvā anusandhiṃ ghaṭetvā jātakaṃ samodhānesi “ahaṃ tena samayena rukkhadevatā ahosi”nti.",
  "atk-s0513a1:1244_0": "Āyācitabhattajātakavaṇṇanā navamā.",
  "atk-s0513a1:1246_0": "[20] 10. Naḷapānajātakavaṇṇanā",
  "atk-s0513a1:1247_0": "Disvā padamanuttiṇṇanti idaṃ satthā kosalesu cārikaṃ caramāno naḷakapānagāmaṃ patvā naḷakapānapokkharaṇiyaṃ",
  "atk-s0513a1:1247_1": "ketakavane viharanto naḷadaṇḍake ārabbha kathesi.",
  "atk-s0513a1:1247_2": "Tadā kira bhikkhū naḷakapānapokkharaṇiyaṃ nhatvā sūcigharatthāya sāmaṇerehi naḷadaṇḍake gāhāpetvā te",
  "atk-s0513a1:1247_3": "sabbatthakameva chidde disvā satthāraṃ upasaṅkamitvā “bhante,",
  "atk-s0513a1:1247_4": "mayaṃ sūcigharatthāya naḷadaṇḍake gaṇhāpema,",
  "atk-s0513a1:1247_5": "te mūlato yāva aggā sabbatthakameva chiddā,",
  "atk-s0513a1:1247_6": "kiṃ nu kho eta”nti pucchiṃsu.",
  "atk-s0513a1:1247_7": "Satthā “idaṃ,",
  "atk-s0513a1:1247_8": "bhikkhave,",
  "atk-s0513a1:1247_9": "mayhaṃ porāṇakaadhiṭṭhāna”nti vatvā atītaṃ āhari.",
  "atk-s0513a1:1248_0": "Pubbe kira so vanasaṇḍo arañño ahosi.",
  "atk-s0513a1:1248_1": "Tassāpi pokkharaṇiyā eko dakarakkhaso otiṇṇotiṇṇe khādati.",
  "atk-s0513a1:1248_2": "Tadā bodhisatto rohitamigapotakappamāṇo kapirājā hutvā asītisahassamattavānaraparivuto yūthaṃ pariharanto tasmiṃ araññe vasati.",
  "atk-s0513a1:1248_3": "So vānaragaṇassa ovādaṃ adāsi “tātā,",
  "atk-s0513a1:1248_4": "imasmiṃ araññe visarukkhāpi amanussapariggahitapokkharaṇiyopi honti,",
  "atk-s0513a1:1248_5": "tumhe akhāditapubbaṃ phalāphalaṃ khādantā vā apītapubbaṃ pānīyaṃ pivantā vā maṃ paṭipuccheyyāthā”ti.",
  "atk-s0513a1:1248_6": "Te “sādhū”ti paṭissuṇitvā ekadivasaṃ agatapubbaṭṭhānaṃ gatā tattha bahudeva divasaṃ caritvā pānīyaṃ gavesamānā",
  "atk-s0513a1:1248_7": "ekaṃ pokkharaṇiṃ disvā pānīyaṃ apivitvāva bodhisattassāgamanaṃ olokayamānā nisīdiṃsu.",
  "atk-s0513a1:1248_8": "Bodhisatto āgantvā “kiṃ tātā,",
  "atk-s0513a1:1248_9": "pānīyaṃ na pivathā”ti āha.",
  "atk-s0513a1:1248_10": "“Tumhākaṃ āgamanaṃ olokemā”ti. “Suṭṭhu,",
  "atk-s0513a1:1248_11": "tātā”ti bodhisatto pokkharaṇiṃ āvijjhitvā padaṃ paricchindanto otiṇṇameva passi,",
  "atk-s0513a1:1248_12": "na uttiṇṇaṃ.",
  "atk-s0513a1:1248_13": "So “nissaṃsayaṃ esā amanussapariggahitā”ti ñatvā “suṭṭhu vo kataṃ, tātā,",
  "atk-s0513a1:1248_14": "pānīyaṃ apivantehi,",
  "atk-s0513a1:1248_15": "amanussapariggahitā aya”nti āha.",
  "atk-s0513a1:1249_0": "Dakarakkhasopi tesaṃ anotaraṇabhāvaṃ ñatvā nīlodaro paṇḍaramukho surattahatthapādo bībhacchadassano hutvā",
  "atk-s0513a1:1249_1": "udakaṃ dvidhā katvā nikkhamitvā “kasmā nisinnāttha,",
  "atk-s0513a1:1249_2": "otaritvā pānīyaṃ pivathā”ti āha.",
  "atk-s0513a1:1249_3": "Atha naṃ bodhisatto pucchi “tvaṃ idha nibbattadakarakkhasosī”ti? “Āma, aha”nti.",
  "atk-s0513a1:1249_4": "“Tvaṃ pokkharaṇiṃ otiṇṇake labhasī”ti? “Āma, labhāmi,",
  "atk-s0513a1:1249_5": "ahaṃ idhotiṇṇaṃ antamaso sakuṇikaṃ upādāya na kiñci muñcāmi,",
  "atk-s0513a1:1249_6": "tumhepi sabbe khādissāmī”ti.",
  "atk-s0513a1:1249_7": "“Na mayaṃ attānaṃ tuyhaṃ khādituṃ dassāmā”ti.",
  "atk-s0513a1:1249_8": "“Pānīyaṃ pana pivissathā”ti. “Āma,",
  "atk-s0513a1:1249_9": "pānīyaṃ pivissāma,",
  "atk-s0513a1:1249_10": "na ca te vasaṃ gamissāmā”ti.",
  "atk-s0513a1:1249_11": "“Atha kathaṃ pānīyaṃ pivissathā”ti?",
  "atk-s0513a1:1249_12": "Kiṃ pana tvaṃ maññasi “otaritvā pivissantī”ti.",
  "atk-s0513a1:1249_13": "“Mayañhi anotaritvā asītisahassānipi ekamekaṃ naḷadaṇḍakaṃ gahetvā uppalanāḷena udakaṃ pivantā viya tava pokkharaṇiyā pānīyaṃ pivissāma,",
  "atk-s0513a1:1249_14": "evaṃ no tvaṃ khādituṃ na sakkhissasī”ti.",
  "atk-s0513a1:1249_15": "Etamatthaṃ viditvā satthā abhisambuddho hutvā imissā gāthāya purimapadadvayaṃ abhāsi –",
  "atk-s0513a1:1250_0": "20.",
  "atk-s0513a1:1251_0": "“Disvā padamanuttiṇṇaṃ, disvānotaritaṃ pada”nti.",
  "atk-s0513a1:1252_0": "Tassattho –",
  "atk-s0513a1:1252_1": "bhikkhave,",
  "atk-s0513a1:1252_2": "so kapirājā tassā pokkharaṇiyā ekampi uttiṇṇapadaṃ nāddasa,",
  "atk-s0513a1:1252_3": "otaritaṃ pana otiṇṇapadameva addasa.",
  "atk-s0513a1:1252_4": "Evaṃ disvā padaṃ anuttiṇṇaṃ disvāna otaritaṃ padaṃ “addhāyaṃ pokkharaṇī amanussapariggahitā”ti ñatvā tena saddhiṃ sallapanto sapariso āha –",
  "atk-s0513a1:1253_0": "“Naḷena vāriṃ pissāmā”ti;",
  "atk-s0513a1:1254_0": "Tassattho – mayaṃ tava pokkharaṇiyaṃ naḷena pānīyaṃ pivissāmāti. Puna mahāsatto āha –",
  "atk-s0513a1:1255_0": "“Neva maṃ tvaṃ vadhissasī”ti;",
  "atk-s0513a1:1256_0": "Evaṃ naḷena pānīyaṃ pivantaṃ saparisampi maṃ tvaṃ neva vadhissasīti attho.",
  "atk-s0513a1:1257_0": "Evañca pana vatvā bodhisatto ekaṃ naḷadaṇḍakaṃ āharāpetvā pāramiyo āvajjetvā saccakiriyaṃ katvā mukhena dhami,",
  "atk-s0513a1:1257_1": "naḷo anto kiñci gaṇṭhiṃ asesetvā sabbatthakameva susiro ahosi.",
  "atk-s0513a1:1257_2": "Iminā niyāmena aparampi aparampi āharāpetvā mukhena dhamitvā adāsi.",
  "atk-s0513a1:1257_3": "Evaṃ santepi na sakkā niṭṭhāpetuṃ,",
  "atk-s0513a1:1257_4": "tasmā evaṃ na gahetabbaṃ.",
  "atk-s0513a1:1257_5": "Bodhisatto pana “imaṃ pokkharaṇiṃ parivāretvā jātā sabbepi naḷā ekacchiddā hontū”ti adhiṭṭhāsi.",
  "atk-s0513a1:1257_6": "Bodhisattānañhi hitūpacārassa mahantatāya adhiṭṭhānaṃ samijjhati.",
  "atk-s0513a1:1257_7": "Tato paṭṭhāya sabbepi taṃ pokkharaṇiṃ parivāretvā uṭṭhitanaḷā ekacchiddā jātā.",
  "atk-s0513a1:1257_8": "Imasmiñhi kappe cattāri kappaṭṭhiyapāṭihāriyāni nāma.",
  "atk-s0513a1:1257_9": "Katamāni cattāri?",
  "atk-s0513a1:1257_10": "Cande sasalakkhaṇaṃ sakalampi imaṃ kappaṃ ṭhassati,",
  "atk-s0513a1:1257_11": "vaṭṭakajātake aggino nibbutaṭṭhānaṃ sakalampi imaṃ kappaṃ aggi na jhāyissati,",
  "atk-s0513a1:1257_12": "ghaṭīkāranivesanaṭṭhānaṃ sakalampi imaṃ kappaṃ anovassakaṃ ṭhassati,",
  "atk-s0513a1:1257_13": "imaṃ pokkharaṇiṃ parivāretvā uṭṭhitanaḷā sakalampi imaṃ kappaṃ ekacchiddā bhavissantīti imāni cattāri kappaṭṭhiyapāṭihāriyāni nāma.",
  "atk-s0513a1:1258_0": "Bodhisatto evaṃ adhiṭṭhahitvā ekaṃ naḷaṃ ādāya nisīdi.",
  "atk-s0513a1:1258_1": "Tepi asītisahassavānarā ekekaṃ ādāya pokkharaṇiṃ parivāretvā nisīdiṃsu.",
  "atk-s0513a1:1258_2": "Tepi bodhisattassa naḷena ākaḍḍhitvā pānīyaṃ pivanakāle sabbe tīre nisinnāva piviṃsu.",
  "atk-s0513a1:1258_3": "Evaṃ tehi pānīye pivite dakarakkhaso kiñci alabhitvā anattamano sakanivesanameva gato.",
  "atk-s0513a1:1258_4": "Bodhisattopi saparivāro araññameva pāvisi.",
  "atk-s0513a1:1259_0": "Satthā pana “imesaṃ,",
  "atk-s0513a1:1259_1": "bhikkhave,",
  "atk-s0513a1:1259_2": "naḷānaṃ ekacchiddabhāvo nāma mayhamevetaṃ porāṇakaadhiṭṭhāna”nti imaṃ dhammadesanaṃ āharitvā anusandhiṃ ghaṭetvā jātakaṃ samodhānesi –",
  "atk-s0513a1:1259_3": "“tadā dakarakkhaso devadatto ahosi,",
  "atk-s0513a1:1259_4": "asītisahassavānarā buddhaparisā,",
  "atk-s0513a1:1259_5": "upāyakusalo pana kapirājā ahameva ahosi”nti.",
  "atk-s0513a1:1260_0": "Naḷapānajātakavaṇṇanā dasamā.",
  "atk-s0513a1:1261_0": "Sīlavaggo dutiyo.",
  "atk-s0513a1:1262_0": "Tassuddānaṃ –",
  "atk-s0513a1:1263_0": "Nigrodhaṃ lakkhaṇaṃ kaṇḍi, vātamigaṃ kharādiyaṃ;",
  "atk-s0513a1:1264_0": "Tipallatthaṃ mālutañca, matabhatta ayācitaṃ;",
  "atk-s0513a1:1265_0": "Naḷapānanti te dasāti.",
  "atk-s0513a1:1266_0": "3. Kuruṅgavaggo",
  "atk-s0513a1:1268_0": "[21] 1. Kuruṅgamigajātakavaṇṇanā",
  "atk-s0513a1:1269_0": "Ñātametaṃ kuruṅgassāti idaṃ satthā veḷuvane viharanto devadattaṃ ārabbha kathesi.",
  "atk-s0513a1:1269_1": "Ekasmiñhi samaye dhammasabhāyaṃ sannipatitā bhikkhū “āvuso devadatto tathāgatassa ghātanatthāya dhanuggahe payojesi,",
  "atk-s0513a1:1269_2": "silaṃ pavijjhi,",
  "atk-s0513a1:1269_3": "dhanapālaṃ vissajjesi,",
  "atk-s0513a1:1269_4": "sabbathāpi dasabalassa vadhāya parisakkatī”ti devadattassa avaṇṇaṃ kathentā nisīdiṃsu.",
  "atk-s0513a1:1269_5": "Satthā āgantvā paññattāsane nisinno “kāya nuttha,",
  "atk-s0513a1:1269_6": "bhikkhave,",
  "atk-s0513a1:1269_7": "etarahi kathāya sannisinnā”ti pucchi. Bhante,",
  "atk-s0513a1:1269_8": "devadatto tumhākaṃ vadhāya parisakkatīti tassa aguṇakathāya sannisinnāmhāti.",
  "atk-s0513a1:1269_9": "Satthā “na,",
  "atk-s0513a1:1269_10": "bhikkhave,",
  "atk-s0513a1:1269_11": "devadatto idāneva mama vadhāya parisakkati,",
  "atk-s0513a1:1269_12": "pubbepi mama vadhāya parisakkiyeva,",
  "atk-s0513a1:1269_13": "na ca pana maṃ vadhituṃ asakkhī”ti vatvā atītaṃ āhari.",
  "atk-s0513a1:1270_0": "Atīte bārāṇasiyaṃ brahmadatte rajjaṃ kārente bodhisatto kuruṅgamigo hutvā ekasmiṃ araññāyatane phalāni khādanto vasati.",
  "atk-s0513a1:1270_1": "So ekasmiṃ kāle phalasampanne sepaṇṇirukkhe sepaṇṇiphalāni khādati.",
  "atk-s0513a1:1270_2": "Atheko gāmavāsī aṭṭakaluddako phalarukkhamūlesu migānaṃ padāni upadhāretvā uparirukkhe aṭṭakaṃ bandhitvā",
  "atk-s0513a1:1270_3": "tattha nisīditvā phalāni khādituṃ āgatāgate mige sattiyā vijjhitvā tesaṃ maṃsaṃ vikkiṇanto jīvikaṃ kappeti.",
  "atk-s0513a1:1270_4": "So ekadivasaṃ tasmiṃ rukkhamūle bodhisattassa padavaḷañjaṃ disvā tasmiṃ sepaṇṇirukkhe aṭṭakaṃ bandhitvā",
  "atk-s0513a1:1270_5": "pātova bhuñjitvā sattiṃ ādāya vanaṃ pavisitvā taṃ rukkhaṃ āruhitvā aṭṭake nisīdi.",
  "atk-s0513a1:1270_6": "Bodhisattopi pātova vasanaṭṭhānā nikkhamitvā “sepaṇṇiphalāni khādissāmī”ti āgamma taṃ rukkhamūlaṃ sahasāva",
  "atk-s0513a1:1270_7": "apavisitvā “kadāci aṭṭakaluddakā rukkhesu aṭṭakaṃ bandhanti,",
  "atk-s0513a1:1270_8": "atthi nu kho evarūpo upaddavo”ti pariggaṇhanto bāhiratova aṭṭhāsi.",
  "atk-s0513a1:1271_0": "Luddakopi bodhisattassa anāgamanabhāvaṃ ñatvā aṭṭake nisinnova sepaṇṇiphalāni khipitvā khipitvā tassa purato pātesi.",
  "atk-s0513a1:1271_1": "Bodhisatto “imāni phalāni āgantvā mayhaṃ purato patanti,",
  "atk-s0513a1:1271_2": "atthi nu kho upari luddako”ti punappunaṃ ullokento luddakaṃ disvā apassanto viya hutvā “ambho, rukkha-",
  "atk-s0513a1:1271_3": "pubbe tvaṃ olambakaṃ cārento viya ujukameva phalāni pātesi,",
  "atk-s0513a1:1271_4": "ajja pana te rukkhadhammo pariccatto,",
  "atk-s0513a1:1271_5": "evaṃ tayā rukkhadhamme pariccatte ahampi aññaṃ rukkhamūlaṃ upasaṅkamitvā mayhaṃ āhāraṃ pariyesissāmī”ti vatvā imaṃ gāthamāha –",
  "atk-s0513a1:1272_0": "21.",
  "atk-s0513a1:1273_0": "“Ñātametaṃ kuruṅgassa, yaṃ tvaṃ sepaṇṇi seyyasi;",
  "atk-s0513a1:1274_0": "Aññaṃ sepaṇṇi gacchāmi, na me te ruccate phala”nti.",
  "atk-s0513a1:1275_0": "Tattha ñātanti pākaṭaṃ jātaṃ.",
  "atk-s0513a1:1275_1": "Etanti idaṃ.",
  "atk-s0513a1:1275_2": "Kuruṅgassāti kuruṅgamigassa.",
  "atk-s0513a1:1275_3": "Yaṃ tvaṃ sepaṇṇi seyyasīti yaṃ tvaṃ ambho sepaṇṇirukkha purato phalāni pātayamāno seyyasi viseyyasi visiṇṇaphalo hosi,",
  "atk-s0513a1:1275_4": "taṃ sabbaṃ kuruṅgamigassa pākaṭaṃ jātaṃ.",
  "atk-s0513a1:1275_5": "Na me te ruccate phalanti evaṃ phalaṃ dadamānāya na me tava phalaṃ ruccati,",
  "atk-s0513a1:1275_6": "tiṭṭha tvaṃ,",
  "atk-s0513a1:1275_7": "ahaṃ aññattha gacchissāmīti agamāsi.",
  "atk-s0513a1:1276_0": "Athassa luddako aṭṭake nisinnova sattiṃ khipitvā “gaccha,",
  "atk-s0513a1:1276_1": "viraddho dānimhi ta”nti āha.",
  "atk-s0513a1:1276_2": "Bodhisatto nivattitvā ṭhito āha “ambho purisa,",
  "atk-s0513a1:1276_3": "idānīsi kiñcāpi maṃ viraddho,",
  "atk-s0513a1:1276_4": "aṭṭha pana mahāniraye soḷasaussadaniraye pañcavidhabandhanādīni ca kammakāraṇāni aviraddhoyevāsī”ti.",
  "atk-s0513a1:1276_5": "Evañca pana vatvā palāyitvā yathāruciṃ gato,",
  "atk-s0513a1:1276_6": "luddopi otaritvā yathāruciṃ gato.",
  "atk-s0513a1:1277_0": "Satthāpi “na,",
  "atk-s0513a1:1277_1": "bhikkhave,",
  "atk-s0513a1:1277_2": "devadatto idāneva mama vadhāya parisakkati,",
  "atk-s0513a1:1277_3": "pubbepi parisakkiyeva,",
  "atk-s0513a1:1277_4": "na ca pana maṃ vadhituṃ asakkhī”ti imaṃ dhammadesanaṃ āharitvā anusandhiṃ ghaṭetvā jātakaṃ samodhānesi –",
  "atk-s0513a1:1277_5": "“tadā aṭṭakaluddako devadatto ahosi,",
  "atk-s0513a1:1277_6": "kuruṅgamigo pana ahameva ahosi”nti.",
  "atk-s0513a1:1278_0": "Kuruṅgamigajātakavaṇṇanā paṭhamā.",
  "atk-s0513a1:1280_0": "[22] 2. Kukkurajātakavaṇṇanā",
  "atk-s0513a1:1281_0": "Ye kukkurāti idaṃ satthā jetavane viharanto ñātatthacariyaṃ ārabbha kathesi.",
  "atk-s0513a1:1281_1": "Sā dvādasakanipāte bhaddasālajātake āvibhavissati.",
  "atk-s0513a1:1281_2": "Idaṃ pana vatthuṃ patiṭṭhapetvā atītaṃ āhari.",
  "atk-s0513a1:1282_0": "Atīte bārāṇasiyaṃ brahmadatte rajjaṃ kārente bodhisatto tathārūpaṃ kammaṃ paṭicca kukkurayoniyaṃ nibbattitvā",
  "atk-s0513a1:1282_1": "anekasatakukkuraparivuto mahāsusāne vasati.",
  "atk-s0513a1:1282_2": "Athekadivasaṃ rājā setasindhavayuttaṃ sabbālaṅkārapaṭimaṇḍitaṃ rathaṃ āruyha uyyānaṃ gantvā tattha divasabhāgaṃ",
  "atk-s0513a1:1282_3": "kīḷitvā atthaṅgate sūriye nagaraṃ pāvisi.",
  "atk-s0513a1:1282_4": "Tassa taṃ rathavarattaṃ yathānaddhameva rājaṅgaṇe ṭhapayiṃsu,",
  "atk-s0513a1:1282_5": "so rattibhāge deve vassante tinto.",
  "atk-s0513a1:1282_6": "Uparipāsādato koleyyakasunakhā otaritvā tassa cammañca naddhiñca khādiṃsu.",
  "atk-s0513a1:1282_7": "Punadivase rañño ārocesuṃ “deva,",
  "atk-s0513a1:1282_8": "niddhamanamukhena sunakhā pavisitvā rathassa cammañca naddhiñca khādiṃsū”ti.",
  "atk-s0513a1:1282_9": "Rājā sunakhānaṃ kujjhitvā “diṭṭhadiṭṭhaṭṭhāne sunakhe ghātethā”ti āha.",
  "atk-s0513a1:1282_10": "Tato paṭṭhāya sunakhānaṃ mahābyasanaṃ udapādi.",
  "atk-s0513a1:1282_11": "Te diṭṭhidiṭṭhaṭṭhāne ghātiyamānā palāyitvā susānaṃ gantvā bodhisattassa santikaṃ agamaṃsu.",
  "atk-s0513a1:1283_0": "Bodhisatto ‘tumhe bahū sannipatitā,",
  "atk-s0513a1:1283_1": "kiṃ nu kho kāraṇa”nti pucchi.",
  "atk-s0513a1:1283_2": "Te “antepure kira rathassa cammañca naddhi ca sunakhehi khāditā’ti kuddho rājā sunakhavadhaṃ āṇāpesi,",
  "atk-s0513a1:1283_3": "bahū sunakhā vinassanti,",
  "atk-s0513a1:1283_4": "mahābhayaṃ uppanna”nti āhaṃsu.",
  "atk-s0513a1:1283_5": "Bodhisatto cintesi “ārakkhaṭṭhāne bahi sunakhānaṃ okāso natthi,",
  "atk-s0513a1:1283_6": "antorājanivesane koleyyakasunakhānameva taṃ kammaṃ bhavissati.",
  "atk-s0513a1:1283_7": "Idāni pana corānaṃ kiñci bhayaṃ natthi,",
  "atk-s0513a1:1283_8": "acorā maraṇaṃ labhanti,",
  "atk-s0513a1:1283_9": "yaṃnūnāhaṃ core rañño dassetvā ñātisaṅghassa jīvitadānaṃ dadeyya”nti.",
  "atk-s0513a1:1283_10": "So ñātake samassāsetvā “tumhe mā bhāyittha,",
  "atk-s0513a1:1283_11": "ahaṃ vo abhayaṃ āharissāmi,",
  "atk-s0513a1:1283_12": "yāva rājānaṃ passāmi,",
  "atk-s0513a1:1283_13": "tāva idheva hothā”ti pāramiyo āvajjetvā mettābhāvanaṃ purecārikaṃ katvā “mayhaṃ upari leḍḍuṃ vā muggaraṃ",
  "atk-s0513a1:1283_14": "vā mā koci khipituṃ ussahī”ti adhiṭṭhāya ekakova antonagaraṃ pāvisi.",
  "atk-s0513a1:1283_15": "Atha naṃ disvā ekasattopi kujjhitvā olokento nāma nāhosi.",
  "atk-s0513a1:1283_16": "Rājāpi sunakhavadhaṃ āṇāpetvā sayaṃ vinicchaye nisinno hoti.",
  "atk-s0513a1:1283_17": "Bodhisatto tattheva gantvā pakkhanditvā rañño āsanassa heṭṭhā pāvisi.",
  "atk-s0513a1:1283_18": "Atha naṃ rājapurisā nīharituṃ āraddhā,",
  "atk-s0513a1:1283_19": "rājā pana vāresi.",
  "atk-s0513a1:1284_0": "So thokaṃ vissamitvā heṭṭhāsanā nikkhamitvā rājānaṃ vanditvā “deva,",
  "atk-s0513a1:1284_1": "tumhe kukkure mārāpethā”ti pucchi. “Āma,",
  "atk-s0513a1:1284_2": "mārāpemaha”nti.",
  "atk-s0513a1:1284_3": "“Ko nesaṃ aparādho narindā”ti?",
  "atk-s0513a1:1284_4": "“Rathassa me parivāracammañca naddhiñca khādiṃsū”ti.",
  "atk-s0513a1:1284_5": "“Ye khādiṃsu,",
  "atk-s0513a1:1284_6": "te jānāthā”ti?",
  "atk-s0513a1:1284_7": "“Na jānāmā”ti.",
  "atk-s0513a1:1284_8": "“‘Ime nāma cammakhādakacorā’ti tathato ajānitvā diṭṭhadiṭṭhaṭṭhāneyeva mārāpanaṃ na yuttaṃ, devā”ti.",
  "atk-s0513a1:1284_9": "“Rathacammassa kukkurehi khāditattā ‘diṭṭhadiṭṭhe sabbeva mārethā’ti sunakhavadhaṃ āṇāpesi”nti.",
  "atk-s0513a1:1284_10": "“Kiṃ pana vo manussā sabbeva kukkure mārenti,",
  "atk-s0513a1:1284_11": "udāhu maraṇaṃ alabhantāpi atthī”ti? “Atthi,",
  "atk-s0513a1:1284_12": "amhākaṃ ghare koleyyakā maraṇaṃ na labhantī”ti.",
  "atk-s0513a1:1284_13": "Mahārāja idāneva tumhe “rathacammassa kukkurehi khāditattā ‘diṭṭhadiṭṭhe sabbeva mārethā’ti sunakhavadhaṃ āṇāpesi”nti avocuttha,",
  "atk-s0513a1:1284_14": "idāni pana “amhākaṃ ghare koleyyakā maraṇaṃ na labhantī”ti vadetha.",
  "atk-s0513a1:1284_15": "“Nanu evaṃ sante tumhe chandādivasena agatigamanaṃ gacchatha,",
  "atk-s0513a1:1284_16": "agatigamanañca nāma na yuttaṃ,",
  "atk-s0513a1:1284_17": "na ca rājadhammo,",
  "atk-s0513a1:1284_18": "raññā nāma kāraṇagavesakena tulāsadisena bhavituṃ vaṭṭati,",
  "atk-s0513a1:1284_19": "idāni ca koleyyakā maraṇaṃ na labhanti,",
  "atk-s0513a1:1284_20": "dubbalasunakhāva labhanti,",
  "atk-s0513a1:1284_21": "evaṃ sante nāyaṃ sabbasunakhaghaccā,",
  "atk-s0513a1:1284_22": "dubbalaghātikā nāmesā”ti.",
  "atk-s0513a1:1284_23": "Evañca pana vatvā mahāsatto madhurassaraṃ nicchāretvā “mahārāja,",
  "atk-s0513a1:1284_24": "yaṃ tumhe karotha,",
  "atk-s0513a1:1284_25": "nāyaṃ dhammo”ti rañño dhammaṃ desento imaṃ gāthamāha –",
  "atk-s0513a1:1285_0": "22.",
  "atk-s0513a1:1286_0": "“Ye kukkurā rājakulamhi vaddhā, koleyyakā vaṇṇabalūpapannā;",
  "atk-s0513a1:1287_0": "Teme na vajjhā mayamasma vajjhā, nāyaṃ saghaccā dubbalaghātikāya”nti.",
  "atk-s0513a1:1288_0": "Tattha ye kukkurāti ye sunakhā.",
  "atk-s0513a1:1288_1": "Yathā hi dhāruṇhopi passāvo “pūtimutta”nti,",
  "atk-s0513a1:1288_2": "tadahujātopi siṅgālo “jarasiṅgālo”ti,",
  "atk-s0513a1:1288_3": "komalāpi galocilatā “pūtilatā”ti,",
  "atk-s0513a1:1288_4": "suvaṇṇavaṇṇopi kāyo “pūtikāyo”ti vuccati,",
  "atk-s0513a1:1288_5": "evamevaṃ vassasatikopi sunakho “kukkuro”ti vuccati.",
  "atk-s0513a1:1288_6": "Tasmā mahallakā kāyabalūpapannāpi te “kukkurā”tveva vuttā.",
  "atk-s0513a1:1288_7": "Vaddhāti vaḍḍhitā.",
  "atk-s0513a1:1288_8": "Koleyyakāti rājakule jātā sambhūtā saṃvaḍḍhā.",
  "atk-s0513a1:1288_9": "Vaṇṇabalūpapannāti sarīravaṇṇena ceva kāyabalena ca sampannā.",
  "atk-s0513a1:1288_10": "Teme na vajjhāti te ime sassāmikā sārakkhā na vajjhā.",
  "atk-s0513a1:1288_11": "Mayamasma vajjhāti assāmikā anārakkhā mayaṃ vajjhā nāma jātā.",
  "atk-s0513a1:1288_12": "Nāyaṃ saghaccāti evaṃ sante ayaṃ avisesena saghaccā nāma na hoti.",
  "atk-s0513a1:1288_13": "Dubbalaghātikāyanti ayaṃ pana dubbalānaṃyeva ghātanato dubbalaghātikā nāma hoti.",
  "atk-s0513a1:1288_14": "Rājūhi nāma corā niggaṇhitabbā, no acorā.",
  "atk-s0513a1:1288_15": "Idha pana corānaṃ kiñci bhayaṃ natthi,",
  "atk-s0513a1:1288_16": "acorā maraṇaṃ labhanti.",
  "atk-s0513a1:1288_17": "Aho imasmiṃ loke ayuttaṃ vattati,",
  "atk-s0513a1:1288_18": "aho adhammo vattatīti.",
  "atk-s0513a1:1289_0": "Rājā bodhisattassa vacaraṃ sutvā āha –",
  "atk-s0513a1:1289_1": "“jānāsi tvaṃ, paṇḍita,",
  "atk-s0513a1:1289_2": "asukehi nāma rathacammaṃ khādita”nti? “Āma,",
  "atk-s0513a1:1289_3": "jānāmī”ti.",
  "atk-s0513a1:1289_4": "“Kehi khādita”nti?",
  "atk-s0513a1:1289_5": "“Tumhākaṃ gehe vasanakehi koleyyakasunakhehī”ti.",
  "atk-s0513a1:1289_6": "“Kathaṃ tehi khāditabhāvo jānitabbo”ti?",
  "atk-s0513a1:1289_7": "“Ahaṃ tehi khāditabhāvaṃ dassesāmī”ti.",
  "atk-s0513a1:1289_8": "“Dassehi paṇḍitā”ti.",
  "atk-s0513a1:1289_9": "“Tumhākaṃ ghare koleyyakasunakhe āharāpetvā thokaṃ takkañca dabbatiṇāni ca āharāpethā”ti.",
  "atk-s0513a1:1289_10": "Rājā tathā akāsi.",
  "atk-s0513a1:1289_11": "Atha naṃ mahāsatto “imāni tiṇāni takkena maddāpetvā ete sunakhe pāyethā”ti āha.",
  "atk-s0513a1:1289_12": "Rājā tathā katvā pāyāpesi,",
  "atk-s0513a1:1289_13": "pītā pītā sunakhā saddhiṃ cammehi vamiṃsu.",
  "atk-s0513a1:1289_14": "Rājā “sabbaññubuddhassa byākaraṇaṃ viyā”ti tuṭṭho bodhisattassa setacchattena pūjaṃ akāsi.",
  "atk-s0513a1:1289_15": "Bodhisatto “dhammaṃ cara, mahārāja,",
  "atk-s0513a1:1289_16": "mātāpitūsu khattiyā”tiādīhi tesakuṇajātake āgatāhi dasahi dhammacariyagāthāhi rañño dhammaṃ desetvā “mahārāja,",
  "atk-s0513a1:1289_17": "ito paṭṭhāya appamatto hohī”ti rājānaṃ pañcasu sīlesu patiṭṭhāpetvā setacchattaṃ raññova paṭiadāsi.",
  "atk-s0513a1:1290_0": "Rājā mahāsattassa dhammakathaṃ sutvā sabbasattānaṃ abhayaṃ datvā bodhisattaṃ ādiṃ katvā sabbasunakhānaṃ",
  "atk-s0513a1:1290_1": "attano bhojanasadisameva niccabhattaṃ paṭṭhapetvā bodhisattassa ovāde ṭhito yāvatāyukaṃ dānādīni puññāni",
  "atk-s0513a1:1290_2": "katvā kālaṃ katvā devaloke uppajji.",
  "atk-s0513a1:1290_3": "Kukkurovādo dasa vassasahassāni pavatti.",
  "atk-s0513a1:1290_4": "Bodhisattopi yāvatāyukaṃ ṭhatvā yathākammaṃ gato.",
  "atk-s0513a1:1291_0": "Satthā “na,",
  "atk-s0513a1:1291_1": "bhikkhave,",
  "atk-s0513a1:1291_2": "tathāgato idāneva ñātakānaṃ atthaṃ carati,",
  "atk-s0513a1:1291_3": "pubbepi cariyevā”ti imaṃ dhammadesanaṃ āharitvā anusandhiṃ ghaṭetvā jātakaṃ samodhānesi –",
  "atk-s0513a1:1291_4": "“tadā rājā ānando ahosi,",
  "atk-s0513a1:1291_5": "avasesā parisā buddhaparisā,",
  "atk-s0513a1:1291_6": "kukkurapaṇḍito pana ahameva ahosi”nti.",
  "atk-s0513a1:1292_0": "Kukkurajātakavaṇṇanā dutiyā.",
  "atk-s0513a1:1294_0": "[23] 3. Bhojājānīyajātakavaṇṇanā",
  "atk-s0513a1:1295_0": "Api passena semānoti idaṃ satthā jetavane viharanto ekaṃ ossaṭṭhavīriyaṃ bhikkhuṃ ārabbha kathesi.",
  "atk-s0513a1:1295_1": "Tasmiñhi samaye satthā taṃ bhikkhuṃ āmantetvā “bhikkhu,",
  "atk-s0513a1:1295_2": "pubbe paṇḍitā anāyatanepi vīriyaṃ akaṃsu,",
  "atk-s0513a1:1295_3": "pahāraṃ laddhāpi neva ossajiṃsū”ti vatvā atītaṃ āhari.",
  "atk-s0513a1:1296_0": "Atīte bārāṇasiyaṃ brahmadatte rajjaṃ kārente bodhisatto bhojājānīyasindhavakule nibbatto sabbālaṅkārasampanno bārāṇasirañño maṅgalasso ahosi.",
  "atk-s0513a1:1296_1": "So satasahassagghanikāya suvaṇṇapātiyaṃyeva nānaggarasasampannaṃ tivassikagandhasālibhojanaṃ bhuñjati,",
  "atk-s0513a1:1296_2": "cātujjātikagandhūpalittāyameva bhūmiyaṃ tiṭṭhati,",
  "atk-s0513a1:1296_3": "taṃ ṭhānaṃ rattakambalasāṇiparikkhittaṃ upari suvaṇṇatārakakhacitacelavitānaṃ samosaritagandhadāmamālādāmaṃ avijahitagandhatelapadīpaṃ hoti.",
  "atk-s0513a1:1296_4": "Bārāṇasirajjaṃ pana apatthentā rājāno nāma natthi.",
  "atk-s0513a1:1296_5": "Ekaṃ samayaṃ satta rājāno bārāṇasiṃ parikkhipitvā “amhākaṃ rajjaṃ vā detu,",
  "atk-s0513a1:1296_6": "yuddhaṃ vā”ti bārāṇasirañño paṇṇaṃ pesesuṃ.",
  "atk-s0513a1:1296_7": "Rājā amacce sannipātetvā taṃ pavattiṃ ācikkhitvā “idāni kiṃ karoma,",
  "atk-s0513a1:1296_8": "tātā”ti pucchi. “Deva,",
  "atk-s0513a1:1296_9": "tumhehi tāva āditova yuddhāya na gantabbaṃ,",
  "atk-s0513a1:1296_10": "asukaṃ nāma assārohaṃ pesetvā yuddhaṃ kāretha,",
  "atk-s0513a1:1296_11": "tasmiṃ asakkonte pacchā jānissāmā”ti.",
  "atk-s0513a1:1296_12": "Rājā taṃ pakkosāpetvā “sakkhissasi, tāta,",
  "atk-s0513a1:1296_13": "sattahi rājūhi saddhiṃ yuddhaṃ kātu”nti āha. “Deva,",
  "atk-s0513a1:1296_14": "sace bhojājānīyasindhavaṃ labhāmi,",
  "atk-s0513a1:1296_15": "tiṭṭhantu satta rājāno,",
  "atk-s0513a1:1296_16": "sakalajambudīpe rājūhipi saddhiṃ yujjhituṃ sakkhissāmī”ti. “Tāta,",
  "atk-s0513a1:1296_17": "bhojājānīyasindhavo vā hotu añño vā,",
  "atk-s0513a1:1296_18": "yaṃ icchasi,",
  "atk-s0513a1:1296_19": "taṃ gahetvā yuddhaṃ karohī”ti.",
  "atk-s0513a1:1297_0": "So “sādhu,",
  "atk-s0513a1:1297_1": "devā”ti rājānaṃ vanditvā pāsādā oruyha bhojājānīyasindhavaṃ āharāpetvā suvammitaṃ katvā attanāpi sabbasannāhasannaddho",
  "atk-s0513a1:1297_2": "khaggaṃ bandhitvā sindhavapiṭṭhivaragato nagarā nikkhamma vijjulatā viya caramāno paṭhamaṃ balakoṭṭhakaṃ",
  "atk-s0513a1:1297_3": "bhinditvā ekaṃ rājānaṃ jīvaggāhameva gahetvā āgantvā nagare balassa niyyādetvā puna gantvā dutiyaṃ balakoṭṭhakaṃ",
  "atk-s0513a1:1297_4": "bhinditvā tathā tatiyanti evaṃ pañca rājāno jīvaggāhaṃ gahetvā chaṭṭhaṃ balakoṭṭhakaṃ bhinditvā chaṭṭhassa",
  "atk-s0513a1:1297_5": "rañño gahitakāle bhojājānīyo pahāraṃ labhati,",
  "atk-s0513a1:1297_6": "lohitaṃ paggharati,",
  "atk-s0513a1:1297_7": "vedanā balavatiyo vattanti.",
  "atk-s0513a1:1297_8": "Assāroho tassa pahaṭabhāvaṃ ñatvā bhojājānīyasindhavaṃ rājadvāre nipajjāpetvā sannāhaṃ sithilaṃ katvā aññaṃ assaṃ sannayhituṃ āraddho.",
  "atk-s0513a1:1297_9": "Bodhisatto mahāphāsukapassena nipannova akkhīni ummiletvā assārohaṃ disvā “ayaṃ aññaṃ assaṃ sannayhati,",
  "atk-s0513a1:1297_10": "ayañca asso sattamaṃ balakoṭṭhakaṃ bhinditvā sattamaṃ rājānaṃ gaṇhituṃ na sakkhissati,",
  "atk-s0513a1:1297_11": "mayā katakammañca nassissati,",
  "atk-s0513a1:1297_12": "appaṭisamo assārohopi nassissati,",
  "atk-s0513a1:1297_13": "rājāpi parahatthaṃ gamissati,",
  "atk-s0513a1:1297_14": "ṭhapetvā maṃ añño asso sattamaṃ balakoṭṭhakaṃ bhinditvā sattamaṃ rājānaṃ gahetuṃ samattho nāma natthī”ti",
  "atk-s0513a1:1297_15": "nipannakova assārohaṃ pakkosāpetvā “samma assāroha,",
  "atk-s0513a1:1297_16": "sattamaṃ balakoṭṭhakaṃ bhinditvā sattamaṃ rājānaṃ gahetuṃ samattho ṭhapetvā maṃ añño asso nāma natthi,",
  "atk-s0513a1:1297_17": "nāhaṃ mayā katakammaṃ nāsessāmi,",
  "atk-s0513a1:1297_18": "mamaññeva uṭṭhāpetvā sannayhāhī”ti vatvā imaṃ gāthamāha –",
  "atk-s0513a1:1298_0": "23.",
  "atk-s0513a1:1299_0": "“Api passena semāno, sallebhi sallalīkato;",
  "atk-s0513a1:1300_0": "Seyyova vaḷavā bhojjho, yuñja maññeva sārathī”ti.",
  "atk-s0513a1:1301_0": "Tattha api passena semānoti ekena passena sayamānakopi.",
  "atk-s0513a1:1301_1": "Sallebhi sallalīkatoti sallehi viddhopi samāno.",
  "atk-s0513a1:1301_2": "Seyyova vaḷavā bhojjhoti vaḷavāti sindhavakulesu ajāto khaluṅkasso.",
  "atk-s0513a1:1301_3": "Bhojjhoti bhojājānīyasindhavo.",
  "atk-s0513a1:1301_4": "Iti etasmā vaḷavā sallehi viddhopi bhojājānīyasindhavova seyyo varo uttamo.",
  "atk-s0513a1:1301_5": "Yuñja maññeva sārathīti yasmā eva gatopi ahameva seyyo,",
  "atk-s0513a1:1301_6": "tasmā mamaññeva yojehi,",
  "atk-s0513a1:1301_7": "maṃ vammehīti vadati.",
  "atk-s0513a1:1302_0": "Assāroho bodhisattaṃ uṭṭhāpetvā vaṇaṃ bandhitvā susannaddhaṃ sannayhitvā tassa piṭṭhiyaṃ nisīditvā sattamaṃ",
  "atk-s0513a1:1302_1": "balakoṭṭhakaṃ bhinditvā sattamaṃ rājānaṃ jīvaggāhaṃ gahetvā rājabalassa niyyādesi,",
  "atk-s0513a1:1302_2": "bodhisattampi rājadvāraṃ ānayiṃsu.",
  "atk-s0513a1:1302_3": "Rājā tassa dassanatthāya nikkhami.",
  "atk-s0513a1:1302_4": "Mahāsatto rājānaṃ āha –",
  "atk-s0513a1:1302_5": "“mahārāja,",
  "atk-s0513a1:1302_6": "satta rājāno mā ghātayittha,",
  "atk-s0513a1:1302_7": "sapathaṃ kāretvā vissajjetha,",
  "atk-s0513a1:1302_8": "mayhañca assārohassa ca dātabbaṃ yasaṃ assārohasseva detha,",
  "atk-s0513a1:1302_9": "satta rājāno gahetvā dinnayodhaṃ nāma nāsetuṃ na vaṭṭati.",
  "atk-s0513a1:1302_10": "Tumhepi dānaṃ detha,",
  "atk-s0513a1:1302_11": "sīlaṃ rakkhatha,",
  "atk-s0513a1:1302_12": "dhammena samena rajjaṃ kārethā”ti.",
  "atk-s0513a1:1302_13": "Evaṃ bodhisattena rañño ovāde dinne bodhisattassa sannāhaṃ mocayiṃsu,",
  "atk-s0513a1:1302_14": "so sannāhe muttamatteyeva nirujjhi.",
  "atk-s0513a1:1302_15": "Rājā tassa sarīrakiccaṃ kāretvā assārohassa mahantaṃ yasaṃ datvā satta rājāno puna attanno adubbhāya",
  "atk-s0513a1:1302_16": "sapathaṃ kāretvā sakasakaṭṭhānāni pesetvā dhammena samena rajjaṃ kāretvā jīvitapariyosāne yathākammaṃ gato.",
  "atk-s0513a1:1303_0": "Satthā “evaṃ bhikkhu pubbe paṇḍitā anāyatanepi vīriyaṃ akaṃsu,",
  "atk-s0513a1:1303_1": "evarūpaṃ pahāraṃ laddhāpi na ossajiṃsu,",
  "atk-s0513a1:1303_2": "tvaṃ pana evarūpe niyyānikasāsane pabbajitvā kasmā vīriyaṃ ossajasī”ti vatvā cattāri saccāni pakāsesi,",
  "atk-s0513a1:1303_3": "saccapariyosāne ossaṭṭhavīriyo bhikkhu arahattaphale patiṭṭhāsi.",
  "atk-s0513a1:1304_0": "Satthā imaṃ dhammadesanaṃ āharitvā anusandhiṃ ghaṭetvā jātakaṃ samodhānesi –",
  "atk-s0513a1:1304_1": "“tadā rājā ānando ahosi,",
  "atk-s0513a1:1304_2": "assāroho sāriputto,",
  "atk-s0513a1:1304_3": "bhojājānīyasindhavo pana ahameva ahosi”nti.",
  "atk-s0513a1:1305_0": "Bhojājānīyajātakavaṇṇanā tatiyā.",
  "atk-s0513a1:1307_0": "[24] 4. Ājaññajātakavaṇṇanā",
  "atk-s0513a1:1308_0": "Yadā yadāti idampi satthā jetavane viharanto ossaṭṭhavīriyameva bhikkhuṃ ārabbha kathesi.",
  "atk-s0513a1:1308_1": "Taṃ pana bhikkhuṃ satthā āmantetvā “bhikkhu pubbe paṇḍitā anāyatanepi laddhappahārāpi hutvā vīriyaṃ akaṃsū”ti vatvā atītaṃ āhari.",
  "atk-s0513a1:1309_0": "Atīte bārāṇasiyaṃ brahmadatte rajjaṃ kārente purimanayeneva satta rājāno nagaraṃ parivārayiṃsu.",
  "atk-s0513a1:1309_1": "Atheko rathikayodho dve bhātikasindhave rathe yojetvā nagarā nikkhamma cha balakoṭṭhake bhinditvā cha rājāno aggahesi.",
  "atk-s0513a1:1309_2": "Tasmiṃ khaṇe jeṭṭhakaasso pahāraṃ labhi.",
  "atk-s0513a1:1309_3": "Rathiko rathaṃ pesento rājadvāraṃ āgantvā jeṭṭhabhātikaṃ rathā mocetvā sannāhaṃ sithilaṃ katvā ekeneva",
  "atk-s0513a1:1309_4": "passena nipajjāpetvā aññaṃ assaṃ sannayhituṃ āraddho.",
  "atk-s0513a1:1309_5": "Bodhisatto taṃ disvā purimanayeneva cintetvā rathikaṃ pakkosāpetvā nipannakova imaṃ gāthamāha –",
  "atk-s0513a1:1310_0": "24.",
  "atk-s0513a1:1311_0": "“Yadā yadā yattha yadā, yattha yattha yadā yadā;",
  "atk-s0513a1:1312_0": "Ājañño kurute vegaṃ, hāyanti tattha vāḷavā”ti.",
  "atk-s0513a1:1313_0": "Tattha yadā yadāti pubbaṇhādīsu yasmiṃ yasmiṃ kāle.",
  "atk-s0513a1:1313_1": "Yatthāti yasmiṃ ṭhāne magge vā saṅgāmasīse vā.",
  "atk-s0513a1:1313_2": "Yadāti yasmiṃ khaṇe.",
  "atk-s0513a1:1313_3": "Yattha yatthāti sattannaṃ balakoṭṭhakānaṃ vasena bahūsu yuddhamaṇḍalesu.",
  "atk-s0513a1:1313_4": "Yadā yadāti yasmiṃ yasmiṃ kāle pahāraṃ laddhakāle vā aladdhakāle vā.",
  "atk-s0513a1:1313_5": "Ājañño kurute veganti sārathissa cittarucitaṃ kāraṇaṃ ājānanasabhāvo ājañño varasindhavo vegaṃ karoti vāyamati vīriyaṃ ārabhati.",
  "atk-s0513a1:1313_6": "Hāyanti tattha vāḷavāti tasmiṃ vege kariyamāne itare vaḷavasaṅkhātā khaḷuṅkassā hāyanti parihāyanti,",
  "atk-s0513a1:1313_7": "tasmā imasmiṃ rathe maṃyeva yojehīti āha.",
  "atk-s0513a1:1314_0": "Sārathi bodhisattaṃ uṭṭhāpetvā rathe yojetvā sattamaṃ balakoṭṭhakaṃ bhinditvā sattamaṃ rājānaṃ ādāya",
  "atk-s0513a1:1314_1": "rathaṃ pesento rājadvāraṃ āgantvā sindhavaṃ mocesi.",
  "atk-s0513a1:1314_2": "Bodhisatto ekena passena nipanno purimanayeneva rañño ovādaṃ datvā nirujjhi.",
  "atk-s0513a1:1314_3": "Rājā tassa sarīrakiccaṃ kāretvā sārathissa sammānaṃ katvā dhammena rajjaṃ kāretvā yathākammaṃ gato.",
  "atk-s0513a1:1315_0": "Satthā imaṃ dhammadesanaṃ āharitvā saccāni pakāsesi,",
  "atk-s0513a1:1315_1": "saccapariyosāne so bhikkhu arahatte patiṭṭhāsi.",
  "atk-s0513a1:1315_2": "Satthā jātakaṃ samodhānesi “tadā rājā ānandatthero ahosi,",
  "atk-s0513a1:1315_3": "asso sammāsambuddho”ti.",
  "atk-s0513a1:1316_0": "Ājaññajātakavaṇṇanā catutthā.",
  "atk-s0513a1:1318_0": "[25] 5. Titthajātakavaṇṇanā",
  "atk-s0513a1:1319_0": "Aññamaññehi titthehīti idaṃ satthā jetavane viharanto dhammasenāpatissa saddhivihārikaṃ ekaṃ suvaṇṇakārapubbakaṃ bhikkhuṃ ārabbha kathesi.",
  "atk-s0513a1:1319_1": "Āsayānusayañāṇañhi buddhānaṃyeva hoti,",
  "atk-s0513a1:1319_2": "na aññesaṃ.",
  "atk-s0513a1:1319_3": "Tasmā dhammasenāpati attano āsayānusayañāṇassa natthitāya saddhivihārikassa āsayānusayaṃ ajānanto asubhakammaṭṭhānameva kathesi,",
  "atk-s0513a1:1319_4": "tassa taṃ na sappāyamahosi. Kasmā?",
  "atk-s0513a1:1319_5": "So kira paṭipāṭiyā pañca jātisatāni suvaṇṇakārageheyeva paṭisandhiṃ gaṇhi,",
  "atk-s0513a1:1319_6": "athassa dīgharattaṃ parisuddhasuvaṇṇadassanavasena paricitattā asubhaṃ na sappāyamahosi.",
  "atk-s0513a1:1319_7": "So tattha nimittamattampi uppādetuṃ asakkonto cattāro māse khepesi.",
  "atk-s0513a1:1320_0": "Dhammasenāpati attano saddhivihārikassa arahattaṃ dātuṃ asakkonto “addhā ayaṃ buddhaveneyyo bhavissati,",
  "atk-s0513a1:1320_1": "tathāgatassa santikaṃ nessāmī”ti cintetvā pātova taṃ ādāya satthu santikaṃ agamāsi.",
  "atk-s0513a1:1320_2": "Satthā “kiṃ nu kho,",
  "atk-s0513a1:1320_3": "sāriputta,",
  "atk-s0513a1:1320_4": "ekaṃ bhikkhuṃ ādāya āgatosī”ti pucchi. “Ahaṃ, bhante,",
  "atk-s0513a1:1320_5": "imassa kammaṭṭhānaṃ adāsiṃ,",
  "atk-s0513a1:1320_6": "ayaṃ pana catūhi māsehi nimittamattampi na uppādesi,",
  "atk-s0513a1:1320_7": "svāhaṃ ‘buddhaveneyyo eso bhavissatī’ti cintetvā tumhākaṃ santikaṃ ādāya āgato”ti.",
  "atk-s0513a1:1320_8": "“Sāriputta,",
  "atk-s0513a1:1320_9": "kataraṃ pana te kammaṭṭhānaṃ saddhivihārikassa dinna”nti?",
  "atk-s0513a1:1320_10": "“Asubhakammaṭṭhānaṃ bhagavā”ti.",
  "atk-s0513a1:1320_11": "“Sāriputta,",
  "atk-s0513a1:1320_12": "natthi tava santāne āsayānusayañāṇaṃ, gaccha,",
  "atk-s0513a1:1320_13": "tvaṃ sāyanhasamaye āgantvā tava saddhivihārikaṃ ādāya gaccheyyāsī”ti.",
  "atk-s0513a1:1320_14": "Evaṃ satthā theraṃ uyyojetvā tassa bhikkhussa manāpaṃ cīvarañca nivāsanañca dāpetvā taṃ ādāya gāmaṃ piṇḍāya",
  "atk-s0513a1:1320_15": "pavisitvā paṇītaṃ khādanīyabhojanīyaṃ dāpetvā mahābhikkhusaṅghaparivāro puna vihāraṃ āgantvā gandhakuṭiyaṃ",
  "atk-s0513a1:1320_16": "divasabhāgaṃ khepetvā sāyanhasamaye taṃ bhikkhuṃ gahetvā vihāracārikaṃ caramāno ambavane ekaṃ pokkharaṇiṃ",
  "atk-s0513a1:1320_17": "māpetvā tattha mahantaṃ paduminigacchaṃ,",
  "atk-s0513a1:1320_18": "tatrāpi ca mahantaṃ ekaṃ padumapupphaṃ māpetvā “bhikkhu imaṃ pupphaṃ olokento nisīdā”ti nisīdāpetvā gandhakuṭiṃ pāvisi.",
  "atk-s0513a1:1321_0": "So bhikkhu taṃ pupphaṃ punappunaṃ oloketi.",
  "atk-s0513a1:1321_1": "Bhagavā taṃ pupphaṃ jaraṃ pāpesi,",
  "atk-s0513a1:1321_2": "taṃ tassa passantasseva jaraṃ patvā vivaṇṇaṃ ahosi.",
  "atk-s0513a1:1321_3": "Athassa pariyantato paṭṭhāya pattāni patantāni muhuttena sabbāni patiṃsu.",
  "atk-s0513a1:1321_4": "Tato kiñjakkhaṃ pati,",
  "atk-s0513a1:1321_5": "kaṇṇikāva avasissi.",
  "atk-s0513a1:1321_6": "So bhikkhu taṃ passanto cintesi “idaṃ padumapupphaṃ idāneva abhirūpaṃ ahosi dassanīyaṃ,",
  "atk-s0513a1:1321_7": "athassa vaṇṇo pariṇato,",
  "atk-s0513a1:1321_8": "pattāni ca kiñcakkhañca patitaṃ,",
  "atk-s0513a1:1321_9": "kaṇṇikāmattameva avasiṭṭhaṃ,",
  "atk-s0513a1:1321_10": "evarūpassa nāma padumassa jarā pattā,",
  "atk-s0513a1:1321_11": "mayhaṃ sarīrassa kiṃ na pāpuṇissati,",
  "atk-s0513a1:1321_12": "sabbe saṅkhārā aniccā”ti vipassanaṃ paṭṭhapesi.",
  "atk-s0513a1:1321_13": "Satthā “tassa cittaṃ vipassanaṃ āruḷha”nti ñatvā gandhakuṭiyaṃ nisinnova obhāsaṃ pharitvā imaṃ gāthamāha –",
  "atk-s0513a1:1322_0": "“Ucchinda sinehamattano, kumudaṃ sāradikaṃva pāṇinā;",
  "atk-s0513a1:1323_0": "Santimaggameva brūhaya, nibbānaṃ sugatena desita”nti. ;",
  "atk-s0513a1:1324_0": "So bhikkhu gāthāpariyosāne arahattaṃ patvā “mutto vatamhi sabbabhavehī”ti cintetvā –",
  "atk-s0513a1:1325_0": "“So vutthavāso paripuṇṇamānaso, khīṇāsavo antimadehadhārī;",
  "atk-s0513a1:1326_0": "Visuddhasīlo susamāhitindriyo, cando yathā rāhumukhā pamutto.",
  "atk-s0513a1:1327_0": "“Samotataṃ mohamahandhakāraṃ, vinodayiṃ sabbamalaṃ asesaṃ;",
  "atk-s0513a1:1328_0": "Ālokapajjotakaro pabhaṅkaro, sahassaraṃsī viya bhāṇumā nabhe”ti. –",
  "atk-s0513a1:1329_0": "Ādīhi gāthāhi udānaṃ udānesi.",
  "atk-s0513a1:1329_1": "Udānetvā ca pana gantvā bhagavantaṃ vandi.",
  "atk-s0513a1:1329_2": "Theropi āgantvā satthāraṃ vanditvā attano saddhivihārikaṃ gahetvā agamāsi.",
  "atk-s0513a1:1329_3": "Ayaṃ pavatti bhikkhūnaṃ antare pākaṭā jātā.",
  "atk-s0513a1:1329_4": "Bhikkhū dhammasabhāyaṃ dasabalassa guṇe vaṇṇayamānā nisīdiṃsu – “āvuso,",
  "atk-s0513a1:1329_5": "sāriputtatthero āsayānusayañāṇassa abhāvena attano saddhivihārikassa āsayaṃ na jānāti,",
  "atk-s0513a1:1329_6": "satthā pana ñatvā ekadivaseneva tassa saha paṭisambhidāhi arahattaṃ adāsi,",
  "atk-s0513a1:1329_7": "aho buddhā nāma mahānubhāvā”ti.",
  "atk-s0513a1:1330_0": "Satthā āgantvā paññattāsane nisīditvā “kāya nuttha,",
  "atk-s0513a1:1330_1": "bhikkhave,",
  "atk-s0513a1:1330_2": "etarahi kathāya sannisinnā”ti pucchi.",
  "atk-s0513a1:1330_3": "“Na bhagavā aññāya kathāya,",
  "atk-s0513a1:1330_4": "tumhākaññeva pana dhammasenāpatino saddhivihārikassa āsayānusayañāṇakathāyā”ti.",
  "atk-s0513a1:1330_5": "Satthā “na,",
  "atk-s0513a1:1330_6": "bhikkhave,",
  "atk-s0513a1:1330_7": "etaṃ acchariyaṃ,",
  "atk-s0513a1:1330_8": "svāhaṃ etarahi buddho hutvā tassa āsayaṃ jānāmi,",
  "atk-s0513a1:1330_9": "pubbepāhaṃ tassa āsayaṃ jānāmiyevā”ti vatvā atītaṃ āhari.",
  "atk-s0513a1:1331_0": "Atīte bārāṇasiyaṃ brahmadatto rajjaṃ kāresi.",
  "atk-s0513a1:1331_1": "Tadā bodhisatto taṃ rājānaṃ atthe ca dhamme ca anusāsati.",
  "atk-s0513a1:1331_2": "Tadā rañño maṅgalaassanhānatitthe aññataraṃ vaḷavaṃ khaḷuṅkassaṃ nhāpesuṃ.",
  "atk-s0513a1:1331_3": "Maṅgalasso vaḷavena nhānatitthaṃ otāriyamāno jigucchitvā otarituṃ na icchi.",
  "atk-s0513a1:1331_4": "Assagopako gantvā rañño ārocesi “deva,",
  "atk-s0513a1:1331_5": "maṅgalasso titthaṃ otarituṃ na icchatī”ti.",
  "atk-s0513a1:1331_6": "Rājā bodhisattaṃ pesesi – “gaccha, paṇḍita,",
  "atk-s0513a1:1331_7": "jānāhi kena kāraṇena asso titthaṃ otāriyamāno na otaratī”ti.",
  "atk-s0513a1:1331_8": "Bodhisatto “sādhu,",
  "atk-s0513a1:1331_9": "devā”ti nadītīraṃ gantvā assaṃ oloketvā nirogabhāvamassa ñatvā “kena nu kho kāraṇena ayaṃ imaṃ titthaṃ",
  "atk-s0513a1:1331_10": "na otaratī”ti upadhārento “paṭhamataraṃ ettha añño nhāpito bhavissati,",
  "atk-s0513a1:1331_11": "tenesa jigucchamāno titthaṃ na otarati maññe”ti cintetvā assagopake pucchi “ambho,",
  "atk-s0513a1:1331_12": "imasmiṃ titthe kaṃ paṭhamaṃ nhāpayitthā”ti?",
  "atk-s0513a1:1331_13": "“Aññataraṃ vaḷavassaṃ, sāmī”ti.",
  "atk-s0513a1:1332_0": "Bodhisatto “esa attano sindhavatāya jigucchanto ettha nhāyituṃ na icchati,",
  "atk-s0513a1:1332_1": "imaṃ aññatitthe nhāpetuṃ vaṭṭatī”ti tassa āsayaṃ ñatvā “bho assagopaka,",
  "atk-s0513a1:1332_2": "sappimadhuphāṇitādibhisaṅkhatapāyāsampi tāva punappunaṃ bhuñjantassa titti hoti.",
  "atk-s0513a1:1332_3": "Ayaṃ asso bahū vāre idha titthe nhāto,",
  "atk-s0513a1:1332_4": "aññampi tāva naṃ titthaṃ otāretvā nhāpetha ca pāyetha cā”ti vatvā imaṃ gāthamāha –",
  "atk-s0513a1:1333_0": "25.",
  "atk-s0513a1:1334_0": "“Aññamaññehi titthehi, assaṃ pāyehi sārathi;",
  "atk-s0513a1:1335_0": "Accāsanassa puriso, pāyāsassapi tappatī”ti.",
  "atk-s0513a1:1336_0": "Tattha aññamaññehīti aññehi aññehi.",
  "atk-s0513a1:1336_1": "Pāyehīti desanāsīsametaṃ,",
  "atk-s0513a1:1336_2": "nhāpehi ca pāyehi cāti attho.",
  "atk-s0513a1:1336_3": "Accāsanassāti karaṇatthe sāmivacanaṃ,",
  "atk-s0513a1:1336_4": "atiasanena atibhuttenāti attho.",
  "atk-s0513a1:1336_5": "Pāyāsassapi tappatīti sappiādīhi abhisaṅkhatena madhurapāyāsena tappati titto hoti,",
  "atk-s0513a1:1336_6": "dhāto suhito na puna bhuñjitukāmataṃ āpajjati.",
  "atk-s0513a1:1336_7": "Tasmā ayampi asso imasmiṃ titthe nibaddhaṃ nhānena pariyattiṃ āpanno bhavissati,",
  "atk-s0513a1:1336_8": "aññattha naṃ nhāpethāti.",
  "atk-s0513a1:1337_0": "Te tassa vacanaṃ sutvā assaṃ aññatitthaṃ otāretvā pāyiṃsu ceva nhāpayiṃsu ca.",
  "atk-s0513a1:1337_1": "Bodhisatto assassa pānīyaṃ pivitvā nhānakāle rañño santikaṃ agamāsi.",
  "atk-s0513a1:1337_2": "Rājā “kiṃ, tāta,",
  "atk-s0513a1:1337_3": "asso nhāto ca pīto cā”ti pucchi. “Āma, devā”ti.",
  "atk-s0513a1:1337_4": "“Paṭhamaṃ kiṃ kāraṇā na icchatī”ti?",
  "atk-s0513a1:1337_5": "“Iminā nāma kāraṇenā”ti sabbaṃ ācikkhi.",
  "atk-s0513a1:1337_6": "Rājā “evarūpassa tiracchānassāpi nāma āsayaṃ jānāti,",
  "atk-s0513a1:1337_7": "aho paṇḍito”ti bodhisattassa mahantaṃ yasaṃ datvā jīvitapariyosāne yathākammaṃ gato.",
  "atk-s0513a1:1337_8": "Bodhisattopi yathākammameva gato.",
  "atk-s0513a1:1338_0": "Satthā “na,",
  "atk-s0513a1:1338_1": "bhikkhave,",
  "atk-s0513a1:1338_2": "ahaṃ etassa idāneva āsayaṃ jānāmi,",
  "atk-s0513a1:1338_3": "pubbepi jānāmiyevā”ti imaṃ dhammadesanaṃ āharitvā anusandhiṃ ghaṭetvā jātakaṃ samodhānesi –",
  "atk-s0513a1:1338_4": "“tadā maṅgalaasso ayaṃ bhikkhu ahosi,",
  "atk-s0513a1:1338_5": "rājā ānando,",
  "atk-s0513a1:1338_6": "paṇḍitāmacco pana ahameva ahosi”nti.",
  "atk-s0513a1:1339_0": "Titthajātakavaṇṇanā pañcamā.",
  "atk-s0513a1:1341_0": "[26] 6. Mahiḷāmukhajātakavaṇṇanā",
  "atk-s0513a1:1342_0": "Purāṇacorāna vaco nisammāti idaṃ satthā veḷuvane viharanto devadattaṃ ārabbha kathesi.",
  "atk-s0513a1:1342_1": "Devadatto ajātasattukumāraṃ pasādetvā lābhasakkāraṃ nipphādesi.",
  "atk-s0513a1:1342_2": "Ajātasattukumāro devadattassa gayāsīse vihāraṃ kāretvā nānaggarasehi tivassikagandhasālibhojanassa divase divase pañca thālipākasatāni abhihari.",
  "atk-s0513a1:1342_3": "Lābhasakkāraṃ nissāya devadattassa parivāro mahanto jāto,",
  "atk-s0513a1:1342_4": "devadatto parivārena saddhiṃ vihāreyeva hoti.",
  "atk-s0513a1:1342_5": "Tena samayena rājagahavāsikā dve sahāyā.",
  "atk-s0513a1:1342_6": "Tesu eko satthu santike pabbajito,",
  "atk-s0513a1:1342_7": "eko devadattassa.",
  "atk-s0513a1:1342_8": "Te aññamaññaṃ tasmiṃ tasmiṃ ṭhānepi passanti,",
  "atk-s0513a1:1342_9": "vihāraṃ gantvāpi passantiyeva.",
  "atk-s0513a1:1343_0": "Athekadivasaṃ devadattassa nissitako itaraṃ āha – “āvuso,",
  "atk-s0513a1:1343_1": "kiṃ tvaṃ devasikaṃ sedehi muccamānehi piṇḍāya carasi,",
  "atk-s0513a1:1343_2": "devadatto gayāsīsavihāre nisīditvāva nānaggarasehi subhojanaṃ bhuñjati,",
  "atk-s0513a1:1343_3": "evarūpo upāyo natthi,",
  "atk-s0513a1:1343_4": "kiṃ tvaṃ dukkhaṃ anubhosi,",
  "atk-s0513a1:1343_5": "kiṃ te pātova gayāsīsaṃ āgantvā sauttaribhaṅgaṃ yāguṃ pivitvā aṭṭhārasavidhaṃ khajjakaṃ khāditvā nānaggarasehi subhojanaṃ bhuñjituṃ na vaṭṭatī”ti?",
  "atk-s0513a1:1343_6": "So punappunaṃ vuccamāno gantukāmo hutvā tato paṭṭhāya gayāsīsaṃ gantvā bhuñjitvā kālasseva veḷuvanaṃ āgacchati.",
  "atk-s0513a1:1343_7": "So sabbakālaṃ paṭicchādetuṃ nāsakkhi,",
  "atk-s0513a1:1343_8": "“gayāsīsaṃ gantvā devadattassa paṭṭhapitaṃ bhattaṃ bhuñjatī”ti na cirasseva pākaṭo jāto.",
  "atk-s0513a1:1343_9": "Atha naṃ sahāyā pucchiṃsu “saccaṃ kira,",
  "atk-s0513a1:1343_10": "tvaṃ āvuso,",
  "atk-s0513a1:1343_11": "devadattassa paṭṭhapitaṃ bhattaṃ bhuñjasī”ti.",
  "atk-s0513a1:1343_12": "“Ko evamāhā”ti?",
  "atk-s0513a1:1343_13": "“Asuko ca asuko cā”ti.",
  "atk-s0513a1:1343_14": "“Saccaṃ ahaṃ āvuso gayāsīsaṃ gantvā bhuñjāmi,",
  "atk-s0513a1:1343_15": "na pana me devadatto bhattaṃ deti,",
  "atk-s0513a1:1343_16": "aññe manussā dentī”ti. “Āvuso,",
  "atk-s0513a1:1343_17": "devadatto buddhānaṃ paṭikaṇṭako dussīlo ajātasattuṃ pasādetvā adhammena attano lābhasakkāraṃ uppādesi,",
  "atk-s0513a1:1343_18": "tvaṃ evarūpe niyyānike buddhasāsane pabbajitvā devadattassa adhammena uppannaṃ bhojanaṃ bhuñjasi,",
  "atk-s0513a1:1343_19": "ehi taṃ satthu santikaṃ nessāmā”ti taṃ bhikkhuṃ ādāya dhammasabhaṃ āgamiṃsu.",
  "atk-s0513a1:1344_0": "Satthā disvāva “kiṃ,",
  "atk-s0513a1:1344_1": "bhikkhave,",
  "atk-s0513a1:1344_2": "etaṃ bhikkhuṃ anicchantaññeva ādāya āgatatthā”ti?",
  "atk-s0513a1:1344_3": "“Āma bhante,",
  "atk-s0513a1:1344_4": "ayaṃ bhikkhu tumhākaṃ santike pabbajitvā devadattassa adhammena uppannaṃ bhojanaṃ bhuñjatī”ti.",
  "atk-s0513a1:1344_5": "“Saccaṃ kira tvaṃ bhikkhu devadattassa adhammena uppannaṃ bhojanaṃ bhuñjasī”ti?",
  "atk-s0513a1:1344_6": "“Na bhante,",
  "atk-s0513a1:1344_7": "devadatto mayhaṃ deti,",
  "atk-s0513a1:1344_8": "aññe manussā denti,",
  "atk-s0513a1:1344_9": "tamahaṃ bhuñjāmī”ti.",
  "atk-s0513a1:1344_10": "Satthā “mā bhikkhu ettha parihāraṃ kari,",
  "atk-s0513a1:1344_11": "devadatto anācāro dussīlo,",
  "atk-s0513a1:1344_12": "kathañhi nāma tvaṃ idha pabbajitvā mama sāsanaṃ bhajantoyeva devadattassa bhattaṃ bhuñjasi,",
  "atk-s0513a1:1344_13": "niccakālampi bhajanasīlakova tvaṃ diṭṭhadiṭṭheyeva bhajasī”ti vatvā atītaṃ āhari.",
  "atk-s0513a1:1345_0": "Atīte bārāṇasiyaṃ brahmadatte rajjaṃ kārente bodhisatto tassa amacco ahosi.",
  "atk-s0513a1:1345_1": "Tadā rañño mahiḷāmukho nāma maṅgalahatthī ahosi sīlavā ācārasampanno,",
  "atk-s0513a1:1345_2": "na kañci viheṭheti.",
  "atk-s0513a1:1345_3": "Athekadivasaṃ tassa sālāya samīpe rattibhāgasamanantare corā āgantvā tassa avidūre nisinnā coramantaṃ mantayiṃsu “evaṃ ummaṅgo bhinditabbo,",
  "atk-s0513a1:1345_4": "evaṃ sandhicchedakammaṃ kattabbaṃ,",
  "atk-s0513a1:1345_5": "ummaṅgañca sandhicchedañca maggasadisaṃ titthasadisaṃ nijjaṭaṃ niggumbaṃ katvā bhaṇḍaṃ harituṃ vaṭṭati,",
  "atk-s0513a1:1345_6": "harantena māretvāva haritabbaṃ,",
  "atk-s0513a1:1345_7": "evaṃ uṭṭhātuṃ samattho nāma na bhavissati,",
  "atk-s0513a1:1345_8": "corena ca nāma sīlācārayuttena na bhavitabbaṃ,",
  "atk-s0513a1:1345_9": "kakkhaḷena pharusena sāhasikena bhavitabba”nti.",
  "atk-s0513a1:1345_10": "Evaṃ mantetvā aññamaññaṃ uggaṇhāpetvā agamaṃsu.",
  "atk-s0513a1:1345_11": "Eteneva upāyena punadivasepi punadivasepīti bahū divase tattha āgantvā mantayiṃsu.",
  "atk-s0513a1:1345_12": "So tesaṃ vacanaṃ sutvā “te maṃ sikkhāpentī”ti saññāya “idāni mayā kakkhaḷena pharusena sāhasikena bhavitabba”nti tathārūpova ahosi.",
  "atk-s0513a1:1345_13": "Pātova āgataṃ hatthigopakaṃ soṇḍāya gahetvā bhūmiyaṃ pothetvā māresi.",
  "atk-s0513a1:1345_14": "Aparampi tathā aparampi tathāti āgatāgataṃ māretiyeva.",
  "atk-s0513a1:1346_0": "“Mahiḷāmukho ummattako jāto diṭṭhadiṭṭhe māretī”ti rañño ārocayiṃsu.",
  "atk-s0513a1:1346_1": "Rājā bodhisattaṃ pahiṇi “gaccha paṇḍita,",
  "atk-s0513a1:1346_2": "jānāhi kena kāraṇena so duṭṭho jāto”ti.",
  "atk-s0513a1:1346_3": "Bodhisatto gantvā tassa sarīre arogabhāvaṃ ñatvā “kena nu kho kāraṇena esa duṭṭho jāto”ti upadhārento",
  "atk-s0513a1:1346_4": "“addhā avidūre kesañci vacanaṃ sutvā ‘maṃ ete sikkhāpentī’ti saññāya duṭṭho jāto”ti sanniṭṭhānaṃ katvā",
  "atk-s0513a1:1346_5": "hatthigopake pucchi “atthi nu kho hatthisālāya samīpe rattibhāge kehici kiñci kathitapubba”nti? “Āma, sāmi,",
  "atk-s0513a1:1346_6": "corā āgantvā kathayiṃsū”ti.",
  "atk-s0513a1:1346_7": "Bodhisatto gantvā rañño ārocesi “deva,",
  "atk-s0513a1:1346_8": "añño hatthissa sarīre vikāro natthi,",
  "atk-s0513a1:1346_9": "corānaṃ kathaṃ sutvā duṭṭho jāto”ti.",
  "atk-s0513a1:1346_10": "“Idāni kiṃ kātuṃ vaṭṭatī”ti?",
  "atk-s0513a1:1346_11": "“Sīlavante samaṇabrāhmaṇe hatthisālāyaṃ nisīdāpetvā sīlācārakathaṃ kathāpetuṃ vaṭṭatī”ti.",
  "atk-s0513a1:1346_12": "“Evaṃ kārehi, tātā”ti.",
  "atk-s0513a1:1347_0": "Bodhisatto gantvā sīlavante samaṇabrāhmaṇe hatthisālāyaṃ nisīdāpetvā “sīlakathaṃ kathetha,",
  "atk-s0513a1:1347_1": "bhante”ti āha.",
  "atk-s0513a1:1347_2": "Te hatthissa avidūre nisinnā “na koci parāmasitabbo na māretabbo,",
  "atk-s0513a1:1347_3": "sīlācārasampannena khantimettānuddayayuttena bhavituṃ vaṭṭatī”ti sīlakathaṃ kathayiṃsu.",
  "atk-s0513a1:1347_4": "So taṃ sutvā “maṃ ime sikkhāpenti,",
  "atk-s0513a1:1347_5": "ito dāni paṭṭhāya sīlavantena bhavitabba”nti sīlavā ahosi.",
  "atk-s0513a1:1347_6": "Rājā bodhisattaṃ pucchi “kiṃ, tāta,",
  "atk-s0513a1:1347_7": "sīlavā jāto”ti?",
  "atk-s0513a1:1347_8": "Bodhisatto “āma, devā”ti.",
  "atk-s0513a1:1347_9": "“Evarūpo duṭṭhahatthī paṇḍite nissāya porāṇakadhammeyeva patiṭṭhito”ti vatvā imaṃ gāthamāha –",
  "atk-s0513a1:1348_0": "26.",
  "atk-s0513a1:1349_0": "“Purāṇacorāna vaco nisamma, mahiḷāmukho pothayamanvacārī;",
  "atk-s0513a1:1350_0": "Susaññatānañhi vaco nisamma, gajuttamo sabbaguṇesu aṭṭhā”ti.",
  "atk-s0513a1:1351_0": "Tattha purāṇacorānanti porāṇacorānaṃ.",
  "atk-s0513a1:1351_1": "Nisammāti sutvā,",
  "atk-s0513a1:1351_2": "paṭhamaṃ corānaṃ vacanaṃ sutvāti attho.",
  "atk-s0513a1:1351_3": "Mahiḷāmukhoti hatthinimukhena sadisamukho.",
  "atk-s0513a1:1351_4": "Yathā mahiḷā purato olokiyamānā sobhati,",
  "atk-s0513a1:1351_5": "na pacchato,",
  "atk-s0513a1:1351_6": "tathā sopi purato olokiyamāno sobhati.",
  "atk-s0513a1:1351_7": "Tasmā “mahiḷāmukho”tissa nāmaṃ akaṃsu.",
  "atk-s0513a1:1351_8": "Pothayamanvacārīti pothayanto mārento anucārī.",
  "atk-s0513a1:1351_9": "Ayameva vā pāṭho.",
  "atk-s0513a1:1351_10": "Susaññatānanti suṭṭhu saññatānaṃ sīlavantānaṃ.",
  "atk-s0513a1:1351_11": "Gajuttamoti uttamagajo maṅgalahatthī.",
  "atk-s0513a1:1351_12": "Sabbaguṇesu aṭṭhāti sabbesu porāṇaguṇesu patiṭṭhito.",
  "atk-s0513a1:1351_13": "Rājā “tiracchānagatassāpi āsayaṃ jānātī”ti bodhisattassa mahantaṃ yasaṃ adāsi.",
  "atk-s0513a1:1351_14": "So yāvatāyukaṃ ṭhatvā saddhiṃ bodhisattena yathākammaṃ gato.",
  "atk-s0513a1:1352_0": "Satthā “pubbepi tvaṃ bhikkhu diṭṭhadiṭṭheyeva bhaji,",
  "atk-s0513a1:1352_1": "corānaṃ vacanaṃ sutvā core bhaji,",
  "atk-s0513a1:1352_2": "dhammikānaṃ vacanaṃ sutvā dhammike bhajī”ti imaṃ dhammadesanaṃ āharitvā anusandhiṃ ghaṭetvā jātakaṃ samodhānesi –",
  "atk-s0513a1:1352_3": "“tadā mahiḷāmukho vipakkhasevakabhikkhu ahosi,",
  "atk-s0513a1:1352_4": "rājā ānando,",
  "atk-s0513a1:1352_5": "amacco pana ahameva ahosi”nti.",
  "atk-s0513a1:1353_0": "Mahiḷāmukhajātakavaṇṇanā chaṭṭhā.",
  "atk-s0513a1:1355_0": "[27] 7. Abhiṇhajātakavaṇṇanā",
  "atk-s0513a1:1356_0": "Nālaṃ kabaḷaṃ padātaveti idaṃ satthā jetavane viharanto ekaṃ upāsakañca mahallakattherañca ārabbha kathesi.",
  "atk-s0513a1:1356_1": "Sāvatthiyaṃ kira dve sahāyakā.",
  "atk-s0513a1:1356_2": "Tesu eko pabbajitvā devasikaṃ itarassa gharaṃ gacchati.",
  "atk-s0513a1:1356_3": "So tassa bhikkhaṃ datvā sayampi bhuñjitvā teneva saddhiṃ vihāraṃ gantvā yāva sūriyatthaṅgamanā ālāpasallāpena nisīditvā nagaraṃ pavisati,",
  "atk-s0513a1:1356_4": "itaropi naṃ yāva nagaradvārā anugantvā nivattati.",
  "atk-s0513a1:1356_5": "So tesaṃ vissāso bhikkhūnaṃ antare pākaṭo jāto.",
  "atk-s0513a1:1356_6": "Athekadivasaṃ bhikkhū tesaṃ vissāsakathaṃ kathentā dhammasabhāyaṃ nisīdiṃsu.",
  "atk-s0513a1:1356_7": "Satthā āgantvā “kāya nuttha,",
  "atk-s0513a1:1356_8": "bhikkhave,",
  "atk-s0513a1:1356_9": "etarahi kathāya sannisinnā”ti pucchi,",
  "atk-s0513a1:1356_10": "te “imāya nāma,",
  "atk-s0513a1:1356_11": "bhante”ti kathayiṃsu.",
  "atk-s0513a1:1356_12": "Satthā “na,",
  "atk-s0513a1:1356_13": "bhikkhave,",
  "atk-s0513a1:1356_14": "idāneva ime vissāsikā,",
  "atk-s0513a1:1356_15": "pubbepi vissāsikāyeva ahesu”nti vatvā atītaṃ āhari.",
  "atk-s0513a1:1357_0": "Atīte bārāṇasiyaṃ brahmadatte rajjaṃ kārente bodhisatto tassa amacco ahosi.",
  "atk-s0513a1:1357_1": "Tadā eko kukkuro maṅgalahatthisālaṃ gantvā maṅgalahatthissa bhuñjanaṭṭhāne patitāni bhattasitthāni khādati.",
  "atk-s0513a1:1357_2": "So teneva bhojanena saṃvaddhamāno maṅgalahatthissa vissāsiko jāto hatthisseva santike bhuñjati,",
  "atk-s0513a1:1357_3": "ubhopi vinā vattituṃ na sakkonti.",
  "atk-s0513a1:1357_4": "So hatthī naṃ soṇḍāya gahetvā aparāparaṃ karonto kīḷati,",
  "atk-s0513a1:1357_5": "ukkhipitvā kumbhe patiṭṭhāpeti.",
  "atk-s0513a1:1357_6": "Athekadivasaṃ eko gāmikamanusso hatthigopakassa mūlaṃ datvā taṃ kukkuraṃ ādāya attano gāmaṃ agamāsi.",
  "atk-s0513a1:1357_7": "Tato paṭṭhāya so hatthī kukkuraṃ apassanto neva khādati na pivati na nhāyati.",
  "atk-s0513a1:1357_8": "Tamatthaṃ rañño ārocesuṃ.",
  "atk-s0513a1:1357_9": "Rājā bodhisattaṃ pahiṇi “gaccha paṇḍita,",
  "atk-s0513a1:1357_10": "jānāhi kiṃkāraṇā hatthī evaṃ karotī”ti.",
  "atk-s0513a1:1358_0": "Bodhisatto hatthisālaṃ gantvā hatthissa dummanabhāvaṃ ñatvā “imassa sarīre rogo na paññāyati,",
  "atk-s0513a1:1358_1": "kenaci panassa saddhiṃ mittasanthavena bhavitabbaṃ,",
  "atk-s0513a1:1358_2": "taṃ apassanto esa maññe sokābhibhūto”ti hatthigopake pucchi “atthi nu kho imassa kenaci saddhiṃ vissāso”ti? “Āma,",
  "atk-s0513a1:1358_3": "atthi sāmi ekena sunakhena saddhiṃ balavā mettī”ti.",
  "atk-s0513a1:1358_4": "“Kahaṃ so etarahī”ti?",
  "atk-s0513a1:1358_5": "“Ekena manussena nīto”ti.",
  "atk-s0513a1:1358_6": "“Jānātha panassa nivāsanaṭṭhāna”nti?",
  "atk-s0513a1:1358_7": "“Na jānāma, sāmī”ti.",
  "atk-s0513a1:1358_8": "Bodhisatto rañño santikaṃ gantvā “natthi, deva,",
  "atk-s0513a1:1358_9": "hatthissa koci ābādho,",
  "atk-s0513a1:1358_10": "ekena panassa sunakhena saddhiṃ balavavissāso,",
  "atk-s0513a1:1358_11": "taṃ apassanto na bhuñjati maññe”ti vatvā imaṃ gāthamāha –",
  "atk-s0513a1:1359_0": "27.",
  "atk-s0513a1:1360_0": "“Nālaṃ kabaḷaṃ padātave, na ca piṇḍaṃ na kuse na ghaṃsituṃ;",
  "atk-s0513a1:1361_0": "Maññāmi abhiṇhadassanā, nāgo snehamakāsi kukkure”ti.",
  "atk-s0513a1:1362_0": "Tattha nālanti na samattho.",
  "atk-s0513a1:1362_1": "Kabaḷanti bhojanakāle paṭhamameva dinnaṃ kaṭukakabaḷaṃ.",
  "atk-s0513a1:1362_2": "Padātaveti paādātave,",
  "atk-s0513a1:1362_3": "sandhivasena ākāralopo veditabbo,",
  "atk-s0513a1:1362_4": "gahetunti attho.",
  "atk-s0513a1:1362_5": "Na ca piṇḍanti vaḍḍhetvā dīyamānaṃ bhattapiṇḍampi nālaṃ gahetuṃ.",
  "atk-s0513a1:1362_6": "Na kuseti khādanatthāya dinnāni tiṇānipi nālaṃ gahetuṃ.",
  "atk-s0513a1:1362_7": "Na ghaṃsitunti nhāpiyamāno sarīrampi ghaṃsituṃ nālaṃ.",
  "atk-s0513a1:1362_8": "Evaṃ yaṃ yaṃ so hatthī kātuṃ na samattho,",
  "atk-s0513a1:1362_9": "taṃ taṃ sabbaṃ rañño ārocetvā tassa asamatthabhāve attanā sallakkhitakāraṇaṃ ārocento “maññāmī”tiādimāha.",
  "atk-s0513a1:1363_0": "Rājā tassa vacanaṃ sutvā “idāni kiṃ kātabbaṃ paṇḍitā”ti pucchi.",
  "atk-s0513a1:1363_1": "“‘Amhākaṃ kira maṅgalahatthissa sahāyaṃ sunakhaṃ eko manusso gahetvā gato,",
  "atk-s0513a1:1363_2": "yassa ghare taṃ sunakhaṃ passanti,",
  "atk-s0513a1:1363_3": "tassa ayaṃ nāma daṇḍo’ti bheriṃ carāpetha devā”ti.",
  "atk-s0513a1:1363_4": "Rājā tathā kāresi.",
  "atk-s0513a1:1363_5": "Taṃ pavattiṃ sutvā so puriso sunakhaṃ vissajjesi,",
  "atk-s0513a1:1363_6": "sunakho vegenāgantvā hatthissa santikameva agamāsi.",
  "atk-s0513a1:1363_7": "Hatthī taṃ soṇḍāya gahetvā kumbhe ṭhapetvā roditvā paridevitvā kumbhā otāretvā tena bhutte pacchā attanāpi bhuñji.",
  "atk-s0513a1:1363_8": "“Tiracchānagatassa āsayaṃ jānātī”ti rājā bodhisattassa mahantaṃ yasaṃ adāsi.",
  "atk-s0513a1:1364_0": "Satthā “na,",
  "atk-s0513a1:1364_1": "bhikkhave,",
  "atk-s0513a1:1364_2": "ime idāneva vissāsikā,",
  "atk-s0513a1:1364_3": "pubbepi vissāsikāyevā”ti imaṃ dhammadesanaṃ āharitvā catusaccakathāya vinivaṭṭetvā anusandhiṃ ghaṭetvā jātakaṃ samodhānesi.",
  "atk-s0513a1:1364_4": "Idaṃ catusaccakathāya vinivaṭṭanaṃ nāma sabbajātakesupi atthiyeva.",
  "atk-s0513a1:1364_5": "Mayaṃ pana yatthassa ānisaṃso paññāyati,",
  "atk-s0513a1:1364_6": "tattheva dassayissāma.",
  "atk-s0513a1:1365_0": "Tadā sunakho upāsako ahosi,",
  "atk-s0513a1:1365_1": "hatthī mahallakatthero,",
  "atk-s0513a1:1365_2": "rājā ānando,",
  "atk-s0513a1:1365_3": "amaccapaṇḍito pana ahameva ahosinti.",
  "atk-s0513a1:1366_0": "Abhiṇhajātakavaṇṇanā sattamā.",
  "atk-s0513a1:1368_0": "[28] 8. Nandivisālajātakavaṇṇanā",
  "atk-s0513a1:1369_0": "Manuññameva bhāseyyāti idaṃ satthā jetavane viharanto chabbaggiyānaṃ bhikkhūnaṃ omasavādaṃ ārabbha kathesi.",
  "atk-s0513a1:1369_1": "Tasmiñhi samaye chabbaggiyā kalahaṃ karontā pesale bhikkhū khuṃsenti vambhenti ovijjhanti,",
  "atk-s0513a1:1369_2": "dasahi akkosavatthūhi akkosanti.",
  "atk-s0513a1:1369_3": "Bhikkhū bhagavato ārocesuṃ.",
  "atk-s0513a1:1369_4": "Bhagavā chabbaggiye pakkosāpetvā “saccaṃ kira bhikkhavo”ti pucchitvā “sacca”nti vutte vigarahitvā “bhikkhave,",
  "atk-s0513a1:1369_5": "pharusavācā nāma tiracchānagatānampi amanāpā,",
  "atk-s0513a1:1369_6": "pubbepi eko tiracchānagato attānaṃ pharusena samudācarantaṃ sahassaṃ parājesī”ti vatvā atītaṃ āhari.",
  "atk-s0513a1:1370_0": "Atīte gandhāraraṭṭhe takkasilāyaṃ gandhārarājā rajjaṃ kāresi.",
  "atk-s0513a1:1370_1": "Tadā bodhisatto goyoniyaṃ nibbatti.",
  "atk-s0513a1:1370_2": "Atha naṃ taruṇavacchakakāleyeva eko brāhmaṇo godakkhiṇādāyakānaṃ santikā labhitvā “nandivisālo”ti nāmaṃ",
  "atk-s0513a1:1370_3": "katvā puttaṭṭhāne ṭhapetvā sampiyāyamāno yāgubhattādīni datvā posesi.",
  "atk-s0513a1:1370_4": "Bodhisatto vayappatto cintesi “ahaṃ iminā brāhmaṇena kicchena paṭijaggito,",
  "atk-s0513a1:1370_5": "mayā ca saddhiṃ sakalajambudīpe añño samadhuro goṇo nāma natthi,",
  "atk-s0513a1:1370_6": "yaṃnūnāhaṃ attano balaṃ dassetvā brāhmaṇassa posāvaniyaṃ dadeyya”nti so ekadivasaṃ brāhmaṇaṃ āha “gaccha, brāhmaṇa,",
  "atk-s0513a1:1370_7": "ekaṃ govittakaseṭṭhiṃ upasaṅkamitvā ‘mayhaṃ balibaddo atibaddhaṃ sakaṭasataṃ pavaṭṭetī’ti vatvā sahassena abbhutaṃ karohī”ti.",
  "atk-s0513a1:1370_8": "So brāhmaṇo seṭṭhissa santikaṃ gantvā kathaṃ samuṭṭhāpesi “imasmiṃ nagare kassa goṇo thāmasampanno”ti.",
  "atk-s0513a1:1370_9": "Atha naṃ seṭṭhi “asukassa ca asukassa cā”ti vatvā “sakalanagare pana amhākaṃ goṇehi sadiso nāma natthī”ti āha.",
  "atk-s0513a1:1370_10": "Brāhmaṇo “mayhaṃ eko goṇo atibaddhaṃ sakaṭasataṃ pavaṭṭetuṃ samattho atthī”ti āha.",
  "atk-s0513a1:1370_11": "Seṭṭhi gahapati “kuto evarūpo goṇo”ti āha.",
  "atk-s0513a1:1370_12": "Brāhmaṇo “mayhaṃ gehe atthī”ti.",
  "atk-s0513a1:1370_13": "“Tena hi abbhutaṃ karohī”ti.",
  "atk-s0513a1:1370_14": "“Sādhu karomī”ti sahassena abbhutaṃ akāsi.",
  "atk-s0513a1:1371_0": "So sakaṭasataṃ vālukāsakkharapāsāṇānaṃyeva pūretvā paṭipāṭiyā ṭhapetvā sabbāni akkhabandhanayottena ekato",
  "atk-s0513a1:1371_1": "bandhitvā nandivisālaṃ nhāpetvā gandhapañcaṅgulikaṃ katvā kaṇṭhe mālaṃ piḷandhitvā purimasakaṭadhure",
  "atk-s0513a1:1371_2": "ekakameva yojetvā sayaṃ dhure nisīditvā patodaṃ ukkhipitvā “gaccha kūṭa,",
  "atk-s0513a1:1371_3": "vahassu kūṭā”ti āha.",
  "atk-s0513a1:1371_4": "Bodhisatto “ayaṃ maṃ akūṭaṃ kūṭavādena samudācaratī”ti cattāro pāde thambhe viya niccale katvā aṭṭhāsi.",
  "atk-s0513a1:1371_5": "Seṭṭhi taṅkhaṇaññeva brāhmaṇaṃ sahassaṃ āharāpesi.",
  "atk-s0513a1:1371_6": "Brāhmaṇo sahassaparājito goṇaṃ muñcitvā gharaṃ gantvā sokābhibhūto nipajji.",
  "atk-s0513a1:1371_7": "Nandivisālo caritvā āgato brāhmaṇaṃ sokābhibhūtaṃ disvā upasaṅkamitvā “kiṃ, brāhmaṇa,",
  "atk-s0513a1:1371_8": "niddāyasī”ti āha. “Kuto me, niddā,",
  "atk-s0513a1:1371_9": "sahassaparājitassāti, brāhmaṇa,",
  "atk-s0513a1:1371_10": "mayā ettakaṃ kālaṃ tava gehe vasantena atthi kiñci bhājanaṃ vā bhinditapubbaṃ,",
  "atk-s0513a1:1371_11": "koci vā madditapubbo,",
  "atk-s0513a1:1371_12": "aṭṭhāne vā pana uccārapassāvo katapubbo”ti?",
  "atk-s0513a1:1371_13": "“Natthi tātā”ti.",
  "atk-s0513a1:1371_14": "Atha tvaṃ maṃ kasmā kūṭavādena samudācarasi,",
  "atk-s0513a1:1371_15": "taveveso doso,",
  "atk-s0513a1:1371_16": "mayhaṃ doso natthi, gaccha,",
  "atk-s0513a1:1371_17": "tena saddhiṃ dvīhi sahassehi abbhutaṃ karohi,",
  "atk-s0513a1:1371_18": "kevalaṃ maṃ akūṭaṃ kūṭavādena mā samudācarasīti.",
  "atk-s0513a1:1372_0": "Brāhmaṇo tassa vacanaṃ sutvā gantvā dvīhi sahassehi abbhutaṃ katvā purimanayeneva sakaṭasataṃ atibandhitvā",
  "atk-s0513a1:1372_1": "nandivisālaṃ maṇḍetvā purimasakaṭadhure yojesi.",
  "atk-s0513a1:1372_2": "Kathaṃ yojesīti?",
  "atk-s0513a1:1372_3": "Yugaṃ dhure niccalaṃ bandhitvā ekāya koṭiyā nandivisālaṃ yojetvā ekaṃ koṭiṃ dhurayottena paliveṭhetvā",
  "atk-s0513a1:1372_4": "yugakoṭiñca akkhapādañca nissāya muṇḍarukkhadaṇḍakaṃ datvā tena yottena niccalaṃ bandhitvā ṭhapesi.",
  "atk-s0513a1:1372_5": "Evañhi kate yugaṃ etto vā ito vā na gacchati,",
  "atk-s0513a1:1372_6": "sakkā hoti ekeneva goṇena ākaḍḍhituṃ.",
  "atk-s0513a1:1372_7": "Athassa brāhmaṇo dhure nisīditvā nandivisālassa piṭṭhiṃ parimajjitvā “gaccha bhadra, vahassu,",
  "atk-s0513a1:1372_8": "bhandrā”ti āha.",
  "atk-s0513a1:1372_9": "Bodhisatto atibaddhaṃ sakaṭasataṃ ekavegeneva ākaḍḍhitvā pacchā ṭhitaṃ sakaṭaṃ purato ṭhitassa sakaṭassa ṭhāne ṭhapesi.",
  "atk-s0513a1:1372_10": "Govittakaseṭṭhi parājito brāhmaṇassa dve sahassāni adāsi.",
  "atk-s0513a1:1372_11": "Aññepi manussā bodhisattassa bahuṃ dhanaṃ adaṃsu,",
  "atk-s0513a1:1372_12": "sabbaṃ brāhmaṇasseva ahosi.",
  "atk-s0513a1:1372_13": "Evaṃ so bodhisattaṃ nissāya bahuṃ dhanaṃ labhi.",
  "atk-s0513a1:1373_0": "Satthā “na,",
  "atk-s0513a1:1373_1": "bhikkhave,",
  "atk-s0513a1:1373_2": "pharusavacanaṃ nāma kassaci manāpa”nti chabbaggiye bhikkhū garahitvā sikkhāpadaṃ paññapetvā abhisambuddho hutvā imaṃ gāthamāha –",
  "atk-s0513a1:1374_0": "28.",
  "atk-s0513a1:1375_0": "“Manuññameva bhāseyya, nāmanuññaṃ kudācanaṃ;",
  "atk-s0513a1:1376_0": "Manuññaṃ bhāsamānassa, garuṃ bhāraṃ udaddhari;",
  "atk-s0513a1:1377_0": "Dhanañca naṃ alābhesi, tena cattamano ahū”ti.",
  "atk-s0513a1:1378_0": "Tattha manuññameva bhāseyyāti parena saddhiṃ bhāsamāno catudosavirahitaṃ madhuraṃ manāpaṃ saṇhaṃ mudukaṃ piyavacanameva bhāseyya.",
  "atk-s0513a1:1378_1": "Garuṃ bhāraṃ udaddharīti nandivisālo balibaddo amanāpaṃ bhāsamānassa bhāraṃ anuddharitvā pacchā manāpaṃ",
  "atk-s0513a1:1378_2": "piyavacanaṃ bhāsamānassa brāhmaṇassa garuṃ bhāraṃ uddhari,",
  "atk-s0513a1:1378_3": "uddharitvā kaḍḍhitvā pavaṭṭesīti attho, da-",
  "atk-s0513a1:1378_4": "kāro panettha byañjanasandhivasena padasandhikaro.",
  "atk-s0513a1:1379_0": "Iti satthā “manuññameva bhāseyyā”ti imaṃ dhammadesanaṃ āharitvā jātakaṃ samodhānesi –",
  "atk-s0513a1:1379_1": "“tadā brāhmaṇo ānando ahosi,",
  "atk-s0513a1:1379_2": "nandivisālo pana ahameva ahosi”nti.",
  "atk-s0513a1:1380_0": "Nandivisālajātakavaṇṇanā aṭṭhamā.",
  "atk-s0513a1:1382_0": "[29] 9. Kaṇhajātakavaṇṇanā",
  "atk-s0513a1:1383_0": "Yato yato garu dhuranti idaṃ satthā jetavane viharanto yamakapāṭihāriyaṃ ārabbha kathesi.",
  "atk-s0513a1:1383_1": "Taṃ saddhiṃ devorohaṇena terasakanipāte sarabhamigajātake āvi bhavissati.",
  "atk-s0513a1:1383_2": "Sammāsambuddhe pana yamakapāṭihāriyaṃ katvā devaloke temāsaṃ vasitvā mahāpavāraṇāya saṅkassanagaradvāre",
  "atk-s0513a1:1383_3": "oruyha mahantena parivārena jetavanaṃ paviṭṭhe bhikkhū dhammasabhāyaṃ sannipatitvā “āvuso,",
  "atk-s0513a1:1383_4": "tathāgato nāma asamadhuro,",
  "atk-s0513a1:1383_5": "tathāgatena vuḷhadhuraṃ añño vahituṃ samattho nāma natthi,",
  "atk-s0513a1:1383_6": "cha satthāro ‘mayameva pāṭihāriyaṃ karissāma,",
  "atk-s0513a1:1383_7": "mayameva pāṭihāriyaṃ karissāmā’ti vatvā ekampi pāṭihāriyaṃ na akaṃsu,",
  "atk-s0513a1:1383_8": "aho satthā asamadhuro”ti satthu guṇakathaṃ kathentā nisīdiṃsu.",
  "atk-s0513a1:1383_9": "Satthā āgantvā “kāya nuttha,",
  "atk-s0513a1:1383_10": "bhikkhave,",
  "atk-s0513a1:1383_11": "etarahi kathāya sannisinnā”ti pucchi. “Mayaṃ, bhante,",
  "atk-s0513a1:1383_12": "na aññāya kathāya,",
  "atk-s0513a1:1383_13": "evarūpāya nāma tumhākameva guṇakathāyā”ti.",
  "atk-s0513a1:1383_14": "Satthā “bhikkhave,",
  "atk-s0513a1:1383_15": "idāni mayā vuḷhadhuraṃ ko vahissati,",
  "atk-s0513a1:1383_16": "pubbe tiracchānayoniyaṃ nibbattopi ahaṃ attanā samadhuraṃ kañci nālattha”nti vatvā atītaṃ āhari.",
  "atk-s0513a1:1384_0": "Atīte bārāṇasiyaṃ brahmadatte rajjaṃ kārente bodhisatto goyoniyaṃ paṭisandhiṃ gaṇhi.",
  "atk-s0513a1:1384_1": "Atha naṃ sāmikā taruṇavacchakakāleyeva ekissā mahallikāya ghare vasitvā tassā nivāsavetanato paricchinditvā adaṃsu.",
  "atk-s0513a1:1384_2": "Sā taṃ yāgubhattādīhi paṭijaggamānā puttaṭṭhāne ṭhapetvā vaḍḍhesi.",
  "atk-s0513a1:1384_3": "So “ayyikākāḷako” tveva nāmaṃ paññāyittha.",
  "atk-s0513a1:1384_4": "Vayappatto ca añjanavaṇṇo hutvā gāmagoṇehi saddhiṃ carati,",
  "atk-s0513a1:1384_5": "sīlācārasampanno ahosi.",
  "atk-s0513a1:1384_6": "Gāmadārakā siṅgesupi kaṇṇesupi galepi gahetvā olambanti,",
  "atk-s0513a1:1384_7": "naṅguṭṭhepi gahetvā kīḷanti,",
  "atk-s0513a1:1384_8": "piṭṭhiyampi nisīdanti.",
  "atk-s0513a1:1384_9": "So ekadivasaṃ cintesi “mayhaṃ mātā duggatā,",
  "atk-s0513a1:1384_10": "maṃ puttaṭṭhāne ṭhapetvā dukkhena posesi,",
  "atk-s0513a1:1384_11": "yaṃnūnāhaṃ bhatiṃ katvā imaṃ duggatabhāvato moceyya”nti.",
  "atk-s0513a1:1384_12": "So tato paṭṭhāya bhatiṃ upadhārento carati.",
  "atk-s0513a1:1385_0": "Athekadivasaṃ eko satthavāhaputto pañcahi sakaṭasatehi visamatitthaṃ sampatto,",
  "atk-s0513a1:1385_1": "tassa goṇā sakaṭāni uttāretuṃ na sakkonti,",
  "atk-s0513a1:1385_2": "pañcasu sakaṭasatesu goṇā yugaparamparāya yojitā ekampi sakaṭaṃ uttāretuṃ nāsakkhiṃsu.",
  "atk-s0513a1:1385_3": "Bodhisattopi gāmagoṇehi saddhiṃ tattha samīpe carati.",
  "atk-s0513a1:1385_4": "Satthavāhaputtopi gosuttavittako,",
  "atk-s0513a1:1385_5": "so “atthi nu kho etesaṃ gunnaṃ antare imāni sakaṭāni uttāretuṃ samattho usabhājānīyo”ti upadhārayamāno",
  "atk-s0513a1:1385_6": "bodhisattaṃ disvā “ayaṃ ājānīyo sakkhissati mayhaṃ sakaṭāni uttāretuṃ,",
  "atk-s0513a1:1385_7": "ko nu kho assa sāmiko”ti gopālake pucchi “ko nu kho bho imassa sāmiko,",
  "atk-s0513a1:1385_8": "ahaṃ imaṃ sakaṭe yojetvā sakaṭesu uttāritesu vetanaṃ dassāmī”ti.",
  "atk-s0513a1:1385_9": "Te āhaṃsu “gahetvā naṃ yojetha,",
  "atk-s0513a1:1385_10": "natthi imassa imasmiṃ ṭhāne sāmiko”ti.",
  "atk-s0513a1:1385_11": "So naṃ nāsāya rajjukena bandhitvā ākaḍḍhento cāletumpi nāsakkhi.",
  "atk-s0513a1:1385_12": "Bodhisatto kira “bhatiyā kathitāya gamissāmī”ti na agamāsi.",
  "atk-s0513a1:1385_13": "Satthavāhaputto tassādhippāyaṃ ñatvā “sāmi,",
  "atk-s0513a1:1385_14": "tayā pañcasu sakaṭasatesu uttāritesu ekekassa sakaṭassa dve dve kahāpaṇe bhatiṃ katvā sahassaṃ dassāmī”ti āha.",
  "atk-s0513a1:1385_15": "Tadā bodhisatto sayameva agamāsi.",
  "atk-s0513a1:1385_16": "Atha naṃ purisā purimasakaṭesu yojesuṃ.",
  "atk-s0513a1:1385_17": "Atha naṃ ekavegeneva ukkhipitvā thale patiṭṭhāpesi.",
  "atk-s0513a1:1385_18": "Etenupāyena sabbasakaṭāni uttāresi.",
  "atk-s0513a1:1386_0": "Satthavāhaputto ekekassa sakaṭassa ekekaṃ katvā pañcasatāni bhaṇḍikaṃ katvā tassa gale bandhi.",
  "atk-s0513a1:1386_1": "So “ayaṃ mayhaṃ yathāparicchinnaṃ bhatiṃ na deti,",
  "atk-s0513a1:1386_2": "na dānissa gantuṃ dassāmī”ti gantvā sabbapurimasakaṭassa purato maggaṃ nivāretvā aṭṭhāsi.",
  "atk-s0513a1:1386_3": "Apanetuṃ vāyamantāpi naṃ apanetuṃ nāsakkhiṃsu.",
  "atk-s0513a1:1386_4": "Satthavāhaputto “jānāti maññe esa attano bhatiyā ūnabhāva”nti ekekasmiṃ sakaṭe dve dve katvā sahassabhaṇḍikaṃ",
  "atk-s0513a1:1386_5": "bandhitvā “ayaṃ te sakaṭuttaraṇabhatī”ti gīvāyaṃ laggesi.",
  "atk-s0513a1:1386_6": "So sahassabhaṇḍikaṃ ādāya mātu santikaṃ agamāsi.",
  "atk-s0513a1:1386_7": "Gāmadārakā “kiṃ nāmetaṃ ayyikākāḷakassa gale”ti bodhisattassa santikaṃ āgacchanti.",
  "atk-s0513a1:1386_8": "So te anubandhitvā dūratova palāpento mātu santikaṃ gato.",
  "atk-s0513a1:1386_9": "Pañcannaṃ pana sakaṭasatānaṃ uttāritattā rattehi akkhīhi kilantarūpo paññāyittha.",
  "atk-s0513a1:1386_10": "Ayyikā tassa gīvāya sahassatthavikaṃ disvā “tāta,",
  "atk-s0513a1:1386_11": "ayaṃ te kahaṃ laddhā”ti gopālakadārake pucchitvā tamatthaṃ sutvā “tāta,",
  "atk-s0513a1:1386_12": "kiṃ ahaṃ tayā laddhabhatiyā jīvitukāmā,",
  "atk-s0513a1:1386_13": "kiṃkāraṇā evarūpaṃ dukkhaṃ anubhosī”ti vatvā bodhisattaṃ uṇhodakena nhāpetvā sakalasarīraṃ telena makkhetvā",
  "atk-s0513a1:1386_14": "pānīyaṃ pāyetvā sappāyaṃ bhojanaṃ bhojetvā jīvitapariyosāne saddhiṃ bodhisattena yathākammaṃ gatā.",
  "atk-s0513a1:1387_0": "Satthā “na,",
  "atk-s0513a1:1387_1": "bhikkhave,",
  "atk-s0513a1:1387_2": "tathāgato idāneva asamadhuro,",
  "atk-s0513a1:1387_3": "pubbepi asamadhuroyevā”ti vatvā imaṃ dhammadesanaṃ āharitvā anusandhiṃ ghaṭetvā abhisambuddho hutvā imaṃ gāthamāha –",
  "atk-s0513a1:1388_0": "29.",
  "atk-s0513a1:1389_0": "“Yato yato garu dhuraṃ, yato gambhīravattanī;",
  "atk-s0513a1:1390_0": "Tadāssu kaṇhaṃ yuñjanti, svāssu taṃ vahate dhura”nti.",
  "atk-s0513a1:1391_0": "Tattha yato yato garu dhuranti yasmiṃ yasmiṃ ṭhāne dhuraṃ garu bhāriyaṃ hoti,",
  "atk-s0513a1:1391_1": "aññe balibaddā ukkhipituṃ na sakkonti.",
  "atk-s0513a1:1391_2": "Yato gambhīravattanīti vattanti etthāti vattanī,",
  "atk-s0513a1:1391_3": "maggassetaṃ nāmaṃ,",
  "atk-s0513a1:1391_4": "yasmiṃ ṭhāne udakacikkhallamahantatāya vā visamacchinnataṭabhāvena vā maggo gambhīro hotīti attho.",
  "atk-s0513a1:1391_5": "Tadāssu kaṇhaṃ yuñjantīti ettha assūti nipātamattaṃ,",
  "atk-s0513a1:1391_6": "tadā kaṇhaṃ yuñjantīti attho.",
  "atk-s0513a1:1391_7": "Yadā dhurañca garu hoti maggo ca gambhīro,",
  "atk-s0513a1:1391_8": "tadā aññe balibadde apanetvā kaṇhameva yojentīti vuttaṃ hoti.",
  "atk-s0513a1:1391_9": "Svāssu taṃ vahate dhuranti etthāpi assūti nipātamattameva,",
  "atk-s0513a1:1391_10": "so taṃ dhuraṃ vahatīti attho.",
  "atk-s0513a1:1392_0": "Evaṃ bhagavā “tadā,",
  "atk-s0513a1:1392_1": "bhikkhave,",
  "atk-s0513a1:1392_2": "kaṇhova taṃ dhuraṃ vahatī”ti dassetvā anusandhiṃ ghaṭetvā jātakaṃ samodhānesi –",
  "atk-s0513a1:1392_3": "“tadā mahallikā uppalavaṇṇā ahosi,",
  "atk-s0513a1:1392_4": "ayyikākāḷako pana ahameva ahosi”nti.",
  "atk-s0513a1:1393_0": "Kaṇhajātakavaṇṇanā navamā.",
  "atk-s0513a1:1395_0": "[30] 10. Munikajātakavaṇṇanā",
  "atk-s0513a1:1396_0": "Mā munikassa pihayīti idaṃ satthā jetavane viharanto thullakumārikāpalobhanaṃ ārabbha kathesi.",
  "atk-s0513a1:1396_1": "Taṃ terasakanipāte cūḷanāradakassapajātake āvi bhavissati.",
  "atk-s0513a1:1396_2": "Satthā pana taṃ bhikkhuṃ “saccaṃ kira tvaṃ bhikkhu ukkaṇṭhitosī”ti pucchi. “Āma,",
  "atk-s0513a1:1396_3": "bhante”ti.",
  "atk-s0513a1:1396_4": "“Kiṃ nissāyā”ti?",
  "atk-s0513a1:1396_5": "“Thullakumārikāpalobhanaṃ bhante”ti.",
  "atk-s0513a1:1396_6": "Satthā “bhikkhu esā tava anatthakārikā,",
  "atk-s0513a1:1396_7": "pubbepi tvaṃ imissā vivāhadivase jīvitakkhayaṃ patvā mahājanassa uttaribhaṅgabhāvaṃ patto”ti vatvā atītaṃ āhari.",
  "atk-s0513a1:1397_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ gāmake ekassa kuṭumbikassa gehe goyoniyaṃ nibbatti “mahālohito”ti nāmena,",
  "atk-s0513a1:1397_1": "kaniṭṭhabhātāpissa cūḷalohito nāma ahosi.",
  "atk-s0513a1:1397_2": "Teyeva dve bhātike nissāya tasmiṃ kule kammadhuraṃ vattati.",
  "atk-s0513a1:1397_3": "Tasmiṃ pana kule ekā kumārikā atthi,",
  "atk-s0513a1:1397_4": "taṃ eko nagaravāsī kulaputto attano puttassa vāresi.",
  "atk-s0513a1:1397_5": "Tassā mātāpitaro “kumārikāya vivāhakāle āgatānaṃ pāhunakānaṃ uttaribhaṅgo bhavissatī”ti yāgubhattaṃ datvā munikaṃ nāma sūkaraṃ posesuṃ.",
  "atk-s0513a1:1397_6": "Taṃ disvā cūḷalohito bhātaraṃ pucchi “imasmiṃ kule kammadhuraṃ vattamānaṃ amhe dve bhātike nissāya vattati,",
  "atk-s0513a1:1397_7": "ime pana amhākaṃ tiṇapalālādīneva denti,",
  "atk-s0513a1:1397_8": "sūkaraṃ yāgubhattena posenti,",
  "atk-s0513a1:1397_9": "kena nu kho kāraṇena esa etaṃ labhatī”ti.",
  "atk-s0513a1:1397_10": "Athassa bhātā “tāta cūḷalohita,",
  "atk-s0513a1:1397_11": "mā tvaṃ etassa bhojanaṃ pihayi,",
  "atk-s0513a1:1397_12": "ayaṃ sūkaro maraṇabhattaṃ bhuñjati.",
  "atk-s0513a1:1397_13": "Etissā hi kumārikāya vivāhakāle āgatānaṃ pāhunakānaṃ uttaribhaṅgo bhavissatīti ime etaṃ sūkaraṃ posenti,",
  "atk-s0513a1:1397_14": "ito katipāhaccayena te manussā āgamissanti,",
  "atk-s0513a1:1397_15": "atha naṃ sūkaraṃ pādesu gahetvā kaḍḍhentā heṭṭhāmañcato nīharitvā jīvitakkhayaṃ pāpetvā pāhunakānaṃ sūpabyañjanaṃ",
  "atk-s0513a1:1397_16": "kariyamānaṃ passissasī”ti vatvā imaṃ gāthamāha –",
  "atk-s0513a1:1398_0": "30.",
  "atk-s0513a1:1399_0": "“Mā munikassa pihayi, āturannāni bhuñjati;",
  "atk-s0513a1:1400_0": "Appossukko bhusaṃ khāda, etaṃ dīghāyulakkhaṇa”nti.",
  "atk-s0513a1:1401_0": "Tattha mā munikassa pihayīti munikassa bhojane pihaṃ mā uppādayi,",
  "atk-s0513a1:1401_1": "“esa muniko subhojanaṃ bhuñjatī”ti mā munikassa pihayi,",
  "atk-s0513a1:1401_2": "“kadā nu kho ahampi evaṃ sukhito bhaveyya”nti mā munikabhāvaṃ patthayi.",
  "atk-s0513a1:1401_3": "Ayañhi āturannāni bhuñjati.",
  "atk-s0513a1:1401_4": "Āturannānīti maraṇabhojanāni.",
  "atk-s0513a1:1401_5": "Appossukko bhusaṃ khādāti tassa bhojane nirussukko hutvā attanā laddhaṃ bhusaṃ khāda.",
  "atk-s0513a1:1401_6": "Etaṃ dīghāyulakkhaṇanti etaṃ dīghāyubhāvassa kāraṇaṃ.",
  "atk-s0513a1:1401_7": "Tato na cirasseva te manussā āgamiṃsu,",
  "atk-s0513a1:1401_8": "munikaṃ ghātetvā nānappakārehi paciṃsu.",
  "atk-s0513a1:1401_9": "Bodhisatto cūḷalohitaṃ āha “diṭṭho te, tāta,",
  "atk-s0513a1:1401_10": "muniko”ti.",
  "atk-s0513a1:1401_11": "Diṭṭhaṃ me, bhātika,",
  "atk-s0513a1:1401_12": "munikassa bhojanaphalaṃ,",
  "atk-s0513a1:1401_13": "etassa bhojanato sataguṇena sahassaguṇena amhākaṃ tiṇapalālabhusamattameva uttamañca anavajjañca dīghāyulakkhaṇañcāti.",
  "atk-s0513a1:1402_0": "Satthā “evaṃ kho tvaṃ bhikkhu pubbepi imaṃ kumārikaṃ nissāya jīvitakkhayaṃ patvā mahājanassa uttaribhaṅgabhāvaṃ",
  "atk-s0513a1:1402_1": "gato”ti imaṃ dhammadesanaṃ āharitvā saccāni pakāsesi,",
  "atk-s0513a1:1402_2": "saccapariyosāne ukkaṇṭhito bhikkhu sotāpattiphale patiṭṭhāsi.",
  "atk-s0513a1:1402_3": "Satthā anusandhiṃ ghaṭetvā jātakaṃ samodhānesi –",
  "atk-s0513a1:1402_4": "“tadā munikasūkaro ukkaṇṭhitabhikkhu ahosi,",
  "atk-s0513a1:1402_5": "thullakumārikā esā eva,",
  "atk-s0513a1:1402_6": "cūḷalohito ānando,",
  "atk-s0513a1:1402_7": "mahālohito pana ahameva ahosi”nti.",
  "atk-s0513a1:1403_0": "Munikajātakavaṇṇanā dasamā.",
  "atk-s0513a1:1404_0": "Kuruṅgavaggo tatiyo.",
  "atk-s0513a1:1405_0": "Tassuddānaṃ –",
  "atk-s0513a1:1406_0": "Kuruṅgaṃ kukkurañceva, bhojājānīyañca ājaññaṃ;",
  "atk-s0513a1:1407_0": "Titthaṃ mahiḷāmukhābhiṇhaṃ, nandikaṇhañca munikanti.",
  "atk-s0513a1:1408_0": "4. Kulāvakavaggo",
  "atk-s0513a1:1410_0": "[31] 1. Kulāvakajātakavaṇṇanā",
  "atk-s0513a1:1411_0": "Kulāvakāti idaṃ satthā jetavane viharanto aparissāvetvā pānīyaṃ pītaṃ bhikkhuṃ ārabbha kathesi.",
  "atk-s0513a1:1411_1": "Sāvatthito kira dve sahāyakā daharabhikkhū janapadaṃ gantvā ekasmiṃ phāsukaṭṭhāne yathājjhāsayaṃ vasitvā",
  "atk-s0513a1:1411_2": "“sammāsambuddhaṃ passissāmā”ti puna tato nikkhamitvā jetavanābhimukhā pāyiṃsu.",
  "atk-s0513a1:1411_3": "Ekassa hatthe parissāvanaṃ atthi,",
  "atk-s0513a1:1411_4": "ekassa natthi.",
  "atk-s0513a1:1411_5": "Dvepi ekato pānīyaṃ parissāvetvā pivanti.",
  "atk-s0513a1:1411_6": "Te ekadivasaṃ vivādaṃ akaṃsu.",
  "atk-s0513a1:1411_7": "Parissāvanasāmiko itarassa parissāvanaṃ adatvā sayameva pānīyaṃ parissāvetvā pivi,",
  "atk-s0513a1:1411_8": "itaro pana parissāvanaṃ alabhitvā pipāsaṃ sandhāretuṃ asakkonto aparissāvetvā pānīyaṃ pivi.",
  "atk-s0513a1:1411_9": "Te ubhopi anupubbena jetavanaṃ patvā satthāraṃ vanditvā nisīdiṃsu.",
  "atk-s0513a1:1411_10": "Satthā sammodanīyaṃ kathaṃ kathetvā “kuto āgatatthā”ti pucchi. “Bhante,",
  "atk-s0513a1:1411_11": "mayaṃ kosalajanapade ekasmiṃ gāmake vasitvā tato nikkhamitvā tumhākaṃ dassanatthāya āgatā”ti.",
  "atk-s0513a1:1411_12": "“Kacci pana vo samaggā āgatatthā”ti?",
  "atk-s0513a1:1411_13": "Aparissāvanako āha “ayaṃ, bhante,",
  "atk-s0513a1:1411_14": "antarāmagge mayā saddhiṃ vivādaṃ katvā parissāvanaṃ nādāsī”ti.",
  "atk-s0513a1:1411_15": "Itaropi āha “ayaṃ, bhante,",
  "atk-s0513a1:1411_16": "aparissāvetvāva jānaṃ sapāṇakaṃ udakaṃ pivī”ti.",
  "atk-s0513a1:1411_17": "“Saccaṃ kira tvaṃ bhikkhu jānaṃ sapāṇakaṃ udakaṃ pivī”ti? “Āma, bhante,",
  "atk-s0513a1:1411_18": "aparissāvitaṃ udakaṃ pivinti.",
  "atk-s0513a1:1411_19": "Satthā “bhikkhu pubbe paṇḍitā devanagare rajjaṃ kārentā yuddhaparājitā samuddapiṭṭhena palāyantā ‘issariyaṃ",
  "atk-s0513a1:1411_20": "nissāya pāṇavadhaṃ na karissāmā’ti tāva mahantaṃ yasaṃ pariccajitvā supaṇṇapotakānaṃ jīvitaṃ datvā rathaṃ",
  "atk-s0513a1:1411_21": "nivattayiṃsū”ti vatvā atītaṃ āhari.",
  "atk-s0513a1:1412_0": "Atīte magadharaṭṭhe rājagahe eko māgadharājā rajjaṃ kāresi.",
  "atk-s0513a1:1412_1": "Tadā bodhisatto yathā etarahi sakko purimattabhāve magadharaṭṭhe macalagāmake nibbatti,",
  "atk-s0513a1:1412_2": "evaṃ tasmiṃyeva macalagāmake mahākulassa putto hutvā nibbatti.",
  "atk-s0513a1:1412_3": "Nāmaggahaṇadivase cassa “maghakumāro”tveva nāmaṃ akaṃsu.",
  "atk-s0513a1:1412_4": "So vayappatto “maghamāṇavo”ti paññāyittha.",
  "atk-s0513a1:1412_5": "Athassa mātāpitaro samānajātikakulato dārikaṃ ānayiṃsu.",
  "atk-s0513a1:1412_6": "So puttadhītāhi vaḍḍhamāno dānapati ahosi,",
  "atk-s0513a1:1412_7": "pañca sīlāni rakkhati.",
  "atk-s0513a1:1412_8": "Tasmiñca gāme tettiṃseva kulāni honti,",
  "atk-s0513a1:1412_9": "tepi tettiṃsa kulā manussā ekadivasaṃ gāmamajjhe ṭhatvā gāmakammaṃ karonti.",
  "atk-s0513a1:1412_10": "Bodhisatto ṭhitaṭṭhāne pādehi paṃsuṃ viyūhitvā taṃ padesaṃ ramaṇīyaṃ katvā aṭṭhāsi,",
  "atk-s0513a1:1412_11": "athañño eko āgantvā tasmiṃ ṭhāne ṭhito.",
  "atk-s0513a1:1412_12": "Bodhisatto aparaṃ ṭhānaṃ ramaṇīyaṃ katvā aṭṭhāsi,",
  "atk-s0513a1:1412_13": "tatrāpi añño ṭhito.",
  "atk-s0513a1:1412_14": "Bodhisatto aparampi aparampīti sabbesampi ṭhitaṭṭhānaṃ ramaṇīyaṃ katvā aparena samayena tasmiṃ ṭhāne maṇḍapaṃ kāresi,",
  "atk-s0513a1:1412_15": "maṇḍapampi apanetvā sālaṃ kāresi,",
  "atk-s0513a1:1412_16": "tattha phalakāsanāni santharitvā pānīyacāṭiṃ ṭhapesi.",
  "atk-s0513a1:1413_0": "Aparena samayena tepi tettiṃsajanā bodhisattena samānacchandā ahesuṃ.",
  "atk-s0513a1:1413_1": "Te bodhisatto pañcasu sīlesu patiṭṭhāpetvā tato paṭṭhāya tehi saddhiṃ puññāni karonto vicarati.",
  "atk-s0513a1:1413_2": "Tepi teneva saddhiṃ puññāni karontā kālasseva vuṭṭhāya vāsipharasumusalahatthā catumahāpathādīsu musalena pāsāṇe ubbattetvā pavaṭṭenti,",
  "atk-s0513a1:1413_3": "yānānaṃ akkhapaṭighātarukkhe haranti,",
  "atk-s0513a1:1413_4": "visamaṃ samaṃ karonti,",
  "atk-s0513a1:1413_5": "setuṃ attharanti,",
  "atk-s0513a1:1413_6": "pokkharaṇiyo khaṇanti,",
  "atk-s0513a1:1413_7": "sālaṃ karonti,",
  "atk-s0513a1:1413_8": "dānāni denti,",
  "atk-s0513a1:1413_9": "sīlāni rakkhanti.",
  "atk-s0513a1:1413_10": "Evaṃ yebhuyyena sakalagāmavāsino bodhisattassa ovāde ṭhatvā sīlāni rakkhiṃsu.",
  "atk-s0513a1:1414_0": "Atha nesaṃ gāmabhojako cintesi “ahaṃ pubbe etesu suraṃ pivantesu pāṇātipātādīni karontesu cāṭikahāpaṇādivasena",
  "atk-s0513a1:1414_1": "ceva daṇḍabalivasena ca dhanaṃ labhāmi,",
  "atk-s0513a1:1414_2": "idāni pana magho māṇavo sīlaṃ rakkhāpeti,",
  "atk-s0513a1:1414_3": "tesaṃ pāṇātipātādīni kātuṃ na deti,",
  "atk-s0513a1:1414_4": "idāni pana te pañca sīlāni na rakkhāpessāmī”ti kuddho rājānaṃ upasaṅkamitvā “deva,",
  "atk-s0513a1:1414_5": "bahū corā gāmaghātādīni karontā vicarantī”ti āha.",
  "atk-s0513a1:1414_6": "Rājā tassa vacanaṃ sutvā “gaccha,",
  "atk-s0513a1:1414_7": "te ānehī”ti āha.",
  "atk-s0513a1:1414_8": "So gantvā sabbepi te bandhitvā ānetvā “ānītā, deva,",
  "atk-s0513a1:1414_9": "corā”ti rañño ārocesi.",
  "atk-s0513a1:1414_10": "Rājā tesaṃ kammaṃ asodhetvāva “hatthinā ne maddāpethā”ti āha.",
  "atk-s0513a1:1414_11": "Tato sabbepi te rājaṅgaṇe nipajjāpetvā hatthiṃ ānayiṃsu.",
  "atk-s0513a1:1414_12": "Bodhisatto tesaṃ ovādaṃ adāsi “tumhe sīlāni āvajjetha,",
  "atk-s0513a1:1414_13": "pesuññakārake ca raññe ca hatthimhi ca attano sarīre ca ekasadisameva mettaṃ bhāvethā”ti.",
  "atk-s0513a1:1414_14": "Te tathā akaṃsu.",
  "atk-s0513a1:1414_15": "Atha nesaṃ maddanatthāya hatthiṃ upanesuṃ.",
  "atk-s0513a1:1414_16": "So upanīyamānopi na upagacchati,",
  "atk-s0513a1:1414_17": "mahāviravaṃ viravitvā palāyati.",
  "atk-s0513a1:1414_18": "Aññaṃ aññaṃ hatthiṃ ānayiṃsu,",
  "atk-s0513a1:1414_19": "tepi tatheva palāyiṃsu.",
  "atk-s0513a1:1415_0": "Rājā “etesaṃ hatthe kiñci osadhaṃ bhavissatī”ti cintetvā “vicinathā”ti āha.",
  "atk-s0513a1:1415_1": "Vicinantā adisvā “natthi,",
  "atk-s0513a1:1415_2": "devā”ti āhaṃsu.",
  "atk-s0513a1:1415_3": "Tena hi kiñci mantaṃ parivattessanti,",
  "atk-s0513a1:1415_4": "pucchatha ne “atthi vo parivattanamanto”ti?",
  "atk-s0513a1:1415_5": "Rājapurisā pucchiṃsu,",
  "atk-s0513a1:1415_6": "bodhisatto “atthī”ti āha.",
  "atk-s0513a1:1415_7": "Rājapurisā “atthi kira,",
  "atk-s0513a1:1415_8": "devā”ti ārocayiṃsu,",
  "atk-s0513a1:1415_9": "rājā sabbepi te pakkosāpetvā “tumhākaṃ jānanamantaṃ kathethā”ti āha.",
  "atk-s0513a1:1415_10": "Bodhisatto avoca “deva,",
  "atk-s0513a1:1415_11": "añño amhākaṃ manto nāma natthi,",
  "atk-s0513a1:1415_12": "amhe pana tettiṃsamattā janā pāṇaṃ na hanāma,",
  "atk-s0513a1:1415_13": "adinnaṃ nādiyāma,",
  "atk-s0513a1:1415_14": "micchācāraṃ na carāma,",
  "atk-s0513a1:1415_15": "musāvādaṃ na bhaṇāma,",
  "atk-s0513a1:1415_16": "majjaṃ na pivāma,",
  "atk-s0513a1:1415_17": "mettaṃ bhāvema,",
  "atk-s0513a1:1415_18": "dānaṃ dema,",
  "atk-s0513a1:1415_19": "maggaṃ samaṃ karoma,",
  "atk-s0513a1:1415_20": "pokkharaṇiyo khaṇāma,",
  "atk-s0513a1:1415_21": "sālaṃ karoma,",
  "atk-s0513a1:1415_22": "ayaṃ amhākaṃ manto ca parittañca vuḍḍhi cā”ti.",
  "atk-s0513a1:1415_23": "Rājā tesaṃ pasanno pesuññakārakassa sabbaṃ gehavibhavaṃ tañca tesaṃyeva dāsaṃ katvā adāsi,",
  "atk-s0513a1:1415_24": "taṃ hatthiñca gāmañca tesaṃyeva adāsi.",
  "atk-s0513a1:1416_0": "Te tato paṭṭhāya yathāruciyā puññāni karontā “catumahāpathe mahantaṃ sālaṃ kāressāmā”ti vaḍḍhakiṃ pakkosāpetvā sālaṃ paṭṭhapesuṃ.",
  "atk-s0513a1:1416_1": "Mātugāmesu pana vigatacchandatāya tassā sālāya mātugāmānaṃ pattiṃ nādaṃsu.",
  "atk-s0513a1:1416_2": "Tena ca samayena bodhisattassa gehe sudhammā, cittā, nandā,",
  "atk-s0513a1:1416_3": "sujāti catasso itthiyo honti.",
  "atk-s0513a1:1416_4": "Tāsu sudhammā vaḍḍhakinā saddhiṃ ekato hutvā “bhātika,",
  "atk-s0513a1:1416_5": "imissā sālāya maṃ jeṭṭhikaṃ karohī”ti vatvā lañjaṃ adāsi.",
  "atk-s0513a1:1416_6": "So “sādhū”ti sampaṭicchitvā paṭhamameva kaṇṇikārukkhaṃ sukkhāpetvā tacchetvā vijjhitvā kaṇṇikaṃ niṭṭhāpetvā vatthena paliveṭhetvā ṭhapesi.",
  "atk-s0513a1:1416_7": "Atha sālaṃ niṭṭhāpetvā kaṇṇikāropanakāle “aho, ayyā,",
  "atk-s0513a1:1416_8": "ekaṃ na sarimhā”ti āha.",
  "atk-s0513a1:1416_9": "“Kiṃ nāma, bho”ti.",
  "atk-s0513a1:1416_10": "“Kaṇṇikā laddhuṃ vaṭṭatī”ti.",
  "atk-s0513a1:1416_11": "“Hotu āharissāmā”ti?",
  "atk-s0513a1:1416_12": "“Idāni chinnarukkhena kātuṃ na sakkā,",
  "atk-s0513a1:1416_13": "pubbeyeva chinditvā tacchetvā vijjhitvā ṭhapitakaṇṇikā laddhuṃ vaṭṭatī”ti.",
  "atk-s0513a1:1416_14": "“Idāni kiṃ kātabba”nti?",
  "atk-s0513a1:1416_15": "“Sace kassaci gehe niṭṭhāpetvā ṭhapitā vikkāyikakaṇṇikā atthi,",
  "atk-s0513a1:1416_16": "sā pariyesitabbā”ti.",
  "atk-s0513a1:1416_17": "Te pariyesantā sudhammāya gehe disvā mūlena na labhiṃsu.",
  "atk-s0513a1:1416_18": "“Sace maṃ sālāya pattikaṃ karotha,",
  "atk-s0513a1:1416_19": "dassāmī”ti vutte “na mayaṃ mātugāmānaṃ pattiṃ damhā”ti āhaṃsu.",
  "atk-s0513a1:1417_0": "Atha ne vaḍḍhakī āha “ayyā,",
  "atk-s0513a1:1417_1": "tumhe kiṃ kathetha,",
  "atk-s0513a1:1417_2": "ṭhapetvā brahmalokaṃ aññaṃ mātugāmarahitaṭṭhānaṃ nāma natthi,",
  "atk-s0513a1:1417_3": "gaṇhatha kaṇṇikaṃ,",
  "atk-s0513a1:1417_4": "evaṃ sante amhākaṃ kammaṃ niṭṭhaṃ gamissatī”ti.",
  "atk-s0513a1:1417_5": "Te “sādhū”ti kaṇṇikaṃ gahetvā sālaṃ niṭṭhāpetvā āsanaphalakāni santharitvā pānīyacāṭiyo ṭhapetvā yāgubhattaṃ nibandhiṃsu.",
  "atk-s0513a1:1417_6": "Sālaṃ pākārena parikkhipitvā dvāraṃ yojetvā antopākāre vālukaṃ ākiritvā bahipākāre tālapantiyo ropesuṃ.",
  "atk-s0513a1:1417_7": "Cittāpi tasmiṃ ṭhāne uyyānaṃ kāresi,",
  "atk-s0513a1:1417_8": "“pupphūpagaphalūpagarukkho asuko nāma tasmiṃ natthī”ti nāhosi.",
  "atk-s0513a1:1417_9": "Nandāpi tasmiṃyeva ṭhāne pokkharaṇiṃ kāresi pañcavaṇṇehi padumehi sañchannaṃ ramaṇīyaṃ.",
  "atk-s0513a1:1417_10": "Sujā na kiñci akāsi.",
  "atk-s0513a1:1418_0": "Bodhisatto mātu upaṭṭhānaṃ pitu upaṭṭhānaṃ kule jeṭṭhāpacāyikakammaṃ saccavācaṃ apharusavācaṃ apisuṇavācaṃ",
  "atk-s0513a1:1418_1": "maccheravinayanti imāni satta vatapadāni pūretvā –",
  "atk-s0513a1:1419_0": "“Mātāpettibharaṃ jantuṃ, kule jeṭṭhāpacāyinaṃ;",
  "atk-s0513a1:1420_0": "Saṇhaṃ sakhilasambhāsaṃ, pesuṇeyyappahāyinaṃ.",
  "atk-s0513a1:1421_0": "“Maccheravinaye yuttaṃ, saccaṃ kodhābhibhuṃ naraṃ;",
  "atk-s0513a1:1422_0": "Taṃ ve devā tāvatiṃsā, āhu sappuriso itī”ti. –",
  "atk-s0513a1:1423_0": "Evaṃ pasaṃsiyabhāvaṃ āpajjitvā jīvitapariyosāne tāvatiṃsabhavane sakko devarājā hutvā nibbatti,",
  "atk-s0513a1:1423_1": "tepissa sahāyā tattheva nibbattiṃsu.",
  "atk-s0513a1:1423_2": "Tasmiṃ kāle tāvatiṃsabhavane asurā paṭivasanti.",
  "atk-s0513a1:1423_3": "Sakko devarājā “kiṃ no sādhāraṇena rajjenā”ti asure dibbapānaṃ pāyetvā matte samāne pādesu gāhāpetvā sinerupabbatapāde khipāpesi.",
  "atk-s0513a1:1423_4": "Te asurabhavanameva sampāpuṇiṃsu.",
  "atk-s0513a1:1424_0": "Asurabhavanaṃ nāma sinerussa heṭṭhimatale tāvatiṃsadevalokappamāṇameva,",
  "atk-s0513a1:1424_1": "tattha devānaṃ pāricchattako viya cittapāṭali nāma kappaṭṭhiyarukkho hoti.",
  "atk-s0513a1:1424_2": "Te cittapāṭaliyā pupphitāya jānanti “nāyaṃ amhākaṃ devaloko,",
  "atk-s0513a1:1424_3": "devalokasmiñhi pāricchattako pupphatī”ti.",
  "atk-s0513a1:1424_4": "Atha te “jarasakko amhe matte katvā mahāsamuddapiṭṭhe khipitvā amhākaṃ devanagaraṃ gaṇhi,",
  "atk-s0513a1:1424_5": "te mayaṃ tena saddhiṃ yujjhitvā amhākaṃ devanagarameva gaṇhissāmā”ti kipillikā viya thambhaṃ sineruṃ anusañcaramānā uṭṭhahiṃsu.",
  "atk-s0513a1:1424_6": "Sakko “asurā kira uṭṭhitā”ti sutvā samuddapiṭṭheyeva abbhuggantvā yujjhamāno tehi parājito diyaḍḍhayojanasatikena",
  "atk-s0513a1:1424_7": "vejayantarathena dakkhiṇasamuddassa matthakena palāyituṃ āraddho.",
  "atk-s0513a1:1424_8": "Athassa ratho samuddapiṭṭhena vegena gacchanto simbalivanaṃ pakkhanto,",
  "atk-s0513a1:1424_9": "tassa gamanamagge simbalivanaṃ naḷavanaṃ viya chijjitvā chijjitvā samuddapiṭṭhe patati.",
  "atk-s0513a1:1424_10": "Supaṇṇapotakā samuddapiṭṭhe paripatantā mahāviravaṃ raviṃsu.",
  "atk-s0513a1:1424_11": "Sakko mātaliṃ pucchi “samma mātali,",
  "atk-s0513a1:1424_12": "kiṃ saddo nāmesa,",
  "atk-s0513a1:1424_13": "atikāruññaravo vattatī”ti? “Deva,",
  "atk-s0513a1:1424_14": "tumhākaṃ rathavegena vicuṇṇite simbalivane patante supaṇṇapotakā maraṇabhayatajjitā ekaviravaṃ viravantī”ti.",
  "atk-s0513a1:1425_0": "Mahāsatto “samma mātali,",
  "atk-s0513a1:1425_1": "mā amhe nissāya ete kilamantu,",
  "atk-s0513a1:1425_2": "na mayaṃ issariyaṃ nissāya pāṇavadhakammaṃ karoma,",
  "atk-s0513a1:1425_3": "etesaṃ pana atthāya mayaṃ jīvitaṃ pariccajitvā asurānaṃ dassāma,",
  "atk-s0513a1:1425_4": "nivattayetaṃ ratha”nti vatvā imaṃ gāthamāha –",
  "atk-s0513a1:1426_0": "31.",
  "atk-s0513a1:1427_0": "“Kulāvakā mātali simbalismiṃ, īsāmukhena parivajjayassu;",
  "atk-s0513a1:1428_0": "Kāmaṃ cajāma asuresu pāṇaṃ, māme dijā vikulāvā ahesu”nti.",
  "atk-s0513a1:1429_0": "Tattha kulāvakāti supaṇṇapotakā.",
  "atk-s0513a1:1429_1": "Mātalīti sārathiṃ āmantesi.",
  "atk-s0513a1:1429_2": "Simbalisminti passa ete simbalirukkhe olambantā ṭhitāti dasseti.",
  "atk-s0513a1:1429_3": "Īsāmukhena parivajjayassūti ete etassa rathassa īsāmukhena yathā na haññanti,",
  "atk-s0513a1:1429_4": "evaṃ te parivajjayassu.",
  "atk-s0513a1:1429_5": "Kāmaṃ cajāma asuresu pāṇanti yadi amhesu asurānaṃ pāṇaṃ cajantesu etesaṃ sotthi hoti,",
  "atk-s0513a1:1429_6": "kāmaṃ cajāma ekaṃseneva mayaṃ asuresu amhākaṃ pāṇaṃ cajāma.",
  "atk-s0513a1:1429_7": "Māme dijā vikulāvā ahesunti ime pana dijā ime garuḷapotakā viddhastavicuṇṇitakulāvakatāya vikulāvā mā ahesuṃ,",
  "atk-s0513a1:1429_8": "mā amhākaṃ dukkhaṃ etesaṃ upari khipa,",
  "atk-s0513a1:1429_9": "nivattaya nivattaya rathanti.",
  "atk-s0513a1:1429_10": "Mātalisaṅgāhako tassa vacanaṃ sutvā rathaṃ nivattetvā aññena maggena devalokābhimukhaṃ akāsi.",
  "atk-s0513a1:1429_11": "Asurā pana taṃ nivattayamānameva disvā “addhā aññehipi cakkavāḷehi sakkā āgacchanti,",
  "atk-s0513a1:1429_12": "balaṃ labhitvā ratho nivatto bhavissatī”ti maraṇabhayabhītā palāyitvā asurabhavanameva pavisiṃsu.",
  "atk-s0513a1:1430_0": "Sakkopi devanagaraṃ pavisitvā dvīsu devalokesu devagaṇena parivuto nagaramajjhe aṭṭhāsi.",
  "atk-s0513a1:1430_1": "Tasmiṃ khaṇe pathaviṃ bhinditvā yojanasahassubbedho vejayantapāsādo uṭṭhahi.",
  "atk-s0513a1:1430_2": "Vijayante uṭṭhitattā “vejayanto” tveva nāmaṃ akaṃsu.",
  "atk-s0513a1:1430_3": "Atha sakko puna asurānaṃ anāgamanatthāya pañcasu ṭhānesu ārakkhaṃ ṭhapesi.",
  "atk-s0513a1:1430_4": "Yaṃ sandhāya vuttaṃ –",
  "atk-s0513a1:1431_0": "“Antarā dvinnaṃ ayujjhapurānaṃ, pañcavidhā ṭhapitā abhirakkhā;",
  "atk-s0513a1:1432_0": "Uragakaroṭipayassa ca hārī, madanayutā caturo ca mahantā”ti. ;",
  "atk-s0513a1:1433_0": "Dve nagarānipi yuddhena gahetuṃ asakkuṇeyyatāya ayujjhapurāni nāma jātāni devanagarañca asuranagarañca.",
  "atk-s0513a1:1433_1": "Yadā hi asurā balavantā honti,",
  "atk-s0513a1:1433_2": "atha devehi palāyitvā devanagaraṃ pavisitvā dvāre pihite asurānaṃ satasahassampi kiñci kātuṃ na sakkoti.",
  "atk-s0513a1:1433_3": "Yadā devā balavantā honti,",
  "atk-s0513a1:1433_4": "atha asurehi palāyitvā asuranagaraṃ pavisitvā dvāre pihite sakkānaṃ satasahassampi kiñci kātuṃ na sakkoti.",
  "atk-s0513a1:1433_5": "Iti imāni dve nagarāni ayujjhapurāni nāma.",
  "atk-s0513a1:1433_6": "Tesaṃ antarā etesu uragādīsu pañcasu ṭhānesu sakkena ārakkhā ṭhapitā.",
  "atk-s0513a1:1433_7": "Tattha uraga-",
  "atk-s0513a1:1433_8": "saddena nāgā gahitā.",
  "atk-s0513a1:1433_9": "Te udake balavantā honti,",
  "atk-s0513a1:1433_10": "tasmā sinerussa paṭhamālinde tesaṃ ārakkhā. Karoṭi-",
  "atk-s0513a1:1433_11": "saddena supaṇṇā gahitā.",
  "atk-s0513a1:1433_12": "Tesaṃ kira karoṭi nāma pānabhojanaṃ,",
  "atk-s0513a1:1433_13": "tena taṃ nāmaṃ labhiṃsu,",
  "atk-s0513a1:1433_14": "dutiyālinde tesaṃ ārakkhā.",
  "atk-s0513a1:1433_15": "Payassahāri-",
  "atk-s0513a1:1433_16": "saddena kumbhaṇḍā gahitā.",
  "atk-s0513a1:1433_17": "Dānavarakkhasā kirete,",
  "atk-s0513a1:1433_18": "tatiyālinde tesaṃ ārakkhā.",
  "atk-s0513a1:1433_19": "Madanayuta-",
  "atk-s0513a1:1433_20": "saddena yakkhā gahitā.",
  "atk-s0513a1:1433_21": "Visamacārino kira te yuddhasoṇḍā,",
  "atk-s0513a1:1433_22": "catutthālinde tesaṃ ārakkhā.",
  "atk-s0513a1:1433_23": "Caturo ca mahantāti cattāro mahārājāno vuttā,",
  "atk-s0513a1:1433_24": "pañcamālinde tesaṃ ārakkhā.",
  "atk-s0513a1:1433_25": "Tasmā yadi asurā kupitā āvilacittā devapuraṃ upayanti,",
  "atk-s0513a1:1433_26": "pañcavidhesu yaṃ girino paṭhamaṃ paribhaṇḍaṃ,",
  "atk-s0513a1:1433_27": "taṃ uragā paribāhiya tiṭṭhanti.",
  "atk-s0513a1:1433_28": "Evaṃ sesesu sesā.",
  "atk-s0513a1:1434_0": "Imesu pana pañcasu ṭhānesu ārakkhaṃ ṭhapetvā sakke devānaminde dibbasampattiṃ anubhavamāne sudhammā cavitvā tasseva pādaparicārikā hutvā nibbatti,",
  "atk-s0513a1:1434_1": "kaṇṇikāya dinnanissandena cassā pañcayojanasatikā sudhammā nāma devasabhā udapādi,",
  "atk-s0513a1:1434_2": "yattha dibbasetacchattassa heṭṭhā yojanappamāṇe kañcanapallaṅke nisinno sakko devānamindo devamanussānaṃ kattabbakiccāni karoti.",
  "atk-s0513a1:1434_3": "Cittāpi cavitvā tasseva pādaparicārikā hutvā nibbatti,",
  "atk-s0513a1:1434_4": "uyyānassa karaṇanissandena cassā cittalatāvanaṃ nāma uyyānaṃ udapādi.",
  "atk-s0513a1:1434_5": "Nandāpi cavitvā tasseva pādaparicārikā hutvā nibbatti,",
  "atk-s0513a1:1434_6": "pokkharaṇiyā nissandena cassā nandā nāma pokkharaṇī udapādi.",
  "atk-s0513a1:1435_0": "Sujā pana kusalakammassa akatattā ekasmiṃ araññe kandarāya bakasakuṇikā hutvā nibbattā.",
  "atk-s0513a1:1435_1": "Sakko “sujā na paññāyati,",
  "atk-s0513a1:1435_2": "kattha nu kho nibbattā”ti āvajjento taṃ disvā tattha gantvā taṃ ādāya devalokaṃ āgantvā tassā ramaṇīyaṃ",
  "atk-s0513a1:1435_3": "devanagaraṃ sudhammaṃ devasabhaṃ cittalatāvanaṃ nandāpokkharaṇiñca dassetvā “etā kusalaṃ katvā mayhaṃ",
  "atk-s0513a1:1435_4": "pādaparicārikā hutvā nibbattā,",
  "atk-s0513a1:1435_5": "tvaṃ pana kusalaṃ akatvā tiracchānayoniyaṃ nibbattā,",
  "atk-s0513a1:1435_6": "ito paṭṭhāya sīlaṃ rakkhāhī”ti taṃ ovaditvā pañcasu sīlesu patiṭṭhāpetvā tattheva netvā vissajjesi.",
  "atk-s0513a1:1435_7": "Sāpi tato paṭṭhāya sīlaṃ rakkhati.",
  "atk-s0513a1:1435_8": "Sakko katipāhaccayena “sakkā nu kho sīlaṃ rakkhitu”nti gantvā maccharūpena uttāno hutvā purato nipajji,",
  "atk-s0513a1:1435_9": "sā “matamacchako”ti saññāya sīse aggahesi,",
  "atk-s0513a1:1435_10": "maccho naṅguṭṭhaṃ cālesi,",
  "atk-s0513a1:1435_11": "atha naṃ “jīvati maññe”ti vissajjesi.",
  "atk-s0513a1:1435_12": "Sakko “sādhu sādhu,",
  "atk-s0513a1:1435_13": "sakkhissasi sīlaṃ rakkhitu”nti agamāsi.",
  "atk-s0513a1:1435_14": "Sā tato cutā bārāṇasiyaṃ kumbhakāragehe nibbatti.",
  "atk-s0513a1:1436_0": "Sakko “kahaṃ nu kho nibbattā”ti tattha nibbattabhāvaṃ ñatvā suvaṇṇaeḷālukānaṃ yānakaṃ pūretvā majjhe",
  "atk-s0513a1:1436_1": "gāmassa mahallakavesena nisīditvā “eḷālukāni gaṇhatha,",
  "atk-s0513a1:1436_2": "eḷālukāni gaṇhathā”ti ugghosesi.",
  "atk-s0513a1:1436_3": "Manussā āgantvā “dehi,",
  "atk-s0513a1:1436_4": "tātā”ti āhaṃsu.",
  "atk-s0513a1:1436_5": "“Ahaṃ sīlarakkhakānaṃ dammi,",
  "atk-s0513a1:1436_6": "tumhe sīlaṃ rakkhathā”ti?",
  "atk-s0513a1:1436_7": "“Mayaṃ sīlaṃ nāma na jānāma,",
  "atk-s0513a1:1436_8": "mūlena dehī”ti.",
  "atk-s0513a1:1436_9": "“Na mayhaṃ mūlena attho,",
  "atk-s0513a1:1436_10": "sīlarakkhakānaññevāhaṃ dammī”ti.",
  "atk-s0513a1:1436_11": "Manussā “ko cāyaṃ eḷāluko”ti pakkamiṃsu.",
  "atk-s0513a1:1436_12": "Sujā taṃ pavattiṃ sutvā “mayhaṃ ānītaṃ bhavissatī”ti cintetvā gantvā taṃ “dehi,",
  "atk-s0513a1:1436_13": "tātā”ti āha.",
  "atk-s0513a1:1436_14": "“Sīlaṃ rakkhasi, ammā”ti? “Āma,",
  "atk-s0513a1:1436_15": "rakkhāmī”ti.",
  "atk-s0513a1:1436_16": "“Idaṃ mayā tuyhameva atthāya ābhata”nti saddhiṃ yānakena gehadvāre ṭhapetvā pakkāmi.",
  "atk-s0513a1:1437_0": "Sāpi yāvajīvaṃ sīlaṃ rakkhitvā tato cutā vepacittissa asurindassa dhītā hutvā nibbatti,",
  "atk-s0513a1:1437_1": "sīlānisaṃsena abhirūpā ahosi.",
  "atk-s0513a1:1437_2": "So tassā vayappattakāle “mayhaṃ dhītā attano cittarucitaṃ sāmikaṃ gaṇhatū”ti asure sannipātesi.",
  "atk-s0513a1:1437_3": "Sakko “kahaṃ nu kho sā nibbattā”ti olokento tattha nibbattabhāvaṃ ñatvā “sujā cittarucitaṃ sāmikaṃ gaṇhantī",
  "atk-s0513a1:1437_4": "maṃ gaṇhissatī”ti asuravaṇṇaṃ māpetvā tattha agamāsi.",
  "atk-s0513a1:1437_5": "Sujaṃ alaṅkaritvā sannipātaṭṭhānaṃ ānetvā “cittarucitaṃ sāmikaṃ gaṇhā”ti āhaṃsu.",
  "atk-s0513a1:1437_6": "Sā olokentī sakkaṃ disvā pubbepi sinehavasena uppannapemena mahoghena viya ajjhotthaṭahadayā hutvā “ayaṃ",
  "atk-s0513a1:1437_7": "me sāmiko”ti vatvā tassa upari pupphadāmaṃ khipitvā aggahesi.",
  "atk-s0513a1:1437_8": "Asurā “amhākaṃ rājā ettakaṃ kālaṃ dhītu anucchavikaṃ alabhitvā idāni labhati,",
  "atk-s0513a1:1437_9": "ayamevassā dhītu pitāmahato mahallako anucchaviko”ti lajjamānā pakkamiṃsu.",
  "atk-s0513a1:1437_10": "So taṃ devanagaraṃ ānetvā aḍḍhateyyānaṃ nāṭikākoṭīnaṃ jeṭṭhikaṃ katvā yāvatāyukaṃ ṭhatvā yathākammaṃ gato.",
  "atk-s0513a1:1438_0": "Satthā imaṃ dhammadesanaṃ āharitvā “evaṃ bhikkhu pubbe paṇḍitā devanagare rajjaṃ kārayamānā attano jīvitaṃ pariccajantāpi pāṇātipātaṃ na kariṃsu,",
  "atk-s0513a1:1438_1": "tvaṃ nāma evarūpe niyyānike sāsane pabbajitvā aparissāvitaṃ sapāṇakaṃ udakaṃ pivissasī”ti taṃ bhikkhuṃ",
  "atk-s0513a1:1438_2": "garahitvā anusandhiṃ ghaṭetvā jātakaṃ samodhānesi –",
  "atk-s0513a1:1438_3": "“tadā mātalisaṅgāhako ānando ahosi,",
  "atk-s0513a1:1438_4": "sakko pana ahameva ahosi”nti.",
  "atk-s0513a1:1439_0": "Kulāvakajātakavaṇṇanā paṭhamā.",
  "atk-s0513a1:1441_0": "[32] 2. Naccajātakavaṇṇanā",
  "atk-s0513a1:1442_0": "Rudaṃ manuññanti idaṃ satthā jetavane viharanto ekaṃ bahubhaṇḍikaṃ bhikkhuṃ ārabbha kathesi.",
  "atk-s0513a1:1442_1": "Vatthu heṭṭhā devadhammajātake vuttasadisameva.",
  "atk-s0513a1:1442_2": "Satthā taṃ bhikkhuṃ “saccaṃ kira tvaṃ bhikkhu bahubhaṇḍo”ti pucchi. “Āma,",
  "atk-s0513a1:1442_3": "bhante”ti.",
  "atk-s0513a1:1442_4": "“Kiṃkāraṇā tvaṃ bhikkhu bahubhaṇḍo jātosī”ti?",
  "atk-s0513a1:1442_5": "So ettakaṃ sutvāva kuddho nivāsanapārupanaṃ chaḍḍetvā “iminā dāni nīhārena vicarāmī”ti satthu purato naggo aṭṭhāsi.",
  "atk-s0513a1:1442_6": "Manussā “dhī dhī”ti āhaṃsu.",
  "atk-s0513a1:1442_7": "So tato palāyitvā hīnāyāvatto.",
  "atk-s0513a1:1442_8": "Bhikkhū dhammasabhāyaṃ sannisinnā “satthu nāma purato evarūpaṃ karissatī”ti tassa aguṇakathaṃ kathesuṃ.",
  "atk-s0513a1:1442_9": "Satthā āgantvā “kāya nuttha,",
  "atk-s0513a1:1442_10": "bhikkhave,",
  "atk-s0513a1:1442_11": "etarahi kathāya sannisinnā”ti bhikkhū pucchi. Bhante,",
  "atk-s0513a1:1442_12": "“so hi nāma bhikkhu tumhākaṃ purato catuparisamajjhe hirottappaṃ pahāya gāmadārako viya naggo ṭhatvā",
  "atk-s0513a1:1442_13": "manussehi jigucchiyamāno hīnāyāvattitvā sāsanā parihīno”ti tassa aguṇakathāya nisinnāmhāti.",
  "atk-s0513a1:1442_14": "Satthā “na,",
  "atk-s0513a1:1442_15": "bhikkhave,",
  "atk-s0513a1:1442_16": "idāneva so bhikkhu hirottappābhāvena ratanasāsanā parihīno,",
  "atk-s0513a1:1442_17": "pubbe itthiratanapaṭilābhatopi parihīnoyevā”ti vatvā atītaṃ āhari.",
  "atk-s0513a1:1443_0": "Atīte paṭhamakappe catuppadā sīhaṃ rājānaṃ akaṃsu,",
  "atk-s0513a1:1443_1": "macchā ānandamacchaṃ,",
  "atk-s0513a1:1443_2": "sakuṇā suvaṇṇahaṃsaṃ.",
  "atk-s0513a1:1443_3": "Tassa pana suvaṇṇahaṃsarājassa dhītā haṃsapotikā abhirūpā ahosi.",
  "atk-s0513a1:1443_4": "So tassā varaṃ adāsi,",
  "atk-s0513a1:1443_5": "sā attano cittarucitaṃ sāmikaṃ vāresi.",
  "atk-s0513a1:1443_6": "Haṃsarājā tassā varaṃ datvā himavante sabbe sakuṇe sannipātāpesi,",
  "atk-s0513a1:1443_7": "nānappakārā haṃsamorādayo sakuṇagaṇā samāgantvā ekasmiṃ mahante pāsāṇatale sannipatiṃsu.",
  "atk-s0513a1:1443_8": "Haṃsarājā “attano cittarucitaṃ sāmikaṃ āgantvā gaṇhātū”ti dhītaraṃ pakkosāpesi.",
  "atk-s0513a1:1443_9": "Sā sakuṇasaṅghaṃ olokentī maṇivaṇṇagīvaṃ citrapekhuṇaṃ moraṃ disvā “ayaṃ me sāmiko hotū”ti ārocesi.",
  "atk-s0513a1:1443_10": "Sakuṇasaṅghā moraṃ upasaṅkamitvā āhaṃsu “samma mora,",
  "atk-s0513a1:1443_11": "ayaṃ rājadhītā ettakānaṃ sakuṇānaṃ majjhe sāmikaṃ rocentī tayi ruciṃ uppādesī”ti.",
  "atk-s0513a1:1443_12": "Moro “ajjāpi tāva me balaṃ na passatī”ti atituṭṭhiyā hirottappaṃ bhinditvā tāva mahato sakuṇasaṅghassa majjhe pakkhe pasāretvā naccituṃ ārabhi,",
  "atk-s0513a1:1443_13": "naccanto appaṭicchanno ahosi.",
  "atk-s0513a1:1444_0": "Suvaṇṇahaṃsarājā lajjito “imassa neva ajjhattasamuṭṭhānā hirī atthi,",
  "atk-s0513a1:1444_1": "na bahiddhāsamuṭṭhānaṃ ottappaṃ,",
  "atk-s0513a1:1444_2": "nāssa bhinnahirottappassa mama dhītaraṃ dassāmī”ti sakuṇasaṅghamajjhe imaṃ gāthamāha –",
  "atk-s0513a1:1445_0": "32.",
  "atk-s0513a1:1446_0": "“Rudaṃ manuññaṃ rucirā ca piṭṭhi, veḷuriyavaṇṇūpanibhā ca gīvā;",
  "atk-s0513a1:1447_0": "Byāmamattāni ca pekhuṇāni, naccena te dhītaraṃ no dadāmī”ti.",
  "atk-s0513a1:1448_0": "Tattha rudaṃ manuññanti ta-",
  "atk-s0513a1:1448_1": "kārassa da-",
  "atk-s0513a1:1448_2": "kāro kato,",
  "atk-s0513a1:1448_3": "rutaṃ manāpaṃ,",
  "atk-s0513a1:1448_4": "vassitasaddo madhuroti attho.",
  "atk-s0513a1:1448_5": "Rucirā ca piṭṭhīti piṭṭhipi te citrā ceva sobhanā ca.",
  "atk-s0513a1:1448_6": "Veḷuriyavaṇṇūpanibhāti veḷuriyamaṇivaṇṇasadisā.",
  "atk-s0513a1:1448_7": "Byāmamattānīti ekabyāmappamāṇāni.",
  "atk-s0513a1:1448_8": "Pekhuṇānīti piñchāni.",
  "atk-s0513a1:1448_9": "Naccena te dhītaraṃ no dadāmīti hirottappaṃ bhinditvā naccitabhāveneva te evarūpassa nillajjassa dhītaraṃ",
  "atk-s0513a1:1448_10": "no dadāmīti vatvā haṃsarājā tasmiṃyeva parisamajjhe attano bhāgineyyassa haṃsapotakassa dhītaraṃ adāsi.",
  "atk-s0513a1:1448_11": "Moro haṃsapotikaṃ alabhitvā lajjitvā tatova uppatitvā palāyi.",
  "atk-s0513a1:1448_12": "Haṃsarājāpi attano vasanaṭṭhānameva gato.",
  "atk-s0513a1:1449_0": "Satthā “na,",
  "atk-s0513a1:1449_1": "bhikkhave,",
  "atk-s0513a1:1449_2": "idāneva esa hirottappaṃ bhinditvā ratanasāsanā parihīno,",
  "atk-s0513a1:1449_3": "pubbepi itthiratanapaṭilābhato parihīnoyevā”ti imaṃ dhammadesanaṃ āharitvā anusandhiṃ ghaṭetvā jātakaṃ samodhānesi –",
  "atk-s0513a1:1449_4": "“tadā moro bahubhaṇḍiko ahosi,",
  "atk-s0513a1:1449_5": "haṃsarājā pana ahameva ahosi”nti.",
  "atk-s0513a1:1450_0": "Naccajātakavaṇṇanā dutiyā.",
  "atk-s0513a1:1452_0": "[33] 3. Sammodamānajātakavaṇṇanā",
  "atk-s0513a1:1453_0": "Sammodamānāti idaṃ satthā kapilavatthuṃ upanissāya nigrodhārāme viharanto cumbaṭakakalahaṃ ārabbha kathesi.",
  "atk-s0513a1:1453_1": "So kuṇālajātake āvi bhavissati.",
  "atk-s0513a1:1453_2": "Tadā pana satthā ñātake āmantetvā “mahārājā ñātakānaṃ aññamaññaṃ viggaho nāma na yutto,",
  "atk-s0513a1:1453_3": "tiracchānagatāpi hi pubbe samaggakāle paccāmitte abhibhavitvā sotthiṃ pattā yadā vivādamāpannā,",
  "atk-s0513a1:1453_4": "tadā mahāvināsaṃ pattā”ti vatvā ñātirājakulehi āyācito atītaṃ āhari.",
  "atk-s0513a1:1454_0": "Atīte bārāṇasiyaṃ brahmadatte rajjaṃ kārente bodhisatto vaṭṭakayoniyaṃ nibbattitvā anekavaṭṭakasahassaparivāro araññe paṭivasati.",
  "atk-s0513a1:1454_1": "Tadā eko vaṭṭakaluddako tesaṃ vasanaṭṭhānaṃ gantvā vaṭṭakavassitaṃ katvā tesaṃ sannipatitabhāvaṃ ñatvā",
  "atk-s0513a1:1454_2": "tesaṃ upari jālaṃ khipitvā pariyantesu maddanto sabbe ekato katvā pacchiṃ pūretvā gharaṃ gantvā te vikkiṇitvā",
  "atk-s0513a1:1454_3": "tena mūlena jīvikaṃ kappeti.",
  "atk-s0513a1:1454_4": "Athekadivasaṃ bodhisatto te vaṭṭake āha –",
  "atk-s0513a1:1454_5": "“ayaṃ sākuṇiko amhākaṃ ñātake vināsaṃ pāpeti,",
  "atk-s0513a1:1454_6": "ahaṃ ekaṃ upāyaṃ jānāmi,",
  "atk-s0513a1:1454_7": "enesa amhe gaṇhituṃ na sakkhissati,",
  "atk-s0513a1:1454_8": "ito dāni paṭṭhāya etena tumhākaṃ upari jāle khittamatte ekeko ekekasmiṃ jālakkhike sīsaṃ ṭhapetvā jālaṃ",
  "atk-s0513a1:1454_9": "ukkhipitvā icchitaṭṭhānaṃ haritvā ekasmiṃ kaṇṭakagumbe pakkhipatha,",
  "atk-s0513a1:1454_10": "evaṃ sante heṭṭhā tena tena ṭhānena palāyissāmā”ti.",
  "atk-s0513a1:1454_11": "Te sabbe “sādhū”ti paṭissuṇiṃsu.",
  "atk-s0513a1:1454_12": "Dutiyadivase upari jāle khitte te bodhisattena vuttanayeneva jālaṃ ukkhipitvā ekasmiṃ kaṇṭakagumbe khipitvā sayaṃ heṭṭhābhāgena tato tato palāyiṃsu.",
  "atk-s0513a1:1454_13": "Sākuṇikassa gumbato jālaṃ mocentasseva vikālo jāto,",
  "atk-s0513a1:1454_14": "so tucchahatthova agamāsi.",
  "atk-s0513a1:1455_0": "Punadivasato paṭṭhāyapi vaṭṭakā tatheva karonti.",
  "atk-s0513a1:1455_1": "Sopi yāva sūriyatthaṅgamanā jālameva mocento kiñci alabhitvā tucchahatthova gehaṃ gacchati.",
  "atk-s0513a1:1455_2": "Athassa bhariyā kujjhitvā “tvaṃ divase divase tucchahattho āgacchasi,",
  "atk-s0513a1:1455_3": "aññampi te bahi positabbaṭṭhānaṃ atthi maññe”ti āha.",
  "atk-s0513a1:1455_4": "Sākuṇiko “bhadde,",
  "atk-s0513a1:1455_5": "mama aññaṃ positabbaṭṭhānaṃ natthi,",
  "atk-s0513a1:1455_6": "apica kho pana te vaṭṭakā samaggā hutvā caranti,",
  "atk-s0513a1:1455_7": "mayā khittamatte jālaṃ ādāya kaṇṭakagumbe khipitvā gacchanti,",
  "atk-s0513a1:1455_8": "na kho panete sabbakālameva sammodamānā viharissanti,",
  "atk-s0513a1:1455_9": "tvaṃ mā cintayi,",
  "atk-s0513a1:1455_10": "yadā te vivādamāpajjissanti,",
  "atk-s0513a1:1455_11": "tadā te sabbeva ādāya tava mukhaṃ hāsayamāno āgacchissāmī”ti vatvā bhariyāya imaṃ gāthamāha –",
  "atk-s0513a1:1456_0": "33.",
  "atk-s0513a1:1457_0": "“Sammodamānā gacchanti, jālamādāya pakkhino;",
  "atk-s0513a1:1458_0": "Yadā te vivadissanti, tadā ehinti me vasa”nti.",
  "atk-s0513a1:1459_0": "Tattha yadā te vivadissantīti yasmiṃ kāle te vaṭṭakā nānāladdhikā nānāgāhā hutvā vivadissanti,",
  "atk-s0513a1:1459_1": "kalahaṃ karissantīti attho.",
  "atk-s0513a1:1459_2": "Tadā ehinti me vasanti tasmiṃ kāle sabbepi te mama vasaṃ āgacchissanti.",
  "atk-s0513a1:1459_3": "Athāhaṃ te gahetvā tava mukhaṃ hāsento āgacchissāmīti bhariyaṃ samassāsesi.",
  "atk-s0513a1:1460_0": "Katipāhasseva pana accayena eko vaṭṭako gocarabhūmiṃ otaranto asallakkhetvā aññassa sīsaṃ akkami,",
  "atk-s0513a1:1460_1": "itaro “ko maṃ sīse akkamī”ti kujjhiṃ.",
  "atk-s0513a1:1460_2": "“Ahaṃ asallakkhetvā akkamiṃ,",
  "atk-s0513a1:1460_3": "mā kujjhī”ti vuttepi kujjhiyeva.",
  "atk-s0513a1:1460_4": "Te punappunaṃ kathentā “tvameva maññe jālaṃ ukkhipasī”ti aññamaññaṃ vivādaṃ kariṃsu.",
  "atk-s0513a1:1460_5": "Tesu vivadantesu bodhisatto cintesi “vivādake sotthibhāvo nāma natthi,",
  "atk-s0513a1:1460_6": "idāneva te jālaṃ na ukkhipissanti,",
  "atk-s0513a1:1460_7": "tato mahantaṃ vināsaṃ pāpuṇissanti,",
  "atk-s0513a1:1460_8": "sākuṇiko okāsaṃ labhissati,",
  "atk-s0513a1:1460_9": "mayā imasmiṃ ṭhāne na sakkā vasitu”nti.",
  "atk-s0513a1:1460_10": "So attano parisaṃ ādāya aññattha gato.",
  "atk-s0513a1:1460_11": "Sākuṇikopi kho katipāhaccayena āgantvā vaṭṭakavassitaṃ vassitvā tesaṃ sannipatitānaṃ upari jālaṃ khipi.",
  "atk-s0513a1:1460_12": "Atheko vaṭṭako “tuyhaṃ kira jālaṃ ukkhipantasseva matthake lomāni patitāni,",
  "atk-s0513a1:1460_13": "idāni ukkhipā”ti āha.",
  "atk-s0513a1:1460_14": "Aparo “tuyhaṃ kira jālaṃ ukkhipantasseva dvīsu pakkhesu pattāni patitāni,",
  "atk-s0513a1:1460_15": "idāni ukkhipā”ti āha.",
  "atk-s0513a1:1460_16": "Iti tesaṃ “tvaṃ ukkhipa,",
  "atk-s0513a1:1460_17": "tvaṃ ukkhipā”ti vadantānaññeva sākuṇiko jālaṃ ukkhipitvā sabbeva te ekato katvā pacchiṃ pūretvā bhariyaṃ hāsayamāno gehaṃ agamāsi.",
  "atk-s0513a1:1461_0": "Satthā “evaṃ mahārājā ñātakānaṃ kalaho nāma na yutto,",
  "atk-s0513a1:1461_1": "kalaho vināsamūlameva hotī”ti imaṃ dhammadesanaṃ āharitvā anusandhiṃ ghaṭetvā jātakaṃ samodhānesi –",
  "atk-s0513a1:1461_2": "“tadā apaṇḍitavaṭṭako devadatto ahosi,",
  "atk-s0513a1:1461_3": "paṇḍitavaṭṭako pana ahameva ahosi”nti.",
  "atk-s0513a1:1462_0": "Sammodamānajātakavaṇṇanā tatiyā.",
  "atk-s0513a1:1464_0": "[34] 4. Macchajātakavaṇṇanā",
  "atk-s0513a1:1465_0": "Na maṃ sītaṃ na maṃ uṇhanti idaṃ satthā jetavane viharanto purāṇadutiyikāpalobhanaṃ ārabbha kathesi.",
  "atk-s0513a1:1465_1": "Tadā hi satthā taṃ bhikkhuṃ “saccaṃ kira tvaṃ bhikkhu ukkaṇṭhitosī”ti pucchi. “Saccaṃ,",
  "atk-s0513a1:1465_2": "bhagavā”ti.",
  "atk-s0513a1:1465_3": "“Kenāsi ukkaṇṭhāpito”ti?",
  "atk-s0513a1:1465_4": "“Purāṇadutiyikā me,",
  "atk-s0513a1:1465_5": "bhante madhurahattharasā,",
  "atk-s0513a1:1465_6": "taṃ jahituṃ na sakkomī”ti.",
  "atk-s0513a1:1465_7": "Atha naṃ satthā “bhikkhu esā itthī tava anatthakārikā,",
  "atk-s0513a1:1465_8": "pubbepi tvaṃ etaṃ nissāya maraṇaṃ pāpuṇanto maṃ āgamma maraṇā mutto”ti vatvā atītaṃ āhari.",
  "atk-s0513a1:1466_0": "Atīte bārāṇasiyaṃ brahmadatte rajjaṃ kārente bodhisatto tassa purohito ahosi.",
  "atk-s0513a1:1466_1": "Tadā kevaṭṭā nadiyaṃ jālaṃ khipiṃsu.",
  "atk-s0513a1:1466_2": "Atheko mahāmaccho rativasena attano macchiyā saddhiṃ kīḷamāno āgacchati.",
  "atk-s0513a1:1466_3": "Tassa sā macchī purato gacchamānā jālagandhaṃ ghāyitvā jālaṃ pariharamānā gatā.",
  "atk-s0513a1:1466_4": "So pana kāmagiddho lolamaccho jālakucchimeva paviṭṭho.",
  "atk-s0513a1:1466_5": "Kevaṭṭā tassa jālaṃ paviṭṭhabhāvaṃ ñatvā jālaṃ ukkhipitvā macchaṃ gahetvā amāretvāva vālikāpiṭṭhe khipitvā",
  "atk-s0513a1:1466_6": "“imaṃ aṅgāresu pacitvā khādissāmā”ti aṅgāre karonti,",
  "atk-s0513a1:1466_7": "sūlaṃ tacchenti.",
  "atk-s0513a1:1466_8": "Maccho “etaṃ aṅgāratāpanaṃ vā sūlavijjhanaṃ vā aññaṃ vā pana dukkhaṃ na maṃ kilameti,",
  "atk-s0513a1:1466_9": "yaṃ panesā macchī ‘aññaṃ so nūna ratiyā gato’ti mayi domanassaṃ āpajjati,",
  "atk-s0513a1:1466_10": "tameva maṃ bādhatī”ti paridevamāno imaṃ gāthamāha –",
  "atk-s0513a1:1467_0": "34.",
  "atk-s0513a1:1468_0": "“Na maṃ sītaṃ na maṃ uṇhaṃ, na maṃ jālasmi bādhanaṃ;",
  "atk-s0513a1:1469_0": "Yañca maṃ maññate macchī, aññaṃ so ratiyā gato”ti.",
  "atk-s0513a1:1470_0": "Tattha na maṃ sītaṃ na maṃ uṇhanti macchānaṃ udakā nīhaṭakāle sītaṃ hoti,",
  "atk-s0513a1:1470_1": "tasmiṃ vigate uṇhaṃ hoti,",
  "atk-s0513a1:1470_2": "tadubhayampi sandhāya “na maṃ sītaṃ na maṃ uṇhaṃ bādhatī”ti paridevati.",
  "atk-s0513a1:1470_3": "Yampi aṅgāresu paccanamūlakaṃ dukkhaṃ bhavissati,",
  "atk-s0513a1:1470_4": "tampi sandhāya “na maṃ uṇha”nti paridevateva.",
  "atk-s0513a1:1470_5": "Na maṃ jālasmi bādhananti yampi me jālasmiṃ bādhanaṃ ahosi,",
  "atk-s0513a1:1470_6": "tampi maṃ na bādhetīti paridevati.",
  "atk-s0513a1:1470_7": "“Yañca ma”ntiādīsu ayaṃ piṇḍattho –",
  "atk-s0513a1:1470_8": "sā macchī mama jāle patitassa imehi kevaṭṭehi gahitabhāvaṃ ajānantī maṃ apassamānā “so maccho idāni aññaṃ",
  "atk-s0513a1:1470_9": "macchiṃ kāmaratiyā gato bhavissatī”ti cinteti,",
  "atk-s0513a1:1470_10": "taṃ tassā domanassappattāya cintanaṃ maṃ bādhatīti vālikāpiṭṭhe nipanno paridevati.",
  "atk-s0513a1:1471_0": "Tasmiṃ samaye purohito dāsaparivuto nhānatthāya nadītīraṃ āgato.",
  "atk-s0513a1:1471_1": "So pana sabbarutaññū hoti.",
  "atk-s0513a1:1471_2": "Tenassa macchaparidevanaṃ sutvā etadahosi “ayaṃ maccho kilesavasena paridevati,",
  "atk-s0513a1:1471_3": "evaṃ āturacitto kho panesa mīyamāno nirayeyeva nibbattissati,",
  "atk-s0513a1:1471_4": "ahamassa avassayo bhavissāmī”ti kevaṭṭānaṃ santikaṃ gantvā “ambho tumhe amhākaṃ ekadivasampi byañjanatthāya macchaṃ na dethā”ti āha.",
  "atk-s0513a1:1471_5": "Kevaṭṭā “kiṃ vadetha, sāmi,",
  "atk-s0513a1:1471_6": "tumhākaṃ ruccanakamacchaṃ gaṇhitvā gacchathā”ti āhaṃsu.",
  "atk-s0513a1:1471_7": "“Amhākaṃ aññena kammaṃ natthi,",
  "atk-s0513a1:1471_8": "imaññeva dethā”ti.",
  "atk-s0513a1:1471_9": "“Gaṇhatha sāmī”ti.",
  "atk-s0513a1:1471_10": "Bodhisatto taṃ ubhohi hatthehi gahetvā nadītīre nisīditvā “ambho maccha,",
  "atk-s0513a1:1471_11": "sace tāhaṃ ajja na passeyyaṃ,",
  "atk-s0513a1:1471_12": "jīvitakkhayaṃ pāpuṇeyyāsi,",
  "atk-s0513a1:1471_13": "idāni ito paṭṭhāya mā kilesavasiko ahosī”ti ovaditvā udake vissajjetvā nhatvā nagaraṃ pāvisi.",
  "atk-s0513a1:1472_0": "Satthā imaṃ dhammadesanaṃ āharitvā saccāni pakāsesi,",
  "atk-s0513a1:1472_1": "saccapariyosāne ukkaṇṭhitabhikkhu sotāpattiphale patiṭṭhāsi.",
  "atk-s0513a1:1472_2": "Satthāpi anusandhiṃ ghaṭetvā jātakaṃ samodhānesi –",
  "atk-s0513a1:1472_3": "“tadā macchī purāṇadutiyikā ahosi,",
  "atk-s0513a1:1472_4": "maccho ukkaṇṭhitabhikkhu purohito pana ahameva ahosi”nti.",
  "atk-s0513a1:1473_0": "Macchajātakavaṇṇanā catutthā.",
  "atk-s0513a1:1475_0": "[35] 5. Vaṭṭakajātakavaṇṇanā",
  "atk-s0513a1:1476_0": "Santi pakkhā apatanāti idaṃ satthā magadhesu cārikaṃ caramāno dāvagginibbānaṃ ārabbha kathesi.",
  "atk-s0513a1:1476_1": "Ekasmiñhi samaye satthā magadhesu cārikaṃ caramāno aññatarasmiṃ magadhagāmake piṇḍāya caritvā pacchābhattaṃ",
  "atk-s0513a1:1476_2": "piṇḍapātapaṭikkanto bhikkhugaṇaparivuto maggaṃ paṭipajji.",
  "atk-s0513a1:1476_3": "Tasmiṃ samaye mahāḍāho uṭṭhahi,",
  "atk-s0513a1:1476_4": "purato ca pacchato ca bahū bhikkhū dissanti,",
  "atk-s0513a1:1476_5": "sopi kho aggi ekadhūmo ekajālo hutvā avattharamāno āgacchateva.",
  "atk-s0513a1:1476_6": "Tattheke puthujjanabhikkhū maraṇabhayabhītā “paṭaggiṃ dassāma,",
  "atk-s0513a1:1476_7": "tena daḍḍhaṭṭhānaṃ itaro aggi na ottharissatī”ti araṇisahitaṃ nīharitvā aggiṃ karonti.",
  "atk-s0513a1:1476_8": "Apare āhaṃsu “āvuso,",
  "atk-s0513a1:1476_9": "tumhe kiṃ nāma karotha,",
  "atk-s0513a1:1476_10": "gaganamajjhe ṭhitaṃ candamaṇḍalaṃ,",
  "atk-s0513a1:1476_11": "pācīnalokadhātuto uggacchantaṃ sahassaraṃsipaṭimaṇḍitaṃ sūriyamaṇḍalaṃ,",
  "atk-s0513a1:1476_12": "velāya tīre ṭhitā samuddaṃ,",
  "atk-s0513a1:1476_13": "sineruṃ nissāya ṭhitā sineruṃ apassantā viya sadevake loke aggapuggalaṃ attanā saddhiṃ gacchantameva",
  "atk-s0513a1:1476_14": "sammāsambuddhaṃ anoloketvā ‘paṭaggiṃ demā’ti vadatha,",
  "atk-s0513a1:1476_15": "buddhabalaṃ nāma na jānātha,",
  "atk-s0513a1:1476_16": "etha satthu santikaṃ gamissāmā”ti.",
  "atk-s0513a1:1476_17": "Te purato ca pacchato ca gacchantā sabbepi ekato hutvā dasabalassa santikaṃ agamaṃsu.",
  "atk-s0513a1:1476_18": "Satthā mahābhikkhusaṅghaparivāro aññatarasmiṃ padese aṭṭhāsi.",
  "atk-s0513a1:1476_19": "Dāvaggi abhibhavanto viya viravanto āgacchati.",
  "atk-s0513a1:1476_20": "Āgantvā tathāgatassa ṭhitaṭṭhānaṃ patvā tassa padesassa samantā soḷasakarīsamattaṭṭhānaṃ patto udake opilāpitatiṇukkā viya nibbāyi,",
  "atk-s0513a1:1476_21": "vinibbedhato dvattiṃsakarīsamattaṭṭhānaṃ avattharituṃ nāsakkhi.",
  "atk-s0513a1:1477_0": "Bhikkhū satthu guṇakathaṃ ārabhiṃsu –",
  "atk-s0513a1:1477_1": "“aho buddhānaṃ guṇā nāma,",
  "atk-s0513a1:1477_2": "ayañhi nāma acetano aggi buddhānaṃ ṭhitaṭṭhānaṃ avattharituṃ na sakkoti,",
  "atk-s0513a1:1477_3": "udake tiṇukkā viya nibbāyati,",
  "atk-s0513a1:1477_4": "aho buddhānaṃ ānubhāvo nāmā”ti.",
  "atk-s0513a1:1477_5": "Satthā tesaṃ kathaṃ sutvā “na,",
  "atk-s0513a1:1477_6": "bhikkhave,",
  "atk-s0513a1:1477_7": "etaṃ etarahi mayhaṃ balaṃ,",
  "atk-s0513a1:1477_8": "yaṃ imaṃ bhūmippadesaṃ patvā esa aggi nibbāyati.",
  "atk-s0513a1:1477_9": "Idaṃ pana mayhaṃ porāṇakasaccabalaṃ.",
  "atk-s0513a1:1477_10": "Imasmiñhi padese sakalampi imaṃ kappaṃ aggi na jalissati,",
  "atk-s0513a1:1477_11": "kappaṭṭhiyapāṭihāriyaṃ nāmeta”nti āha.",
  "atk-s0513a1:1477_12": "Athāyasmā ānando satthu nisīdanatthāya catugguṇaṃ saṅghāṭiṃ paññapesi,",
  "atk-s0513a1:1477_13": "nisīdi satthā pallaṅkaṃ ābhujitvā.",
  "atk-s0513a1:1477_14": "Bhikkhusaṅghopi tathāgataṃ vanditvā parivāretvā nisīdi.",
  "atk-s0513a1:1477_15": "Atha satthā “idaṃ tāva, bhante,",
  "atk-s0513a1:1477_16": "amhākaṃ pākaṭaṃ,",
  "atk-s0513a1:1477_17": "atītaṃ paṭicchannaṃ,",
  "atk-s0513a1:1477_18": "taṃ no pākaṭaṃ karothā”ti bhikkhūhi āyācito atītaṃ āhari.",
  "atk-s0513a1:1478_0": "Atīte magadharaṭṭhe tasmiṃyeva padese bodhisatto vaṭṭakayoniyaṃ paṭisandhiṃ gahetvā mātukucchito jāto",
  "atk-s0513a1:1478_1": "aṇḍakosaṃ padāletvā nikkhantakāle mahāgeṇḍukappamāṇo vaṭṭakapotako ahosi.",
  "atk-s0513a1:1478_2": "Atha naṃ mātāpitaro kulāvake nipajjāpetvā mukhatuṇḍakena gocaraṃ āharitvā posenti.",
  "atk-s0513a1:1478_3": "Tassa pakkhe pasāretvā ākāse gamanabalaṃ vā pāde ukkhipitvā thale gamanabalaṃ vā natthi.",
  "atk-s0513a1:1478_4": "Tañca padesaṃ saṃvacchare saṃvacchare dāvaggi gaṇhāti,",
  "atk-s0513a1:1478_5": "so tasmimpi samaye mahāravaṃ ravanto taṃ padesaṃ gaṇhi,",
  "atk-s0513a1:1478_6": "sakuṇasaṅghā attano attano kulāvakehi nikkhamitvā maraṇabhayabhītā viravantā palāyanti,",
  "atk-s0513a1:1478_7": "bodhisattassapi mātāpitaro maraṇabhayabhītā bodhisattaṃ chaḍḍetvā palāyiṃsu.",
  "atk-s0513a1:1478_8": "Bodhisatto kulāvake nipannakova gīvaṃ ukkhipitvā avattharitvā āgacchantaṃ aggiṃ disvā cintesi “sace mayhaṃ",
  "atk-s0513a1:1478_9": "pakkhe pasāretvā ākāsena gamanabalaṃ bhaveyya,",
  "atk-s0513a1:1478_10": "uppatitvā aññattha gaccheyyaṃ.",
  "atk-s0513a1:1478_11": "Sace pāde ukkhipitvā gamanabalaṃ bhaveyya,",
  "atk-s0513a1:1478_12": "padavārena aññattha gaccheyyaṃ.",
  "atk-s0513a1:1478_13": "Mātāpitaropi kho me maraṇabhayabhītā maṃ ekakaṃ pahāya attānaṃ parittāyantā palātā.",
  "atk-s0513a1:1478_14": "Idāni me aññaṃ paṭisaraṇaṃ natthi,",
  "atk-s0513a1:1478_15": "atāṇomhi asaraṇo,",
  "atk-s0513a1:1478_16": "kiṃ nu kho ajja mayā kātuṃ vaṭṭatī”ti.",
  "atk-s0513a1:1479_0": "Athassa etadahosi “imasmiṃ loke sīlaguṇo nāma atthi,",
  "atk-s0513a1:1479_1": "saccaguṇo nāma atthi,",
  "atk-s0513a1:1479_2": "atīte pāramiyo pūretvā bodhimūle nisīditvā abhisambuddhā sīlasamādhipaññāvimuttivimuttiñāṇadassanasampannā",
  "atk-s0513a1:1479_3": "saccānuddayakāruññakhantisamannāgatā sabbasattesu samappavattamettābhāvanā sabbaññubuddhā nāma atthi,",
  "atk-s0513a1:1479_4": "tehi ca paṭividdhā dhammaguṇā nāma atthi,",
  "atk-s0513a1:1479_5": "mayi cāpi ekaṃ saccaṃ atthi,",
  "atk-s0513a1:1479_6": "saṃvijjamāno eko sabhāvadhammo paññāyati,",
  "atk-s0513a1:1479_7": "tasmā atīte buddhe ceva tehi paṭividdhaguṇe ca āvajjetvā mayi vijjamānaṃ saccasabhāvadhammaṃ gahetvā",
  "atk-s0513a1:1479_8": "saccakiriyaṃ katvā aggiṃ paṭikkamāpetvā ajja mayā attano ceva sesasakuṇānañca sotthibhāvaṃ kātuṃ vaṭṭatī”ti.",
  "atk-s0513a1:1479_9": "Tena vuttaṃ –",
  "atk-s0513a1:1480_0": "“Atthi loke sīlaguṇo, saccaṃ soceyyanuddayā;",
  "atk-s0513a1:1481_0": "Tena saccena kāhāmi, saccakiriyamanuttaraṃ.",
  "atk-s0513a1:1482_0": "“Āvajjetvā dhammabalaṃ, saritvā pubbake jine;",
  "atk-s0513a1:1483_0": "Saccabalamavassāya, saccakiriyamakāsaha”nti. ;",
  "atk-s0513a1:1484_0": "Atha bodhisatto atīte parinibbutānaṃ buddhānaṃ guṇe āvajjetvā attani vijjamānaṃ saccasabhāvaṃ ārabbha saccakiriyaṃ karonto imaṃ gāthamāha –",
  "atk-s0513a1:1485_0": "35.",
  "atk-s0513a1:1486_0": "“Santi pakkhā apatanā, santi pādā avañcanā;",
  "atk-s0513a1:1487_0": "Mātāpitā ca nikkhantā, jātaveda paṭikkamā”ti.",
  "atk-s0513a1:1488_0": "Tattha santi pakkhā apatanāti mayhaṃ pakkhā nāma atthi upalabbhanti,",
  "atk-s0513a1:1488_1": "no ca kho sakkā etehi uppatituṃ ākāsena gantunti apatanā.",
  "atk-s0513a1:1488_2": "Santi pādā avañcanāti pādāpi me atthi,",
  "atk-s0513a1:1488_3": "tehi pana vañcituṃ padavāragamanena gantuṃ na sakkāti avañcanā.",
  "atk-s0513a1:1488_4": "Mātāpitā ca nikkhantāti ye ca maṃ aññattha neyyuṃ,",
  "atk-s0513a1:1488_5": "tepi maraṇabhayena mātāpitaro nikkhantā.",
  "atk-s0513a1:1488_6": "Jātavedāti aggiṃ ālapati.",
  "atk-s0513a1:1488_7": "So hi jātova vedayati paññāyati,",
  "atk-s0513a1:1488_8": "tasmā “jātavedo”ti vuccati.",
  "atk-s0513a1:1488_9": "Paṭikkamāti paṭigaccha nivattāti jātavedaṃ āṇāpeti.",
  "atk-s0513a1:1489_0": "Iti mahāsatto “sace mayhaṃ pakkhānaṃ atthibhāvo,",
  "atk-s0513a1:1489_1": "te ca pasāretvā ākāse apatanabhāvo,",
  "atk-s0513a1:1489_2": "pādānaṃ atthibhāvo,",
  "atk-s0513a1:1489_3": "te ca ukkhipitvā avañcanabhāvo,",
  "atk-s0513a1:1489_4": "mātāpitūnaṃ maṃ kulāvakeyeva chaḍḍetvā palātabhāvo ca sacco sabhāvabhūtoyeva, jātaveda,",
  "atk-s0513a1:1489_5": "etena saccena tvaṃ ito paṭikkamā”ti kulāvake nipannakova saccakiriyaṃ akāsi.",
  "atk-s0513a1:1489_6": "Tassa saha saccakiriyāya soḷasakarīsamatte ṭhāne jātavedo paṭikkami.",
  "atk-s0513a1:1489_7": "Paṭikkamanto ca na jhāyamānova aññaṃ gato,",
  "atk-s0513a1:1489_8": "udake pana opilāpitā ukkā viya tattheva nibbāyi.",
  "atk-s0513a1:1489_9": "Tena vuttaṃ –",
  "atk-s0513a1:1490_0": "“Saha sacce kate mayhaṃ, mahāpajjalito sikhī;",
  "atk-s0513a1:1491_0": "Vajjesi soḷasa karīsāni, udakaṃ patvā yathā sikhī”ti. ;",
  "atk-s0513a1:1492_0": "Taṃ pana ṭhānaṃ sakalepi imasmiṃ kappe agginā anabhibhavanīyattā kappaṭṭhiyapāṭihāriyaṃ nāma jātaṃ.",
  "atk-s0513a1:1492_1": "Evaṃ bodhisatto saccakiriyaṃ katvā jīvitapariyosāne yathākammaṃ gato.",
  "atk-s0513a1:1493_0": "Satthā “na,",
  "atk-s0513a1:1493_1": "bhikkhave,",
  "atk-s0513a1:1493_2": "imassa vanassa agginā anajjhottharaṇaṃ etarahi mayhaṃ balaṃ,",
  "atk-s0513a1:1493_3": "porāṇaṃ panetaṃ vaṭṭapotakakāle mayhameva saccabala”nti imaṃ dhammadesanaṃ āharitvā saccāni pakāsesi.",
  "atk-s0513a1:1493_4": "Saccapariyosāne keci sotāpannā ahesuṃ,",
  "atk-s0513a1:1493_5": "keci sakadāgāmino,",
  "atk-s0513a1:1493_6": "keci anāgāmino,",
  "atk-s0513a1:1493_7": "keci arahattaṃ pattāti.",
  "atk-s0513a1:1493_8": "Satthāpi anusandhiṃ ghaṭetvā jātakaṃ samodhānesi –",
  "atk-s0513a1:1493_9": "“tadā mātāpitaro etarahi mātāpitarova ahesuṃ,",
  "atk-s0513a1:1493_10": "vaṭṭakarājā pana ahameva ahosi”nti.",
  "atk-s0513a1:1494_0": "Vaṭṭakajātakavaṇṇanā pañcamā.",
  "atk-s0513a1:1496_0": "[36] 6. Sakuṇajātakavaṇṇanā",
  "atk-s0513a1:1497_0": "Yaṃ nissitāti idaṃ satthā jetavane viharanto daḍḍhapaṇṇasālaṃ bhikkhuṃ ārabbha kathesi.",
  "atk-s0513a1:1497_1": "Eko kira bhikkhu satthu santike kammaṭṭhānaṃ gahetvā jetavanato nikkhamma kosalesu ekaṃ paccantagāmaṃ nissāya ekasmiṃ araññasenāsane vasati.",
  "atk-s0513a1:1497_2": "Athassa paṭhamamāseyeva paṇṇasālā ḍayhittha.",
  "atk-s0513a1:1497_3": "So “paṇṇasālā me daḍḍhā,",
  "atk-s0513a1:1497_4": "dukkhaṃ vasāmī”ti manussānaṃ ācikkhi.",
  "atk-s0513a1:1497_5": "Manussā “idāni no khettaṃ parisukkhaṃ,",
  "atk-s0513a1:1497_6": "kedāre pāyetvā karissāma”,",
  "atk-s0513a1:1497_7": "tasmiṃ pāyite “bījaṃ vapitvā”,",
  "atk-s0513a1:1497_8": "bīje vutte “vatiṃ katvā”,",
  "atk-s0513a1:1497_9": "vatiyā katāya “niddāyitvā, lāyitvā,",
  "atk-s0513a1:1497_10": "madditvā”ti evaṃ taṃ taṃ kammaṃ apadisantāyeva temāsaṃ vītināmesuṃ.",
  "atk-s0513a1:1497_11": "So bhikkhu temāsaṃ ajjhokāse dukkhaṃ vasanto kammaṭṭhānaṃ vaḍḍhetvā visesaṃ nibbattetuṃ nāsakkhi.",
  "atk-s0513a1:1497_12": "Pavāretvā pana satthu santikaṃ gantvā vanditvā ekamantaṃ nisīdi.",
  "atk-s0513a1:1497_13": "Satthā tena saddhiṃ paṭisanthāraṃ katvā “kiṃ bhikkhu sukhena vassaṃvutthosi,",
  "atk-s0513a1:1497_14": "kammaṭṭhānaṃ te matthakaṃ patta”nti pucchi.",
  "atk-s0513a1:1497_15": "So taṃ pavattiṃ ācikkhitvā “senāsanasappāyassa me abhāvena kammaṭṭhānaṃ matthakaṃ na patta”nti āha.",
  "atk-s0513a1:1497_16": "Satthā “pubbe bhikkhu tiracchānagatāpi attano sappāyāsappāyaṃ jāniṃsu,",
  "atk-s0513a1:1497_17": "tvaṃ kasmā na aññāsī”ti vatvā atītaṃ āhari.",
  "atk-s0513a1:1498_0": "Atīte bārāṇasiyaṃ brahmadatte rajjaṃ kārente bodhisatto sakuṇayoniyaṃ nibbattitvā sakuṇasaṅghaparivuto",
  "atk-s0513a1:1498_1": "araññāyatane sākhāviṭapasampannaṃ mahārukkhaṃ nissāya vasati.",
  "atk-s0513a1:1498_2": "Athekadivasaṃ tassa rukkhassa sākhāsu aññamaññaṃ ghaṃsantīsu cuṇṇaṃ patati,",
  "atk-s0513a1:1498_3": "dhūmo uṭṭhāti.",
  "atk-s0513a1:1498_4": "Taṃ disvā bodhisatto cintesi “imā dve sākhā evaṃ ghaṃsamānā aggiṃ vissajjessanti,",
  "atk-s0513a1:1498_5": "so patitvā purāṇapaṇṇāni gaṇhissati,",
  "atk-s0513a1:1498_6": "tato paṭṭhāya imampi rukkhaṃ jhāpessati,",
  "atk-s0513a1:1498_7": "na sakkā idha amhehi vasituṃ,",
  "atk-s0513a1:1498_8": "ito palāyitvā aññattha gantuṃ vaṭṭatī”ti.",
  "atk-s0513a1:1498_9": "So sakuṇasaṅghassa imaṃ gāthamāha –",
  "atk-s0513a1:1499_0": "36.",
  "atk-s0513a1:1500_0": "“Yaṃ nissitā jagatiruhaṃ vihaṅgamā, svāyaṃ aggiṃ pamuñcati;",
  "atk-s0513a1:1501_0": "Disā bhajatha vakkaṅgā, jātaṃ saraṇato bhaya”nti.",
  "atk-s0513a1:1502_0": "Tattha jagatiruhanti jagati vuccati pathavī,",
  "atk-s0513a1:1502_1": "tattha jātattā rukkho “jagatiruho”ti vuccati.",
  "atk-s0513a1:1502_2": "Vihaṅgamāti vihaṃ vuccati ākāsaṃ,",
  "atk-s0513a1:1502_3": "tattha gamanato pakkhī “vihaṅgamā”ti vuccanti.",
  "atk-s0513a1:1502_4": "Disā bhajathāti imaṃ rukkhaṃ muñcitvā ito palāyantā catasso disā bhajatha.",
  "atk-s0513a1:1502_5": "Vakkaṅgāti sakuṇe ālapati.",
  "atk-s0513a1:1502_6": "Te hi uttamaṅgaṃ galaṃ kadāci kadāci vaṅkaṃ karonti,",
  "atk-s0513a1:1502_7": "tasmā “vakkaṅgā”ti vuccanti.",
  "atk-s0513a1:1502_8": "Vaṅkā vā tesaṃ ubhosu passesu pakkhā jātāti vakkaṅgā.",
  "atk-s0513a1:1502_9": "Jātaṃ saraṇato bhayanti amhākaṃ avassayarukkhatoyeva bhayaṃ nibbattaṃ,",
  "atk-s0513a1:1502_10": "etha aññattha gacchāmāti.",
  "atk-s0513a1:1503_0": "Bodhisattassa vacanakarā paṇḍitasakuṇā tena saddhiṃ ekappahāreneva uppatitvā aññattha gatā.",
  "atk-s0513a1:1503_1": "Ye pana apaṇḍitā,",
  "atk-s0513a1:1503_2": "te “evameva esa bindumatte udake kumbhīle passatī”ti tassa vacanaṃ aggahetvā tattheva vasiṃsu.",
  "atk-s0513a1:1503_3": "Tato na cirasseva bodhisattena cintitākāreneva aggi nibbattitvā taṃ rukkhaṃ aggahesi.",
  "atk-s0513a1:1503_4": "Dhūmesu ca jālāsu ca uṭṭhitāsu dhūmandhā sakuṇā aññattha gantuṃ nāsakkhiṃsu,",
  "atk-s0513a1:1503_5": "aggimhi patitvā patitvā vināsaṃ pāpuṇiṃsu.",
  "atk-s0513a1:1504_0": "Satthā “evaṃ bhikkhu pubbe tiracchānagatāpi rukkhagge vasantā attano sappāyāsappāyaṃ jānanti,",
  "atk-s0513a1:1504_1": "tvaṃ kasmā na aññāsī”ti imaṃ dhammadesanaṃ āharitvā saccāni pakāsesi.",
  "atk-s0513a1:1504_2": "Saccapariyosāne so bhikkhu sotāpattiphale patiṭṭhito.",
  "atk-s0513a1:1504_3": "Satthāpi anusandhiṃ ghaṭetvā jātakaṃ samodhānesi –",
  "atk-s0513a1:1504_4": "“tadā bodhisattassa vacanakarā sakuṇā buddhaparisā ahesuṃ,",
  "atk-s0513a1:1504_5": "paṇḍitasakuṇo pana ahameva ahosi”nti.",
  "atk-s0513a1:1505_0": "Sakuṇajātakavaṇṇanā chaṭṭhā.",
  "atk-s0513a1:1507_0": "[37] 7. Tittirajātakavaṇṇanā",
  "atk-s0513a1:1508_0": "Ye vuḍḍhamapacāyantīti idaṃ satthā sāvatthiṃ gacchanto sāriputtattherassa senāsanapaṭibāhanaṃ ārabbha kathesi.",
  "atk-s0513a1:1508_1": "Anāthapiṇḍikena hi vihāraṃ kāretvā dūte pesite satthā rājagahā nikkhamma vesāliṃ patvā tattha yathābhirantaṃ",
  "atk-s0513a1:1508_2": "viharitvā “sāvatthiṃ gamissāmī”ti maggaṃ paṭipajji.",
  "atk-s0513a1:1508_3": "Tena ca samayena chabbaggiyānaṃ antevāsikā purato purato gantvā therānaṃ senāsanesu aggahitesveva “idaṃ senāsanaṃ amhākaṃ upajjhāyassa,",
  "atk-s0513a1:1508_4": "idaṃ ācariyassa,",
  "atk-s0513a1:1508_5": "idaṃ amhākameva bhavissatī”ti senāsanāni palibundhenti.",
  "atk-s0513a1:1508_6": "Pacchā āgatā therā senāsanāni na labhanti.",
  "atk-s0513a1:1508_7": "Sāriputtattherassāpi antevāsikā therassa senāsanaṃ pariyesantā na labhiṃsu.",
  "atk-s0513a1:1508_8": "Thero senāsanaṃ alabhanto satthu senāsanassa avidūre ekasmiṃ rukkhamūle nisajjāya ca caṅkamena ca rattiṃ vītināmesi.",
  "atk-s0513a1:1508_9": "Satthā paccūsasamaye nikkhamitvā ukkāsi,",
  "atk-s0513a1:1508_10": "theropi ukkāsi.",
  "atk-s0513a1:1508_11": "“Ko eso”ti? “Ahaṃ, bhante,",
  "atk-s0513a1:1508_12": "sāriputto”ti.",
  "atk-s0513a1:1508_13": "“Sāriputta,",
  "atk-s0513a1:1508_14": "imāya velāya idha kiṃ karosī”ti?",
  "atk-s0513a1:1508_15": "“So taṃ pavattiṃ ārocesi”.",
  "atk-s0513a1:1508_16": "Satthā therassa vacanaṃ sutvā “idāni tāva mayi jīvanteyeva bhikkhū aññamaññaṃ agāravā apatissā viharanti,",
  "atk-s0513a1:1508_17": "parinibbute kiṃ nu kho karissantī”ti āvajjentassa dhammasaṃvego udapādi.",
  "atk-s0513a1:1509_0": "So pabhātāya rattiyā bhikkhusaṅghaṃ sannipātāpetvā bhikkhū pucchi “saccaṃ kira,",
  "atk-s0513a1:1509_1": "bhikkhave,",
  "atk-s0513a1:1509_2": "chabbaggiyā bhikkhū purato purato gantvā therānaṃ bhikkhūnaṃ senāsanaṃ paṭibāhantī”ti. “Saccaṃ,",
  "atk-s0513a1:1509_3": "bhagavā”ti?",
  "atk-s0513a1:1509_4": "Tato chabbaggiye garahitvā dhammiṃ kathaṃ katvā bhikkhū āmantesi “ko nu kho,",
  "atk-s0513a1:1509_5": "bhikkhave,",
  "atk-s0513a1:1509_6": "aggāsanaṃ aggodakaṃ aggapiṇḍaṃ arahatī”ti?",
  "atk-s0513a1:1509_7": "Ekacce “khattiyakulā pabbajito”ti āhaṃsu,",
  "atk-s0513a1:1509_8": "ekacce “brāhmaṇakulā,",
  "atk-s0513a1:1509_9": "gahapatikulā pabbajito”ti,",
  "atk-s0513a1:1509_10": "apare “vinayadharo,",
  "atk-s0513a1:1509_11": "dhammakathiko,",
  "atk-s0513a1:1509_12": "paṭhamassa jhānassa lābhī,",
  "atk-s0513a1:1509_13": "dutiyassa,",
  "atk-s0513a1:1509_14": "tatiyassa,",
  "atk-s0513a1:1509_15": "catutthassa jhānassa lābhī”ti.",
  "atk-s0513a1:1509_16": "Apare “sotāpanno,",
  "atk-s0513a1:1509_17": "sakadāgāmī, anāgāmī, arahā, tevijjo,",
  "atk-s0513a1:1509_18": "chaḷabhiñño”ti āhaṃsu.",
  "atk-s0513a1:1509_19": "Evaṃ tehi bhikkhūhi attano attano rucivasena aggāsanādirahānaṃ kathitakāle satthā āha – “na,",
  "atk-s0513a1:1509_20": "bhikkhave,",
  "atk-s0513a1:1509_21": "mayhaṃ sāsane aggāsanādīni patvā khattiyakulā pabbajito pamāṇaṃ,",
  "atk-s0513a1:1509_22": "na brāhmaṇakulā pabbajito,",
  "atk-s0513a1:1509_23": "na gahapatikulā pabbajito,",
  "atk-s0513a1:1509_24": "na vinayadharo,",
  "atk-s0513a1:1509_25": "na suttantiko,",
  "atk-s0513a1:1509_26": "na ābhidhammiko,",
  "atk-s0513a1:1509_27": "na paṭhamajjhānādilābhino,",
  "atk-s0513a1:1509_28": "na sotāpannādayo pamāṇaṃ, atha kho,",
  "atk-s0513a1:1509_29": "bhikkhave,",
  "atk-s0513a1:1509_30": "imasmiṃ sāsane yathāvuḍḍhaṃ abhivādanaṃ paccuṭṭhānaṃ añjalikammaṃ sāmīcikammaṃ kātabbaṃ,",
  "atk-s0513a1:1509_31": "aggāsanaṃ aggodakaṃ aggapiṇḍo laddhabbo.",
  "atk-s0513a1:1509_32": "Idamettha pamāṇaṃ.",
  "atk-s0513a1:1509_33": "Tasmā vuḍḍhataro bhikkhu etesaṃ anucchaviko.",
  "atk-s0513a1:1509_34": "Idāni kho pana,",
  "atk-s0513a1:1509_35": "bhikkhave,",
  "atk-s0513a1:1509_36": "sāriputto mayhaṃ aggasāvako anudhammacakkappavattako mamānantaraṃ senāsanaṃ laddhuṃ arahati,",
  "atk-s0513a1:1509_37": "so imaṃ rattiṃ senāsanaṃ alabhanto rukkhamūle vītināmesi,",
  "atk-s0513a1:1509_38": "tumhe idāneva evaṃ agāravā apatissā,",
  "atk-s0513a1:1509_39": "gacchante gacchante kāle kinti katvā viharissathā”ti.",
  "atk-s0513a1:1509_40": "Atha nesaṃ ovādadānatthāya “pubbe,",
  "atk-s0513a1:1509_41": "bhikkhave,",
  "atk-s0513a1:1509_42": "tiracchānagatāpi ‘na kho panetaṃ amhākaṃ patirūpaṃ,",
  "atk-s0513a1:1509_43": "yaṃ mayaṃ aññamaññaṃ agāravā apatissā asabhāgavuttino vihareyyāma,",
  "atk-s0513a1:1509_44": "amhesu mahallakataraṃ jānitvā tassa abhivādanādīni karissāmā’ti sādhukaṃ vīmaṃsitvā ‘ayaṃ no mahallako’ti",
  "atk-s0513a1:1509_45": "ñatvā tassa abhivādanādīni katvā devapathaṃ pūrayamānā gatā”ti vatvā atītaṃ āhari.",
  "atk-s0513a1:1510_0": "Atīte himavantappadese ekaṃ mahānigrodhaṃ upanissāya tayo sahāyā vihariṃsu – tittiro, makkaṭo, hatthīti.",
  "atk-s0513a1:1510_1": "Te aññamaññaṃ agāravā apatissā asabhāgavuttino ahesuṃ.",
  "atk-s0513a1:1510_2": "Atha nesaṃ etadahosi “na yuttaṃ amhākaṃ evaṃ viharituṃ,",
  "atk-s0513a1:1510_3": "yaṃnūna mayaṃ yo no mahallakataro,",
  "atk-s0513a1:1510_4": "tassa abhivādanādīni karontā vihareyyāmā”ti.",
  "atk-s0513a1:1510_5": "“Ko pana no mahallakataro”ti cintentā ekadivasaṃ “attheso upāyo”ti tayopi janā nigrodhamūle nisīditvā",
  "atk-s0513a1:1510_6": "tittiro ca makkaṭo ca hatthiṃ pucchiṃsu “samma hatthi,",
  "atk-s0513a1:1510_7": "tvaṃ imaṃ nigrodharukkhaṃ kīvappamāṇakālato paṭṭhāya jānāsī”ti?",
  "atk-s0513a1:1510_8": "So āha “sammā,",
  "atk-s0513a1:1510_9": "ahaṃ taruṇapotakakāle imaṃ nigrodhagacchaṃ antarasatthīsu katvā gacchāmi,",
  "atk-s0513a1:1510_10": "avattharitvā ṭhitakāle ca pana me etassa aggasākhā nābhiṃ ghaṭṭeti,",
  "atk-s0513a1:1510_11": "evāhaṃ imaṃ gacchakālato paṭṭhāya jānāmī”ti puna ubhopi janā purimanayeneva makkaṭaṃ pucchiṃsu.",
  "atk-s0513a1:1510_12": "So āha “ahaṃ sammā makkaṭacchāpako samāno bhūmiyaṃ nisīditvā gīvaṃ anukkhipitvāva imassa nigrodhapotakassa aggaṅkure khādāmi,",
  "atk-s0513a1:1510_13": "evāhaṃ imaṃ khuddakakālato paṭṭhāya jānāmī”ti.",
  "atk-s0513a1:1510_14": "Atha itare ubhopi purimanayeneva tittiraṃ pucchiṃsu.",
  "atk-s0513a1:1510_15": "So āha “sammā,",
  "atk-s0513a1:1510_16": "pubbe asukasmiṃ nāma ṭhāne mahānigrodharukkho ahosi,",
  "atk-s0513a1:1510_17": "ahaṃ tassa phalāni khāditvā imasmiṃ ṭhāne vaccaṃ pātesiṃ,",
  "atk-s0513a1:1510_18": "tato esa rukkho jāto,",
  "atk-s0513a1:1510_19": "evāhaṃ imaṃ ajātakālato paṭṭhāya jānāmi,",
  "atk-s0513a1:1510_20": "tasmā ahaṃ tumhehi jātiyā mahallakataro”ti.",
  "atk-s0513a1:1511_0": "Evaṃ vutte makkaṭo ca hatthī ca tittirapaṇḍitaṃ āhaṃsu “samma,",
  "atk-s0513a1:1511_1": "tvaṃ amhehi mahallakataro,",
  "atk-s0513a1:1511_2": "ito paṭṭhāya mayaṃ tava sakkāragarukāramānanavandanapūjanāni ceva abhivādanapaccuṭṭhānaañjalikammasāmīcikammāni ca karissāma,",
  "atk-s0513a1:1511_3": "ovāde ca te ṭhassāma,",
  "atk-s0513a1:1511_4": "tvaṃ pana ito paṭṭhāya amhākaṃ ovādānusāsaniṃ dadeyyāsī”ti.",
  "atk-s0513a1:1511_5": "Tato paṭṭhāya tittiro tesaṃ ovādaṃ adāsi,",
  "atk-s0513a1:1511_6": "sīlesu patiṭṭhāpesi,",
  "atk-s0513a1:1511_7": "sayampi sīlāni samādiyi.",
  "atk-s0513a1:1511_8": "Te tayopi janā pañcasu sīlesu patiṭṭhāya aññamaññaṃ sagāravā sappatissā sabhāgavuttino hutvā jīvitapariyosāne devalokaparāyaṇā ahesuṃ.",
  "atk-s0513a1:1511_9": "Tesaṃ tiṇṇaṃ samādānaṃ tittiriyaṃ brahmacariyaṃ nāma ahosi.",
  "atk-s0513a1:1512_0": "Te hi nāma,",
  "atk-s0513a1:1512_1": "bhikkhave,",
  "atk-s0513a1:1512_2": "tiracchānagatā aññamaññaṃ sagāravā sappatissā vihariṃsu,",
  "atk-s0513a1:1512_3": "tumhe evaṃ svākhāte dhammavinaye pabbajitvā kasmā aññamaññaṃ agāravā apatissā viharatha.",
  "atk-s0513a1:1512_4": "Anujānāmi,",
  "atk-s0513a1:1512_5": "bhikkhave,",
  "atk-s0513a1:1512_6": "ito paṭṭhāya tumhākaṃ yathāvuḍḍhaṃ abhivādanaṃ paccuṭṭhānaṃ añjalikammaṃ sāmīcikammaṃ,",
  "atk-s0513a1:1512_7": "yathāvuḍḍhaṃ aggāsanaṃ aggodakaṃ aggapiṇḍaṃ,",
  "atk-s0513a1:1512_8": "na ito paṭṭhāya ca navakatarena vuḍḍhataro senāsanena paṭibāhitabbo,",
  "atk-s0513a1:1512_9": "yo paṭibāheyya,",
  "atk-s0513a1:1512_10": "āpattidukkaṭassāti evaṃ satthā imaṃ dhammadesanaṃ āharitvā abhisambuddho hutvā imaṃ gāthamāha –",
  "atk-s0513a1:1513_0": "37.",
  "atk-s0513a1:1514_0": "“Ye vuḍḍhamapacāyanti, narā dhammassa kovidā;",
  "atk-s0513a1:1515_0": "Diṭṭheva dhamme pāsaṃsā, samparāye ca suggatī”ti.",
  "atk-s0513a1:1516_0": "Tattha ye vuḍḍhamapacāyantīti jātivuḍḍho,",
  "atk-s0513a1:1516_1": "vayovuḍḍho,",
  "atk-s0513a1:1516_2": "guṇavuḍḍhoti tayo vuḍḍhā.",
  "atk-s0513a1:1516_3": "Tesu jātisampanno jātivuḍḍho nāma,",
  "atk-s0513a1:1516_4": "vaye ṭhito vayovuḍḍho nāma,",
  "atk-s0513a1:1516_5": "guṇasampanno guṇavuḍḍho nāma.",
  "atk-s0513a1:1516_6": "Tesu guṇasampanno vayovuḍḍho imasmiṃ ṭhāne “vuḍḍho”ti adhippeto.",
  "atk-s0513a1:1516_7": "Apacāyantīti jeṭṭhāpacāyikakammena pūjenti.",
  "atk-s0513a1:1516_8": "Dhammassa kovidāti jeṭṭhāpacāyanadhammassa kovidā kusalā.",
  "atk-s0513a1:1516_9": "Diṭṭheva dhammeti imasmiṃyeva attabhāve.",
  "atk-s0513a1:1516_10": "Pāsaṃsāti pasaṃsārahā.",
  "atk-s0513a1:1516_11": "Samparāye ca suggatīti samparetabbe imaṃ lokaṃ hitvā gantabbe paralokepi tesaṃ sugatiyeva hotīti.",
  "atk-s0513a1:1516_12": "Ayaṃ panettha piṇḍattho –",
  "atk-s0513a1:1516_13": "bhikkhave,",
  "atk-s0513a1:1516_14": "khattiyā vā hontu brāhmaṇā vā vessā vā suddā vā gahaṭṭhā vā pabbajitā vā tiracchānagatā vā,",
  "atk-s0513a1:1516_15": "ye keci sattā jeṭṭhāpacitikamme chekā kusalā guṇasampannānaṃ vayovuḍḍhānaṃ apacitiṃ karonti,",
  "atk-s0513a1:1516_16": "te imasmiñca attabhāve jeṭṭhāpacitikārakāti pasaṃsaṃ vaṇṇanaṃ thomanaṃ labhanti,",
  "atk-s0513a1:1516_17": "kāyassa ca bhedā sagge nibbattantīti.",
  "atk-s0513a1:1517_0": "Evaṃ satthā jeṭṭhāpacitikammassa guṇaṃ kathetvā anusandhiṃ ghaṭetvā jātakaṃ samodhānesi –",
  "atk-s0513a1:1517_1": "“tadā hatthināgo moggallāno ahosi,",
  "atk-s0513a1:1517_2": "makkaṭo sāriputto,",
  "atk-s0513a1:1517_3": "tittirapaṇḍito pana ahameva ahosi”nti.",
  "atk-s0513a1:1518_0": "Tittirajātakavaṇṇanā sattamā.",
  "atk-s0513a1:1520_0": "[38] 8. Bakajātakavaṇṇanā",
  "atk-s0513a1:1521_0": "Nāccantaṃ nikatippaññoti idaṃ satthā jetavane viharanto cīvaravaḍḍhakaṃ bhikkhu ārabbha kathesi.",
  "atk-s0513a1:1521_1": "Eko kira jetavanavāsiko bhikkhu yaṃkiñci cīvare kattabbaṃ chedanaghaṭṭanavicāraṇasibbanādikaṃ kammaṃ,",
  "atk-s0513a1:1521_2": "tattha sukusalo.",
  "atk-s0513a1:1521_3": "So tāya kusalatāya cīvaraṃ vaḍḍheti,",
  "atk-s0513a1:1521_4": "tasmā “cīvaravaḍḍhako” tveva paññāyittha.",
  "atk-s0513a1:1521_5": "Kiṃ panesa karotīti?",
  "atk-s0513a1:1521_6": "Jiṇṇapilotikāsu hatthakammaṃ dassetvā suphassikaṃ manāpaṃ cīvaraṃ katvā rajanapariyosāne piṭṭhodakena",
  "atk-s0513a1:1521_7": "rajitvā saṅkhena ghaṃsitvā ujjalaṃ manuññaṃ katvā nikkhipati.",
  "atk-s0513a1:1521_8": "Cīvarakammaṃ kātuṃ ajānantā bhikkhū ahate sāṭake gahetvā tassa santikaṃ āgantvā “mayaṃ cīvaraṃ kātuṃ na jānāma,",
  "atk-s0513a1:1521_9": "cīvaraṃ no katvā dethā”ti vadanti.",
  "atk-s0513a1:1521_10": "So “cīvaraṃ āvuso kariyamānaṃ cirena niṭṭhāti,",
  "atk-s0513a1:1521_11": "mayā katacīvarameva atthi,",
  "atk-s0513a1:1521_12": "ime sāṭake ṭhapetvā taṃ gaṇhitvā gacchathā”ti nīharitvā dasseti.",
  "atk-s0513a1:1521_13": "Te tassa vaṇṇasampattimeva disvā antaraṃ ajānantā “thira”nti saññāya ahatasāṭake cīvaravaḍḍhakassa datvā taṃ gaṇhitvā gacchanti.",
  "atk-s0513a1:1521_14": "Taṃ tehi thokaṃ kiliṭṭhakāle uṇhodakena dhoviyamānaṃ attano pakatiṃ dasseti,",
  "atk-s0513a1:1521_15": "tattha tattha jiṇṇaṭṭhānaṃ paññāyati,",
  "atk-s0513a1:1521_16": "te vippaṭisārino honti.",
  "atk-s0513a1:1521_17": "Evaṃ āgatāgate pilotikāhi vañcento so bhikkhu sabbattha pākaṭo jāto.",
  "atk-s0513a1:1522_0": "Yathā cesa jetavane,",
  "atk-s0513a1:1522_1": "tathā aññatarasmiṃ gāmakepi eko cīvaravaḍḍhako lokaṃ vañceti.",
  "atk-s0513a1:1522_2": "Tassa sambhattā bhikkhū “bhante,",
  "atk-s0513a1:1522_3": "jetavane kira eko cīvaravaḍḍhako evaṃ lokaṃ vañcetī”ti ārocesuṃ.",
  "atk-s0513a1:1522_4": "Athassa etadahosi “handāhaṃ,",
  "atk-s0513a1:1522_5": "taṃ nagaravāsikaṃ vañcemī”ti pilotikacīvaraṃ atimanāpaṃ katvā surattaṃ rajitvā taṃ pārupitvā jetavanaṃ agamāsi.",
  "atk-s0513a1:1522_6": "Itaro taṃ disvāva lobhaṃ uppādetvā “bhante,",
  "atk-s0513a1:1522_7": "imaṃ cīvaraṃ tumhehi kata”nti pucchi.",
  "atk-s0513a1:1522_8": "“Āmāvuso”ti. “Bhante,",
  "atk-s0513a1:1522_9": "imaṃ cīvaraṃ mayhaṃ detha,",
  "atk-s0513a1:1522_10": "tumhe aññaṃ labhissathā”ti? “Āvuso,",
  "atk-s0513a1:1522_11": "mayaṃ gāmavāsikā dullabhapaccayā,",
  "atk-s0513a1:1522_12": "imāhaṃ tuyhaṃ datvā attanā kiṃ pārupissāmī”ti? “Bhante,",
  "atk-s0513a1:1522_13": "mama santike ahatasāṭakā atthi,",
  "atk-s0513a1:1522_14": "te gahetvā tumhākaṃ cīvaraṃ karothā”ti. “Āvuso,",
  "atk-s0513a1:1522_15": "mayā ettha hatthakammaṃ dassitaṃ,",
  "atk-s0513a1:1522_16": "tayi pana evaṃ vadante kiṃ sakkā kātuṃ,",
  "atk-s0513a1:1522_17": "gaṇhāhi na”nti tassa pilotikacīvaraṃ datvā ahatasāṭake ādāya taṃ vañcetvā pakkāmi.",
  "atk-s0513a1:1522_18": "Jetavanavāsikopi taṃ cīvaraṃ pārupitvā katipāhaccayena uṇhodakena dhovanto jiṇṇapilotikabhāvaṃ disvā",
  "atk-s0513a1:1522_19": "lajjito “gāmavāsicīvaravaḍḍhakena kira jetavanavāsiko vañcito”ti tassa vañcitabhāvo saṅghamajjhe pākaṭo jāto.",
  "atk-s0513a1:1523_0": "Athekadivasaṃ bhikkhū dhammasabhāyaṃ taṃ kathaṃ kathentā nisīdiṃsu.",
  "atk-s0513a1:1523_1": "Satthā āgantvā “kāya nuttha,",
  "atk-s0513a1:1523_2": "bhikkhave,",
  "atk-s0513a1:1523_3": "etarahi kathāya sannisinnā”ti pucchi.",
  "atk-s0513a1:1523_4": "Te tamatthaṃ ārocesuṃ.",
  "atk-s0513a1:1523_5": "Satthā “na,",
  "atk-s0513a1:1523_6": "bhikkhave,",
  "atk-s0513a1:1523_7": "jetavanavāsī cīvaravaḍḍhako idāneva aññe vañceti,",
  "atk-s0513a1:1523_8": "pubbepi vañcesiyeva.",
  "atk-s0513a1:1523_9": "Na gāmavāsikenāpi idāneva esa jetavanavāsī cīvaravaḍḍhako vañcito,",
  "atk-s0513a1:1523_10": "pubbepi vañcitoyevā”ti vatvā atītaṃ āhari.",
  "atk-s0513a1:1524_0": "Atīte ekasmiṃ araññāyatane bodhisatto aññataraṃ padumasaraṃ nissāya ṭhite varaṇarukkhe rukkhadevatā hutvā nibbatti.",
  "atk-s0513a1:1524_1": "Tadā aññatarasmiṃ nātimahante sare nidāghasamaye udakaṃ mandaṃ ahosi,",
  "atk-s0513a1:1524_2": "bahū cettha macchā honti.",
  "atk-s0513a1:1524_3": "Atheko bako te macche disvā “ekena upāyena ime macche vañcetvā khādissāmī”ti gantvā udakapariyante cintento nisīdi.",
  "atk-s0513a1:1524_4": "Atha naṃ macchā disvā “kiṃ, ayya,",
  "atk-s0513a1:1524_5": "cintento nisinnosī”ti pucchiṃsu.",
  "atk-s0513a1:1524_6": "“Tumhākaṃ cintento nisinnomhī”ti.",
  "atk-s0513a1:1524_7": "“Kiṃ amhākaṃ cintesi, ayyā”ti?",
  "atk-s0513a1:1524_8": "“‘Imasmiṃ sare udakaṃ parittaṃ,",
  "atk-s0513a1:1524_9": "gocaro mando,",
  "atk-s0513a1:1524_10": "nidāgho ca mahanto,",
  "atk-s0513a1:1524_11": "idānime macchā kiṃ nāma karissantī’ti tumhākaṃ cintento nisinnomhī”ti.",
  "atk-s0513a1:1524_12": "“Atha kiṃ karoma, ayyā”ti?",
  "atk-s0513a1:1524_13": "“Tumhe sace mayhaṃ vacanaṃ kareyyātha,",
  "atk-s0513a1:1524_14": "ahaṃ vo ekekaṃ mukhatuṇḍakena gahetvā ekaṃ pañcavaṇṇapadumasañchannaṃ mahāsaraṃ netvā vissajjeyya”nti. “Ayya,",
  "atk-s0513a1:1524_15": "paṭhamakappikato paṭṭhāya macchānaṃ cintanakabako nāma natthi,",
  "atk-s0513a1:1524_16": "tvaṃ amhesu ekekaṃ khāditukāmosī”ti.",
  "atk-s0513a1:1524_17": "“Nāhaṃ tumhe mayhaṃ saddahante khādissāmi”.",
  "atk-s0513a1:1524_18": "“Sace pana sarassa atthibhāvaṃ mayhaṃ na saddahatha,",
  "atk-s0513a1:1524_19": "ekaṃ macchaṃ mayā saddhiṃ saraṃ passituṃ pesethā”ti.",
  "atk-s0513a1:1524_20": "Macchā tassa saddahitvā “ayaṃ jalepi thalepi samattho”ti ekaṃ kāḷamahāmacchaṃ adaṃsu “imaṃ gahetvā gacchathā”ti.",
  "atk-s0513a1:1524_21": "So taṃ gahetvā netvā sare vissajjetvā sabbaṃ saraṃ dassetvā puna ānetvā tesaṃ macchānaṃ santike vissajjesi.",
  "atk-s0513a1:1524_22": "So tesaṃ macchānaṃ sarassa sampattiṃ vaṇṇesi.",
  "atk-s0513a1:1524_23": "Te tassa kathaṃ sutvā gantukāmā hutvā “sādhu, ayya,",
  "atk-s0513a1:1524_24": "amhe gaṇhitvā gacchāhī”ti āhaṃsu.",
  "atk-s0513a1:1525_0": "Bako paṭhamaṃ taṃ kāḷamahāmacchameva gahetvā saratīraṃ netvā saraṃ dassetvā saratīre jāte varaṇarukkhe",
  "atk-s0513a1:1525_1": "nilīyitvā taṃ viṭapantare pakkhipitvā tuṇḍena vijjhanto jīvitakkhayaṃ pāpetvā maṃsaṃ khāditvā kaṇṭake",
  "atk-s0513a1:1525_2": "rukkhamūle pātetvā puna gantvā “vissaṭṭho,",
  "atk-s0513a1:1525_3": "me so maccho,",
  "atk-s0513a1:1525_4": "añño āgacchatū”ti etenupāyena ekekaṃ gahetvā sabbe macche khāditvā puna āgato ekaṃ macchampi nāddasa.",
  "atk-s0513a1:1525_5": "Eko panettha kakkaṭako avasiṭṭho.",
  "atk-s0513a1:1525_6": "Bako tampi khāditukāmo hutvā “bho,",
  "atk-s0513a1:1525_7": "kakkaṭaka,",
  "atk-s0513a1:1525_8": "mayā sabbete macchā netvā padumasañchanne mahāsare vissajjitā,",
  "atk-s0513a1:1525_9": "ehi tampi nessāmī”ti.",
  "atk-s0513a1:1525_10": "“Maṃ gahetvā gacchanto kathaṃ gaṇhissasī”ti?",
  "atk-s0513a1:1525_11": "“Ḍaṃsitvā gaṇhissāmī”ti.",
  "atk-s0513a1:1525_12": "“Tvaṃ evaṃ gahetvā gacchanto maṃ pātessasi,",
  "atk-s0513a1:1525_13": "nāhaṃ tayā saddhiṃ gamissāmī”ti.",
  "atk-s0513a1:1525_14": "“Mā bhāyi,",
  "atk-s0513a1:1525_15": "ahaṃ taṃ suggahitaṃ gahetvā gamissāmī”ti.",
  "atk-s0513a1:1525_16": "Kakkaṭako cintesi “imassa macche netvā sare vissajjanaṃ nāma natthi.",
  "atk-s0513a1:1525_17": "Sace pana maṃ sare vissajjessati,",
  "atk-s0513a1:1525_18": "iccetaṃ kusalaṃ.",
  "atk-s0513a1:1525_19": "No ce vissajjessati,",
  "atk-s0513a1:1525_20": "gīvamassa chinditvā jīvitaṃ harissāmī”ti.",
  "atk-s0513a1:1526_0": "Atha naṃ evamāha “samma baka,",
  "atk-s0513a1:1526_1": "na kho tvaṃ suggahitaṃ gahetuṃ sakkhissasi,",
  "atk-s0513a1:1526_2": "amhākaṃ pana gahaṇaṃ suggahaṇaṃ,",
  "atk-s0513a1:1526_3": "sacāhaṃ aḷehi tava gīvaṃ gahetuṃ labhissāmi,",
  "atk-s0513a1:1526_4": "tava gīvaṃ suggahitaṃ katvā tayā saddhiṃ gamissāmī”ti.",
  "atk-s0513a1:1526_5": "So taṃ “vañcetukāmo esa ma”nti ajānanto “sādhū”ti sampaṭicchi.",
  "atk-s0513a1:1526_6": "Kakkaṭako attano aḷehi kammārasaṇḍāsena viya tassa gīvaṃ suggahitaṃ katvā “idāni gacchā”ti āha.",
  "atk-s0513a1:1526_7": "So taṃ netvā saraṃ dassetvā varaṇarukkhābhimukho pāyāsi.",
  "atk-s0513a1:1526_8": "Kakkaṭako āha “mātula,",
  "atk-s0513a1:1526_9": "ayaṃ saro etto,",
  "atk-s0513a1:1526_10": "tvaṃ pana ito kiṃ nesī”ti?",
  "atk-s0513a1:1526_11": "Bako “na te mātulo ahaṃ,",
  "atk-s0513a1:1526_12": "na bhaginiputtosi vata me tva”nti vatvā “tvaṃ ‘esa maṃ ukkhipitvā vicaranto mayhaṃ dāso’ti saññaṃ karosi maññe,",
  "atk-s0513a1:1526_13": "passetaṃ varaṇarukkhassa mūle kaṇṭakarāsiṃ,",
  "atk-s0513a1:1526_14": "yathā me te sabbe macchā khāditā,",
  "atk-s0513a1:1526_15": "tampi tatheva khādissāmī”ti āha.",
  "atk-s0513a1:1526_16": "Kakkaṭako “ete macchā attano bālatāya tayā khāditā,",
  "atk-s0513a1:1526_17": "ahaṃ pana te maṃ khādituṃ na dassāmi,",
  "atk-s0513a1:1526_18": "taññeva pana vināsaṃ pāpessāmi.",
  "atk-s0513a1:1526_19": "Tvañhi bālatāya mayā vañcitabhāvaṃ na jānāsi,",
  "atk-s0513a1:1526_20": "marantā ubhopi marissāma,",
  "atk-s0513a1:1526_21": "ahaṃ te sīsaṃ chinditvā bhūmiyaṃ khipissāmī”ti vatvā kammārasaṇḍāsena viya aḷehi tassa gīvaṃ nippīḷesi.",
  "atk-s0513a1:1526_22": "So vivaṭena mukhena akkhīhi assunā paggharantena maraṇabhayatajjito “sāmi,",
  "atk-s0513a1:1526_23": "ahaṃ taṃ na khādissāmi,",
  "atk-s0513a1:1526_24": "jīvitaṃ me dehī”ti āha.",
  "atk-s0513a1:1526_25": "“Yadi evaṃ otaritvā maṃ sarasmiṃ vissajjehī”ti.",
  "atk-s0513a1:1526_26": "So nivattitvā sarameva otaritvā kakkaṭakaṃ sarapariyante paṅkapiṭṭhe ṭhapesi,",
  "atk-s0513a1:1526_27": "kakkaṭako kattarikāya kumudanāḷaṃ kappento viya tassa gīvaṃ kappetvā udakaṃ pāvisi.",
  "atk-s0513a1:1527_0": "Taṃ acchariyaṃ disvā varaṇarukkhe adhivatthā devatā sādhukāraṃ dadamānā vanaṃ unnādayamānā madhurassarena imaṃ gāthamāha –",
  "atk-s0513a1:1528_0": "38.",
  "atk-s0513a1:1529_0": "“Nāccantaṃ nikatippañño, nikatyā sukhamedhati;",
  "atk-s0513a1:1530_0": "Ārādheti nikatippañño, bako kakkaṭakāmivā”ti.",
  "atk-s0513a1:1531_0": "Tattha nāccantaṃ nikatippañño,",
  "atk-s0513a1:1531_1": "nikatyā sukhamedhatīti nikati vuccati vañcanā,",
  "atk-s0513a1:1531_2": "nikatippañño vañcanapañño puggalo tāya nikatyā nikatiyā vañcanāya na accantaṃ sukhamedhati,",
  "atk-s0513a1:1531_3": "niccakāle sukhasmiṃyeva patiṭṭhātuṃ na sakkoti,",
  "atk-s0513a1:1531_4": "ekaṃsena pana vināsaṃ pāpuṇātiyevāti attho.",
  "atk-s0513a1:1531_5": "Ārādhetīti paṭilabhati.",
  "atk-s0513a1:1531_6": "Nikatippaññoti kerāṭikabhāvaṃ sikkhitapañño pāpapuggalo attanā katassa pāpassa phalaṃ ārādheti paṭilabhati vindatīti attho. Kathaṃ?",
  "atk-s0513a1:1531_7": "Bako kakkaṭakāmiva,",
  "atk-s0513a1:1531_8": "yathā bako kakkaṭakā gīvacchedaṃ pāpuṇāti,",
  "atk-s0513a1:1531_9": "evaṃ pāpapuggalo attanā katapāpato diṭṭhadhamme vā samparāye vā bhayaṃ ārādheti paṭilabhatīti imamatthaṃ",
  "atk-s0513a1:1531_10": "pakāsento mahāsatto vanaṃ unnādento dhammaṃ desesi.",
  "atk-s0513a1:1532_0": "Satthā “na,",
  "atk-s0513a1:1532_1": "bhikkhave,",
  "atk-s0513a1:1532_2": "idāneva gāmavāsicīvaravaḍḍhakenesa vañcito,",
  "atk-s0513a1:1532_3": "atītepi vañcitoyevā”ti imaṃ dhammadesanaṃ āharitvā anusandhiṃ ghaṭetvā jātakaṃ samodhānesi –",
  "atk-s0513a1:1532_4": "“tadā so bako jetavanavāsī cīvaravaḍḍhako ahosi,",
  "atk-s0513a1:1532_5": "kakkaṭako gāmavāsī cīvaravaḍḍhako,",
  "atk-s0513a1:1532_6": "rukkhadevatā pana ahameva ahosi”nti.",
  "atk-s0513a1:1533_0": "Bakajātakavaṇṇanā aṭṭhamā.",
  "atk-s0513a1:1535_0": "[39] 9. Nandajātakavaṇṇanā",
  "atk-s0513a1:1536_0": "Maññe sovaṇṇayo rāsīti idaṃ satthā jetavane viharanto sāriputtattherassa saddhivihārikaṃ ārabbha kathesi.",
  "atk-s0513a1:1536_1": "So kira bhikkhu subbaco ahosi vacanakkhamo,",
  "atk-s0513a1:1536_2": "therassa mahantenussāhena upakāraṃ karoti.",
  "atk-s0513a1:1536_3": "Athekaṃ samayaṃ thero satthāraṃ āpucchitvā cārikaṃ caranto dakkhiṇāgirijanapadaṃ agamāsi.",
  "atk-s0513a1:1536_4": "So bhikkhu tattha gatakāle mānatthaddho hutvā therassa vacanaṃ na karoti “āvuso,",
  "atk-s0513a1:1536_5": "idaṃ nāma karohī”ti vutte pana therassa paṭipakkho hoti.",
  "atk-s0513a1:1536_6": "Thero tassa āsayaṃ na jānāti.",
  "atk-s0513a1:1536_7": "So tattha cārikaṃ caritvā puna jetavanaṃ āgato.",
  "atk-s0513a1:1536_8": "So bhikkhu therassa jetavanavihāraṃ āgatakālato paṭṭhāya puna tādisova jāto.",
  "atk-s0513a1:1536_9": "Thero tathāgatassa ārocesi “bhante,",
  "atk-s0513a1:1536_10": "mayhaṃ eko saddhivihāriko ekasmiṃ ṭhāne satena kītadāso viya hoti,",
  "atk-s0513a1:1536_11": "ekasmiṃ ṭhāne mānatthaddho hutvā ‘idaṃ nāma karohī’ti vutte paṭipakkho hotī”ti.",
  "atk-s0513a1:1536_12": "Satthā “nāyaṃ,",
  "atk-s0513a1:1536_13": "sāriputta,",
  "atk-s0513a1:1536_14": "bhikkhu idāneva evaṃsīlo,",
  "atk-s0513a1:1536_15": "pubbepesa ekaṃ ṭhānaṃ gato satena kītadāso viya hoti.",
  "atk-s0513a1:1536_16": "Ekaṃ ṭhānaṃ gato paṭipakkho paṭisattu hotī”ti vatvā therena yācito atītaṃ āhari.",
  "atk-s0513a1:1537_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ kuṭumbiyakule paṭisandhiṃ gaṇhi.",
  "atk-s0513a1:1537_1": "Tasseko sahāyako kuṭumbiko sayaṃ mahallako,",
  "atk-s0513a1:1537_2": "bhariyā panassa taruṇī.",
  "atk-s0513a1:1537_3": "Sā taṃ nissāya puttaṃ paṭilabhi.",
  "atk-s0513a1:1537_4": "So cintesi “ayaṃ itthī taruṇattā mamaccayena kañcideva purisaṃ gahetvā imaṃ dhanaṃ vināseyya,",
  "atk-s0513a1:1537_5": "puttassa me na dadeyya,",
  "atk-s0513a1:1537_6": "yaṃnūnāhaṃ imaṃ dhanaṃ pathavigataṃ kareyya”nti ghare nandaṃ nāma dāsaṃ gahetvā araññaṃ gantvā ekasmiṃ",
  "atk-s0513a1:1537_7": "ṭhāne taṃ dhanaṃ nidahitvā tassa ācikkhitvā “tāta, nanda,",
  "atk-s0513a1:1537_8": "imaṃ dhanaṃ mamaccayena mayhaṃ puttassa ācikkheyyāsi,",
  "atk-s0513a1:1537_9": "mā ca naṃ pariccajasī”ti ovaditvā kālamakāsi.",
  "atk-s0513a1:1538_0": "Puttopissa anukkamena vayappatto jāto.",
  "atk-s0513a1:1538_1": "Atha naṃ mātā āha – “tāta,",
  "atk-s0513a1:1538_2": "tava pitā nandaṃ dāsaṃ gahetvā dhanaṃ nidhesi,",
  "atk-s0513a1:1538_3": "taṃ āharāpetvā kuṭumbaṃ saṇṭhapehī”ti.",
  "atk-s0513a1:1538_4": "So ekadivasaṃ nandaṃ āha – “mātula,",
  "atk-s0513a1:1538_5": "atthi kiñci mayhaṃ pitarā dhanaṃ nidahita”nti. “Āma, sāmī”ti.",
  "atk-s0513a1:1538_6": "“Kuhiṃ taṃ nidahita”nti. “Araññe, sāmī”ti.",
  "atk-s0513a1:1538_7": "“Tena hi gacchāmā”ti kuddālapiṭakaṃ ādāya nidhiṭṭhānaṃ gantvā “kahaṃ mātula,",
  "atk-s0513a1:1538_8": "dhana”nti āha.",
  "atk-s0513a1:1538_9": "Nando āruyha dhanamatthake ṭhatvā dhanaṃ nissāya mānaṃ uppādetvā “are dāsiputta ceṭaka,",
  "atk-s0513a1:1538_10": "kuto te imasmiṃ ṭhāne dhana”nti kumāraṃ akkosati.",
  "atk-s0513a1:1538_11": "Kumāro tassa pharusavacanaṃ sutvā asuṇanto viya “tena hi gacchāmā”ti taṃ gahetvā paṭinivattitvā puna dve tayo divase atikkamitvā agamāsi,",
  "atk-s0513a1:1538_12": "nando tatheva akkosati.",
  "atk-s0513a1:1538_13": "Kumāro tena saddhiṃ pharusavacanaṃ avatvāva nivattitvā “ayaṃ dāso ito paṭṭhāya ‘dhanaṃ ācikkhissāmī’ti gacchati,",
  "atk-s0513a1:1538_14": "gantvā pana maṃ akkosati,",
  "atk-s0513a1:1538_15": "tattha kāraṇaṃ na jānāmi,",
  "atk-s0513a1:1538_16": "atthi kho pana me pitu sahāyo kuṭumbiko,",
  "atk-s0513a1:1538_17": "taṃ paṭipucchitvā jānissāmī”ti bodhisattassa santikaṃ gantvā sabbaṃ taṃ pavattiṃ ārocetvā “kiṃ nu kho, tāta,",
  "atk-s0513a1:1538_18": "kāraṇa”nti pucchi.",
  "atk-s0513a1:1539_0": "Bodhisatto “yasmiṃ te, tāta,",
  "atk-s0513a1:1539_1": "ṭhāne ṭhito nando akkosati,",
  "atk-s0513a1:1539_2": "tattheva te pitu santakaṃ dhanaṃ,",
  "atk-s0513a1:1539_3": "tasmā yadā te nando akkosati,",
  "atk-s0513a1:1539_4": "tadā naṃ ‘ehi re dāsa,",
  "atk-s0513a1:1539_5": "kiṃ akkosasī’ti ākaḍḍhitvā taṃ ṭhānaṃ bhinditvā kulasantakaṃ dhanaṃ nīharitvā dāsaṃ ukkhipāpetvā dhanaṃ āharā”ti vatvā imaṃ gāthamāha –",
  "atk-s0513a1:1540_0": "39.",
  "atk-s0513a1:1541_0": "“Maññe sovaṇṇayo rāsi, sovaṇṇamālā ca nandako;",
  "atk-s0513a1:1542_0": "Yattha dāso āmajāto, ṭhito thullāni gajjatī”ti.",
  "atk-s0513a1:1543_0": "Tattha maññeti evaṃ ahaṃ jānāmi.",
  "atk-s0513a1:1543_1": "Sovaṇṇayoti sundaro vaṇṇo etesanti sovaṇṇāni.",
  "atk-s0513a1:1543_2": "Kāni tāni?",
  "atk-s0513a1:1543_3": "Rajatamaṇikañcanapavāḷādīni ratanāni.",
  "atk-s0513a1:1543_4": "Imasmiñhi ṭhāne sabbānetāni “suvaṇṇānī”ti adhippetāni,",
  "atk-s0513a1:1543_5": "tesaṃ rāsi sovaṇṇayo rāsi.",
  "atk-s0513a1:1543_6": "Sovaṇṇamālā cāti tuyhaṃ pitusantakā suvaṇṇamālā ca etthevāti maññāmi.",
  "atk-s0513a1:1543_7": "Nandako yattha dāsoti yasmiṃ ṭhāne ṭhito nandako dāso.",
  "atk-s0513a1:1543_8": "Āmajātoti “āma,",
  "atk-s0513a1:1543_9": "ahaṃ vo dāsī”ti evaṃ dāsabyaṃ upagatāya āmadāsisaṅkhātāya dāsiyā putto.",
  "atk-s0513a1:1543_10": "Ṭhito thullāni gajjatīti “so yasmiṃ ṭhāne ṭhito thullāni pharusavacanāni vadati,",
  "atk-s0513a1:1543_11": "tattheva te kulasantakaṃ dhanaṃ,",
  "atk-s0513a1:1543_12": "evaṃ ahaṃ taṃ maññāmī”ti bodhisatto kumārassa dhanaggahaṇūpāyaṃ ācikkhi.",
  "atk-s0513a1:1544_0": "Kumāro bodhisattaṃ vanditvā gharaṃ gantvā nandaṃ ādāya nidhiṭṭhānaṃ gantvā yathānusiṭṭhaṃ paṭipajjitvā",
  "atk-s0513a1:1544_1": "taṃ dhanaṃ āharitvā kuṭumbaṃ saṇṭhapetvā bodhisattassa ovāde ṭhito dānādīni puññāni katvā jīvitapariyosāne",
  "atk-s0513a1:1544_2": "yathākammaṃ gato.",
  "atk-s0513a1:1545_0": "Satthā “pubbepesa evaṃsīloyevā”ti vatvā imaṃ dhammadesanaṃ āharitvā anusandhiṃ ghaṭetvā jātakaṃ samodhānesi –",
  "atk-s0513a1:1545_1": "“tadā nando sāriputtassa saddhivihāriko ahosi,",
  "atk-s0513a1:1545_2": "paṇḍitakuṭumbiko pana ahameva ahosi”nti.",
  "atk-s0513a1:1546_0": "Nandajātakavaṇṇanā navamā.",
  "atk-s0513a1:1548_0": "[40] 10. Khadiraṅgārajātakavaṇṇanā",
  "atk-s0513a1:1549_0": "Kāmaṃ patāmi nirayanti idaṃ satthā jetavane viharanto anāthapiṇḍikaṃ ārabbha kathesi.",
  "atk-s0513a1:1549_1": "Anāthapiṇḍiko hi vihārameva ārabbha catupaññāsakoṭidhanaṃ buddhasāsane pariccajitvā vikiritvā ṭhapetvā",
  "atk-s0513a1:1549_2": "tīṇi ratanāni aññattha ratanasaññameva anuppādetvā satthari jetavane viharante devasikaṃ tīṇi mahāupaṭṭhānāni gacchati.",
  "atk-s0513a1:1549_3": "Pātova ekavāraṃ gacchati,",
  "atk-s0513a1:1549_4": "katapātarāso ekavāraṃ,",
  "atk-s0513a1:1549_5": "sāyanhe ekavāraṃ.",
  "atk-s0513a1:1549_6": "Aññānipi antarantarupaṭṭhānāni hontiyeva.",
  "atk-s0513a1:1549_7": "Gacchanto ca “kiṃ nu kho ādāya āgatoti sāmaṇerā vā daharā vā hatthampi me olokeyyu”nti tucchahattho nāma na gatapubbo.",
  "atk-s0513a1:1549_8": "Pātova gacchanto yāguṃ gāhāpetvā gacchati,",
  "atk-s0513a1:1549_9": "katapātarāso sappinavanītamadhuphāṇitādīnipi,",
  "atk-s0513a1:1549_10": "sāyanhasamaye gandhamālāvatthādihatthoti.",
  "atk-s0513a1:1549_11": "Evaṃ divase divase pariccajantassa panassa pariccāge pamāṇaṃ natthi.",
  "atk-s0513a1:1550_0": "Bahū vohārūpajīvinopissa hatthato paṇṇe āropetvā aṭṭhārasakoṭisaṅkhyaṃ dhanaṃ iṇaṃ gaṇhiṃsu,",
  "atk-s0513a1:1550_1": "te mahāseṭṭhi na āharāpeti.",
  "atk-s0513a1:1550_2": "Aññā panassa kulasantakā aṭṭhārasa koṭiyo nadītīre nidahitvā ṭhapitā aciravatodakena nadīkūle bhinne mahāsamuddaṃ paviṭṭhā,",
  "atk-s0513a1:1550_3": "tā yathāpihitalañchi tāva lohacāṭiyo aṇḍavakucchiyaṃ pavaṭṭantā vicaranti.",
  "atk-s0513a1:1550_4": "Gehe panassa pañcannaṃ bhikkhusatānaṃ niccabhattaṃ nibaddhameva hoti.",
  "atk-s0513a1:1550_5": "Seṭṭhino hi gehaṃ bhikkhusaṅghassa catumahāpathe khatapokkharaṇisadisaṃ,",
  "atk-s0513a1:1550_6": "sabbabhikkhūnaṃ mātāpituṭṭhāne ṭhitaṃ.",
  "atk-s0513a1:1550_7": "Tenassa gharaṃ sammāsambuddhopi gacchati,",
  "atk-s0513a1:1550_8": "asītimahātherāpi gacchantiyeva.",
  "atk-s0513a1:1550_9": "Sesabhikkhūnaṃ pana gacchantānañca āgacchantānañca pamāṇaṃ natthi.",
  "atk-s0513a1:1550_10": "Taṃ pana gharaṃ sattabhūmakaṃ sattadvārakoṭṭhakapaṭimaṇḍitaṃ,",
  "atk-s0513a1:1550_11": "tassa catutthe dvārakoṭṭhake ekā micchādiṭṭhikā devatā vasati,",
  "atk-s0513a1:1550_12": "sā sammāsambuddhe gehaṃ pavisante attano vimāne ṭhātuṃ na sakkoti,",
  "atk-s0513a1:1550_13": "dārake gahetvā otaritvā bhūmiyaṃ tiṭṭhati.",
  "atk-s0513a1:1550_14": "Asītimahātheresupi avasesattheresupi pavisantesu ca nikkhamantesu ca tatheva karoti.",
  "atk-s0513a1:1550_15": "Sā cintesi “samaṇe gotame ca sāvakesu cassa imaṃ gehaṃ pavisantesu mayhaṃ sukhaṃ nāma natthi,",
  "atk-s0513a1:1550_16": "niccakālaṃ otaritvā otaritvā bhūmiyaṃ ṭhātuṃ na sakkhissāmi.",
  "atk-s0513a1:1550_17": "Yathā ime etaṃ gharaṃ na pavisanti,",
  "atk-s0513a1:1550_18": "tathā mayā kātuṃ vaṭṭatī”ti.",
  "atk-s0513a1:1550_19": "Athekadivasaṃ sayanūpagatasseva mahākammantikassa santikaṃ gantvā obhāsaṃ pharitvā aṭṭhāsi.",
  "atk-s0513a1:1550_20": "“Ko etthā”ti ca vutte “ahaṃ catutthadvārakoṭṭhake nibbattadevatā”ti āha.",
  "atk-s0513a1:1550_21": "“Kasmā āgatāsī”ti?",
  "atk-s0513a1:1550_22": "“Kiṃ tumhe seṭṭhissa kiriyaṃ na passatha,",
  "atk-s0513a1:1550_23": "attano pacchimakālaṃ anoloketvā dhanaṃ nīharitvā samaṇaṃ gotamaṃyeva pūjeti,",
  "atk-s0513a1:1550_24": "neva vaṇijjaṃ payojeti,",
  "atk-s0513a1:1550_25": "na kammante paṭṭhapeti,",
  "atk-s0513a1:1550_26": "tumhe seṭṭhiṃ tathā ovadatha,",
  "atk-s0513a1:1550_27": "yathā attano kammantaṃ karoti.",
  "atk-s0513a1:1550_28": "Yathā ca samaṇo gotamo sasāvako imaṃ gharaṃ na pavisati,",
  "atk-s0513a1:1550_29": "tathā karothā”ti.",
  "atk-s0513a1:1550_30": "Atha naṃ so āha “bāladevate,",
  "atk-s0513a1:1550_31": "seṭṭhi dhanaṃ vissajjento niyyānike buddhasāsane vissajjeti,",
  "atk-s0513a1:1550_32": "so sace maṃ cūḷāyaṃ gahetvā vikkiṇissati,",
  "atk-s0513a1:1550_33": "nevāhaṃ kiñci kathessāmi,",
  "atk-s0513a1:1550_34": "gaccha tvaṃ”nti.",
  "atk-s0513a1:1550_35": "Sā punekadivasaṃ seṭṭhino jeṭṭhaputtaṃ upasaṅkamitvā tatheva ovadi,",
  "atk-s0513a1:1550_36": "sopi taṃ purimanayeneva tajjesi.",
  "atk-s0513a1:1550_37": "Seṭṭhinā pana saddhiṃ kathetuṃyeva na sakkoti.",
  "atk-s0513a1:1551_0": "Seṭṭhinopi nirantaraṃ dānaṃ dentassa vohāre akarontassa āye mandībhūte dhanaṃ parikkhayaṃ agamāsi.",
  "atk-s0513a1:1551_1": "Athassa anukkamena dāliddiyappattassa paribhogasāṭakasayanabhojanānipi purāṇasadisāni na bhaviṃsu.",
  "atk-s0513a1:1551_2": "Evaṃbhūtopi bhikkhusaṅghassa dānaṃ deti,",
  "atk-s0513a1:1551_3": "paṇītaṃ pana katvā dātuṃ na sakkoti.",
  "atk-s0513a1:1551_4": "Atha naṃ ekadivasaṃ vanditvā nisinnaṃ satthā “dīyati pana te, gahapati,",
  "atk-s0513a1:1551_5": "kule dāna”nti pucchi.",
  "atk-s0513a1:1551_6": "So “dīyati, bhante,",
  "atk-s0513a1:1551_7": "tañca kho kaṇājakaṃ bilaṅgadutiya”nti āha.",
  "atk-s0513a1:1551_8": "Atha naṃ satthā “gahapati,",
  "atk-s0513a1:1551_9": "‘lūkhaṃ dānaṃ demī’ti mā cittaṃ saṅkocayittha.",
  "atk-s0513a1:1551_10": "Cittasmiñhi paṇīte buddhapaccekabuddhabuddhasāvakānaṃ dinnadānaṃ lūkhaṃ nāma na hoti. Kasmā?",
  "atk-s0513a1:1551_11": "Vipākamahantattā”ti āha.",
  "atk-s0513a1:1551_12": "Cittañhi paṇītaṃ kātuṃ sakkontassa dānaṃ lūkhaṃ nāma natthīti cetaṃ evaṃ veditabbaṃ –",
  "atk-s0513a1:1552_0": "“Natthi citte pasannamhi, appakā nāma dakkhiṇā;",
  "atk-s0513a1:1553_0": "Tathāgate vā sambuddhe, atha vā tassa sāvake. ;",
  "atk-s0513a1:1554_0": "“Na kiratthi anomadassisu, pāricariyā buddhesu appakā;",
  "atk-s0513a1:1555_0": "Sukkhāya aloṇikāya ca, passa phalaṃ kummāsapiṇḍiyā”ti.",
  "atk-s0513a1:1556_0": "Aparampi naṃ āha “gahapati,",
  "atk-s0513a1:1556_1": "tvaṃ tāva lūkhaṃ dānaṃ dadamāno aṭṭhannaṃ ariyapuggalānaṃ desi,",
  "atk-s0513a1:1556_2": "ahaṃ velāmakāle sakalajambudīpaṃ unnaṅgalaṃ katvā satta ratanāni dadamāno pañca mahānadiyo ekoghapuṇṇaṃ",
  "atk-s0513a1:1556_3": "katvā viya ca mahādānaṃ pavattayamāno tisaraṇagataṃ vā pañcasīlarakkhanakaṃ vā kañci nālatthaṃ,",
  "atk-s0513a1:1556_4": "dakkhiṇeyyapuggalā nāma evaṃ dullabhā.",
  "atk-s0513a1:1556_5": "Tasmā ‘lūkhaṃ me dāna’nti mā cittaṃ saṅkocayitthā”ti evañca pana vatvā velāmasuttaṃ kathesi.",
  "atk-s0513a1:1557_0": "Atha kho sā devatā issarakāle seṭṭhinā saddhiṃ kathetumpi asakkontī “idānāyaṃ duggatattā mama vacanaṃ",
  "atk-s0513a1:1557_1": "gaṇhissatī”ti maññamānā aḍḍharattasamaye sirigabbhaṃ pavisitvā obhāsaṃ pharitvā ākāse aṭṭhāsi.",
  "atk-s0513a1:1557_2": "Seṭṭhi taṃ disvā “ko eso”ti āha.",
  "atk-s0513a1:1557_3": "“Ahaṃ mahāseṭṭhi catutthadvārakoṭṭhake adhivatthā,",
  "atk-s0513a1:1557_4": "devatā”ti.",
  "atk-s0513a1:1557_5": "“Kimatthamāgatāsī”ti?",
  "atk-s0513a1:1557_6": "“Tuyhaṃ ovādaṃ kathetukāmā hutvā āgacchāmī”ti.",
  "atk-s0513a1:1557_7": "“Tena hi kathehī”ti.",
  "atk-s0513a1:1557_8": "Mahāseṭṭhi tvaṃ pacchimakālaṃ na cintesi,",
  "atk-s0513a1:1557_9": "puttadhītaro na olokesi,",
  "atk-s0513a1:1557_10": "samaṇassa te gotamassa sāsane bahuṃ dhanaṃ vippakiṇṇaṃ,",
  "atk-s0513a1:1557_11": "so tvaṃ ativelaṃ dhanavissajjanena vā vaṇijjādikammānaṃ akaraṇena vā samaṇaṃ gotamaṃ nissāya duggato jāto,",
  "atk-s0513a1:1557_12": "evaṃbhūtopi samaṇaṃ gotamaṃ na muñcasi,",
  "atk-s0513a1:1557_13": "ajjapi te samaṇā gharaṃ pavisantiyeva.",
  "atk-s0513a1:1557_14": "Yaṃ tāva tehi nītaṃ,",
  "atk-s0513a1:1557_15": "taṃ na sakkā paccāharāpetuṃ,",
  "atk-s0513a1:1557_16": "gahitaṃ gahitameva hotu,",
  "atk-s0513a1:1557_17": "ito paṭṭhāya pana sayañca samaṇassa gotamassa santikaṃ mā gamittha,",
  "atk-s0513a1:1557_18": "sāvakānañcassa imaṃ gharaṃ pavisituṃ mā adāsi,",
  "atk-s0513a1:1557_19": "samaṇaṃ gotamaṃ nivattitvāpi anolokento attano vohāre ca vaṇijjañca katvā kuṭumbaṃ saṇṭhapehī”ti.",
  "atk-s0513a1:1557_20": "Atha naṃ so evamāha “ayaṃ tayā mayhaṃ dātabbaovādo”ti. “Āma, ayyā”ti.",
  "atk-s0513a1:1557_21": "Tādisānaṃ devatānaṃ satenapi sahassenapi satasahassenapi akampanīyo ahaṃ dasabalena kato.",
  "atk-s0513a1:1557_22": "Mama hi saddhā sineru viya acalā suppatiṭṭhitā,",
  "atk-s0513a1:1557_23": "mayā niyyānike ratanasāsane dhanaṃ vissajjitaṃ,",
  "atk-s0513a1:1557_24": "ayuttaṃ te kathitaṃ,",
  "atk-s0513a1:1557_25": "buddhasāsane pahāro dinno,",
  "atk-s0513a1:1557_26": "evarūpāya anācārāya dussīlāya kāḷakaṇṇiyā saddhiṃ tayā mama ekagehe vasanakiccaṃ natthi,",
  "atk-s0513a1:1557_27": "sīghaṃ mama gehā nikkhamitvā aññattha gacchāti.",
  "atk-s0513a1:1558_0": "Sā sotāpannassa ariyasāvakassa vacanaṃ sutvā ṭhātuṃ asakkontī attano vasanaṭṭhānaṃ gantvā dārake hatthena gahetvā nikkhami.",
  "atk-s0513a1:1558_1": "Nikkhamitvā ca pana aññattha vasanaṭṭhānaṃ alabhamānā “seṭṭhiṃ khamāpetvā tattheva vasissāmī”ti cintetvā",
  "atk-s0513a1:1558_2": "nagarapariggāhakadevaputtassa santikaṃ gantvā taṃ vanditvā aṭṭhāsi.",
  "atk-s0513a1:1558_3": "“Kenaṭṭhena āgatāsī”ti ca vutte “ahaṃ sāmi,",
  "atk-s0513a1:1558_4": "attano bālatāya anupadhāretvā anāthapiṇḍikena seṭṭhinā saddhiṃ kathesiṃ,",
  "atk-s0513a1:1558_5": "so maṃ kujjhitvā vasanaṭṭhānā nikkaḍḍhi,",
  "atk-s0513a1:1558_6": "maṃ seṭṭhissa santikaṃ netvā khamāpetvā vasanaṭṭhānaṃ me dethā”ti.",
  "atk-s0513a1:1558_7": "“Kiṃ pana tayā seṭṭhi vutto”ti “ito paṭṭhāya buddhupaṭṭhānaṃ saṅghupaṭṭhānaṃ mā kari,",
  "atk-s0513a1:1558_8": "samaṇassa gotamassa gharappavesanaṃ mā adāsī”ti “evaṃ me vutto, sāmī”ti.",
  "atk-s0513a1:1558_9": "Ayuttaṃ tayā vuttaṃ,",
  "atk-s0513a1:1558_10": "sāsane pahāro dinno,",
  "atk-s0513a1:1558_11": "“ahaṃ taṃ ādāya seṭṭhino santikaṃ gantuṃ na ussahāmī”ti.",
  "atk-s0513a1:1558_12": "Sā tassa santikā saṅgahaṃ alabhitvā catunnaṃ mahārājānaṃ santikaṃ agamāsi.",
  "atk-s0513a1:1559_0": "Tehipi tatheva paṭikkhittā sakkaṃ devarājaṃ upasaṅkamitvā taṃ pavattiṃ ācikkhitvā “ahaṃ, deva,",
  "atk-s0513a1:1559_1": "vasanaṭṭhānaṃ alabhamānā dārake hatthena gahetvā anāthā vicarāmi,",
  "atk-s0513a1:1559_2": "tumhākaṃ siriyā mayhaṃ vasanaṭṭhānaṃ dāpethā”ti suṭṭhutaraṃ yāci.",
  "atk-s0513a1:1559_3": "Sopi naṃ āha “tayā ayuttaṃ kataṃ,",
  "atk-s0513a1:1559_4": "jinasāsane pahāro dinno,",
  "atk-s0513a1:1559_5": "ahampi taṃ nissāya seṭṭhinā saddhiṃ kathetuṃ na sakkomi,",
  "atk-s0513a1:1559_6": "ekaṃ pana te seṭṭhissa khamanūpāyaṃ kathessāmī”ti. “Sādhu, deva,",
  "atk-s0513a1:1559_7": "kathehī”ti.",
  "atk-s0513a1:1559_8": "Mahāseṭṭhissa hatthato manussehi paṇṇe āropetvā aṭṭhārasakoṭisaṅkhyaṃ dhanaṃ gahitaṃ atthi,",
  "atk-s0513a1:1559_9": "tvaṃ tassa āyuttakavesaṃ gahetvā kañci ajānāpetvā tāni paṇṇāni ādāya katipayehi yakkhataruṇehi parivāritā ekena hatthena paṇṇaṃ,",
  "atk-s0513a1:1559_10": "ekena lekhaniṃ gahetvā tesaṃ gehaṃ gantvā gehamajjhe ṭhitā attano yakkhānubhāvena te uttāsetvā “idaṃ tumhākaṃ iṇapaṇṇaṃ,",
  "atk-s0513a1:1559_11": "amhākaṃ seṭṭhi attano issarakāle tumhe na kiñci āha,",
  "atk-s0513a1:1559_12": "idāni duggato jāto,",
  "atk-s0513a1:1559_13": "tumhehi gahitakahāpaṇāni dethā”ti attano yakkhānubhāvaṃ dassetvā sabbāpi tā aṭṭhārasa hiraññakoṭiyo sādhetvā",
  "atk-s0513a1:1559_14": "seṭṭhissa tucchakoṭṭhake pūretvā aññaṃ aciravatinadītīre nidahitaṃ dhanaṃ nadīkūle bhinne samuddaṃ paviṭṭhaṃ atthi,",
  "atk-s0513a1:1559_15": "tampi attano ānubhāvena āharitvā tucchakoṭṭhake pūretvā,",
  "atk-s0513a1:1559_16": "aññampi asukaṭṭhāne nāma assāmikaṃ aṭṭhārasakoṭimattameva dhanaṃ atthi,",
  "atk-s0513a1:1559_17": "tampi āharitvā tucchakoṭṭhake pūrehi,",
  "atk-s0513a1:1559_18": "imāhi catupaññāsakoṭīhi imaṃ tucchakoṭṭhakapūrakaṃ daṇḍakammaṃ katvā mahāseṭṭhiṃ khamāpehīti.",
  "atk-s0513a1:1560_0": "Sā “sādhu,",
  "atk-s0513a1:1560_1": "devā”ti tassa vacanaṃ sampaṭicchitvā vuttanayeneva sabbaṃ dhanaṃ āharitvā koṭṭhake pūretvā aḍḍharattasamaye",
  "atk-s0513a1:1560_2": "seṭṭhissa sirigabbhaṃ pavisitvā obhāsaṃ pharitvā ākāse aṭṭhāsi.",
  "atk-s0513a1:1560_3": "“Ko eso”ti vutte “ahaṃ te mahāseṭṭhi catutthadvārakoṭṭhake adhivatthā andhabāladevatā,",
  "atk-s0513a1:1560_4": "mayā mahāmohamūḷhāya buddhaguṇe ajānitvā purimesu divasesu tumhehi saddhiṃ kiñci kathitaṃ atthi,",
  "atk-s0513a1:1560_5": "taṃ me dosaṃ khamatha.",
  "atk-s0513a1:1560_6": "Sakkassa hi me devarājassa vacanena tumhākaṃ iṇaṃ sodhetvā aṭṭhārasa koṭiyo,",
  "atk-s0513a1:1560_7": "samuddaṃ gatā aṭṭhārasa koṭiyo,",
  "atk-s0513a1:1560_8": "tasmiṃ tasmiṃ ṭhāne assāmikadhanassa aṭṭhārasa koṭiyoti catupaṇṇāsa koṭiyo āharitvā tucchakoṭṭhakapūraṇena daṇḍakammaṃ kataṃ,",
  "atk-s0513a1:1560_9": "jetavanavihāraṃ ārabbha parikkhayaṃ gatadhanaṃ sabbaṃ sampiṇḍitaṃ,",
  "atk-s0513a1:1560_10": "vasanaṭṭhānaṃ alabhamānā kilamāmi,",
  "atk-s0513a1:1560_11": "mayā aññāṇatāya kathitaṃ manasi akatvā khamatha mahāseṭṭhī”ti āha.",
  "atk-s0513a1:1561_0": "Anāthapiṇḍiko tassā vacanaṃ sutvā cintesi “ayaṃ devatā ‘daṇḍakammañca me kata’nti vadati,",
  "atk-s0513a1:1561_1": "attano ca dosaṃ paṭijānāti,",
  "atk-s0513a1:1561_2": "satthā imaṃ vinetvā attano guṇe jānāpessati,",
  "atk-s0513a1:1561_3": "sammāsambuddhassa naṃ dassessāmī”ti.",
  "atk-s0513a1:1561_4": "Atha naṃ āha “amma, devate,",
  "atk-s0513a1:1561_5": "sacesi maṃ khamāpetukāmā,",
  "atk-s0513a1:1561_6": "satthu santike maṃ khamāpehī”ti.",
  "atk-s0513a1:1561_7": "Sādhu evaṃ karissāmi,",
  "atk-s0513a1:1561_8": "“satthu pana maṃ santikaṃ gahetvā gacchāhī”ti.",
  "atk-s0513a1:1561_9": "So “sādhū”ti vatvā vibhātāya rattiyā pātova taṃ gahetvā satthu santikaṃ gantvā tāya katakammaṃ sabbaṃ tathāgatassa ārocesi.",
  "atk-s0513a1:1561_10": "Satthā tassa vacanaṃ sutvā “idha, gahapati,",
  "atk-s0513a1:1561_11": "pāpapuggalopi yāva pāpaṃ na paccati,",
  "atk-s0513a1:1561_12": "tāva bhadrāni passati.",
  "atk-s0513a1:1561_13": "Yadā panassa pāpaṃ paccati,",
  "atk-s0513a1:1561_14": "tadā pāpameva passati.",
  "atk-s0513a1:1561_15": "Bhadrapuggalopi yāva bhadraṃ na paccati,",
  "atk-s0513a1:1561_16": "tāva pāpāni passati.",
  "atk-s0513a1:1561_17": "Yadā panassa bhadraṃ paccati,",
  "atk-s0513a1:1561_18": "tadā bhadrameva passatī”ti vatvā imā dhammapade dve gāthā abhāsi –",
  "atk-s0513a1:1562_0": "“Pāpopi passatī bhadraṃ, yāva pāpaṃ na paccati;",
  "atk-s0513a1:1563_0": "Yadā ca paccatī pāpaṃ, atha pāpo pāpāni passati.",
  "atk-s0513a1:1564_0": "“Bhadropi passatī pāpaṃ, yāva bhadraṃ na paccati;",
  "atk-s0513a1:1565_0": "Yadā ca paccatī bhadraṃ, atha bhadro bhadrāni passatī”ti. ;",
  "atk-s0513a1:1566_0": "Imāsañca pana gāthānaṃ pariyosāne sā devatā sotāpattiphale patiṭṭhāsi.",
  "atk-s0513a1:1566_1": "Sā cakkaṅkitesu satthu pādesu nipatitvā “mayā, bhante,",
  "atk-s0513a1:1566_2": "rāgarattāya dosapaduṭṭhāya mohamūḷhāya avijjandhāya tumhākaṃ guṇe ajānantiyā pāpakaṃ vacanaṃ vuttaṃ,",
  "atk-s0513a1:1566_3": "taṃ me khamathā”ti satthāraṃ khamāpetvā mahāseṭṭhimpi khamāpesi.",
  "atk-s0513a1:1567_0": "Tasmiṃ samaye anāthapiṇḍiko satthu purato attano guṇaṃ kathesi “bhante,",
  "atk-s0513a1:1567_1": "ayaṃ devatā ‘buddhupaṭṭhānādīni mā karohī’ti vārayamānāpi maṃ vāretuṃ nāsakkhi,",
  "atk-s0513a1:1567_2": "‘dānaṃ na dātabba’nti imāya vāriyamānopahaṃ dānaṃ adāsimeva, nūna esa, bhante,",
  "atk-s0513a1:1567_3": "mayhaṃ guṇo”ti.",
  "atk-s0513a1:1567_4": "Satthā “tvaṃ khosi gahapati sotāpanno ariyasāvako acalasaddho visuddhadassano,",
  "atk-s0513a1:1567_5": "tuyhaṃ imāya appesakkhadevatāya vārentiyā avāritabhāvo na acchariyo.",
  "atk-s0513a1:1567_6": "Yaṃ pana pubbe paṇḍitā anuppanne buddhe aparipakkañāṇe ṭhitā kāmāvacarissarena mārena ākāse ṭhatvā ‘sace dānaṃ dassasi,",
  "atk-s0513a1:1567_7": "imasmiṃ niraye paccissasī’ti asītihatthagambhīraṃ aṅgārakāsuṃ dassetvā ‘mā dānaṃ adāsī’ti vāritāpi padumakaṇṇikāmajjhe ṭhatvā dānaṃ adaṃsu,",
  "atk-s0513a1:1567_8": "idaṃ acchariya”nti vatvā anāthapiṇḍikena yācito atītaṃ āhari.",
  "atk-s0513a1:1568_0": "Atīte bārāṇasiyaṃ brahmadatte rajjaṃ kārente bodhisatto bārāṇasiseṭṭhissa kule nibbattitvā nānappakārehi",
  "atk-s0513a1:1568_1": "sukhūpakaraṇehi devakumāro viya saṃvaḍḍhiyamāno anukkamena viññutaṃ patvā soḷasavassakāleyeva sabbasippesu",
  "atk-s0513a1:1568_2": "nipphattiṃ patto.",
  "atk-s0513a1:1568_3": "So pitu accayena seṭṭhiṭṭhāne ṭhatvā catūsu nagaradvāresu catasso dānasālāyo,",
  "atk-s0513a1:1568_4": "majjhe nagarassa ekaṃ,",
  "atk-s0513a1:1568_5": "attano nivesanadvāre ekanti cha dānasālāyo kāretvā mahādānaṃ deti,",
  "atk-s0513a1:1568_6": "sīlaṃ rakkhati,",
  "atk-s0513a1:1568_7": "uposathakammaṃ karoti.",
  "atk-s0513a1:1569_0": "Athekadivasaṃ pātarāsavelāya bodhisattassa nānaggarase manuññabhojane upanīyamāne eko paccekabuddho sattāhaccayena",
  "atk-s0513a1:1569_1": "nirodhā vuṭṭhāya bhikkhācāravelaṃ sallakkhetvā “ajja mayā bārāṇasiseṭṭhissa gehadvāraṃ gantuṃ vaṭṭatī”ti",
  "atk-s0513a1:1569_2": "nāgalatādantakaṭṭhaṃ khāditvā anotattadahe mukhadhovanaṃ katvā manosilātale ṭhito nivāsetvā vijjulatāsadisaṃ",
  "atk-s0513a1:1569_3": "kāyabandhanaṃ bandhitvā cīvaraṃ pārupitvā iddhimayamattikāpattaṃ ādāya ākāsenāgantvā bodhisattassa bhatte",
  "atk-s0513a1:1569_4": "upanītamatte gehadvāre aṭṭhāsi.",
  "atk-s0513a1:1569_5": "Bodhisatto taṃ disvāva āsanā vuṭṭhāya nipaccakāraṃ dassetvā parikammakārakaṃ olokesi.",
  "atk-s0513a1:1569_6": "“Kiṃ karomi,",
  "atk-s0513a1:1569_7": "sāmī”ti ca vutte “ayyassa pattaṃ āharathā”ti āha.",
  "atk-s0513a1:1569_8": "Taṅkhaṇaññeva māro pāpimā vikampamāno uṭṭhāya “ayaṃ paccekabuddho ito sattame divase āhāraṃ labhi,",
  "atk-s0513a1:1569_9": "ajja alabhamāno vinassissati,",
  "atk-s0513a1:1569_10": "imañca vināsessāmi,",
  "atk-s0513a1:1569_11": "seṭṭhino ca dānantarāyaṃ karissāmī”ti taṅkhaṇaññeva āgantvā antaravatthumhi asītihatthamattaṃ aṅgārakāsuṃ nimmini.",
  "atk-s0513a1:1569_12": "Sā khadiraṅgārapuṇṇā sampajjalitā sajotibhūtā avīcimahānirayo viya khāyittha.",
  "atk-s0513a1:1569_13": "Taṃ pana māpetvā sayaṃ ākāse aṭṭhāsi.",
  "atk-s0513a1:1569_14": "Pattāharaṇatthāya gacchamāno puriso taṃ disvā mahābhayappatto nivatti.",
  "atk-s0513a1:1569_15": "Bodhisatto “kiṃ, tāta,",
  "atk-s0513a1:1569_16": "nivattosī”ti pucchi.",
  "atk-s0513a1:1569_17": "Ayaṃ sāmi antaravatthumhi mahatī aṅgārakāsu sampajjalitā sajotibhūtāti.",
  "atk-s0513a1:1569_18": "Athañño athaññoti evaṃ āgatāgatā sabbepi bhayappattā vegena palāyiṃsu.",
  "atk-s0513a1:1570_0": "Bodhisatto cintesi “ajja mayhaṃ dānantarāyaṃ kātukāmo vasavattī māro uyyutto bhavissati,",
  "atk-s0513a1:1570_1": "na kho pana jānāti mārasatena mārasahassenapi mayhaṃ akampiyabhāvaṃ,",
  "atk-s0513a1:1570_2": "ajja dāni mayhaṃ vā mārassa vā balamahantataṃ,",
  "atk-s0513a1:1570_3": "ānubhāvamahantataṃ jānissāmī”ti taṃ yathāsajjitameva bhattapātiṃ sayaṃ ādāya gehā nikkhamma aṅgārakāsutaṭe",
  "atk-s0513a1:1570_4": "ṭhatvā ākāsaṃ ulloketvā māraṃ disvā “kosi tva”nti āha. “Ahaṃ, māro”ti.",
  "atk-s0513a1:1570_5": "“Ayaṃ aṅgārakāsu tayā nimmitā”ti? “Āma, mayā”ti.",
  "atk-s0513a1:1570_6": "“Kimatthāyā”ti.",
  "atk-s0513a1:1570_7": "“Tava dānassa antarāyakaraṇatthāya ca paccekabuddhassa ca jīvitanāsanatthāyā”ti.",
  "atk-s0513a1:1570_8": "Bodhisatto “neva te ahaṃ attano dānassa antarāyaṃ,",
  "atk-s0513a1:1570_9": "na paccekabuddhassa jīvitantarāyaṃ kātuṃ dassāmi,",
  "atk-s0513a1:1570_10": "ajja dāni mayhaṃ vā tuyhaṃ vā balamahantataṃ,",
  "atk-s0513a1:1570_11": "ānubhāvamahantataṃ jānissāmī”ti aṅgārakāsutaṭe ṭhatvā “bhante,",
  "atk-s0513a1:1570_12": "paccekabuddha ahaṃ imissā aṅgārakāsuyā adhosīso patamānopi na nivattissāmi,",
  "atk-s0513a1:1570_13": "kevalaṃ tumhe mayā dinnaṃ bhojanaṃ paṭiggaṇhathā”ti vatvā imaṃ gāthamāha –",
  "atk-s0513a1:1571_0": "40.",
  "atk-s0513a1:1572_0": "“Kāmaṃ patāmi nirayaṃ, uddhaṃpādo avaṃsiro;",
  "atk-s0513a1:1573_0": "Nānariyaṃ karissāmi, handa piṇḍaṃ paṭiggahā”ti.",
  "atk-s0513a1:1574_0": "Tatthāyaṃ piṇḍattho – bhante,",
  "atk-s0513a1:1574_1": "paccekavarabuddha sacepahaṃ tumhākaṃ piṇḍapātaṃ dento ekaṃseneva imaṃ nirayaṃ uddhaṃpādo avaṃsiro hutvā patāmi,",
  "atk-s0513a1:1574_2": "tathāpi yadidaṃ adānañca asīlañca ariyehi akattabbattā anariyehi ca kattabbattā “anariya”nti vuccati,",
  "atk-s0513a1:1574_3": "“na taṃ anariyaṃ karissāmi,",
  "atk-s0513a1:1574_4": "handa imaṃ mayā dīyamānaṃ piṇḍaṃ paṭiggaha paṭiggaṇhāhī”ti.",
  "atk-s0513a1:1574_5": "Ettha ca handāti vossaggatthe nipāto.",
  "atk-s0513a1:1575_0": "Evaṃ vatvā bodhisatto daḷhasamādānena bhattapātiṃ gahetvā aṅgārakāsumatthakena pakkhanto,",
  "atk-s0513a1:1575_1": "tāvadeva asītihatthagambhīrāya aṅgārakāsuyā talato uparūparijātaṃ satapattapupphitaṃ ekaṃ mahāpadumaṃ uggantvā bodhisattassa pāde sampaṭicchi.",
  "atk-s0513a1:1575_2": "Tato mahātumbamattā reṇu uggantvā mahāsattassa muddhani ṭhatvā sakalasarīraṃ suvaṇṇacuṇṇasamokiṇṇamiva akāsi.",
  "atk-s0513a1:1575_3": "So padumakaṇṇikāya ṭhatvā nānaggarasabhojanaṃ paccekabuddhassa patte patiṭṭhāpesi.",
  "atk-s0513a1:1575_4": "So taṃ paṭiggahetvā anumodanaṃ katvā pattaṃ ākāse khipitvā passantasseva mahājanassa sayampi vehāsaṃ",
  "atk-s0513a1:1575_5": "abbhuggantvā nānappakāraṃ valāhakapantiṃ maddamāno viya himavantameva gato.",
  "atk-s0513a1:1575_6": "Māropi parājito domanassaṃ patvā attano vasanaṭṭhānameva gato.",
  "atk-s0513a1:1575_7": "Bodhisatto pana padumakaṇṇikāya ṭhitakova mahājanassa dānasīlasaṃvaṇṇanena dhammaṃ desetvā mahājanena",
  "atk-s0513a1:1575_8": "parivuto attano nivesanameva pavisitvā yāvajīvaṃ dānādīni puññāni katvā yathākammaṃ gato.",
  "atk-s0513a1:1576_0": "Satthā “nayidaṃ, gahapati,",
  "atk-s0513a1:1576_1": "acchariyaṃ,",
  "atk-s0513a1:1576_2": "yaṃ tvaṃ evaṃ dassanasampanno etarahi devatāya na kampito,",
  "atk-s0513a1:1576_3": "pubbe paṇḍitehi katameva acchariya”nti imaṃ dhammadesanaṃ āharitvā anusandhiṃ ghaṭetvā jātakaṃ samodhānesi “tadā paccekabuddho tattheva parinibbāyi,",
  "atk-s0513a1:1576_4": "māraṃ parājetvā padumakaṇṇikāya ṭhatvā paccekabuddhassa piṇḍapātadāyako bārāṇasiseṭṭhi pana ahameva ahosi”nti.",
  "atk-s0513a1:1577_0": "Khadiraṅgārajātakavaṇṇanā dasamā.",
  "atk-s0513a1:1578_0": "Kulāvakavaggo catuttho.",
  "atk-s0513a1:1579_0": "Tassuddānaṃ –",
  "atk-s0513a1:1580_0": "Kulāvakañca naccañca, sammodamacchavaṭṭakaṃ;",
  "atk-s0513a1:1581_0": "Sakuṇaṃ tittiraṃ bakaṃ, nandañca khadiraṅgāranti.",
  "atk-s0513a1:1582_0": "5. Atthakāmavaggo",
  "atk-s0513a1:1584_0": "[41] 1. Losakajātakavaṇṇanā",
  "atk-s0513a1:1585_0": "Yo atthakāmassāti idaṃ satthā jetavane viharanto losakatissattheraṃ nāma ārabbha kathesi.",
  "atk-s0513a1:1585_1": "Ko panesa losakatissatthero nāmāti?",
  "atk-s0513a1:1585_2": "Kosalaraṭṭhe eko attano kulanāsako kevaṭṭaputtako alābhī bhikkhu.",
  "atk-s0513a1:1585_3": "So kira nibbattaṭṭhānetā cavitvā kosalaraṭṭhe ekasmiṃ kulasahassavāse kevaṭṭagāme ekissā kevaṭṭiyā kucchismiṃ paṭisandhiṃ gaṇhi.",
  "atk-s0513a1:1585_4": "Tassa paṭisandhiggahaṇadivase taṃ kulasahassaṃ jālahatthaṃ nadiyañca taḷākādīsu ca macche pariyesantaṃ ekaṃ khuddakamacchampi nālattha.",
  "atk-s0513a1:1585_5": "Tato paṭṭhāya ca te kevaṭṭā parihāyantiyeva.",
  "atk-s0513a1:1585_6": "Tasmiñhi kucchigateyeva nesaṃ gāmo satta vāre agginā daḍḍho,",
  "atk-s0513a1:1585_7": "satta vāre raññā daṇḍito.",
  "atk-s0513a1:1585_8": "Evaṃ anukkamena duggatā jātā.",
  "atk-s0513a1:1585_9": "Te cintayiṃsu “pubbe amhākaṃ evarūpaṃ natthi,",
  "atk-s0513a1:1585_10": "idāni pana parihāyāma,",
  "atk-s0513a1:1585_11": "amhākaṃ antare ekāya kāḷakaṇṇiyā bhavitabbaṃ,",
  "atk-s0513a1:1585_12": "dve bhāgā homā”ti pañca pañca kulasatāni ekato ahesuṃ.",
  "atk-s0513a1:1585_13": "Tato yattha tassa mātāpitaro,",
  "atk-s0513a1:1585_14": "sova koṭṭhāso parihāyati,",
  "atk-s0513a1:1585_15": "itaro vaḍḍhati.",
  "atk-s0513a1:1585_16": "Te tampi koṭṭhāsaṃ dvidhā,",
  "atk-s0513a1:1585_17": "tampi dvidhāti evaṃ yāva tameva kulaṃ ekaṃ ahosi,",
  "atk-s0513a1:1585_18": "tāva vibhajitvā tesaṃ kāḷakaṇṇibhāvaṃ ñatvā pothetvā nikkaḍḍhiṃsu.",
  "atk-s0513a1:1586_0": "Athassa mātā kicchena jīvamānā paripakke gabbhe ekasmiṃ ṭhāne vijāyi.",
  "atk-s0513a1:1586_1": "Pacchimabhavikasattaṃ na sakkā nāsetuṃ,",
  "atk-s0513a1:1586_2": "antoghaṭe padīpo viya tassa hadaye arahattassa upanissayo jalati.",
  "atk-s0513a1:1586_3": "Sā taṃ dārakaṃ paṭijaggitvā ādhāvitvā paridhāvitvā vicaraṇakāle ekamassa kapālakaṃ hatthe datvā “putta,",
  "atk-s0513a1:1586_4": "etaṃ gharaṃ pavisā”ti pesetvā palātā.",
  "atk-s0513a1:1586_5": "So tato paṭṭhāya ekakova hutvā tattha tattha bhikkhaṃ pariyesitvā ekasmiṃ ṭhāne sayati,",
  "atk-s0513a1:1586_6": "na nhāyati,",
  "atk-s0513a1:1586_7": "na sarīraṃ paṭijaggati,",
  "atk-s0513a1:1586_8": "paṃsupisācako viya kicchena jīvikaṃ kappeti.",
  "atk-s0513a1:1586_9": "So anukkamena sattavassiko hutvā ekasmiṃ gehadvāre ukkhalidhovanassa chaḍḍitaṭṭhāne kāko viya ekekaṃ bhattasitthaṃ uccinitvā khādati.",
  "atk-s0513a1:1587_0": "Atha naṃ dhammasenāpati sāvatthiyaṃ piṇḍāya caramāno disvā “ayaṃ satto atikāruññappatto,",
  "atk-s0513a1:1587_1": "kataragāmavāsiko nu kho”ti tasmiṃ mettacittaṃ vaḍḍhetvā “ehi,",
  "atk-s0513a1:1587_2": "re”ti āha.",
  "atk-s0513a1:1587_3": "So āgantvā theraṃ vanditvā aṭṭhāsi.",
  "atk-s0513a1:1587_4": "Atha naṃ thero “kataragāmavāsikosi,",
  "atk-s0513a1:1587_5": "kahaṃ vā te mātāpitaro”ti pucchi. “Ahaṃ, bhante,",
  "atk-s0513a1:1587_6": "nippaccayo,",
  "atk-s0513a1:1587_7": "mayhaṃ mātāpitaro maṃ nissāya ‘kilantamhā’ti maṃ chaḍḍetvā palātā”ti.",
  "atk-s0513a1:1587_8": "“Api pana pabbajissasī”ti. “Bhante,",
  "atk-s0513a1:1587_9": "ahaṃ tāva pabbajeyyaṃ,",
  "atk-s0513a1:1587_10": "mādisaṃ pana kapaṇaṃ ko pabbājessasī”ti?",
  "atk-s0513a1:1587_11": "“Ahaṃ pabbājessāmī”ti. “Sādhu, bhante,",
  "atk-s0513a1:1587_12": "pabbājethā”ti.",
  "atk-s0513a1:1587_13": "Thero tassa khādanīyabhojanīyaṃ datvā taṃ vihāraṃ netvā sahattheneva nhāpetvā pabbājetvā paripuṇṇavassaṃ upasampādesi.",
  "atk-s0513a1:1587_14": "So mahallakakāle “losakatissatthero”ti paññāyittha appapuñño appalābho.",
  "atk-s0513a1:1587_15": "Tena kira asadisadānepi kucchipūro na laddhapubbo,",
  "atk-s0513a1:1587_16": "jīvitaghaṭanamattameva labhati.",
  "atk-s0513a1:1587_17": "Tassa hi patte ekasmiṃyeva yāguuḷuṅke dinne patto samatittiko viya hutvā paññāyati.",
  "atk-s0513a1:1587_18": "Atha manussā “imassa patto pūro”ti heṭṭhā yāguṃ denti.",
  "atk-s0513a1:1587_19": "Tassa patte yāguṃ dānakāle manussānaṃ bhājane yāgu antaradhāyatītipi vadanti.",
  "atk-s0513a1:1587_20": "Khajjakādīsupi eseva nayo.",
  "atk-s0513a1:1588_0": "So aparena samayena vipassanaṃ vaḍḍhetvā aggaphale arahatte patiṭṭhitopi appalābhova ahosi.",
  "atk-s0513a1:1588_1": "Athassa anupubbena āyusaṅkhāresu parihīnesu parinibbānadivaso sampāpuṇi.",
  "atk-s0513a1:1588_2": "Dhammasenāpati āvajjento tassa parinibbānabhāvaṃ ñatvā “ayaṃ losakatissatthero ajja parinibbāyissati,",
  "atk-s0513a1:1588_3": "ajja mayā etassa yāvadatthaṃ āhāraṃ dātuṃ vaṭṭatī”ti taṃ ādāya sāvatthiṃ piṇḍāya pāvisi.",
  "atk-s0513a1:1588_4": "Thero taṃ nissāya tāva bahumanussāya sāvatthiyā hatthaṃ pasāretvā vandanamattampi nālattha.",
  "atk-s0513a1:1588_5": "Atha naṃ thero “gacchāvuso,",
  "atk-s0513a1:1588_6": "āsanasālāya nisīdā”ti uyyojetvā gato.",
  "atk-s0513a1:1588_7": "Taṃ āgatameva manussā “ayyo,",
  "atk-s0513a1:1588_8": "āgato”ti āsane nisīdāpetvā bhojesi.",
  "atk-s0513a1:1588_9": "Theropi “imaṃ losakassa dethā”ti laddhāhāraṃ pesesi.",
  "atk-s0513a1:1588_10": "Taṃ gahetvā gatā losakatissattheraṃ asaritvā sayameva bhuñjiṃsu.",
  "atk-s0513a1:1588_11": "Atha therassa uṭṭhāya vihāraṃ gamanakāle losakatissatthero āgantvā theraṃ vandi,",
  "atk-s0513a1:1588_12": "thero nivattitvā ṭhitakova “laddhaṃ te, āvuso,",
  "atk-s0513a1:1588_13": "bhatta”nti pucchi.",
  "atk-s0513a1:1588_14": "Labhissāma no, bhanteti.",
  "atk-s0513a1:1588_15": "Thero saṃvegapatto kālaṃ olokesi,",
  "atk-s0513a1:1588_16": "kālo atikkanto.",
  "atk-s0513a1:1588_17": "Thero “hotāvuso,",
  "atk-s0513a1:1588_18": "idheva nisīdā”ti losakattheraṃ āsanasālāyaṃ nisīdāpetvā kosalarañño nivesanaṃ agamāsi.",
  "atk-s0513a1:1588_19": "Rājā therassa pattaṃ gāhāpetvā “bhattassa akālo”ti pattapūraṃ catumadhuraṃ dāpesi.",
  "atk-s0513a1:1588_20": "Thero taṃ ādāya gantvā “ehāvuso,",
  "atk-s0513a1:1588_21": "tissa imaṃ catumadhuraṃ bhuñjā”ti vatvā pattaṃ gahetvā aṭṭhāsi.",
  "atk-s0513a1:1588_22": "So there gāravena lajjanto na paribhuñjati.",
  "atk-s0513a1:1588_23": "Atha naṃ thero “ehāvuso tissa,",
  "atk-s0513a1:1588_24": "ahaṃ imaṃ pattaṃ gahetvāva ṭhassāmi,",
  "atk-s0513a1:1588_25": "tvaṃ nisīditvā paribhuñja.",
  "atk-s0513a1:1588_26": "Sace ahaṃ pattaṃ hatthato muñceyyaṃ,",
  "atk-s0513a1:1588_27": "kiñci na bhaveyyā”ti āha.",
  "atk-s0513a1:1588_28": "Athāyasmā losakatissatthero aggasāvake dhammasenāpatimhi pattaṃ gahetvā ṭhite catumadhuraṃ paribhuñji.",
  "atk-s0513a1:1588_29": "Taṃ therassa ariyiddhibalena parikkhayaṃ na agamāsi.",
  "atk-s0513a1:1588_30": "Tadā losakatissatthero yāvadatthaṃ udarapūraṃ katvā paribhuñji,",
  "atk-s0513a1:1588_31": "taṃ divasaṃyeva ca anupādisesāya nibbānadhātuyā parinibbāyi.",
  "atk-s0513a1:1588_32": "Sammāsambuddho santike ṭhatvā sarīranikkhepaṃ kāresi,",
  "atk-s0513a1:1588_33": "dhātuyo gahetvā cetiyaṃ kariṃsu.",
  "atk-s0513a1:1589_0": "Tadā bhikkhū dhammasabhāyaṃ sannipatitvā “āvuso,",
  "atk-s0513a1:1589_1": "aho losakatissatthero appapuñño appalābhī,",
  "atk-s0513a1:1589_2": "evarūpena nāma appapuññena appalābhinā kathaṃ ariyadhammo laddho”ti kathentā nisīdiṃsu.",
  "atk-s0513a1:1589_3": "Satthā dhammasabhaṃ gantvā “kāya nuttha,",
  "atk-s0513a1:1589_4": "bhikkhave,",
  "atk-s0513a1:1589_5": "etarahi kathāya sannisinnā”ti pucchi.",
  "atk-s0513a1:1589_6": "Te “imāya nāma,",
  "atk-s0513a1:1589_7": "bhante”ti ārocayiṃsu.",
  "atk-s0513a1:1589_8": "Satthā “bhikkhave,",
  "atk-s0513a1:1589_9": "eso bhikkhu attano alābhibhāvañca ariyadhammalābhibhāvañca attanāva akāsi.",
  "atk-s0513a1:1589_10": "Ayañhi pubbe paresaṃ lābhantarāyaṃ katvā appalābhī jāto, “aniccaṃ, dukkhaṃ,",
  "atk-s0513a1:1589_11": "anattā”ti vipassanāya yuttabhāvassa balena ariyadhammalābhī jāto”ti vatvā atītaṃ āhari.",
  "atk-s0513a1:1590_0": "Atīte kira kassapasammāsambuddhakāle aññataro bhikkhu ekaṃ kuṭumbikaṃ nissāya gāmakāvāse vasati pakatatto sīlavā vipassanāya yuttappayutto.",
  "atk-s0513a1:1590_1": "Atheko khīṇāsavatthero samavattavāsaṃ vasamāno anupubbena tassa bhikkhuno upaṭṭhākakuṭumbikassa vasanagāmaṃ sampatto.",
  "atk-s0513a1:1590_2": "Kuṭumbiko therassa iriyāpatheyeva pasīditvā pattaṃ ādāya gharaṃ pavesetvā sakkaccaṃ bhojetvā thokaṃ dhammakathaṃ sutvā theraṃ vanditvā “bhante,",
  "atk-s0513a1:1590_3": "amhākaṃ dhuravihārameva gacchatha,",
  "atk-s0513a1:1590_4": "mayaṃ sāyanhasamaye āgantvā passissāmā”ti āha.",
  "atk-s0513a1:1590_5": "Thero vihāraṃ gantvā nevāsikattheraṃ vanditvā āpucchitvā ekamantaṃ nisīdi.",
  "atk-s0513a1:1590_6": "Sopi tena saddhiṃ paṭisanthāraṃ katvā “laddho te, āvuso,",
  "atk-s0513a1:1590_7": "bhikkhāhāro”ti pucchi. “Āma,",
  "atk-s0513a1:1590_8": "laddho”ti.",
  "atk-s0513a1:1590_9": "“Kahaṃ laddho”ti?",
  "atk-s0513a1:1590_10": "“Tumhākaṃ dhuragāme kuṭumbikaghare”ti.",
  "atk-s0513a1:1590_11": "Evañca pana vatvā attano senāsanaṃ pucchitvā paṭijaggitvā pattacīvaraṃ paṭisāmetvā jhānasukhena phalasukhena ca vītināmento nisīdi.",
  "atk-s0513a1:1591_0": "Sopi kuṭumbiko sāyanhe gandhamālañceva padīpeyyañca gāhāpetvā vihāraṃ gantvā nevāsikattheraṃ vanditvā “bhante,",
  "atk-s0513a1:1591_1": "eko āgantukatthero atthi,",
  "atk-s0513a1:1591_2": "āgato nu kho”ti pucchi. “Āma, āgato”ti.",
  "atk-s0513a1:1591_3": "“Idāni kaha”nti.",
  "atk-s0513a1:1591_4": "“Asukasenāsane nāmā”ti.",
  "atk-s0513a1:1591_5": "So tassa santikaṃ gantvā vanditvā ekamantaṃ nisinno dhammakathaṃ sutvā sītalavelāya cetiyañca bodhiñca",
  "atk-s0513a1:1591_6": "pūjetvā dīpe jāletvā ubhopi jane nimantetvā gato.",
  "atk-s0513a1:1591_7": "Nevāsikattheropi kho “ayaṃ kuṭumbiko paribhinno,",
  "atk-s0513a1:1591_8": "sacāyaṃ bhikkhu imasmiṃ vihāre vasissati,",
  "atk-s0513a1:1591_9": "na maṃ esa kismiñci gaṇayissatī”ti there anattamanataṃ āpajjitvā “imasmiṃ vihāre etassa avasanākāro mayā",
  "atk-s0513a1:1591_10": "kātuṃ vaṭṭatī”ti tena upaṭṭhānavelāya āgatena saddhiṃ kiñci na kathesi.",
  "atk-s0513a1:1591_11": "Khīṇāsavatthero tassa ajjhāsayaṃ jānitvā “ayaṃ thero mama kule vā gaṇe vā apalibuddhabhāvaṃ na jānātī”ti",
  "atk-s0513a1:1591_12": "attano vasanaṭṭhānaṃ gantvā jhānasukhena phalasukhena vītināmesi.",
  "atk-s0513a1:1592_0": "Nevāsikopi punadivase nakhapiṭṭhena gaṇḍiṃ paharitvā nakhena dvāraṃ ākoṭetvā kuṭumbikassa gehaṃ agamāsi.",
  "atk-s0513a1:1592_1": "So tassa pattaṃ gahetvā paññattāsane nisīdāpetvā “āgantukatthero kahaṃ,",
  "atk-s0513a1:1592_2": "bhante”ti pucchi.",
  "atk-s0513a1:1592_3": "“Nāhaṃ tava kulūpakassa pavattiṃ jānāmi,",
  "atk-s0513a1:1592_4": "gaṇḍiṃ paharantopi dvāraṃ ākoṭentopi pabodhetuṃ nāsakkhiṃ,",
  "atk-s0513a1:1592_5": "hiyyo tava gehe paṇītabhojanaṃ bhuñjitvā jīrāpetuṃ asakkonto idāni niddaṃ okkantoyeva bhavissati,",
  "atk-s0513a1:1592_6": "tvaṃ pasīdamāno evarūpesuyeva ṭhānesu pasīdasī”ti āha –",
  "atk-s0513a1:1592_7": "“khīṇāsavattheropi attano bhikkhācāravelaṃ sallakkhetvā sarīraṃ paṭijaggitvā pattacīvaramādāya ākāse uppatitvā aññattha agamāsi.",
  "atk-s0513a1:1592_8": "So kuṭumbiko nevāsikattheraṃ sappimadhusakkharābhisaṅkhataṃ pāyāsaṃ pāyetvā pattaṃ gandhacuṇṇehi ubbaṭṭetvā puna pūretvā “bhante,",
  "atk-s0513a1:1592_9": "so thero maggakilanto bhavissati,",
  "atk-s0513a1:1592_10": "idamassa harathā”ti adāsi.",
  "atk-s0513a1:1592_11": "Itaro apaṭikkhipitvāva gahetvā gacchanto “sace so bhikkhu imaṃ pāyāsaṃ pivissati,",
  "atk-s0513a1:1592_12": "gīvāyaṃ gahetvā nikkaḍḍhiyamānopi na gamissati.",
  "atk-s0513a1:1592_13": "Sace panāhaṃ imaṃ pāyāsaṃ manussānaṃ dassāmi,",
  "atk-s0513a1:1592_14": "pākaṭaṃ me kammaṃ bhavissati.",
  "atk-s0513a1:1592_15": "Sace udake opilāpessāmi,",
  "atk-s0513a1:1592_16": "udakapiṭṭhe sappi paññāyissati.",
  "atk-s0513a1:1592_17": "Sace bhūmiyaṃ chaḍḍessāmi,",
  "atk-s0513a1:1592_18": "kākasannipātena paññāyissati.",
  "atk-s0513a1:1592_19": "Kattha nu kho imaṃ chaḍḍeyya”nti upadhārento ekaṃ jhāmakkhettaṃ disvā aṅgāre viyūhitvā tattha pakkhipitvā",
  "atk-s0513a1:1592_20": "upari aṅgārehi paṭicchādetvā vihāraṃ gato taṃ bhikkhuṃ adisvā cintesi “addhā so bhikkhu khīṇāsavo mama",
  "atk-s0513a1:1592_21": "ajjhāsayaṃ viditvā aññattha gato bhavissati,",
  "atk-s0513a1:1592_22": "aho mayā udarahetu ayuttaṃ kata”nti tāvadevassa mahantaṃ domanassaṃ udapādi.",
  "atk-s0513a1:1592_23": "Tato paṭṭhāyeva ca manussapeto hutvā na cirasseva kālaṃ katvā niraye nibbatti.",
  "atk-s0513a1:1593_0": "So bahūni vassasatasahassāni niraye paccitvā pakkāvasesena paṭipāṭiyā pañcajātisatesu yakkho hutvā ekadivasampi udarapūraṃ āhāraṃ na labhi.",
  "atk-s0513a1:1593_1": "Ekadivasaṃ pana gabbhamalaṃ udarapūraṃ labhi.",
  "atk-s0513a1:1593_2": "Puna pañcajātisatesu sunakho ahosi.",
  "atk-s0513a1:1593_3": "Tadāpi ekadivasaṃ bhattavamanaṃ udarapūraṃ labhi,",
  "atk-s0513a1:1593_4": "sesakāle pana tena udarapūro āhāro nāma na laddhapubbo.",
  "atk-s0513a1:1593_5": "Sunakhayonito pana cavitvā kāsiraṭṭhe ekasmiṃ gāme duggatakule nibbatti.",
  "atk-s0513a1:1593_6": "Tassa nibbattito paṭṭhāya taṃ kulaṃ paramaduggatameva jātaṃ,",
  "atk-s0513a1:1593_7": "jātito uddhaṃ udakakañjikāmattampi na labhi.",
  "atk-s0513a1:1593_8": "Tassa pana “mittavindako”ti nāmaṃ ahosi.",
  "atk-s0513a1:1593_9": "Mātāpitaro chātakadukkhaṃ adhivāsetuṃ asakkontā “gaccha kāḷakaṇṇī”ti taṃ pothetvā nīhariṃsu.",
  "atk-s0513a1:1593_10": "So apaṭisaraṇo vicaranto bārāṇasiṃ agamāsi.",
  "atk-s0513a1:1593_11": "Tadā bodhisatto bārāṇasiyaṃ disāpāmokkho ācariyo hutvā pañca māṇavakasatāni sippaṃ vāceti.",
  "atk-s0513a1:1593_12": "Tadā bārāṇasivāsino duggatānaṃ paribbayaṃ datvā sippaṃ sikkhāpenti.",
  "atk-s0513a1:1593_13": "Ayampi mittavindako bodhisattassa santike sippaṃ sikkhati.",
  "atk-s0513a1:1593_14": "So pharuso anovādakkhamo taṃ taṃ paharanto vicarati,",
  "atk-s0513a1:1593_15": "bodhisattena ovadiyamānopi ovādaṃ na gaṇhāti.",
  "atk-s0513a1:1593_16": "Taṃ nissāya āyopissa mando jāto.",
  "atk-s0513a1:1594_0": "Atha so māṇavakehi saddhiṃ bhaṇḍitvā ovādaṃ aggaṇhanto tato palāyitvā āhiṇḍanto ekaṃ paccantagāmaṃ patvā bhatiṃ katvā jīvati.",
  "atk-s0513a1:1594_1": "So tattha ekāya duggatitthiyā saddhiṃ saṃvāsaṃ kappesi.",
  "atk-s0513a1:1594_2": "Sā taṃ nissāya dve dārake vijāyi.",
  "atk-s0513a1:1594_3": "Gāmavāsino “amhākaṃ susāsanaṃ dussāsanaṃ āroceyyāsī”ti mittavindakassa bhatiṃ datvā taṃ gāmadvāre kuṭikāya vasāpesuṃ.",
  "atk-s0513a1:1594_4": "Taṃ pana mittavindakaṃ nissāya te paccantagāmavāsino sattakkhattuṃ rājadaṇḍaṃ agamaṃsu,",
  "atk-s0513a1:1594_5": "sattakkhattuṃ nesaṃ gehāni jhāyiṃsu,",
  "atk-s0513a1:1594_6": "sattakkhattuṃ taḷākaṃ bhijji.",
  "atk-s0513a1:1594_7": "Te cintayiṃsu “amhākaṃ pubbe imassa mittavindakassa anāgamanakāle evarūpaṃ natthi,",
  "atk-s0513a1:1594_8": "idāni panassa āgatakālato paṭṭhāya parihāyāmā”ti taṃ pothetvā nīhariṃsu.",
  "atk-s0513a1:1595_0": "So attano dārake gahetvā aññattha gacchanto ekaṃ amanussapariggahaṃ aṭaviṃ pāvisi.",
  "atk-s0513a1:1595_1": "Tatthassa amanussā dārake ca bhariyañca māretvā maṃsaṃ khādiṃsu.",
  "atk-s0513a1:1595_2": "So tato palāyitvā tato tato āhiṇḍanto ekaṃ gambhīraṃ nāma paṭṭanagāmaṃ nāvāvissajjanadivaseyeva patvā kammakārako hutvā nāvaṃ abhiruhi.",
  "atk-s0513a1:1595_3": "Nāvā samuddapiṭṭhe sattāhaṃ gantvā sattame divase samuddamajjhe ākoṭetvā ṭhapitā viya aṭṭhāsi.",
  "atk-s0513a1:1595_4": "Te kāḷakaṇṇisalākaṃ cāresuṃ,",
  "atk-s0513a1:1595_5": "sattakkhattuṃ mittavindakasseva pāpuṇi.",
  "atk-s0513a1:1595_6": "Manussā tassekaṃ veḷukalāpaṃ datvā hatthe gahetvā samuddapiṭṭhe khipiṃsu,",
  "atk-s0513a1:1595_7": "tasmiṃ khittamatte nāvā agamāsi.",
  "atk-s0513a1:1595_8": "Mittavindako veḷukalāpe nipajjitvā samuddapiṭṭhe gacchanto kassapasammāsambuddhakāle rakkhitasīlassa",
  "atk-s0513a1:1595_9": "phalena samuddapiṭṭhe ekasmiṃ phalikavimāne catasso devadhītaro paṭilabhitvā tāsaṃ santike sukhaṃ anubhavamāno",
  "atk-s0513a1:1595_10": "sattāhaṃ vasi.",
  "atk-s0513a1:1595_11": "Tā pana vimānapetiyo sattāhaṃ sukhaṃ anubhavanti,",
  "atk-s0513a1:1595_12": "sattāhaṃ dukkhaṃ.",
  "atk-s0513a1:1595_13": "Sattāhaṃ dukkhaṃ anubhavituṃ gacchamānā “yāva mayaṃ āgacchāma,",
  "atk-s0513a1:1595_14": "tāva idheva hohī”ti vatvā agamaṃsu.",
  "atk-s0513a1:1596_0": "Mittavindako tāsaṃ gatakāle veḷukalāpe nipajjitvā purato gacchanto rajatavimāne aṭṭha devadhītaro labhi.",
  "atk-s0513a1:1596_1": "Tatopi paraṃ gacchanto maṇivimāne soḷasa,",
  "atk-s0513a1:1596_2": "kanakavimāne dvattiṃsa devadhītaro labhi.",
  "atk-s0513a1:1596_3": "Tāsampi vacanaṃ akatvā parato gacchanto antaradīpake ekaṃ yakkhanagaraṃ addasa.",
  "atk-s0513a1:1596_4": "Tatthekā yakkhinī ajarūpena vicarati.",
  "atk-s0513a1:1596_5": "Mittavindako tassā yakkhinibhāvaṃ ajānanto “ajamaṃsaṃ khādissāmī”ti taṃ pāde aggahesi,",
  "atk-s0513a1:1596_6": "sā yakkhānubhāvena taṃ ukkhipitvā khipi.",
  "atk-s0513a1:1596_7": "So tāya khitto samuddamatthakena gantvā bārāṇasiyaṃ parikhāpiṭṭhe ekasmiṃ kaṇṭakagumbamatthake patitvā pavaṭṭamāno bhūmiyaṃ patiṭṭhāsi.",
  "atk-s0513a1:1596_8": "Tasmiñca samaye tasmiṃ parikhāpiṭṭhe rañño ajikā caramānā corā haranti.",
  "atk-s0513a1:1596_9": "Ajikagopakā “core gaṇhissāmā”ti ekamantaṃ nilīnā aṭṭhaṃsu.",
  "atk-s0513a1:1596_10": "Mittavindako pavaṭṭitvā bhūmiyaṃ ṭhito tā ajikā disvā cintesi “ahaṃ samudde ekasmiṃ dīpake ajikaṃ pāde gahetvā tāya khitto idha patito.",
  "atk-s0513a1:1596_11": "Sace idāni ekaṃ ajikaṃ pāde gahessāmi,",
  "atk-s0513a1:1596_12": "sā maṃ parato samuddapiṭṭhe vimānadevatānaṃ santike khipissatī”ti.",
  "atk-s0513a1:1596_13": "So evaṃ ayoniso manasikaritvā ajikaṃ pāde gaṇhi,",
  "atk-s0513a1:1596_14": "sā gahitamattā viravi.",
  "atk-s0513a1:1596_15": "Ajikagopakā ito cito ca āgantvā taṃ gahetvā “ettakaṃ kālaṃ rājakule ajikakhādako esa coro”ti taṃ koṭṭetvā bandhitvā rañño santikaṃ nenti.",
  "atk-s0513a1:1597_0": "Tasmiṃ khaṇe bodhisatto pañcasatamāṇavakaparivuto nagarā nikkhamma nhāyituṃ gacchanto mittavindakaṃ disvā sañjānitvā te manusse āha – “tātā,",
  "atk-s0513a1:1597_1": "ayaṃ amhākaṃ antevāsiko,",
  "atk-s0513a1:1597_2": "kasmā naṃ gaṇhathā”ti?",
  "atk-s0513a1:1597_3": "“Ajikacorako, ayya,",
  "atk-s0513a1:1597_4": "ekaṃ ajikaṃ pāde gaṇhi,",
  "atk-s0513a1:1597_5": "tasmā gahito”ti.",
  "atk-s0513a1:1597_6": "“Tena hetaṃ amhākaṃ dāsaṃ katvā detha,",
  "atk-s0513a1:1597_7": "amhe nissāya jīvissatī”ti. Te,",
  "atk-s0513a1:1597_8": "“sādhu ayyā”ti taṃ vissajjetvā agamaṃsu.",
  "atk-s0513a1:1597_9": "Atha naṃ bodhisatto “mittavindaka,",
  "atk-s0513a1:1597_10": "tvaṃ ettakaṃ kālaṃ kahaṃ vasī”ti pucchi.",
  "atk-s0513a1:1597_11": "So sabbaṃ attanā katakammaṃ ārocesi.",
  "atk-s0513a1:1597_12": "Bodhisatto “atthakāmānaṃ vacanaṃ akaronto evaṃ dukkhaṃ pāpuṇātī”ti vatvā imaṃ gāthamāha –",
  "atk-s0513a1:1598_0": "41.",
  "atk-s0513a1:1599_0": "“Yo atthakāmassa hitānukampino, ovajjamāno na karoti sāsanaṃ;",
  "atk-s0513a1:1600_0": "Ajiyā pādamolamba, mittako viya socatī”ti.",
  "atk-s0513a1:1601_0": "Tattha atthakāmassāti vuḍḍhiṃ icchantassa.",
  "atk-s0513a1:1601_1": "Hitānukampinoti hitena anukampamānassa.",
  "atk-s0513a1:1601_2": "Ovajjamānoti mudukena hitacittena ovadiyamāno.",
  "atk-s0513a1:1601_3": "Na karoti sāsananti anusiṭṭhaṃ na karoti,",
  "atk-s0513a1:1601_4": "dubbaco anovādako hoti.",
  "atk-s0513a1:1601_5": "Mittako viya socatīti yathāyaṃ mittavindako ajikāya pādaṃ gahetvā socati kilamati,",
  "atk-s0513a1:1601_6": "evaṃ niccakālaṃ socatīti imāya gāthāya bodhisatto dhammaṃ desesi.",
  "atk-s0513a1:1602_0": "Evaṃ tena therena ettake addhāne tīsuyeva attabhāvesu kucchipūro laddhapubbo.",
  "atk-s0513a1:1602_1": "Yakkhena hutvā ekadivasaṃ gabbhamalaṃ laddhaṃ,",
  "atk-s0513a1:1602_2": "sunakhena hutvā ekadivasaṃ bhattavamanaṃ,",
  "atk-s0513a1:1602_3": "parinibbānadivase dhammasenāpatissānubhāvena catumadhuraṃ laddhaṃ.",
  "atk-s0513a1:1602_4": "Evaṃ parassa lābhantarāyakaraṇaṃ nāma mahādosanti veditabbaṃ.",
  "atk-s0513a1:1602_5": "Tasmiṃ pana kāle sopi ācariyo mittavindakopi yathākammaṃ gato.",
  "atk-s0513a1:1603_0": "Satthā “evaṃ,",
  "atk-s0513a1:1603_1": "bhikkhave,",
  "atk-s0513a1:1603_2": "attano appalābhibhāvañca ariyadhammalābhibhāvañca sayameva esa akāsī”ti imaṃ dhammadesanaṃ āharitvā anusandhiṃ ghaṭetvā jātakaṃ samodhānesi –",
  "atk-s0513a1:1603_3": "“tadā mittavindako losakatissatthero ahosi,",
  "atk-s0513a1:1603_4": "disāpāmokkhācariyo pana ahameva ahosi”nti.",
  "atk-s0513a1:1604_0": "Losakajātakavaṇṇanā paṭhamā.",
  "atk-s0513a1:1606_0": "[42] 2. Kapotajātakavaṇṇanā",
  "atk-s0513a1:1607_0": "Yo atthakāmassāti idaṃ satthā jetavane viharanto aññataraṃ lolabhikkhuṃ ārabbha kathesi.",
  "atk-s0513a1:1607_1": "Tassa lolabhāvo navakanipāte kākajātake āvi bhavissati.",
  "atk-s0513a1:1607_2": "Tadā pana taṃ bhikkhū “ayaṃ, bhante,",
  "atk-s0513a1:1607_3": "bhikkhu lolo”ti satthu ārocesuṃ.",
  "atk-s0513a1:1607_4": "Atha naṃ satthā “saccaṃ kira tvaṃ bhikkhu lolosī”ti pucchi. “Āma,",
  "atk-s0513a1:1607_5": "bhante”ti.",
  "atk-s0513a1:1607_6": "Satthā “pubbepi tvaṃ bhikkhu lolo lolakāraṇā jīvitakkhayaṃ patto,",
  "atk-s0513a1:1607_7": "paṇḍitāpi taṃ nissāya attano vasanaṭṭhānā parihīnā”ti vatvā atītaṃ āhari.",
  "atk-s0513a1:1608_0": "Atīte bārāṇasiyaṃ brahmadatte rajjaṃ kārente bodhisatto pārāvatayoniyaṃ nibbatti.",
  "atk-s0513a1:1608_1": "Tadā bārāṇasivāsino puññakāmatāya tasmiṃ tasmiṃ ṭhāne sakuṇānaṃ sukhavasanatthāya thusapacchiyo olambenti.",
  "atk-s0513a1:1608_2": "Bārāṇasiseṭṭhinopi bhattakārako attano mahānase ekaṃ thusapacchiṃ olambetvā ṭhapesi,",
  "atk-s0513a1:1608_3": "bodhisatto tattha vāsaṃ kappesi.",
  "atk-s0513a1:1608_4": "So pātova nikkhamitvā gocare caritvā sāyaṃ āgantvā tattha vasanto kālaṃ khepesi.",
  "atk-s0513a1:1608_5": "Athekadivasaṃ eko kāko mahānasamatthakena gacchanto ambilānambilamacchamaṃsānaṃ dhūpanavāsaṃ ghāyitvā",
  "atk-s0513a1:1608_6": "lobhaṃ uppādetvā “kaṃ nu kho nissāya imaṃ macchamaṃsaṃ labhissāmī”ti avidūre nisīditvā pariggaṇhanto",
  "atk-s0513a1:1608_7": "sāyaṃ bodhisattaṃ āgantvā mahānasaṃ pavisantaṃ disvā “imaṃ pārāvataṃ nissāya macchamaṃsaṃ labhissāmī”ti",
  "atk-s0513a1:1608_8": "punadivase pātova āgantvā bodhisattassa nikkhamitvā gocaratthāya gamanakāle piṭṭhito piṭṭhito agamāsi.",
  "atk-s0513a1:1608_9": "Atha naṃ bodhisatto “kasmā tvaṃ, samma,",
  "atk-s0513a1:1608_10": "amhehi saddhiṃ carasī”ti āha. “Sāmi,",
  "atk-s0513a1:1608_11": "tumhāhaṃ kiriyā mayhaṃ ruccati,",
  "atk-s0513a1:1608_12": "ito paṭṭhāya tumhe upaṭṭhahissāmī”ti. “Samma,",
  "atk-s0513a1:1608_13": "tumhe aññagocarā,",
  "atk-s0513a1:1608_14": "mayaṃ aññagocarā,",
  "atk-s0513a1:1608_15": "tumhehi amhākaṃ upaṭṭhānaṃ dukkara”nti. “Sāmi,",
  "atk-s0513a1:1608_16": "tumhākaṃ gocaraggahaṇakāle ahampi gocaraṃ gahetvā tumhehi saddhiṃyeva gamissāmī”ti. “Sādhu,",
  "atk-s0513a1:1608_17": "kevalaṃ te appamattena bhavitabba”nti evaṃ bodhisatto kākaṃ ovaditvā gocaraṃ caranto tiṇabījādīni khādati.",
  "atk-s0513a1:1608_18": "Bodhisattassa pana gocaraggahaṇakāle kāko gantvā gomayapiṇḍaṃ apanetvā pāṇake khāditvā udaraṃ pūretvā bodhisattassa santikaṃ āgantvā “sāmi,",
  "atk-s0513a1:1608_19": "tumhe ativelaṃ caratha,",
  "atk-s0513a1:1608_20": "atibahubhakkhena nāma bhavituṃ na vaṭṭatī”ti vatvā bodhisattena gocaraṃ gahetvā sāyaṃ āgacchantena saddhiṃyeva mahānasaṃ pāvisi.",
  "atk-s0513a1:1608_21": "Bhattakārako “amhākaṃ kapoto aññampi gahetvā āgato”ti kākassapi pacchiṃ ṭhapesi.",
  "atk-s0513a1:1608_22": "Tato paṭṭhāya dve janā vasanti.",
  "atk-s0513a1:1609_0": "Athekadivasaṃ seṭṭhissa bahuṃ macchamaṃsaṃ āhariṃsu.",
  "atk-s0513a1:1609_1": "Taṃ ādāya bhattakārako mahānase tattha tattha olambesi.",
  "atk-s0513a1:1609_2": "Kāko taṃ disvā lobhaṃ uppādetvā “sve gocarabhūmiṃ agantvā mayā idameva khāditabba”nti rattiṃ nitthunanto nipajji.",
  "atk-s0513a1:1609_3": "Punadivase bodhisatto gocarāya gacchanto “ehi, samma,",
  "atk-s0513a1:1609_4": "kākā”ti āha. “Sāmi,",
  "atk-s0513a1:1609_5": "tumhe gacchatha,",
  "atk-s0513a1:1609_6": "mayhaṃ kucchirogo atthī”ti. “Samma,",
  "atk-s0513a1:1609_7": "kākānaṃ kucchirogo nāma na kadāci bhūtapubbo,",
  "atk-s0513a1:1609_8": "rattiṃ tīsu yāmesu ekekasmiṃ yāme mucchitā honti,",
  "atk-s0513a1:1609_9": "dīpavaṭṭiṃ gilitakāle pana nesaṃ muhuttaṃ titti hoti,",
  "atk-s0513a1:1609_10": "tvaṃ imaṃ macchamaṃsaṃ khāditukāmo bhavissasi,",
  "atk-s0513a1:1609_11": "ehi manussaparibhogo nāma tumhākaṃ dupparibhuñjiyo,",
  "atk-s0513a1:1609_12": "mā evarūpaṃ akāsi,",
  "atk-s0513a1:1609_13": "mayā saddhiṃyeva gocarāya gacchāhī”ti.",
  "atk-s0513a1:1609_14": "“Na sakkomi, sāmī”ti.",
  "atk-s0513a1:1609_15": "“Tena hi paññāyissasi sakena kammena,",
  "atk-s0513a1:1609_16": "lobhavasaṃ agantvā appamatto hohī”ti taṃ ovaditvā bodhisatto gocarāya gato.",
  "atk-s0513a1:1610_0": "Bhattakārako nānappakāraṃ macchamaṃsavikatiṃ sampādetvā usumanikkhamanatthaṃ bhājanāni thokaṃ vivaritvā",
  "atk-s0513a1:1610_1": "rasaparissāvanakaroṭiṃ bhājanamatthake ṭhapetvā bahi nikkhamitvā sedaṃ puñchamāno aṭṭhāsi.",
  "atk-s0513a1:1610_2": "Tasmiṃ khaṇe kāko pacchito sīsaṃ ukkhipitvā bhattagehaṃ olokento tassa nikkhantabhāvaṃ ñatvā “ayaṃdāni",
  "atk-s0513a1:1610_3": "mayhaṃ manorathaṃ pūretvā maṃsaṃ khādituṃ kālo,",
  "atk-s0513a1:1610_4": "kiṃ nu kho mahāmaṃsaṃ khādāmi,",
  "atk-s0513a1:1610_5": "udāhu cuṇṇikamaṃsa”nti cintetvā “cuṇṇikamaṃsena nāma khippaṃ kucchiṃ pūretuṃ na sakkā,",
  "atk-s0513a1:1610_6": "mahantaṃ maṃsakhaṇḍaṃ āharitvā pacchiyaṃ nikkhipitvā khādamāno nipajjissāmī”ti pacchito uppatitvā rasakaroṭiyaṃ nilīyi.",
  "atk-s0513a1:1610_7": "Sā “kirī”ti saddamakāsi.",
  "atk-s0513a1:1610_8": "Bhattakārako taṃ saddaṃ sutvā “kiṃ nu kho eta”nti paviṭṭho kākaṃ disvā “ayaṃ duṭṭhakāko mahāseṭṭhino pakkamaṃsaṃ khāditukāmo,",
  "atk-s0513a1:1610_9": "ahaṃ kho pana seṭṭhiṃ nissāya jīvāmi,",
  "atk-s0513a1:1610_10": "na imaṃ bālaṃ,",
  "atk-s0513a1:1610_11": "kiṃ me iminā”ti dvāraṃ pidhāya kākaṃ gahetvā sakalasarīre pattāni luñcitvā allasiṅgīveraloṇajīrakādayo",
  "atk-s0513a1:1610_12": "koṭṭetvā ambilatakkena āloḷetvā tenassa sakalasarīraṃ makkhetvā taṃ kākaṃ pacchiyaṃ khipi.",
  "atk-s0513a1:1610_13": "So adhimattavedanābhibhūto nitthunanto nipajji.",
  "atk-s0513a1:1611_0": "Bodhisatto sāyaṃ āgantvā taṃ byasanappattaṃ disvā “lolakāka,",
  "atk-s0513a1:1611_1": "mama vacanaṃ akatvā tava lobhaṃ nissāya mahādukkhaṃ pattosī”ti vatvā imaṃ gāthamāha –",
  "atk-s0513a1:1612_0": "42.",
  "atk-s0513a1:1613_0": "“Yo atthakāmassa hitānukampino, ovajjamāno na karoti sāsanaṃ;",
  "atk-s0513a1:1614_0": "Kapotakassa vacanaṃ akatvā, amittahatthatthagatova setī”ti.",
  "atk-s0513a1:1615_0": "Tattha kapotakassa vacanaṃ akatvāti pārāvatassa hitānusāsanavacanaṃ akatvā.",
  "atk-s0513a1:1615_1": "Amittahatthatthagatova setīti amittānaṃ anatthakārakānaṃ dukkhuppādakapuggalānaṃ hatthatthaṃ hatthapathaṃ",
  "atk-s0513a1:1615_2": "gato ayaṃ kāko viya so puggalo mahantaṃ byasanaṃ patvā anusocamāno setīti.",
  "atk-s0513a1:1616_0": "Bodhisatto imaṃ gāthaṃ vatvā “idāni mayā ca imasmiṃ ṭhāne na sakkā vasitu”nti aññattha gato.",
  "atk-s0513a1:1616_1": "Kākopi tattheva jīvitakkhayaṃ patto.",
  "atk-s0513a1:1616_2": "Atha naṃ bhattakārako saddhiṃ pacchiyā gahetvā saṅkāraṭṭhāne chaḍḍesi.",
  "atk-s0513a1:1617_0": "Satthāpi “na tvaṃ bhikkhu idāneva lolo,",
  "atk-s0513a1:1617_1": "pubbepi loloyeva,",
  "atk-s0513a1:1617_2": "tañca pana te lolyaṃ nissāya paṇḍitāpi sakāvāsā parihīnā”ti imaṃ dhammadesanaṃ āharitvā saccāni pakāsesi,",
  "atk-s0513a1:1617_3": "saccapariyosāne so bhikkhu anāgāmiphalaṃ patto.",
  "atk-s0513a1:1617_4": "Satthā anusandhiṃ ghaṭetvā jātakaṃ samodhānesi –",
  "atk-s0513a1:1617_5": "“tadā kāko lolabhikkhu ahosi,",
  "atk-s0513a1:1617_6": "pārāvato pana ahameva ahosi”nti.",
  "atk-s0513a1:1618_0": "Kapotajātakavaṇṇanā dutiyā.",
  "atk-s0513a1:1620_0": "[43] 3. Veḷukajātakavaṇṇanā",
  "atk-s0513a1:1621_0": "Yo atthakāmassāti idaṃ satthā jetavane viharanto aññataraṃ dubbacabhikkhuṃ ārabbha kathesi.",
  "atk-s0513a1:1621_1": "Tañhi bhagavā “saccaṃ kira tvaṃ bhikkhu dubbacosī”ti pucchitvā “saccaṃ,",
  "atk-s0513a1:1621_2": "bhante”ti vutte “na tvaṃ bhikkhu idāneva dubbaco,",
  "atk-s0513a1:1621_3": "pubbepi dubbacoyeva,",
  "atk-s0513a1:1621_4": "dubbacattāyeva ca paṇḍitānaṃ vacanaṃ akatvā sappamukhe jīvitakkhayaṃ patto”ti vatvā atītaṃ āhari.",
  "atk-s0513a1:1622_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe mahābhogakule nibbatto viññutaṃ patvā",
  "atk-s0513a1:1622_1": "kāmesu ādīnavaṃ nekkhamme cānisaṃsaṃ disvā kāme pahāya himavantaṃ pavisitvā isipabbajjaṃ pabbajitvā kasiṇaparikammaṃ",
  "atk-s0513a1:1622_2": "katvā pañcābhiññā aṭṭha samāpattiyo ca uppādetvā jhānasukhena vītināmento aparabhāge mahāparivāro pañcahi",
  "atk-s0513a1:1622_3": "tāpasasatehi parivuto gaṇassa satthā hutvā vihāsi.",
  "atk-s0513a1:1622_4": "Atheko āsivisapotako attano dhammatāya caranto aññatarassa tāpasassa assamapadaṃ patto.",
  "atk-s0513a1:1622_5": "Tāpaso tasmiṃ puttasinehaṃ uppādetvā taṃ ekasmiṃ veḷupabbe sayāpetvā paṭijaggati.",
  "atk-s0513a1:1622_6": "Tassa veḷupabbe sayanato “veḷuko”tveva nāmaṃ akaṃsu.",
  "atk-s0513a1:1622_7": "Taṃ puttasinehena paṭijagganato tāpasassa “veḷukapitā”tveva nāmaṃ akaṃsu.",
  "atk-s0513a1:1623_0": "Tadā bodhisatto “eko kira tāpaso āsivisaṃ paṭijaggatī”ti sutvā taṃ pakkosāpetvā “saccaṃ kira tvaṃ āsivisaṃ",
  "atk-s0513a1:1623_1": "paṭijaggasī”ti pucchitvā “sacca”nti vutte “āsivisena saddhiṃ vissāso nāma natthi,",
  "atk-s0513a1:1623_2": "mā evaṃ jaggāhī”ti āha.",
  "atk-s0513a1:1623_3": "“So me ācariya putto,",
  "atk-s0513a1:1623_4": "nāhaṃ tena vinā vattituṃ sakkhissāmī”ti.",
  "atk-s0513a1:1623_5": "“Tena hi etasseva santikā jīvitakkhayaṃ pāpuṇissasī”ti.",
  "atk-s0513a1:1623_6": "Tāpaso bodhisattassa vacanaṃ na gaṇhi,",
  "atk-s0513a1:1623_7": "āsivisampi jahituṃ nāsakkhi.",
  "atk-s0513a1:1623_8": "Tato katipāhaccayeneva sabbe tāpasā phalāphalatthāya gantvā gataṭṭhāne phalāphalassa sulabhabhāvaṃ disvā dve tayo divase tattheva vasiṃsu,",
  "atk-s0513a1:1623_9": "veḷukapitāpi tehi saddhiṃ gacchanto āsivisaṃ veḷupabbeyeva sayāpetvā pidahitvā gato.",
  "atk-s0513a1:1623_10": "So puna tāpasehi saddhiṃ dvīhatīhaccayena āgantvā “veḷukassa gocaraṃ dassāmī”ti veḷupabbaṃ ugghāṭetvā “ehi, puttaka,",
  "atk-s0513a1:1623_11": "chātakosī”ti hatthaṃ pasāresi.",
  "atk-s0513a1:1623_12": "Āsiviso dvīhatīhaṃ nirāhāratāya kujjhitvā pasāritahatthaṃ ḍaṃsitvā tāpasaṃ tattheva jīvitakkhayaṃ pāpetvā araññaṃ pāvisi.",
  "atk-s0513a1:1623_13": "Tāpasā taṃ disvā bodhisattassa ārocesuṃ.",
  "atk-s0513a1:1623_14": "Bodhisatto tassa sarīrakiccaṃ kāretvā isigaṇassa majjhe nisīditvā isīnaṃ ovādavasena imaṃ gāthamāha –",
  "atk-s0513a1:1624_0": "43.",
  "atk-s0513a1:1625_0": "“Yo atthakāmassa hitānukampino, ovajjamāno na karoti sāsanaṃ;",
  "atk-s0513a1:1626_0": "Evaṃ so nihato seti, veḷukassa yathā pitā”ti.",
  "atk-s0513a1:1627_0": "Tattha evaṃ so nihato setīti yo hi isīnaṃ ovādaṃ na gaṇhāti,",
  "atk-s0513a1:1627_1": "so yathā esa tāpaso āsivisamukhe pūtibhāvaṃ patvā nihato seti,",
  "atk-s0513a1:1627_2": "evaṃ mahāvināsaṃ patvā nihato setīti attho.",
  "atk-s0513a1:1627_3": "Evaṃ bodhisatto isigaṇaṃ ovaditvā cattāro brahmavihāre bhāvetvā āyupariyosāne brahmaloke uppajji.",
  "atk-s0513a1:1628_0": "Satthā “na tvaṃ bhikkhu idāneva dubbaco,",
  "atk-s0513a1:1628_1": "pubbepi dubbacoyeva,",
  "atk-s0513a1:1628_2": "dubbacabhāveneva ca āsivisamukhe pūtibhāvaṃ patto”ti imaṃ dhammadesanaṃ āharitvā anusandhiṃ ghaṭetvā jātakaṃ samodhānesi –",
  "atk-s0513a1:1628_3": "“tadā veḷukapitā dubbacabhikkhu ahosi,",
  "atk-s0513a1:1628_4": "sesaparisā buddhaparisā,",
  "atk-s0513a1:1628_5": "gaṇasatthā pana ahameva ahosi”nti.",
  "atk-s0513a1:1629_0": "Veḷukajātakavaṇṇanā tatiyā.",
  "atk-s0513a1:1631_0": "[44] 4. Makasajātakavaṇṇanā",
  "atk-s0513a1:1632_0": "Seyyo amittoti idaṃ satthā magadhesu cārikaṃ caramāno aññatarasmiṃ gāmake bālagāmikamanusse ārabbha kathesi.",
  "atk-s0513a1:1632_1": "Tathāgato kira ekasmiṃ samaye sāvatthito magadharaṭṭhaṃ gantvā tattha cārikaṃ caramāno aññataraṃ gāmakaṃ sampāpuṇi.",
  "atk-s0513a1:1632_2": "So ca gāmako yebhuyyena andhabālamanussehiyeva ussanno.",
  "atk-s0513a1:1632_3": "Tatthekadivasaṃ te andhabālamanussā sannipatitvā “bho,",
  "atk-s0513a1:1632_4": "amhe araññaṃ pavisitvā kammaṃ karonte makasā khādanti,",
  "atk-s0513a1:1632_5": "tappaccayā amhākaṃ kammacchedo hoti,",
  "atk-s0513a1:1632_6": "sabbeva dhanūni ceva āvudhāni ca ādāya gantvā makasehi saddhiṃ yujjhitvā sabbamakase vijjhitvā chinditvā",
  "atk-s0513a1:1632_7": "ca māressāmā”ti mantayitvā araññaṃ gantvā “makase vijjhissāmā”ti aññamaññaṃ vijjhitvā ca paharitvā ca",
  "atk-s0513a1:1632_8": "dukkhappattā āgantvā antogāme ca gāmamajjhe ca gāmadvāre ca nipajjiṃsu.",
  "atk-s0513a1:1633_0": "Satthā bhikkhusaṅghaparivuto taṃ gāmaṃ piṇḍāya pāvisi.",
  "atk-s0513a1:1633_1": "Avasesā paṇḍitamanussā bhagavantaṃ disvā gāmadvāre maṇḍapaṃ kāretvā buddhappamukhassa bhikkhusaṅghassa mahādānaṃ datvā satthāraṃ vanditvā nisīdiṃsu.",
  "atk-s0513a1:1633_2": "Satthā tasmiṃ tasmiṃ ṭhāne patitamanusse disvā te upāsake pucchi “bahū ime gilānā manussā,",
  "atk-s0513a1:1633_3": "kiṃ etehi kata”nti? “Bhante,",
  "atk-s0513a1:1633_4": "ete manussā ‘makasayuddhaṃ karissāmā’ti gantvā aññamaññaṃ vijjhitvā sayaṃ gilānā jātā”ti.",
  "atk-s0513a1:1633_5": "Satthā “na idāneva andhabālamanussā ‘makase paharissāmā’ti attānaṃ paharanti,",
  "atk-s0513a1:1633_6": "pubbepi ‘makasaṃ paharissāmā’ti paraṃ paharaṇakamanussā ahesuṃyevā”ti vatvā tehi manussehi yācito atītaṃ āhari.",
  "atk-s0513a1:1634_0": "Atīte bārāṇasiyaṃ brahmadatte rajjaṃ kārente bodhisatto vaṇijjāya jīvikaṃ kappeti.",
  "atk-s0513a1:1634_1": "Tadā kāsiraṭṭhe ekasmiṃ paccantagāme bahū vaḍḍhakī vasanti.",
  "atk-s0513a1:1634_2": "Tattheko khalitavaḍḍhakī rukkhaṃ tacchati,",
  "atk-s0513a1:1634_3": "athassa eko makaso tambalohathālakapiṭṭhisadise sīse nisīditvā sattiyā paharanto viya sīsaṃ mukhatuṇḍakena vijjhi.",
  "atk-s0513a1:1634_4": "So attano santike nisinnaṃ puttaṃ āha – “tāta,",
  "atk-s0513a1:1634_5": "mayhaṃ sīsaṃ makaso sattiyā paharanto viya vijjhati,",
  "atk-s0513a1:1634_6": "vārehi na”nti. “Tāta,",
  "atk-s0513a1:1634_7": "adhivāsehi,",
  "atk-s0513a1:1634_8": "ekappahāreneva taṃ māressāmī”ti.",
  "atk-s0513a1:1634_9": "Tasmiṃ samaye bodhisattopi attano bhaṇḍaṃ pariyesamāno taṃ gāmaṃ patvā tassā vaḍḍhakisālāya nisinno hoti.",
  "atk-s0513a1:1634_10": "Atha so vaḍḍhakī puttaṃ āha – “tāta,",
  "atk-s0513a1:1634_11": "imaṃ makasaṃ vārehī”ti.",
  "atk-s0513a1:1634_12": "So “vāressāmi,",
  "atk-s0513a1:1634_13": "tātā”ti tikhiṇaṃ mahāpharasuṃ ukkhipitvā pitu piṭṭhipasse ṭhatvā “makasaṃ paharissāmī”ti pitu matthakaṃ dvidhā bhindi,",
  "atk-s0513a1:1634_14": "vaḍḍhakī tattheva jīvitakkhayaṃ patto.",
  "atk-s0513a1:1635_0": "Bodhisatto tassa taṃ kammaṃ disvā “paccāmittopi paṇḍitova seyyo.",
  "atk-s0513a1:1635_1": "So hi daṇḍabhayenapi manusse na māressatī”ti cintetvā imaṃ gāthamāha –",
  "atk-s0513a1:1636_0": "44.",
  "atk-s0513a1:1637_0": "“Seyyo amitto matiyā upeto, na tveva mitto mativippahīno;",
  "atk-s0513a1:1638_0": "‘Makasaṃ vadhissa’nti hi eḷamūgo, putto pitu abbhidā uttamaṅga”nti.",
  "atk-s0513a1:1639_0": "Tattha seyyoti pavaro uttamo.",
  "atk-s0513a1:1639_1": "Matiyā upetoti paññāya samannāgato.",
  "atk-s0513a1:1639_2": "Eḷamūgoti lālāmukho bālo.",
  "atk-s0513a1:1639_3": "Putto pitu abbhidā uttamaṅganti attano bālatāya puttopi hutvā pitu uttamaṅgaṃ matthakaṃ “makasaṃ paharissāmī”ti dvidhā bhindi.",
  "atk-s0513a1:1639_4": "Tasmā bālamittato paṇḍitaamittova seyyoti imaṃ gāthaṃ vatvā bodhisatto uṭṭhāya yathākammaṃ gato.",
  "atk-s0513a1:1639_5": "Vaḍḍhakissapi ñātakā sarīrakiccaṃ akaṃsu.",
  "atk-s0513a1:1640_0": "Satthā “evaṃ upāsakā pubbepi ‘makasaṃ paharissāmā’ti paraṃ paharaṇakamanussā ahesuṃyevā”ti imaṃ dhammadesanaṃ",
  "atk-s0513a1:1640_1": "āharitvā anusandhiṃ ghaṭetvā jātakaṃ samodhānesi “tadā gāthaṃ vatvā pakkanto paṇḍitavāṇijo pana ahameva",
  "atk-s0513a1:1640_2": "ahosi”nti.",
  "atk-s0513a1:1641_0": "Makasajātakavaṇṇanā catutthā.",
  "atk-s0513a1:1643_0": "[45] 5. Rohiṇijātakavaṇṇanā",
  "atk-s0513a1:1644_0": "Seyyo amittotiidaṃ satthā jetavane viharanto ekaṃ anāthapiṇḍikaseṭṭhino dāsiṃ ārabbha kathesi.",
  "atk-s0513a1:1644_1": "Anāthapiṇḍikassa kira ekā rohiṇī nāma dāsī ahosi.",
  "atk-s0513a1:1644_2": "Tassā vīhipaharaṇaṭṭhāne āgantvā mahallikā mātā nipajji,",
  "atk-s0513a1:1644_3": "taṃ makkhikā parivāretvā sūciyāvijjhamānā viya khādanti.",
  "atk-s0513a1:1644_4": "Sā dhītaraṃ āha – “amma,",
  "atk-s0513a1:1644_5": "makkhikā maṃ khādanti,",
  "atk-s0513a1:1644_6": "etā vārehī”ti.",
  "atk-s0513a1:1644_7": "Sā “vāressāmi,",
  "atk-s0513a1:1644_8": "ammā”ti musalaṃ ukkhipitvā “mātu sarīre makkhikā māretvā vināsaṃ pāpessāmī”ti mātaraṃ musalena paharitvā jīvitakkhayaṃ pāpesi.",
  "atk-s0513a1:1644_9": "Taṃ disvā “mātā me matā”ti rodituṃ ārabhi.",
  "atk-s0513a1:1644_10": "Taṃ pavattiṃ seṭṭhissa ārocesuṃ.",
  "atk-s0513a1:1644_11": "Seṭṭhi tassā sarīrakiccaṃ kāretvā vihāraṃ gantvā sabbaṃ taṃ pavattiṃ satthu ārocesi.",
  "atk-s0513a1:1644_12": "Satthā “na kho, gahapati,",
  "atk-s0513a1:1644_13": "esā ‘mātu sarīre makkhikā māressāmī’ti idāneva musalena paharitvā mātaraṃ māresi,",
  "atk-s0513a1:1644_14": "pubbepi māresiyevā”ti vatvā tena yācito atītaṃ āhari.",
  "atk-s0513a1:1645_0": "Atīte bārāṇasiyaṃ brahmadatte rajjaṃ kārente bodhisatto seṭṭhikule nibbattitvā pituaccayena seṭṭhiṭṭhānaṃ pāpuṇi.",
  "atk-s0513a1:1645_1": "Tassāpi rohiṇīyeva nāma dāsī ahosi.",
  "atk-s0513a1:1645_2": "Sāpi attano vīhipaharaṇaṭṭhānaṃ āgantvā nipannaṃ mātaraṃ “makkhikā me, amma,",
  "atk-s0513a1:1645_3": "vārehī”ti vuttā evameva musalena paharitvā mātaraṃ jīvitakkhayaṃ pāpetvā rodituṃ ārabhi.",
  "atk-s0513a1:1645_4": "Bodhisatto taṃ pavattiṃ sutvā “amittopi hi imasmiṃ loke paṇḍitova seyyo”ti cintetvā imaṃ gāthamāha –",
  "atk-s0513a1:1646_0": "45.",
  "atk-s0513a1:1647_0": "“Seyyo amitto medhāvī, yañce bālānukampako;",
  "atk-s0513a1:1648_0": "Passa rohiṇikaṃ jammiṃ, mātaraṃ hantvāna socatī”ti.",
  "atk-s0513a1:1649_0": "Tattha medhāvīti paṇḍito ñāṇī vibhāvī.",
  "atk-s0513a1:1649_1": "Yañce bālānukampakoti ettha yanti liṅgavipallāso kato,",
  "atk-s0513a1:1649_2": "ceti nāmatthe nipāto.",
  "atk-s0513a1:1649_3": "Yo nāma bālo anukampako,",
  "atk-s0513a1:1649_4": "tato sataguṇena sahassaguṇena paṇḍito amitto hontopi seyyoyevāti attho.",
  "atk-s0513a1:1649_5": "Atha vā yanti paṭisedhanatthe nipāto,",
  "atk-s0513a1:1649_6": "no ce bālānukampakoti attho.",
  "atk-s0513a1:1649_7": "Jamminti lāmikaṃ dandhaṃ.",
  "atk-s0513a1:1649_8": "Mātaraṃ hantvāna socatīti “makkhikā māressāmī”ti mātaraṃ hantvā idāni ayaṃ bālā sayameva rodati paridevati.",
  "atk-s0513a1:1649_9": "Iminā kāraṇena imasmiṃ loke amittopi paṇḍito seyyoti bodhisatto paṇḍitaṃ pasaṃsanto imāya gāthāya dhammaṃ desesi.",
  "atk-s0513a1:1650_0": "Satthā “na kho, gahapati,",
  "atk-s0513a1:1650_1": "esā idāneva ‘makkhikā māressāmī’ti mātaraṃ ghātesi,",
  "atk-s0513a1:1650_2": "pubbepi ghātesiyevā”ti imaṃ dhammadesanaṃ āharitvā anusandhiṃ ghaṭetvā jātakaṃ samodhānesi –",
  "atk-s0513a1:1650_3": "“tadā mātāyeva mātā ahosi,",
  "atk-s0513a1:1650_4": "dhītāyeva dhītā,",
  "atk-s0513a1:1650_5": "mahāseṭṭhi pana ahameva ahosi”nti.",
  "atk-s0513a1:1651_0": "Rohiṇijātakavaṇṇanā pañcamā.",
  "atk-s0513a1:1653_0": "[46] 6. Ārāmadūsakajātakavaṇṇanā",
  "atk-s0513a1:1654_0": "Na ve anatthakusalenāti idaṃ satthā aññatarasmiṃ kosalagāmake viharanto uyyānadūsakaṃ ārabbha kathesi.",
  "atk-s0513a1:1654_1": "Satthā kira kosalesu cārikaṃ caramāno aññataraṃ gāmakaṃ sampāpuṇi.",
  "atk-s0513a1:1654_2": "Tattheko kuṭumbiko tathāgataṃ nimantetvā attano uyyāne nisīdāpetvā buddhappamukhassa saṅghassa mahādānaṃ datvā “bhante,",
  "atk-s0513a1:1654_3": "yathāruciyā imasmiṃ uyyāne vicarathā”ti āha.",
  "atk-s0513a1:1654_4": "Bhikkhū uṭṭhāya uyyānapālaṃ gahetvā uyyāne vicarantā ekaṃ aṅgaṇaṭṭhānaṃ disvā uyyānapālaṃ pucchiṃsu “upāsaka,",
  "atk-s0513a1:1654_5": "imaṃ uyyānaṃ aññattha sandacchāyaṃ,",
  "atk-s0513a1:1654_6": "imasmiṃ pana ṭhāne na koci rukkho vā gaccho vā atthi,",
  "atk-s0513a1:1654_7": "kiṃ nu kho kāraṇa”nti? “Bhante,",
  "atk-s0513a1:1654_8": "imassa uyyānassa ropanakāle eko gāmadārako udakaṃ siñcanto imasmiṃ ṭhāne rukkhapotake ummūlaṃ katvā mūlappamāṇena udakaṃ siñci.",
  "atk-s0513a1:1654_9": "Te rukkhapotakā milāyitvā matā.",
  "atk-s0513a1:1654_10": "Iminā kāraṇena idaṃ ṭhānaṃ aṅgaṇaṃ jāta”nti.",
  "atk-s0513a1:1654_11": "Bhikkhū satthāraṃ upasaṅkamitvā etamatthaṃ ārocesuṃ.",
  "atk-s0513a1:1654_12": "Satthā “na,",
  "atk-s0513a1:1654_13": "bhikkhave,",
  "atk-s0513a1:1654_14": "so gāmadārako idāneva ārāmadūsako,",
  "atk-s0513a1:1654_15": "pubbepi ārāmadūsakoyevā”ti vatvā atītaṃ āhari.",
  "atk-s0513a1:1655_0": "Atīte bārāṇasiyaṃ brahmadatte rajjaṃ kārente bārāṇasiyaṃ nakkhattaṃ ghosayiṃsu.",
  "atk-s0513a1:1655_1": "Nakkhattabherisaddasavanakālato paṭṭhāya sakalanagaravāsino nakkhattanissitakā hutvā vicaranti.",
  "atk-s0513a1:1655_2": "Tadā rañño uyyāne bahū makkaṭā vasanti.",
  "atk-s0513a1:1655_3": "Uyyānapālo cintesi “nagare nakkhattaṃ ghuṭṭhaṃ,",
  "atk-s0513a1:1655_4": "ime vānare ‘udakaṃ siñcathā’ti vatvā ahaṃ nakkhattaṃ kīḷissāmī”ti jeṭṭhakavānaraṃ upasaṅkamitvā “samma vānarajeṭṭhaka,",
  "atk-s0513a1:1655_5": "imaṃ uyyānaṃ tumhākampi bahūpakāraṃ,",
  "atk-s0513a1:1655_6": "tumhe ettha pupphaphalapallavāni khādatha,",
  "atk-s0513a1:1655_7": "nagare nakkhattaṃ ghuṭṭhaṃ,",
  "atk-s0513a1:1655_8": "ahaṃ nakkhattaṃ kīḷissāmi.",
  "atk-s0513a1:1655_9": "Yāvāhaṃ āgacchāmi,",
  "atk-s0513a1:1655_10": "tāva imasmiṃ uyyāne rukkhapotakesu udakaṃ siñcituṃ sakkhissathā”ti pucchi. “Sādhu,",
  "atk-s0513a1:1655_11": "siñcissāmī”ti.",
  "atk-s0513a1:1655_12": "“Tena hi appamattā hothā”ti udakasiñcanatthāya tesaṃ cammakuṭe ca dārukuṭe ca datvā gato.",
  "atk-s0513a1:1655_13": "Vānarā cammakuṭe ceva dārukuṭe ca gahetvā rukkhapotakesu udakaṃ siñcanti.",
  "atk-s0513a1:1655_14": "Atha ne vānarajeṭṭhako evamāha “bhonto vānarā,",
  "atk-s0513a1:1655_15": "udakaṃ nāma rakkhitabbaṃ,",
  "atk-s0513a1:1655_16": "tumhe rukkhapotakesu udakaṃ siñcantā uppāṭetvā uppāṭetvā mūlaṃ oloketvā gambhīragatesu mūlesu bahuṃ udakaṃ siñcatha,",
  "atk-s0513a1:1655_17": "agambhīragatesu appaṃ,",
  "atk-s0513a1:1655_18": "pacchā amhākaṃ udakaṃ dullabhaṃ bhavissatī”ti.",
  "atk-s0513a1:1655_19": "Te “sādhū”ti sampaṭicchitvā tathā akaṃsu.",
  "atk-s0513a1:1656_0": "Tasmiṃ samaye eko paṇḍitapuriso rājuyyāne te vānare tathā karonte disvā evamāha “bhonto vānarā,",
  "atk-s0513a1:1656_1": "kasmā tumhe rukkhapotake uppāṭetvā uppāṭetvā mūlappamāṇena udakaṃ siñcathā”ti?",
  "atk-s0513a1:1656_2": "Te “evaṃ no vānarajeṭṭhako ovadatī”ti āhaṃsu.",
  "atk-s0513a1:1656_3": "So taṃ vacanaṃ sutvā “aho vata bho bālā apaṇḍitā,",
  "atk-s0513a1:1656_4": "‘atthaṃ karissāmā’ti anatthameva karontī”ti cintetvā imaṃ gāthamāha –",
  "atk-s0513a1:1657_0": "46.",
  "atk-s0513a1:1658_0": "“Na ve anatthakusalena, atthacariyā sukhāvahā;",
  "atk-s0513a1:1659_0": "Hāpeti atthaṃ dummedho, kapi ārāmiko yathā”ti.",
  "atk-s0513a1:1660_0": "Tattha veti nipātamattaṃ.",
  "atk-s0513a1:1660_1": "Anatthakusalenāti anatthe anāyatane kusalena,",
  "atk-s0513a1:1660_2": "atthe āyatane kāraṇe akusalena vāti attho.",
  "atk-s0513a1:1660_3": "Atthacariyāti vuḍḍhikiriyā.",
  "atk-s0513a1:1660_4": "Sukhāvahāti evarūpena anatthakusalena kāyikacetasikasukhasaṅkhātassa atthassa cariyā na sukhāvahā,",
  "atk-s0513a1:1660_5": "na sakkā āvahitunti attho.",
  "atk-s0513a1:1660_6": "Kiṃkāraṇā?",
  "atk-s0513a1:1660_7": "Ekanteneva hi hāpeti atthaṃ dummedhoti,",
  "atk-s0513a1:1660_8": "bālapuggalo “atthaṃ karissāmī”ti atthaṃ hāpetvā anatthameva karoti.",
  "atk-s0513a1:1660_9": "Kapi ārāmiko yathāti yathā ārāme niyutto ārāmarakkhanako makkaṭo “atthaṃ karissāmī”ti anatthameva karoti,",
  "atk-s0513a1:1660_10": "evaṃ yo koci anatthakusalo,",
  "atk-s0513a1:1660_11": "tena na sakkā atthacariyaṃ āvahituṃ,",
  "atk-s0513a1:1660_12": "so ekaṃsena atthaṃ hāpetiyevāti.",
  "atk-s0513a1:1660_13": "Evaṃ so paṇḍito puriso imāya gāthāya vānarajeṭṭhakaṃ garahitvā attano parisaṃ ādāya uyyānā nikkhami.",
  "atk-s0513a1:1661_0": "Satthāpi “na,",
  "atk-s0513a1:1661_1": "bhikkhave,",
  "atk-s0513a1:1661_2": "esa gāmadārako idāneva ārāmadūsako,",
  "atk-s0513a1:1661_3": "pubbepi ārāmadūsakoyevā”ti imaṃ dhammadesanaṃ āharitvā anusandhiṃ ghaṭetvā jātakaṃ samodhānesi –",
  "atk-s0513a1:1661_4": "“tadā vānarajeṭṭhako ārāmadūsakagāmadārako ahosi,",
  "atk-s0513a1:1661_5": "paṇḍitapuriso pana ahameva ahosi”nti.",
  "atk-s0513a1:1662_0": "Ārāmadūsakajātakavaṇṇanā chaṭṭhā.",
  "atk-s0513a1:1664_0": "[47] 7. Vāruṇidūsakajātakavaṇṇanā",
  "atk-s0513a1:1665_0": "Na ve anatthakusalenāti idaṃ satthā jetavane viharanto vāruṇidūsakaṃ ārabbha kathesi.",
  "atk-s0513a1:1665_1": "Anāthapiṇḍikassa kira sahāyo eko vāruṇivāṇijo tikhiṇaṃ vāruṇiṃ yojetvā hiraññasuvaṇṇādīni gahetvā vikkiṇanto mahājane sannipatite “tāta,",
  "atk-s0513a1:1665_2": "tvaṃ mūlaṃ gahetvā vāruṇiṃ dehī”ti antevāsikaṃ āṇāpetvā sayaṃ nhāyituṃ agamāsi.",
  "atk-s0513a1:1665_3": "Antevāsiko mahājanassa vāruṇiṃ dento manusse antarantarā loṇasakkharā āharāpetvā khādante disvā “ayaṃ surā aloṇikā bhavissati,",
  "atk-s0513a1:1665_4": "loṇamettha pakkhipissāmī”ti surācāṭiyaṃ nāḷimattaṃ loṇaṃ pakkhipitvā tesaṃ suraṃ adāsi.",
  "atk-s0513a1:1665_5": "Te mukhaṃ pūretvā pūretvā chaḍḍetvā “kiṃ te kata”nti pucchiṃsu.",
  "atk-s0513a1:1665_6": "“Tumhe suraṃ pivitvā loṇaṃ āharāpente disvā loṇena yojesi”nti.",
  "atk-s0513a1:1665_7": "“Evarūpaṃ nāma manāpaṃ vāruṇiṃ nāsesi bālā”ti taṃ garahitvā uṭṭhāyuṭṭhāya pakkantā.",
  "atk-s0513a1:1665_8": "Vāruṇivāṇijo āgantvā ekampi adisvā “vāruṇipāyakā kahaṃ gatā”ti pucchi,",
  "atk-s0513a1:1665_9": "so tamatthaṃ ārocesi.",
  "atk-s0513a1:1665_10": "Atha naṃ ācariyo “bāla,",
  "atk-s0513a1:1665_11": "evarūpā nāma te surā nāsitā”ti garahitvā imaṃ kāraṇaṃ anāthapiṇḍikassa ārocesi.",
  "atk-s0513a1:1665_12": "Anāthapiṇḍiko “atthidāni me idaṃ kathāpābhata”nti jetavanaṃ gantvā satthāraṃ vanditvā etamatthaṃ ārocesi.",
  "atk-s0513a1:1665_13": "Satthā “na esa, gahapati,",
  "atk-s0513a1:1665_14": "idāneva vāruṇidūsako,",
  "atk-s0513a1:1665_15": "pubbepi vāruṇidūsakoyevā”ti vatvā tena yācito atītaṃ āhari.",
  "atk-s0513a1:1666_0": "Atīte bārāṇasiyaṃ brahmadatte rajjaṃ kārente bodhisatto bārāṇasiyaṃ seṭṭhi ahosi.",
  "atk-s0513a1:1666_1": "Taṃ upanissāya eko vāruṇivāṇijo jīvati.",
  "atk-s0513a1:1666_2": "So tikhiṇaṃ suraṃ yojetvā “imaṃ vikkiṇāhī”ti antevāsikaṃ vatvā nhāyituṃ gato.",
  "atk-s0513a1:1666_3": "Antevāsiko tasmiṃ gatamatteyeva surāya loṇaṃ pakkhipitvā imināva nayena suraṃ vināsesi.",
  "atk-s0513a1:1666_4": "Athassa ācariyo āgantvā taṃ kāraṇaṃ ñatvā seṭṭhissa ārocesi.",
  "atk-s0513a1:1666_5": "Seṭṭhi “anatthakusalā nāma bālā ‘atthaṃ karissāmā’ti anatthameva karontī”ti vatvā imaṃ gāthamāha –",
  "atk-s0513a1:1667_0": "47.",
  "atk-s0513a1:1668_0": "“Na ve anatthakusalena, atthacariyā sukhāvahā;",
  "atk-s0513a1:1669_0": "Hāpeti atthaṃ dummedho, koṇḍañño vāruṇiṃ yathā”ti.",
  "atk-s0513a1:1670_0": "Tattha koṇḍañño vāruṇiṃ yathāti yathā ayaṃ koṇḍaññanāmako antevāsiko “atthaṃ karissāmī”ti loṇaṃ pakkhipitvā vāruṇiṃ hāpesi parihāpesi vināsesi,",
  "atk-s0513a1:1670_1": "evaṃ sabbopi anatthakusalo atthaṃ hāpetīti bodhisatto imāya gāthāya dhammaṃ desesi.",
  "atk-s0513a1:1671_0": "Satthāpi “na esa gahapati idāneva vāruṇidūsako,",
  "atk-s0513a1:1671_1": "pubbepi vāruṇidūsakoyevā”ti vatvā anusandhiṃ ghaṭetvā jātakaṃ samodhānesi –",
  "atk-s0513a1:1671_2": "“tadā vāruṇidūsako idānipi vāruṇidūsakova ahosi,",
  "atk-s0513a1:1671_3": "bārāṇasiseṭṭhi pana ahameva ahosi”nti.",
  "atk-s0513a1:1672_0": "Vāruṇidūsakajātakavaṇṇanā sattamā.",
  "atk-s0513a1:1674_0": "[48] 8. Vedabbajātakavaṇṇanā",
  "atk-s0513a1:1675_0": "Anupāyena yo atthanti idaṃ satthā jetavane viharanto dubbacabhikkhuṃ ārabbha kathesi.",
  "atk-s0513a1:1675_1": "Tañhi bhikkhuṃ satthā “na tvaṃ bhikkhu idāneva dubbaco,",
  "atk-s0513a1:1675_2": "pubbepi dubbacoyeva,",
  "atk-s0513a1:1675_3": "teneva ca kāraṇena paṇḍitānaṃ vacanaṃ akatvā tiṇhena asinā dvidhā katvā chinno hutvā magge nipatittha,",
  "atk-s0513a1:1675_4": "tañca ekakaṃ nissāya purisasahassaṃ jīvitakkhayaṃ patta”nti vatvā atītaṃ āhari.",
  "atk-s0513a1:1676_0": "Atīte bārāṇasiyaṃ brahmadatte rajjaṃ kārente ekasmiṃ gāmake aññataro brāhmaṇo vedabbaṃ nāma mantaṃ jānāti.",
  "atk-s0513a1:1676_1": "So kira manto anaggho mahāraho,",
  "atk-s0513a1:1676_2": "nakkhattayoge laddhe taṃ mantaṃ parivattetvā ākāse ullokite ākāsato sattaratanavassaṃ vassati.",
  "atk-s0513a1:1676_3": "Tadā bodhisatto tassa brāhmaṇassa santike sippaṃ uggaṇhāti.",
  "atk-s0513a1:1676_4": "Athekadivasaṃ brāhmaṇo bodhisattaṃ ādāya kenacideva karaṇīyena attano gāmā nikkhamitvā cetaraṭṭhaṃ agamāsi,",
  "atk-s0513a1:1676_5": "antarāmagge ca ekasmiṃ araññaṭṭhāne pañcasatā pesanakacorā nāma panthaghātaṃ karonti.",
  "atk-s0513a1:1676_6": "Te bodhisattañca vedabbabrāhmaṇañca gaṇhiṃsu.",
  "atk-s0513a1:1676_7": "Kasmā panete “pesanakacorā”ti vuccanti?",
  "atk-s0513a1:1676_8": "Te kira dve jane gahetvā ekaṃ dhanāharaṇatthāya pesenti,",
  "atk-s0513a1:1676_9": "tasmā “pesanakacorā”tveva vuccanti.",
  "atk-s0513a1:1676_10": "Tepi ca pitāputte gahetvā pitaraṃ “tvaṃ amhākaṃ dhanaṃ āharitvā puttaṃ gahetvā yāhī”ti vadanti.",
  "atk-s0513a1:1676_11": "Etenupāyena mātudhītaro gahetvā mātaraṃ vissajjenti,",
  "atk-s0513a1:1676_12": "jeṭṭhakaniṭṭhe gahetvā jeṭṭhabhātikaṃ vissajjenti,",
  "atk-s0513a1:1676_13": "ācariyantevāsike gahetvā antevāsikaṃ vissajjenti.",
  "atk-s0513a1:1676_14": "Te tasmiṃ kāle vedabbabrāhmaṇaṃ gahetvā bodhisattaṃ vissajjesuṃ.",
  "atk-s0513a1:1677_0": "Bodhisatto ācariyaṃ vanditvā “ahaṃ ekāhadvīhaccayena āgamissāmi,",
  "atk-s0513a1:1677_1": "tumhe mā bhāyittha,",
  "atk-s0513a1:1677_2": "apica kho pana mama vacanaṃ karotha,",
  "atk-s0513a1:1677_3": "ajja dhanavassāpanakanakkhattayogo bhavissati,",
  "atk-s0513a1:1677_4": "mā kho tumhe dukkhaṃ asahantā mantaṃ parivattetvā dhanaṃ vassāpayittha.",
  "atk-s0513a1:1677_5": "Sace vassāpessatha,",
  "atk-s0513a1:1677_6": "tumhe ca vināsaṃ pāpuṇissatha,",
  "atk-s0513a1:1677_7": "ime ca pañcasatā corā”ti evaṃ ācariyaṃ ovaditvā dhanatthāya agamāsi.",
  "atk-s0513a1:1677_8": "Corāpi sūriye atthaṅgate brāhmaṇaṃ bandhitvā nipajjāpesuṃ.",
  "atk-s0513a1:1677_9": "Taṅkhaṇaññeva pācīnalokadhātuto paripuṇṇacandamaṇḍalaṃ uṭṭhahi.",
  "atk-s0513a1:1677_10": "Brāhmaṇo nakkhattaṃ olokento “dhanavassāpanakanakkhattayogo laddho,",
  "atk-s0513a1:1677_11": "kiṃ me dukkhena anubhūtena,",
  "atk-s0513a1:1677_12": "mantaṃ parivattetvā ratanavassaṃ vassāpetvā corānaṃ dhanaṃ datvā yathāsukhaṃ gamissāmī”ti cintetvā core āmantesi “bhonto corā,",
  "atk-s0513a1:1677_13": "tumhe maṃ kimatthāya gaṇhathā”ti?",
  "atk-s0513a1:1677_14": "“Dhanatthāya, ayyā”ti. “Sace vo,",
  "atk-s0513a1:1677_15": "dhanena attho,",
  "atk-s0513a1:1677_16": "khippaṃ maṃ bandhanā mocetvā sīsaṃ nhāpetvā ahatavatthāni acchādetvā gandhehi vilimpāpetvā pupphāni pilandhāpetvā ṭhapethā”ti.",
  "atk-s0513a1:1677_17": "“Corā tassa kathaṃ sutvā tathā akaṃsu”.",
  "atk-s0513a1:1678_0": "Brāhmaṇo nakkhattayogaṃ ñatvā mantaṃ parivattetvā ākāsaṃ ullokesi,",
  "atk-s0513a1:1678_1": "tāvadeva ākāsato ratanāni patiṃsu.",
  "atk-s0513a1:1678_2": "Corā taṃ dhanaṃ saṅkaḍḍhitvā uttarāsaṅgesu bhaṇḍikaṃ katvā pāyiṃsu.",
  "atk-s0513a1:1678_3": "Brāhmaṇopi tesaṃ pacchatova agamāsi.",
  "atk-s0513a1:1678_4": "Atha te core aññe pañcasatā corā gaṇhiṃsu.",
  "atk-s0513a1:1678_5": "“Kimatthaṃ amhe gaṇhathā”ti ca vuttā “dhanatthāyā”ti āhaṃsu.",
  "atk-s0513a1:1678_6": "“Yadi vo dhanena attho,",
  "atk-s0513a1:1678_7": "etaṃ brāhmaṇaṃ gaṇhatha,",
  "atk-s0513a1:1678_8": "eso ākāsaṃ ulloketvā dhanaṃ vassāpesi,",
  "atk-s0513a1:1678_9": "amhākampetaṃ eteneva dinna”nti.",
  "atk-s0513a1:1678_10": "Corā core vissajjetvā “amhākampi dhanaṃ dehī”ti brāhmaṇaṃ gaṇhiṃsu.",
  "atk-s0513a1:1678_11": "Brāhmaṇo “ahaṃ tumhākaṃ dhanaṃ dadeyyaṃ,",
  "atk-s0513a1:1678_12": "dhanavassāpanakanakkhattayogo pana ito saṃvaccharamatthake bhavissati.",
  "atk-s0513a1:1678_13": "Yadi vo dhanenattho,",
  "atk-s0513a1:1678_14": "adhivāsetha,",
  "atk-s0513a1:1678_15": "tadā dhanavassaṃ vassāpessāmī”ti āha.",
  "atk-s0513a1:1678_16": "Corā kujjhitvā “ambho,",
  "atk-s0513a1:1678_17": "duṭṭhabrāhmaṇa,",
  "atk-s0513a1:1678_18": "aññesaṃ idāneva dhanaṃ vassāpetvā amhe aññaṃ saṃvaccharaṃ adhivāsāpesī”ti tiṇhena asinā brāhmaṇaṃ dvidhā",
  "atk-s0513a1:1678_19": "chinditvā magge chaḍḍetvā vegena anubandhitvā tehi corehi saddhiṃ yujjhitvā te sabbepi māretvā dhanaṃ",
  "atk-s0513a1:1678_20": "ādāya puna dve koṭṭhāsā hutvā aññamaññaṃ yujjhitvā aḍḍhateyyāni purisasatāni ghātetvā etena upāyena yāva",
  "atk-s0513a1:1678_21": "dve janā avasiṭṭhā ahesuṃ,",
  "atk-s0513a1:1678_22": "tāva aññamaññaṃ ghātayiṃsu.",
  "atk-s0513a1:1678_23": "Evaṃ taṃ purisasahassaṃ vināsaṃ pattaṃ.",
  "atk-s0513a1:1679_0": "Te pana dve janā upāyena taṃ dhanaṃ āharitvā ekasmiṃ gāmasamīpe gahanaṭṭhāne dhanaṃ paṭicchādetvā eko khaggaṃ gahetvā rakkhanto nisīdi,",
  "atk-s0513a1:1679_1": "eko taṇḍule gahetvā bhattaṃ pacāpetuṃ gāmaṃ pāvisi.",
  "atk-s0513a1:1679_2": "Lobho ca nāmesa vināsamūlamevāti dhanasantike nisinno cintesi “tasmiṃ āgate idaṃ dhanaṃ dve koṭṭhāsā bhavissanti,",
  "atk-s0513a1:1679_3": "yaṃnūnāhaṃ taṃ āgatamattameva khaggena paharitvā ghāteyya”nti.",
  "atk-s0513a1:1679_4": "So khaggaṃ sannayhitvā tassa āgamanaṃ olokento nisīdi.",
  "atk-s0513a1:1679_5": "Itaropi cintesi “taṃ dhanaṃ dve koṭṭhāsā bhavissanti,",
  "atk-s0513a1:1679_6": "yaṃnūnāhaṃ bhatte visaṃ pakkhipitvā taṃ purisaṃ bhojetvā jīvitakkhayaṃ pāpetvā ekakova dhanaṃ gaṇheyya”nti.",
  "atk-s0513a1:1679_7": "So niṭṭhite bhatte sayaṃ bhuñjitvā sesake visaṃ pakkhipitvā taṃ ādāya tattha agamāsi.",
  "atk-s0513a1:1679_8": "Taṃ bhattaṃ otāretvā ṭhitamattameva itaro khaggena dvidhā chinditvā taṃ paṭicchannaṭṭhāne chaḍḍetvā tañca",
  "atk-s0513a1:1679_9": "bhattaṃ bhuñjitvā sayampi tattheva jīvitakkhayaṃ pāpuṇi.",
  "atk-s0513a1:1679_10": "Evañca taṃ dhanaṃ nissāya sabbeva vināsaṃ pāpuṇiṃsu.",
  "atk-s0513a1:1680_0": "Bodhisattopi kho ekāhadvīhaccayena dhanaṃ ādāya āgato tasmiṃ ṭhāne ācariyaṃ adisvā vippakiṇṇaṃ pana dhanaṃ",
  "atk-s0513a1:1680_1": "disvā “ācariyena mama vacanaṃ akatvā dhanaṃ vassāpitaṃ bhavissati,",
  "atk-s0513a1:1680_2": "sabbehi vināsaṃ pattehi bhavitabba”nti mahāmaggena pāyāsi.",
  "atk-s0513a1:1680_3": "Gacchanto ācariyaṃ mahāmagge dvidhā chinnaṃ disvā “mama vacanaṃ akatvā mato”ti dārūni uddharitvā citakaṃ",
  "atk-s0513a1:1680_4": "katvā ācariyaṃ jhāpetvā vanapupphehi pūjetvā purato gacchanto jīvitakkhayaṃ patte pañcasate,",
  "atk-s0513a1:1680_5": "purato aḍḍhateyyasateti anukkamena avasāne dve jane jīvitakkhayaṃ patte disvā cintesi “imaṃ dvīhi ūnaṃ purisasahassaṃ vināsaṃ pattaṃ,",
  "atk-s0513a1:1680_6": "aññehi dvīhi corehi bhavitabbaṃ,",
  "atk-s0513a1:1680_7": "tepi santhambhituṃ na sakkhissanti,",
  "atk-s0513a1:1680_8": "kahaṃ nu kho te gatā”ti gacchanto tesaṃ dhanaṃ ādāya gahanaṭṭhānaṃ paviṭṭhamaggaṃ disvā gacchanto bhaṇḍikabaddhassa",
  "atk-s0513a1:1680_9": "dhanassa rāsiṃ disvā ekaṃ bhattapātiṃ avattharitvā mataṃ addasa.",
  "atk-s0513a1:1680_10": "Tato “idaṃ nāma tehi kataṃ bhavissatī”ti sabbaṃ ñatvā “kahaṃ nu kho so puriso”ti vicinanto tampi paṭicchannaṭṭhāne",
  "atk-s0513a1:1680_11": "apaviddhaṃ disvā “amhākaṃ ācariyo mama vacanaṃ akatvā attano dubbacabhāvena attanāpi vināsaṃ patto,",
  "atk-s0513a1:1680_12": "aparampi tena purisasahassaṃ vināsitaṃ,",
  "atk-s0513a1:1680_13": "anupāyena vata akāraṇena attano vuḍḍhiṃ patthayamānā amhākaṃ ācariyo viya mahāvināsameva pāpuṇissantī”ti cintetvā imaṃ gāthamāha –",
  "atk-s0513a1:1681_0": "48.",
  "atk-s0513a1:1682_0": "“Anupāyena yo atthaṃ, icchati so vihaññati;",
  "atk-s0513a1:1683_0": "Cetā haniṃsu vedabbaṃ, sabbe te byasanamajjhagū”ti.",
  "atk-s0513a1:1684_0": "Tattha so vihaññatīti so anupāyena “attano atthaṃ vuḍḍhiṃ sukhaṃ icchāmī”ti akāle vāyāmaṃ karonto puggalo vihaññati kilamati mahāvināsaṃ pāpuṇāti.",
  "atk-s0513a1:1684_1": "Cetāti cetaraṭṭhavāsino corā.",
  "atk-s0513a1:1684_2": "Haniṃsu vedabbanti vedabbamantavasena “vedabbo”ti laddhanāmaṃ brāhmaṇaṃ haniṃsu.",
  "atk-s0513a1:1684_3": "Sabbe te byasanamajjhagūti tepi ca anavasesā aññamaññaṃ ghātayamānā byasanaṃ adhigacchiṃsu paṭilabhiṃsūti.",
  "atk-s0513a1:1685_0": "Evaṃ bodhisatto “yathā amhākaṃ ācariyo anupāyena aṭṭhāne parakkamaṃ karonto dhanaṃ vassāpetvā attanāpi jīvitakkhayaṃ patto,",
  "atk-s0513a1:1685_1": "aññesañca vināsapaccayo jāto,",
  "atk-s0513a1:1685_2": "evameva yo aññopi anupāyena attano atthaṃ icchanto vāyāmaṃ karissati,",
  "atk-s0513a1:1685_3": "sabbo so attanā ca vinassissati,",
  "atk-s0513a1:1685_4": "paresañca vināsapaccayo bhavissatī”ti vanaṃ unnādento devatāsu sādhukāraṃ dadamānāsu imāya gāthāya dhammaṃ",
  "atk-s0513a1:1685_5": "desetvā taṃ dhanaṃ upāyena attano gehaṃ āharitvā dānādīni puññāni karonto yāvatāyukaṃ ṭhatvā jīvitapariyosāne",
  "atk-s0513a1:1685_6": "saggapathaṃ pūrayamāno agamāsi.",
  "atk-s0513a1:1686_0": "Satthāpi “na tvaṃ bhikkhu idāneva dubbaco,",
  "atk-s0513a1:1686_1": "pubbepi dubbacova,",
  "atk-s0513a1:1686_2": "dubbacattā pana mahāvināsaṃ patto”ti imaṃ dhammadesanaṃ āharitvā anusandhiṃ ghaṭetvā jātakaṃ samodhānesi –",
  "atk-s0513a1:1686_3": "“tadā vedabbabrāhmaṇo dubbacabhikkhu ahosi,",
  "atk-s0513a1:1686_4": "antevāsiko pana ahameva ahosi”nti.",
  "atk-s0513a1:1687_0": "Vedabbajātakavaṇṇanā aṭṭhamā.",
  "atk-s0513a1:1689_0": "[49] 9. Nakkhattajātakavaṇṇanā",
  "atk-s0513a1:1690_0": "Nakkhattaṃ patimānentanti idaṃ satthā jetavane viharanto aññataraṃ ājīvakaṃ ārabbha kathesi.",
  "atk-s0513a1:1690_1": "Sāvatthiyaṃ kirekaṃ kuladhītaraṃ janapade eko kulaputto attano puttassa vāretvā “asukadivase nāma gaṇhissāmī”ti",
  "atk-s0513a1:1690_2": "divasaṃ ṭhapetvā tasmiṃ divase sampatte attano kulūpakaṃ ājīvakaṃ pucchi “bhante,",
  "atk-s0513a1:1690_3": "ajja mayaṃ ekaṃ maṅgalaṃ karissāma,",
  "atk-s0513a1:1690_4": "sobhanaṃ nu kho nakkhatta”nti.",
  "atk-s0513a1:1690_5": "So “ayaṃ maṃ paṭhamaṃ apucchitvāva divasaṃ ṭhapetvā idāni paṭipucchati, hotu,",
  "atk-s0513a1:1690_6": "sikkhāpessāmi na”nti kujjhitvā “ajja asobhanaṃ nakkhattaṃ,",
  "atk-s0513a1:1690_7": "mā ajja maṅgalaṃ karittha,",
  "atk-s0513a1:1690_8": "sace karissatha,",
  "atk-s0513a1:1690_9": "mahāvināso bhavissatī”ti āha.",
  "atk-s0513a1:1690_10": "Tasmiṃ kule manussā tassa saddahitvā taṃ divasaṃ na gacchiṃsu.",
  "atk-s0513a1:1690_11": "Nagaravāsino sabbaṃ maṅgalakiriyaṃ katvā tesaṃ anāgamanaṃ disvā “tehi ajja divaso ṭhapito,",
  "atk-s0513a1:1690_12": "no ca kho āgatā,",
  "atk-s0513a1:1690_13": "amhākampi bahu vayakammaṃ kataṃ,",
  "atk-s0513a1:1690_14": "kiṃ no tehi,",
  "atk-s0513a1:1690_15": "amhākaṃ dhītaraṃ aññassa dassāmā”ti yathākateneva maṅgalena dhītaraṃ aññassa kulassa adaṃsu.",
  "atk-s0513a1:1691_0": "Itare punadivase āgantvā “detha no dārika”nti āhaṃsu.",
  "atk-s0513a1:1691_1": "Atha ne sāvatthivāsino “janapadavāsino nāma tumhe gahapatikā pāpamanussā divasaṃ ṭhapetvā avaññāya na āgatā,",
  "atk-s0513a1:1691_2": "āgatamaggeneva paṭigacchatha,",
  "atk-s0513a1:1691_3": "amhehi aññesaṃ dārikā dinnā”ti paribhāsiṃsu.",
  "atk-s0513a1:1691_4": "Te tehi saddhiṃ kalahaṃ katvā dārikaṃ alabhitvā yathāgatamaggeneva gatā.",
  "atk-s0513a1:1691_5": "Tenapi ājīvakena tesaṃ manussānaṃ maṅgalantarāyassa katabhāvo bhikkhūnaṃ antare pākaṭo jāto.",
  "atk-s0513a1:1691_6": "Te bhikkhū dhammasabhāyaṃ sannipatitā “āvuso,",
  "atk-s0513a1:1691_7": "ājīvakena kulassa maṅgalantarāyo kato”ti kathayamānā nisīdiṃsu.",
  "atk-s0513a1:1691_8": "Satthā āgantvā “kāya nuttha,",
  "atk-s0513a1:1691_9": "bhikkhave,",
  "atk-s0513a1:1691_10": "etarahi kathāya sannisinnā”ti pucchi.",
  "atk-s0513a1:1691_11": "Te “imāya nāmā”ti kathayiṃsu. “Na,",
  "atk-s0513a1:1691_12": "bhikkhave,",
  "atk-s0513a1:1691_13": "idāneva ājīvako tassa kulassa maṅgalantarāyaṃ karoti,",
  "atk-s0513a1:1691_14": "pubbepi esa tesaṃ kujjhitvā maṅgalantarāyaṃ akāsiyevā”ti vatvā atītaṃ āhari.",
  "atk-s0513a1:1692_0": "Atīte bārāṇasiyaṃ brahmadatte rajjaṃ kārente nagaravāsino janapadavāsīnaṃ dhītaraṃ vāretvā divasaṃ ṭhapetvā",
  "atk-s0513a1:1692_1": "attano kulūpakaṃ ājīvakaṃ pucchiṃsu “bhante,",
  "atk-s0513a1:1692_2": "ajja amhākaṃ ekā maṅgalakiriyā,",
  "atk-s0513a1:1692_3": "sobhanaṃ nu kho nakkhatta”nti.",
  "atk-s0513a1:1692_4": "So “ime attano ruciyā divasaṃ ṭhapetvā idāni maṃ pucchantī”ti kujjhitvā “ajja nesaṃ maṅgalantarāyaṃ karissāmī”ti cintetvā “ajja asobhanaṃ nakkhattaṃ,",
  "atk-s0513a1:1692_5": "sace karotha,",
  "atk-s0513a1:1692_6": "mahāvināsaṃ pāpuṇissathā”ti āha.",
  "atk-s0513a1:1692_7": "Te tassa saddahitvā na gamiṃsu.",
  "atk-s0513a1:1692_8": "Janapadavāsino tesaṃ anāgamanaṃ ñatvā “te ajja divasaṃ ṭhapetvāpi na āgatā,",
  "atk-s0513a1:1692_9": "kiṃ no tehi,",
  "atk-s0513a1:1692_10": "aññesaṃ dhītaraṃ dassāmā”ti aññesaṃ dhītaraṃ adaṃsu.",
  "atk-s0513a1:1692_11": "Nagaravāsino punadivase āgantvā dārikaṃ yāciṃsu.",
  "atk-s0513a1:1692_12": "Janapadavāsino “tumhe nagaravāsino nāma chinnahirikā gahapatikā,",
  "atk-s0513a1:1692_13": "divasaṃ ṭhapetvā dārikaṃ na gaṇhittha,",
  "atk-s0513a1:1692_14": "mayaṃ tumhākaṃ anāgamanabhāvena aññesaṃ adamhā”ti.",
  "atk-s0513a1:1692_15": "Mayaṃ ājīvakaṃ paṭipucchitvā “‘nakkhattaṃ na sobhana’nti nāgatā,",
  "atk-s0513a1:1692_16": "detha no dārika”nti.",
  "atk-s0513a1:1692_17": "“Amhehi tumhākaṃ anāgamanabhāvena aññesaṃ dinnā,",
  "atk-s0513a1:1692_18": "idāni dinnadārikaṃ kathaṃ puna ānessāmā”ti.",
  "atk-s0513a1:1693_0": "Evaṃ tesu aññamaññaṃ kalahaṃ karontesu eko nagaravāsī paṇḍitapuriso ekena kammena janapadaṃ gato tesaṃ",
  "atk-s0513a1:1693_1": "nagaravāsīnaṃ “mayaṃ ājīvakaṃ pucchitvā nakkhattassa asobhanabhāvena nāgatā”ti kathentānaṃ sutvā “nakkhattena ko attho,",
  "atk-s0513a1:1693_2": "nanu dārikāya laddhabhāvova nakkhatta”nti vatvā imaṃ gāthamāha –",
  "atk-s0513a1:1694_0": "49.",
  "atk-s0513a1:1695_0": "“Nakkhattaṃ patimānentaṃ, attho bālaṃ upaccagā;",
  "atk-s0513a1:1696_0": "Attho atthassa nakkhattaṃ, kiṃ karissanti tārakā”ti.",
  "atk-s0513a1:1697_0": "Tattha patimānentanti olokentaṃ,",
  "atk-s0513a1:1697_1": "“idāni nakkhattaṃ bhavissati,",
  "atk-s0513a1:1697_2": "idāni nakkhattaṃ bhavissatī”ti āgamayamānaṃ.",
  "atk-s0513a1:1697_3": "Attho bālaṃ upaccagāti etaṃ nagaravāsikaṃ bālaṃ dārikāpaṭilābhasaṅkhāto attho atikkanto.",
  "atk-s0513a1:1697_4": "Attho atthassa nakkhattanti yaṃ atthaṃ pariyesanto carati,",
  "atk-s0513a1:1697_5": "so paṭiladdho atthova atthassa nakkhattaṃ nāma.",
  "atk-s0513a1:1697_6": "Kiṃ karissanti tārakāti itare pana ākāse tārakā kiṃ karissanti,",
  "atk-s0513a1:1697_7": "kataraṃ atthaṃ sādhessantīti attho.",
  "atk-s0513a1:1697_8": "Nagaravāsino kalahaṃ katvā dārikaṃ alabhitvāva agamaṃsu.",
  "atk-s0513a1:1698_0": "Satthā “na,",
  "atk-s0513a1:1698_1": "bhikkhave,",
  "atk-s0513a1:1698_2": "esa ājīvako idāneva kulassa maṅgalantarāyaṃ karoti,",
  "atk-s0513a1:1698_3": "pubbepi akāsiyevā”ti imaṃ dhammadesanaṃ āharitvā anusandhiṃ ghaṭetvā jātakaṃ samodhānesi –",
  "atk-s0513a1:1698_4": "“tadā ājīvako etarahi ājīvakova ahosi,",
  "atk-s0513a1:1698_5": "tānipi kulāni etarahi kulāniyeva,",
  "atk-s0513a1:1698_6": "gāthaṃ vatvā ṭhito paṇḍitapuriso pana ahameva ahosi”nti.",
  "atk-s0513a1:1699_0": "Nakkhattajātakavaṇṇanā navamā.",
  "atk-s0513a1:1701_0": "[50] 10. Dummedhajātakavaṇṇanā",
  "atk-s0513a1:1702_0": "Dummedhānanti idaṃ satthā jetavane viharanto lokatthacariyaṃ ārabbha kathesi.",
  "atk-s0513a1:1702_1": "Sā dvādasakanipāte mahākaṇhajātake āvi bhavissati.",
  "atk-s0513a1:1703_0": "Atīte bārāṇasiyaṃ brahmadatte rajjaṃ kārente bodhisatto tassa rañño aggamahesiyā kucchimhi paṭisandhiṃ gaṇhi.",
  "atk-s0513a1:1703_1": "Tassa mātukucchito nikkhantassa nāmaggahaṇadivase “brahmadattakumāro”ti nāmaṃ akaṃsu.",
  "atk-s0513a1:1703_2": "So soḷasavassuddesiko hutvā takkasilāyaṃ sippaṃ uggaṇhitvā tiṇṇaṃ vedānaṃ pāraṃ gantvā aṭṭhārasannaṃ vijjaṭṭhānānaṃ nipphattiṃ pāpuṇi,",
  "atk-s0513a1:1703_3": "athassa pitā oparajjaṃ adāsi.",
  "atk-s0513a1:1703_4": "Tasmiṃ samaye bārāṇasivāsino devatāmaṅgalikā honti,",
  "atk-s0513a1:1703_5": "devatā namassanti,",
  "atk-s0513a1:1703_6": "bahū ajeḷakakukkuṭabhūkarādayo vadhitvā nānappakārehi pupphagandhehi ceva maṃsalohitehi ca balikammaṃ karonti.",
  "atk-s0513a1:1703_7": "Bodhisatto cintesi “idāni sattā devatāmaṅgalikā,",
  "atk-s0513a1:1703_8": "bahuṃ pāṇavadhaṃ karonti,",
  "atk-s0513a1:1703_9": "mahājano yebhuyyena adhammasmiṃyeva niviṭṭho,",
  "atk-s0513a1:1703_10": "ahaṃ pitu accayena rajjaṃ labhitvā ekampi akilametvā upāyeneva pāṇavadhaṃ kātuṃ na dassāmī”ti.",
  "atk-s0513a1:1703_11": "So ekadivasaṃ rathaṃ abhiruyha nagarā nikkhanto addasa ekasmiṃ mahante vaṭarukkhe mahājanaṃ sannipatitaṃ,",
  "atk-s0513a1:1703_12": "tasmiṃ rukkhe nibbattadevatāya santike puttadhītuyasadhanādīsu yaṃ yaṃ icchati,",
  "atk-s0513a1:1703_13": "taṃ taṃ patthentaṃ.",
  "atk-s0513a1:1703_14": "So taṃ disvā rathā oruyha taṃ rukkhaṃ upasaṅkamitvā gandhapupphehi pūjetvā udakena abhisekaṃ katvā rukkhaṃ",
  "atk-s0513a1:1703_15": "padakkhiṇaṃ katvā devatāmaṅgaliko viya hutvā devataṃ namassitvā rathaṃ abhiruyha nagaraṃ pāvisi.",
  "atk-s0513a1:1703_16": "Tato paṭṭhāya imināva niyāmena antarantare tattha gantvā devatāmaṅgaliko viya pūjaṃ karoti.",
  "atk-s0513a1:1704_0": "So aparena samayena pitu accayena rajje patiṭṭhāya catasso agatiyo vajjetvā dasa rājadhamme akopento",
  "atk-s0513a1:1704_1": "dhammena rajjaṃ kārento cintesi “mayhaṃ manoratho matthakaṃ patto,",
  "atk-s0513a1:1704_2": "rajje patiṭṭhitomhi.",
  "atk-s0513a1:1704_3": "Yaṃ panāhaṃ pubbe ekaṃ atthaṃ cintayiṃ,",
  "atk-s0513a1:1704_4": "idāni taṃ matthakaṃ pāpessāmī”ti amacce ca brāhmaṇagahapatikādayo ca sannipātāpetvā āmantesi “jānātha bho mayā kena kāraṇena rajjaṃ patta”nti?",
  "atk-s0513a1:1704_5": "“Na jānāma, devā”ti.",
  "atk-s0513a1:1704_6": "“Api vohaṃ asukaṃ nāma vaṭarukkhaṃ gandhādīhi pūjetvā añjaliṃ paggahetvā namassamāno diṭṭhapubbo”ti. “Āma, devā”ti.",
  "atk-s0513a1:1704_7": "Tadāhaṃ patthanaṃ akāsiṃ “sace rajjaṃ pāpuṇissāmi,",
  "atk-s0513a1:1704_8": "balikammaṃ te karissāmī”ti.",
  "atk-s0513a1:1704_9": "“Tassā me devatāya ānubhāvena idaṃ rajjaṃ laddhaṃ,",
  "atk-s0513a1:1704_10": "idānissā balikammaṃ karissāmi,",
  "atk-s0513a1:1704_11": "tumhe papañcaṃ akatvā khippaṃ devatāya balikammaṃ sajjethā”ti.",
  "atk-s0513a1:1704_12": "“Kiṃ kiṃ gaṇhāma, devā”ti?",
  "atk-s0513a1:1704_13": "Bho ahaṃ devatāya āyācamāno “ye mayhaṃ rajje pāṇātipātādīni pañca dussīlakammāni dasa akusalakammapathe samādāya vattissanti,",
  "atk-s0513a1:1704_14": "te ghātetvā antavaṭṭimaṃsalohitādīhi balikammaṃ karissāmī”ti āyāciṃ.",
  "atk-s0513a1:1704_15": "Tasmā tumhe evaṃ bheriṃ carāpetha “amhākaṃ rājā uparājakāleyeva evaṃ āyāci ‘sacāhaṃ rajjaṃ pāpuṇissāmi,",
  "atk-s0513a1:1704_16": "ye me rajje dussīlā bhavissanti,",
  "atk-s0513a1:1704_17": "te sabbe ghātetvā balikammaṃ karissāmī’ti,",
  "atk-s0513a1:1704_18": "so idāni pañcavidhaṃ dussīlakammaṃ dasavidhaṃ akusalakammapathaṃ samādāya vattamānānaṃ dussīlānaṃ sahassaṃ",
  "atk-s0513a1:1704_19": "ghātetvā tesaṃ hadayamaṃsādīni gāhāpetvā devatāya balikammaṃ kātukāmo,",
  "atk-s0513a1:1704_20": "evaṃ nagaravāsino jānantū”ti.",
  "atk-s0513a1:1704_21": "Evañca pana vatvā “yedāni ito paṭṭhāya dussīlakamme vattissanti,",
  "atk-s0513a1:1704_22": "tesaṃ sahassaṃ ghātetvā yaññaṃ yajitvā āyācanato muccissāmī”ti etamatthaṃ pakāsento imaṃ gāthamāha –",
  "atk-s0513a1:1705_0": "50.",
  "atk-s0513a1:1706_0": "“Dummedhānaṃ sahassena, yañño me upayācito;",
  "atk-s0513a1:1707_0": "Idāni khohaṃ yajissāmi, bahu adhammiko jano”ti.",
  "atk-s0513a1:1708_0": "Tattha dummedhānaṃ sahassenāti “idaṃ kammaṃ kātuṃ vaṭṭati,",
  "atk-s0513a1:1708_1": "idaṃ na vaṭṭatī”ti ajānanabhāvena,",
  "atk-s0513a1:1708_2": "dasasu vā pana akusalakammapathesu samādāya vattanabhāvena duṭṭhā medhā etesanti dummedhā,",
  "atk-s0513a1:1708_3": "tesaṃ dummedhānaṃ nippaññānaṃ bālapuggalānaṃ gaṇitvā gahitena sahassena.",
  "atk-s0513a1:1708_4": "Yañño me upayācitoti mayā devataṃ upasaṅkamitvā “evaṃ yajissāmī”ti yañño yācito.",
  "atk-s0513a1:1708_5": "Idāni khohaṃ yajissāmīti so ahaṃ iminā āyācanena rajjassa paṭiladdhattā idāni yajissāmi.",
  "atk-s0513a1:1708_6": "Kiṃkāraṇā?",
  "atk-s0513a1:1708_7": "Idāni hi bahu adhammiko jano,",
  "atk-s0513a1:1708_8": "tasmā idāneva naṃ gahetvā balikammaṃ karissāmīti.",
  "atk-s0513a1:1709_0": "Amaccā bodhisattassa vacanaṃ sutvā “sādhu,",
  "atk-s0513a1:1709_1": "devā”ti dvādasayojanike bārāṇasinagare bheriṃ carāpesuṃ.",
  "atk-s0513a1:1709_2": "Bheriyā āṇaṃ sutvā ekampi dussīlakammaṃ samādāya ṭhito ekapurisopi nāhosi.",
  "atk-s0513a1:1709_3": "Iti yāva bodhisatto rajjaṃ kāresi,",
  "atk-s0513a1:1709_4": "tāva ekapuggalopi pañcasu dasasu vā dussīlakammesu ekampi kammaṃ karonto na paññāyittha.",
  "atk-s0513a1:1709_5": "Evaṃ bodhisatto ekapuggalampi akilamento sakalaraṭṭhavāsino sīlaṃ rakkhāpetvā sayampi dānādīni puññāni",
  "atk-s0513a1:1709_6": "katvā jīvitapariyosāne attano parisaṃ ādāya devanagaraṃ pūrento agamāsi.",
  "atk-s0513a1:1710_0": "Satthāpi “na,",
  "atk-s0513a1:1710_1": "bhikkhave,",
  "atk-s0513a1:1710_2": "tathāgato idāneva lokassa atthaṃ carati,",
  "atk-s0513a1:1710_3": "pubbepi cariyevā”ti imaṃ dhammadesanaṃ āharitvā anusandhiṃ ghaṭetvā jātakaṃ samodhānesi –",
  "atk-s0513a1:1710_4": "“tadāparisā buddhaparisā ahesuṃ,",
  "atk-s0513a1:1710_5": "bārāṇasirājā pana ahameva ahosi”nti.",
  "atk-s0513a1:1711_0": "Dummedhajātakavaṇṇanā dasamā.",
  "atk-s0513a1:1712_0": "Atthakāmavaggo pañcamo.",
  "atk-s0513a1:1713_0": "Tassuddānaṃ –",
  "atk-s0513a1:1714_0": "Losakatissakapota, veḷukaṃ makasampi ca;",
  "atk-s0513a1:1715_0": "Rohiṇī ārāmadūsaṃ, vāruṇīdūsavedabbaṃ;",
  "atk-s0513a1:1716_0": "Nakkhattaṃ dummedhaṃ dasāti.",
  "atk-s0513a1:1717_0": "Paṭhamo paṇṇāsako.",
  "atk-s0513a1:1718_0": "6. Āsīsavaggo",
  "atk-s0513a1:1720_0": "[51] 1. Mahāsīlavajātakavaṇṇanā",
  "atk-s0513a1:1721_0": "Āsīsetheva purisoti idaṃ satthā jetavane viharanto ossaṭṭhavīriyaṃ bhikkhuṃ ārabbha kathesi.",
  "atk-s0513a1:1721_1": "Tañhi satthā “saccaṃ kira tvaṃ bhikkhu ossaṭṭhavīriyosī”ti pucchi. “Āma,",
  "atk-s0513a1:1721_2": "bhante”ti ca vutte “kasmā tvaṃ bhikkhu evarūpe niyyānikasāsane pabbajitvā vīriyaṃ ossaji,",
  "atk-s0513a1:1721_3": "pubbe paṇḍitā rajjā parihāyitvāpi attano vīriye ṭhatvāva naṭṭhampi yasaṃ puna uppādayiṃsū”ti vatvā atītaṃ āhari.",
  "atk-s0513a1:1722_0": "Atīte bārāṇasiyaṃ brahmadatte rajjaṃ kārente bodhisatto rañño aggamahesiyā kucchimhi nibbatto.",
  "atk-s0513a1:1722_1": "Tassa nāmaggahaṇadivase “sīlavakumāro”ti nāmaṃ akaṃsu.",
  "atk-s0513a1:1722_2": "So soḷasavassuddesikova sabbasippesu nipphattiṃ patvā aparabhāge pitu accayena rajje patiṭṭhito mahāsīlavarājā nāma ahosi dhammiko dhammarājā.",
  "atk-s0513a1:1722_3": "So nagarassa catūsu dvāresu catasso,",
  "atk-s0513a1:1722_4": "majjhe ekaṃ,",
  "atk-s0513a1:1722_5": "nivesanadvāre ekanti niccaṃ cha dānasālāyo kārāpetvā kapaṇaddhikānaṃ dānaṃ deti,",
  "atk-s0513a1:1722_6": "sīlaṃ rakkhati,",
  "atk-s0513a1:1722_7": "uposathakammaṃ karoti,",
  "atk-s0513a1:1722_8": "khantimettānuddayasampanno aṅke nisinnaṃ puttaṃ paritosayamāno viya sabbasatte paritosayamāno dhammena rajjaṃ kāreti.",
  "atk-s0513a1:1722_9": "Tasseko amacco antepure padubbhitvā aparabhāge pākaṭo jāto.",
  "atk-s0513a1:1722_10": "Amaccā rañño ārocesuṃ.",
  "atk-s0513a1:1722_11": "Rājā pariggaṇhanto attanā paccakkhato ñatvā taṃ amaccaṃ pakkosāpetvā “andhabāla ayuttaṃ te kataṃ,",
  "atk-s0513a1:1722_12": "na tvaṃ mama vijite vasituṃ arahasi,",
  "atk-s0513a1:1722_13": "attano dhanañca puttadāre ca gahetvā aññattha yāhī”ti raṭṭhā pabbājesi.",
  "atk-s0513a1:1722_14": "So nikkhamitvā kāsiraṭṭhaṃ atikkamma kosalajanapadaṃ gantvā kosalarājānaṃ upaṭṭhahanto anukkamena rañño abbhantariko vissāsiko jāto.",
  "atk-s0513a1:1723_0": "So ekadivasaṃ kosalarājānaṃ āha –",
  "atk-s0513a1:1723_1": "“deva bārāṇasirajjaṃ nāma nimmakkhikamadhupaṭalasadisaṃ,",
  "atk-s0513a1:1723_2": "rājā atimuduko,",
  "atk-s0513a1:1723_3": "appeneva balavāhanena sakkā bārāṇasirajjaṃ gaṇhitu”nti.",
  "atk-s0513a1:1723_4": "Rājā tassa vacanaṃ sutvā “bārāṇasirajjaṃ nāma mahā,",
  "atk-s0513a1:1723_5": "ayañca ‘appeneva balavāhanena sakkā bārāṇasirajjaṃ gaṇhitu’nti āha,",
  "atk-s0513a1:1723_6": "kiṃ nu kho pana payuttakacoro siyā”ti cintetvā “payuttakosi maññe”ti āha. “Nāhaṃ, deva,",
  "atk-s0513a1:1723_7": "payuttako,",
  "atk-s0513a1:1723_8": "saccameva vadāmi.",
  "atk-s0513a1:1723_9": "Sace me na saddahatha,",
  "atk-s0513a1:1723_10": "manusse pesetvā paccantagāmaṃ hanāpetha,",
  "atk-s0513a1:1723_11": "te manusse gahetvā attano santikaṃ nīte dhanaṃ datvā vissajjessatī”ti.",
  "atk-s0513a1:1723_12": "Rājā “ayaṃ ativiya sūro hutvā vadati,",
  "atk-s0513a1:1723_13": "vīmaṃsissāmi tāvā”ti attano purise pesetvā paccantagāmaṃ hanāpesi.",
  "atk-s0513a1:1723_14": "Manussā te core gahetvā bārāṇasirañño dassesuṃ.",
  "atk-s0513a1:1723_15": "Rājā te disvā “tātā,",
  "atk-s0513a1:1723_16": "kasmā gāmaṃ hanathā”ti pucchi.",
  "atk-s0513a1:1723_17": "“Jīvituṃ asakkontā,",
  "atk-s0513a1:1723_18": "devā”ti vutte rājā “atha kasmā mama santikaṃ nāgamittha,",
  "atk-s0513a1:1723_19": "itodāni paṭṭhāya evarūpaṃ kammaṃ mā karitthā”ti tesaṃ dhanaṃ datvā vissajjesi.",
  "atk-s0513a1:1723_20": "Te gantvā kosalarañño taṃ pavattiṃ ārocesuṃ.",
  "atk-s0513a1:1723_21": "So ettakenāpi gantuṃ avisahanto puna majjhejanapadaṃ hanāpesi.",
  "atk-s0513a1:1723_22": "Tepi core rājā tatheva dhanaṃ datvā vissajjesi.",
  "atk-s0513a1:1723_23": "So ettakenāpi agantvā puna pesetvā antaravīthiyaṃ vilumpāpesi,",
  "atk-s0513a1:1723_24": "rājā tesampi corānaṃ dhanaṃ datvā vissajjesiyeva.",
  "atk-s0513a1:1723_25": "Tadā kosalarājā “ativiya dhammiko rājā”ti ñatvā “bārāṇasirajjaṃ gahessāmī”ti balavāhanaṃ ādāya niyyāsi.",
  "atk-s0513a1:1724_0": "Tadā pana bārāṇasirañño mattavāraṇepi abhimukhaṃ āgacchante anivattanadhammā asaniyāpi sīse patantiyā",
  "atk-s0513a1:1724_1": "asantasanasabhāvā sīlavamahārājassa ruciyā sati sakalajambudīpe rajjaṃ gahetuṃ samatthā sahassamattā",
  "atk-s0513a1:1724_2": "abhejjavarasūrā mahāyodhā honti.",
  "atk-s0513a1:1724_3": "Te “kosalarājā āgacchatī”ti sutvā rājānaṃ upasaṅkamitvā “deva,",
  "atk-s0513a1:1724_4": "kosalarājā kira ‘bārāṇasirajjaṃ gaṇhissāmī’ti āgacchati, gacchāma,",
  "atk-s0513a1:1724_5": "naṃ amhākaṃ rajjasīmaṃ anokkantameva pothetvā gaṇhāmā”ti vadiṃsu.",
  "atk-s0513a1:1724_6": "Rājā “tātā,",
  "atk-s0513a1:1724_7": "maṃ nissāya aññesaṃ kilamanakiccaṃ natthi,",
  "atk-s0513a1:1724_8": "rajjatthiko rajjaṃ gaṇhātu,",
  "atk-s0513a1:1724_9": "māgamitthā”ti nivāresi.",
  "atk-s0513a1:1724_10": "Kosalarājā rajjasīmaṃ atikkamitvā janapadamajjhaṃ pāvisi.",
  "atk-s0513a1:1724_11": "Amaccā punapi rājānaṃ upasaṅkamitvā tatheva vadiṃsu,",
  "atk-s0513a1:1724_12": "rājā purimanayeneva nivāresi.",
  "atk-s0513a1:1724_13": "Kosalarājā bahinagare ṭhatvā “rajjaṃ vā detu yuddhaṃ vā”ti sīlavamahārājassa sāsanaṃ pesesi.",
  "atk-s0513a1:1724_14": "Rājā taṃ sutvā “natthi mayā saddhiṃ yuddhaṃ,",
  "atk-s0513a1:1724_15": "rajjaṃ gaṇhātū”ti paṭisāsanaṃ pesesi.",
  "atk-s0513a1:1724_16": "Punapi amaccā rājānaṃ upasaṅkamitvā “deva,",
  "atk-s0513a1:1724_17": "na mayaṃ kosalarañño nagaraṃ pavisituṃ dema,",
  "atk-s0513a1:1724_18": "bahinagareyeva naṃ pothetvā gaṇhāmā”ti āhaṃsu,",
  "atk-s0513a1:1724_19": "rājā purimanayeneva nivāretvā nagaradvārāni vivarāpetvā saddhiṃ amaccasahassena mahātale pallaṅkamajjhe nisīdi.",
  "atk-s0513a1:1725_0": "Kosalarājā mahantena balavāhanena bārāṇasiṃ pāvisi.",
  "atk-s0513a1:1725_1": "So ekampi paṭisattuṃ apassanto rañño nivesanadvāraṃ gantvā amaccagaṇaparivuto apārutadvāre nivesane alaṅkatapaṭiyattaṃ",
  "atk-s0513a1:1725_2": "mahātalaṃ āruyha nisinnaṃ nirāparādhaṃ sīlavamahārājānaṃ saddhiṃ amaccasahassena gaṇhāpetvā “gacchatha,",
  "atk-s0513a1:1725_3": "imaṃ rājānaṃ saddhiṃ amaccehi pacchābāhaṃ gāḷhabandhanaṃ bandhitvā āmakasusānaṃ netvā galappamāṇe āvāṭe",
  "atk-s0513a1:1725_4": "khanitvā yathā ekopi hatthaṃ ukkhipituṃ na sakkoti,",
  "atk-s0513a1:1725_5": "evaṃ paṃsuṃ pakkhipitvā nikhanatha,",
  "atk-s0513a1:1725_6": "rattiṃ siṅgālā āgantvā etesaṃ kātabbayuttakaṃ karissantī”ti āha.",
  "atk-s0513a1:1725_7": "Manussā corarañño āṇaṃ sutvā rājānaṃ saddhiṃ amaccehi pacchābāhaṃ gāḷhabandhanaṃ bandhitvā nikkhamiṃsu.",
  "atk-s0513a1:1725_8": "Tasmimpi kāle sīlavamahārājā corarañño āghātamattampi nākāsi.",
  "atk-s0513a1:1725_9": "Tesupi amaccesu evaṃ bandhitvā nīyamānesu ekopi rañño vacanaṃ bhindituṃ samattho nāma nāhosi.",
  "atk-s0513a1:1725_10": "Evaṃ suvinītā kirassa parisā.",
  "atk-s0513a1:1725_11": "Atha te rājapurisā sāmaccaṃ sīlavamahārājānaṃ āmakasusānaṃ netvā galappamāṇe āvāṭe khanitvā sīlavamahārājānaṃ majjhe,",
  "atk-s0513a1:1725_12": "ubhosu passesu sesaamacceti evaṃ sabbepi āvāṭesu otāretvā paṃsuṃ ākiritvā ghanaṃ ākoṭetvā agamaṃsu.",
  "atk-s0513a1:1725_13": "Tadā sīlavamahārājā amacce āmantetvā “corarañño upari kopaṃ akatvā mettaṃ eva bhāvetha,",
  "atk-s0513a1:1725_14": "tātā”ti ovadi.",
  "atk-s0513a1:1726_0": "Atha aḍḍharattasamaye “manussamaṃsaṃ khādissāmā”ti siṅgālā āgamiṃsu.",
  "atk-s0513a1:1726_1": "Te disvā rājā ca amaccā ca ekappahāreneva saddamakaṃsu,",
  "atk-s0513a1:1726_2": "siṅgālā bhītā palāyiṃsu.",
  "atk-s0513a1:1726_3": "Te nivattitvā olokentā pacchato kassaci anāgamanabhāvaṃ ñatvā puna paccāgamiṃsu.",
  "atk-s0513a1:1726_4": "Itarepi tatheva saddamakaṃsu.",
  "atk-s0513a1:1726_5": "Evaṃ yāvatatiyaṃ palāyitvā puna olokentā tesu ekassapi anāgamanabhāvaṃ ñatvā “vajjhappattā ete bhavissantī”ti",
  "atk-s0513a1:1726_6": "sūrā hutvā nivattitvā puna tesu saddaṃ karontesupi na palāyiṃsu.",
  "atk-s0513a1:1726_7": "Jeṭṭhakasiṅgālo rājānaṃ upagañchi,",
  "atk-s0513a1:1726_8": "sesā siṅgālā sesānaṃ amaccānaṃ santikaṃ agamaṃsu.",
  "atk-s0513a1:1726_9": "Upāyakusalo rājā tassa attano santikaṃ āgatabhāvaṃ ñatvā ḍaṃsituṃ okāsaṃ dento viya gīvaṃ ukkhipitvā",
  "atk-s0513a1:1726_10": "taṃ gīvāya ḍaṃsamānaṃ hanukaṭṭhikena ākaḍḍhitvā yante pakkhipitvā viya gāḷhaṃ gaṇhi,",
  "atk-s0513a1:1726_11": "nāgabalena raññā hanukaṭṭhikena ākaḍḍhitvā gīvāya gāḷhaṃ gahitasiṅgālo attānaṃ mocetuṃ asakkonto maraṇabhayatajjito mahāviravaṃ viravi.",
  "atk-s0513a1:1726_12": "Avasesā siṅgālā tassa taṃ aṭṭassaraṃ sutvā “ekena purisena suggahito bhavissatī”ti amacce upasaṅkamituṃ asakkontā maraṇabhayatajjitā sabbe palāyiṃsu.",
  "atk-s0513a1:1726_13": "Rañño hanukaṭṭhikena daḷhaṃ katvā gahitasiṅgāle aparāparaṃ sañcarante paṃsu sithilā ahosi.",
  "atk-s0513a1:1726_14": "Sopi siṅgālo maraṇabhayabhīto catūhi pādehi rañño uparibhāge paṃsuṃ apabyūhi,",
  "atk-s0513a1:1726_15": "rājā paṃsuno sithilabhāvaṃ ñatvā siṅgālaṃ vissajjetvā nāgabalo thāmasampanno aparāparaṃ sañcaranto ubho",
  "atk-s0513a1:1726_16": "hatthe ukkhipitvā āvāṭamukhavaṭṭiyaṃ olubbha vātacchinnavalāhako viya nikkhamitvā ṭhito amacce assāsetvā",
  "atk-s0513a1:1726_17": "paṃsuṃ viyūhitvā sabbe uddharitvā amaccaparivuto āmakasusāne aṭṭhāsi.",
  "atk-s0513a1:1727_0": "Tasmiṃ samaye manussā ekaṃ matamanussaṃ āmakasusāne chaḍḍentā dvinnaṃ yakkhānaṃ sīmantarikāya chaḍḍesuṃ.",
  "atk-s0513a1:1727_1": "Te yakkhā taṃ matamanussaṃ bhājetuṃ asakkontā “na mayaṃ imaṃ bhājetuṃ sakkoma,",
  "atk-s0513a1:1727_2": "ayaṃ sīlavarājā dhammiko,",
  "atk-s0513a1:1727_3": "esa no bhājetvā dassati,",
  "atk-s0513a1:1727_4": "etassa santikaṃ gacchāmā”ti taṃ matamanussaṃ pāde gahetvā ākaḍḍhantā rañño santikaṃ gantvā “deva,",
  "atk-s0513a1:1727_5": "amhākaṃ imaṃ matakaṃ bhājetvā dehī”ti āhaṃsu.",
  "atk-s0513a1:1727_6": "“Bho yakkhā,",
  "atk-s0513a1:1727_7": "ahaṃ imaṃ tumhākaṃ bhājetvā dadeyyaṃ,",
  "atk-s0513a1:1727_8": "aparisuddho panamhi,",
  "atk-s0513a1:1727_9": "nhāyissāmi tāvā”ti.",
  "atk-s0513a1:1727_10": "Yakkhā corarañño ṭhapitaṃ vāsitaudakaṃ attano ānubhāvena āharitvā rañño nhānatthāya adaṃsu.",
  "atk-s0513a1:1727_11": "Nhatvā ṭhitassa saṃharitvā ṭhapite corarañño sāṭake āharitvā adaṃsu,",
  "atk-s0513a1:1727_12": "te nivāsetvā ṭhitassa catujjātiyagandhasamuggaṃ āharitvā adaṃsu,",
  "atk-s0513a1:1727_13": "gandhe vilimpitvā ṭhitassa suvaṇṇasamugge maṇitālavaṇṭesu ṭhapitāni nānāpupphāni āharitvā adaṃsu.",
  "atk-s0513a1:1727_14": "Pupphāni piḷandhitvā ṭhitakāle “aññaṃ kiṃ karomā”ti pucchiṃsu.",
  "atk-s0513a1:1727_15": "Rājā attano chātakākāraṃ dassesi,",
  "atk-s0513a1:1727_16": "te gantvā corarañño sampāditaṃ nānaggarasabhojanaṃ āharitvā adaṃsu,",
  "atk-s0513a1:1727_17": "rājā nhātānulitto sumaṇḍitappasādhito nānaggarasabhojanaṃ bhuñji.",
  "atk-s0513a1:1727_18": "Yakkhā corarañño ṭhapitaṃ vāsitapānīyaṃ suvaṇṇabhiṅkāreneva suvaṇṇasarakenapi saddhiṃ āhariṃsu.",
  "atk-s0513a1:1727_19": "Athassa pānīyaṃ pivitvā mukhaṃ vikkhāletvā hatthe dhovitvā ṭhitakāle corarañño sampāditaṃ pañcasugandhikasuparibhāvitaṃ tambūlaṃ āharitvā adaṃsu.",
  "atk-s0513a1:1727_20": "Taṃ khāditvā ṭhitakāle “aññaṃ kiṃ karomā”ti pucchiṃsu.",
  "atk-s0513a1:1727_21": "Gantvā corarañño ussīsake nikkhittaṃ maṅgalakhaggaṃ āharathāti.",
  "atk-s0513a1:1727_22": "Tampi gantvā āhariṃsu.",
  "atk-s0513a1:1727_23": "Rājā taṃ khaggaṃ gahetvā taṃ matamanussaṃ ujukaṃ ṭhapāpetvā matthakamajjhe asinā paharitvā dve koṭṭhāse",
  "atk-s0513a1:1727_24": "katvā dvinnaṃ yakkhānaṃ samavibhattameva vibhajitvā adāsi,",
  "atk-s0513a1:1727_25": "datvā ca pana khaggaṃ dhovitvā sannayhitvā aṭṭhāsi.",
  "atk-s0513a1:1727_26": "Atha te yakkhā manussamaṃsaṃ khāditvā suhitā hutvā tuṭṭhacittā “aññaṃ te, mahārāja,",
  "atk-s0513a1:1727_27": "kiṃ karomā”ti pucchiṃsu.",
  "atk-s0513a1:1727_28": "Tena hi tumhe attano ānubhāvena maṃ corarañño sirigabbhe otāretha,",
  "atk-s0513a1:1727_29": "ime ca amacce attano attano gehesu patiṭṭhāpethāti.",
  "atk-s0513a1:1727_30": "Te “sādhu devā”ti sampaṭicchitvā tathā akaṃsu.",
  "atk-s0513a1:1728_0": "Tasmiṃ samaye corarājā alaṅkatasirigabbhe sirisayanapiṭṭhe nipanno niddāyati.",
  "atk-s0513a1:1728_1": "Rājā tassa pamattassa niddāyantassa khaggatalena udaraṃ pahari.",
  "atk-s0513a1:1728_2": "So bhīto pabujjhitvā dīpālokena sīlavamahārājānaṃ sañjānitvā sayanā uṭṭhāya satiṃ upaṭṭhapetvā ṭhito rājānaṃ āha “mahārāja,",
  "atk-s0513a1:1728_3": "evarūpāya rattiyā gahitārakkhe pihitadvāre bhavane ārakkhamanussehi nirokāse ṭhāne khaggaṃ sannayhitvā",
  "atk-s0513a1:1728_4": "alaṅkatapaṭiyatto kathaṃ nāma tvaṃ imaṃ sayanapiṭṭhaṃ āgatosī”ti.",
  "atk-s0513a1:1728_5": "Rājā attano āgamanākāraṃ sabbaṃ vitthārato kathesi.",
  "atk-s0513a1:1728_6": "Taṃ sutvā corarājā saṃviggamānaso “mahārāja,",
  "atk-s0513a1:1728_7": "ahaṃ manussabhūtopi samāno tumhākaṃ guṇe na jānāmi,",
  "atk-s0513a1:1728_8": "paresaṃ lohitamaṃsakhādakehi pana kakkhaḷehi pharusehi yakkhehi tava guṇā ñātā,",
  "atk-s0513a1:1728_9": "na dānāhaṃ, narinda,",
  "atk-s0513a1:1728_10": "evarūpe sīlasampanne tayi dubbhissāmī”ti khaggaṃ ādāya sapathaṃ katvā rājānaṃ khamāpetvā mahāsayane nipajjāpetvā",
  "atk-s0513a1:1728_11": "attanā khuddakamañcake nipajjitvā pabhātāya rattiyā uṭṭhite sūriye bheriṃ carāpetvā sabbaseniyo ca amaccabrāhmaṇagahapatike",
  "atk-s0513a1:1728_12": "ca sannipātāpetvā tesaṃ purato ākāse puṇṇacandaṃ ukkhipanto viya sīlavarañño guṇe kathetvā parisamajjheyeva",
  "atk-s0513a1:1728_13": "puna rājānaṃ khamāpetvā rajjaṃ paṭicchāpetvā “mahārāja,",
  "atk-s0513a1:1728_14": "ito paṭṭhāya tumhākaṃ uppanno corūpaddavo mayhaṃ bhāro,",
  "atk-s0513a1:1728_15": "mayā gahitārakkhā tumhe rajjaṃ karothā”ti vatvā pesuññakārakassa āṇaṃ kāretvā attano balavāhanaṃ ādāya sakaraṭṭhameva gato.",
  "atk-s0513a1:1729_0": "Sīlavarājāpi kho alaṅkatapaṭiyatto setacchattassa heṭṭhā sarabhapādake kañcanapallaṅke nisinno attano",
  "atk-s0513a1:1729_1": "sampattiṃ oloketvā “ayañca evarūpā sampatti amaccasahassassa ca jīvitapaṭilābho mayi vīriyaṃ akaronte",
  "atk-s0513a1:1729_2": "na kiñci abhavissa,",
  "atk-s0513a1:1729_3": "vīriyabalena panāhaṃ naṭṭhañca imaṃ yasaṃ paṭilabhiṃ,",
  "atk-s0513a1:1729_4": "amaccasahassassa ca jīvitadānaṃ adāsiṃ,",
  "atk-s0513a1:1729_5": "āsacchedaṃ vata akatvā vīriyameva kattabbaṃ.",
  "atk-s0513a1:1729_6": "Katavīriyassa hi phalaṃ nāma evaṃ samijjhatī”ti cintetvā udānavasena imaṃ gāthamāha –",
  "atk-s0513a1:1730_0": "51.",
  "atk-s0513a1:1731_0": "“Āsīsetheva puriso, na nibbindeyya paṇḍito;",
  "atk-s0513a1:1732_0": "Passāmi vohaṃ attānaṃ, yathā icchiṃ tathā ahū”ti.",
  "atk-s0513a1:1733_0": "Tattha āsīsethevāti “evāhaṃ vīriyaṃ ārabhanto imamhā dukkhā muccissāmī”ti attano vīriyabalena āsaṃ karotheva.",
  "atk-s0513a1:1733_1": "Na nibbindeyya paṇḍitoti paṇḍito upāyakusalo yuttaṭṭhāne vīriyaṃ karonto “ahaṃ imassa vīriyassa phalaṃ na labhissāmī”ti na ukkaṇṭheyya,",
  "atk-s0513a1:1733_2": "āsacchedaṃ kareyyāti attho.",
  "atk-s0513a1:1733_3": "Passāmi vohaṃ attānanti ettha voti nipātamattaṃ,",
  "atk-s0513a1:1733_4": "ahaṃ ajja attānaṃ passāmi.",
  "atk-s0513a1:1733_5": "Yathā icchiṃ tathā ahūti ahañhi āvāṭe nikhāto tamhā dukkhā muccitvā puna attano rajjasampattiṃ icchiṃ,",
  "atk-s0513a1:1733_6": "so ahaṃ imaṃ sampattiṃ pattaṃ attānaṃ passāmi.",
  "atk-s0513a1:1733_7": "Yathevāhaṃ pubbe icchiṃ,",
  "atk-s0513a1:1733_8": "tatheva me attā jātoti.",
  "atk-s0513a1:1733_9": "Evaṃ bodhisatto “aho vata bho sīlasampannānaṃ vīriyaphalaṃ nāma samijjhatī”ti imāya gāthāya udānaṃ udānetvā yāvajīvaṃ puññāni katvā yathākammaṃ gato.",
  "atk-s0513a1:1734_0": "Satthāpi imaṃ dhammadesanaṃ āharitvā saccāni pakāsesi,",
  "atk-s0513a1:1734_1": "saccapariyosāne ossaṭṭhavīriyo bhikkhu arahatte patiṭṭhāsi.",
  "atk-s0513a1:1734_2": "Satthā anusandhiṃ ghaṭetvā jātakaṃ samodhānesi –",
  "atk-s0513a1:1734_3": "“tadā paduṭṭhāmacco devadatto ahosi,",
  "atk-s0513a1:1734_4": "amaccasahassaṃ buddhaparisā,",
  "atk-s0513a1:1734_5": "sīlavamahārājā pana ahameva ahosi”nti.",
  "atk-s0513a1:1735_0": "Mahāsīlavajātakavaṇṇanā paṭhamā.",
  "atk-s0513a1:1737_0": "[52] 2. Cūḷajanakajātakavaṇṇanā",
  "atk-s0513a1:1738_0": "Vāyametheva purisoti idaṃ satthā jetavane viharanto ossaṭṭhavīriyamevārabbha kathesi.",
  "atk-s0513a1:1738_1": "Tattha yaṃ vattabbaṃ,",
  "atk-s0513a1:1738_2": "taṃ sabbaṃ mahājanakajātake āvi bhavissati.",
  "atk-s0513a1:1738_3": "Janakarājā pana setacchattassa heṭṭhā nisinno imaṃ gāthamāha –",
  "atk-s0513a1:1739_0": "52.",
  "atk-s0513a1:1740_0": "“Vāyametheva puriso, na nibbindeyya paṇḍito;",
  "atk-s0513a1:1741_0": "Passāmi vohaṃ attānaṃ, udakā thalamubbhata”nti.",
  "atk-s0513a1:1742_0": "Tattha vāyamethevāti vāyāmaṃ karotheva.",
  "atk-s0513a1:1742_1": "Udakā thalamubbhatanti udakato thalamuttiṇṇaṃ thale patiṭṭhitaṃ attānaṃ passāmīti.",
  "atk-s0513a1:1742_2": "Idhāpi ossaṭṭhavīriyo bhikkhu arahattaṃ patto,",
  "atk-s0513a1:1742_3": "janakarājā sammāsambuddhova ahosīti.",
  "atk-s0513a1:1743_0": "Cūḷajanakajātakavaṇṇanā dutiyā.",
  "atk-s0513a1:1745_0": "[53] 3. Puṇṇapātijātakavaṇṇanā",
  "atk-s0513a1:1746_0": "Tatheva puṇṇā pātiyoti idaṃ satthā jetavane viharanto visavāruṇiṃ ārabbha kathesi.",
  "atk-s0513a1:1746_1": "Ekaṃ samayaṃ sāvatthiyaṃ surādhuttā sannipatitvā mantayiṃsu –",
  "atk-s0513a1:1746_2": "“surāmūlaṃ no khīṇaṃ,",
  "atk-s0513a1:1746_3": "kahaṃ nu kho labhissāmā”ti.",
  "atk-s0513a1:1746_4": "Atheko kakkhaḷadhutto āha “mā cintayittha,",
  "atk-s0513a1:1746_5": "attheko upāyo”ti.",
  "atk-s0513a1:1746_6": "“Kataro upāyo nāmā”ti?",
  "atk-s0513a1:1746_7": "“Anāthapiṇḍiko aṅgulimuddikā piḷandhitvā maṭṭhasāṭakanivattho rājupaṭṭhānaṃ gacchati,",
  "atk-s0513a1:1746_8": "mayaṃ surāpātiyaṃ visaññīkaraṇaṃ bhesajjaṃ pakkhipitvā āpānaṃ sajjetvā nisīditvā anāthapiṇḍikassa āgamanakāle",
  "atk-s0513a1:1746_9": "‘ito ehi mahāseṭṭhī’ti pakkositvā taṃ suraṃ pāyetvā visaññībhūtassa aṅgulimuddikā ca sāṭake ca gahetvā",
  "atk-s0513a1:1746_10": "surāmūlaṃ karissāmā”ti.",
  "atk-s0513a1:1746_11": "Te “sādhū”ti sampaṭicchitvā tathā katvā seṭṭhissa āgamanakāle paṭimaggaṃ gantvā “sāmi,",
  "atk-s0513a1:1746_12": "ito tāva āgacchatha,",
  "atk-s0513a1:1746_13": "ayaṃ amhākaṃ santike atimanāpā surā,",
  "atk-s0513a1:1746_14": "thokaṃ pivitvā gacchathā”ti vadiṃsu.",
  "atk-s0513a1:1746_15": "Sotāpanno ariyasāvako kiṃ suraṃ pivissati,",
  "atk-s0513a1:1746_16": "anatthiko samānopi pana “ime dhutte pariggaṇhissāmī”ti tesaṃ āpānabhūmiṃ gantvā tesaṃ kiriyaṃ oloketvā",
  "atk-s0513a1:1746_17": "“ayaṃ surā imehi iminā nāma kāraṇena yojitā”ti ñatvā “ito dāni paṭṭhāya ime ito palāpessāmī”ti cintetvā āha –",
  "atk-s0513a1:1746_18": "“hare duṭṭhadhuttā,",
  "atk-s0513a1:1746_19": "tumhe ‘surāpātiyaṃ bhesajjaṃ pakkhipitvā āgatāgate pāyetvā visaññī katvā vilumpissāmā’ti āpānamaṇḍalaṃ sajjetvā nisinnā kevalaṃ imaṃ suraṃ vaṇṇetha,",
  "atk-s0513a1:1746_20": "ekopi taṃ ukkhipitvā pivituṃ na ussahati.",
  "atk-s0513a1:1746_21": "Sace ayaṃ ayojitā assa,",
  "atk-s0513a1:1746_22": "imaṃ tumheva piveyyāthā”ti te dhutte tajjetvā tato palāpetvā attano gehaṃ gantvā “dhuttehi katakāraṇaṃ",
  "atk-s0513a1:1746_23": "tathāgatassa ārocessāmī”ti cintento jetavanaṃ gantvā ārocesi.",
  "atk-s0513a1:1746_24": "Satthā “idāni tāva gahapati te dhuttā taṃ vañcetukāmā jātā,",
  "atk-s0513a1:1746_25": "pubbe pana paṇḍitepi vañcetukāmā ahesu”nti vatvā tena yācito atītaṃ āhari.",
  "atk-s0513a1:1747_0": "Atīte bārāṇasiyaṃ brahmadatte rajjaṃ kārente bodhisatto bārāṇasiseṭṭhi ahosi.",
  "atk-s0513a1:1747_1": "Tadāpete dhuttā evameva sammantetvā suraṃ yojetvā bārāṇasiseṭṭhissa āgamanakāle paṭimaggaṃ gantvā evameva kathayiṃsu.",
  "atk-s0513a1:1747_2": "Seṭṭhi anatthikopi hutvā te pariggaṇhitukāmo gantvā tesaṃ kiriyaṃ oloketvā “idaṃ nāmete kātukāmā,",
  "atk-s0513a1:1747_3": "palāpessāmi ne ito”ti cintetvā evamāha “bhonto,",
  "atk-s0513a1:1747_4": "dhuttā suraṃ pivitvā rājakulaṃ gantuṃ nāma ayuttaṃ,",
  "atk-s0513a1:1747_5": "rājānaṃ disvā puna āgacchanto jānissāmi,",
  "atk-s0513a1:1747_6": "tumhe idheva nisīdathā”ti rājupaṭṭhānaṃ gantvā paccāgañchi.",
  "atk-s0513a1:1747_7": "Dhuttā “ito etha, sāmī”ti.",
  "atk-s0513a1:1747_8": "Sopi tattha gantvā bhesajjena saṃyojitā surāpātiyo oloketvā evamāha “bhonto dhuttā tumhākaṃ kiriyā mayhaṃ na ruccati,",
  "atk-s0513a1:1747_9": "tumhākaṃ surāpātiyo yathāpūritāva ṭhitā,",
  "atk-s0513a1:1747_10": "tumhe kevalaṃ suraṃ vaṇṇetha,",
  "atk-s0513a1:1747_11": "na pana pivatha.",
  "atk-s0513a1:1747_12": "Sacāyaṃ manāpā assa,",
  "atk-s0513a1:1747_13": "tumhepi piveyyātha,",
  "atk-s0513a1:1747_14": "imāya pana visasaṃyuttāya bhavitabba”nti tesaṃ manorathaṃ bhindanto imaṃ gāthamāha –",
  "atk-s0513a1:1748_0": "53.",
  "atk-s0513a1:1749_0": "“Tatheva puṇṇā pātiyo, aññāyaṃ vattate kathā;",
  "atk-s0513a1:1750_0": "Ākāraṇena jānāmi, na cāyaṃ bhaddikā surā”ti.",
  "atk-s0513a1:1751_0": "Tattha tathevāti yathā mayā gamanakāle diṭṭhā,",
  "atk-s0513a1:1751_1": "idānipi imā surāpātiyo tatheva puṇṇā.",
  "atk-s0513a1:1751_2": "Aññāyaṃ vattate kathāti yā ayaṃ tumhākaṃ surāvaṇṇanakathā vattati,",
  "atk-s0513a1:1751_3": "sā aññāva abhūtā atacchā.",
  "atk-s0513a1:1751_4": "Yadi hi esā surā manāpā assa,",
  "atk-s0513a1:1751_5": "tumhepi piveyyātha,",
  "atk-s0513a1:1751_6": "upaḍḍhapātiyo avasisseyyuṃ.",
  "atk-s0513a1:1751_7": "Tumhākaṃ pana ekenāpi surā na pītā.",
  "atk-s0513a1:1751_8": "Ākāraṇena jānāmīti tasmā iminā kāraṇena jānāmi.",
  "atk-s0513a1:1751_9": "Na cāyaṃ bhaddikā surāti “nevāyaṃ bhaddikā surā,",
  "atk-s0513a1:1751_10": "visasaṃyojitāya etāya bhavitabba”nti dhutte niggaṇhitvā yathā na puna evarūpaṃ karonti,",
  "atk-s0513a1:1751_11": "tathā te tajjetvā vissajjesi.",
  "atk-s0513a1:1751_12": "So yāvajīvaṃ dānādīni puññāni katvā yathākammaṃ gato.",
  "atk-s0513a1:1752_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:1752_1": "“tadā dhuttā etarahi dhuttā,",
  "atk-s0513a1:1752_2": "bārāṇasiseṭṭhi pana ahameva ahosi”nti.",
  "atk-s0513a1:1753_0": "Puṇṇapātijātakavaṇṇanā tatiyā.",
  "atk-s0513a1:1755_0": "[54] 4. Kiṃphalajātakavaṇṇanā",
  "atk-s0513a1:1756_0": "Nāyaṃ rukkho durāruhāti idaṃ satthā jetavane viharanto ekaṃ phalakusalaṃ upāsakaṃ ārabbha kathesi.",
  "atk-s0513a1:1756_1": "Eko kira sāvatthivāsī kuṭumbiko buddhappamukhaṃ bhikkhusaṅghaṃ nimantetvā attano ārāme nisīdāpetvā yāgukhajjakaṃ",
  "atk-s0513a1:1756_2": "datvā uyyānapālaṃ āṇāpesi “bhikkhūhi saddhiṃ uyyāne vicaritvā ayyānaṃ ambādīni nānāphalāni dehī”ti.",
  "atk-s0513a1:1756_3": "So “sādhū”ti paṭissuṇitvā bhikkhūsaṅghamādāya uyyāne vicaranto rukkhaṃ ulloketvāva “etaṃ phalaṃ āmaṃ,",
  "atk-s0513a1:1756_4": "etaṃ na supakkaṃ,",
  "atk-s0513a1:1756_5": "etaṃ supakka”nti jānāti.",
  "atk-s0513a1:1756_6": "Yaṃ so vadati,",
  "atk-s0513a1:1756_7": "taṃ tatheva hoti.",
  "atk-s0513a1:1756_8": "Bhikkhū gantvā tathāgatassa ārocesuṃ “bhante,",
  "atk-s0513a1:1756_9": "ayaṃ uyyānapālo phalakusalo bhūmiyaṃ ṭhitova rukkhaṃ ulloketvā ‘etaṃ phalaṃ āmaṃ,",
  "atk-s0513a1:1756_10": "etaṃ na supakkaṃ,",
  "atk-s0513a1:1756_11": "etaṃ supakka’nti jānāti.",
  "atk-s0513a1:1756_12": "Yaṃ so vadati,",
  "atk-s0513a1:1756_13": "taṃ tatheva hotī”ti.",
  "atk-s0513a1:1756_14": "Satthā “na,",
  "atk-s0513a1:1756_15": "bhikkhave,",
  "atk-s0513a1:1756_16": "ayameva uyyānapālo phalakusalo,",
  "atk-s0513a1:1756_17": "pubbe paṇḍitāpi phalakusalāyeva ahesu”nti vatvā atītaṃ āhari.",
  "atk-s0513a1:1757_0": "Atīte bārāṇasiyaṃ brahmadatte rajjaṃ kārente bodhisatto satthavāhakule nibbattitvā vayappatto pañcahi",
  "atk-s0513a1:1757_1": "sakaṭasatehi vaṇijjaṃ karonto ekasmiṃ kāle mahāvattaniaṭaviṃ patvā aṭavimukhe ṭhatvā sabbe manusse sannipātāpetvā",
  "atk-s0513a1:1757_2": "“imissā aṭaviyā visarukkhā nāma honti,",
  "atk-s0513a1:1757_3": "visapattāni,",
  "atk-s0513a1:1757_4": "visapupphāni,",
  "atk-s0513a1:1757_5": "visaphalāni,",
  "atk-s0513a1:1757_6": "visamadhūni hontiyeva,",
  "atk-s0513a1:1757_7": "pubbe tumhehi aparibhuttaṃ,",
  "atk-s0513a1:1757_8": "yaṃ kiñci pattaṃ vā pupphaṃ vā phalaṃ vā pallavaṃ vā maṃ aparipucchitvā mā khādathā”ti āha.",
  "atk-s0513a1:1757_9": "Te “sādhū”ti sampaṭicchitvā aṭaviṃ otariṃsu.",
  "atk-s0513a1:1757_10": "Aṭavimukhe ca ekasmiṃ gāmadvāre kiṃphalarukkho nāma atthi,",
  "atk-s0513a1:1757_11": "tassa khandhasākhāpalāsapupphaphalāni sabbāni ambasadisāneva honti.",
  "atk-s0513a1:1757_12": "Na kevalaṃ vaṇṇasaṇṭhānatova,",
  "atk-s0513a1:1757_13": "gandharasehipissa āmapakkāni phalāni ambaphalasadisāneva,",
  "atk-s0513a1:1757_14": "khāditāni pana halāhalavisaṃ viya taṅkhaṇaññeva jīvitakkhayaṃ pāpenti.",
  "atk-s0513a1:1757_15": "Purato gacchantā ekacce lolapurisā “amburukkho aya”nti saññāya phalāni khādiṃsu,",
  "atk-s0513a1:1757_16": "ekacce “satthavāhaṃ pucchitvāva khādissāmā”ti hatthena gahetvā aṭṭhaṃsu.",
  "atk-s0513a1:1757_17": "Te satthavāhe āgate “ayya,",
  "atk-s0513a1:1757_18": "imāni ambaphalāni khādāmā”ti pucchiṃsu.",
  "atk-s0513a1:1757_19": "Bodhisatto “nāyaṃ ambarukkho”ti ñatvā “kiṃ phalarukkho nāmesa,",
  "atk-s0513a1:1757_20": "nāyaṃ ambarukkho,",
  "atk-s0513a1:1757_21": "mā khāditthā”ti vāretvā ye khādiṃsu.",
  "atk-s0513a1:1757_22": "Tepi vamāpetvā catumadhuraṃ pāyetvā niroge akāsi.",
  "atk-s0513a1:1758_0": "Pubbe pana imasmiṃ rukkhamūle manussā nivāsaṃ kappetvā “ambaphalānī”ti saññāya imāni visaphalāni khāditvā jīvitakkhayaṃ pāpuṇanti.",
  "atk-s0513a1:1758_1": "Punadivase gāmavāsino nikkhamitvā matamanusse disvā pāde gaṇhitvā paṭicchannaṭṭhāne chaḍḍetvā sakaṭehi",
  "atk-s0513a1:1758_2": "saddhiṃyeva sabbaṃ tesaṃ santakaṃ gahetvā gacchanti.",
  "atk-s0513a1:1758_3": "Te taṃ divasampi aruṇuggamanakāleyeva “mayhaṃ balibaddo bhavissati,",
  "atk-s0513a1:1758_4": "mayhaṃ sakaṭaṃ,",
  "atk-s0513a1:1758_5": "mayhaṃ bhaṇḍa”nti vegena taṃ rukkhamūlaṃ gantvā manusse niroge disvā “kathaṃ tumhe imaṃ rukkhaṃ ‘nāyaṃ ambarukkho’ti jānitthā”ti pucchiṃsu.",
  "atk-s0513a1:1758_6": "Te “mayaṃ na jānāma,",
  "atk-s0513a1:1758_7": "satthavāhajeṭṭhako no jānātī”ti āhaṃsu.",
  "atk-s0513a1:1758_8": "Manussā bodhisattaṃ pucchiṃsu “paṇḍita,",
  "atk-s0513a1:1758_9": "kinti katvā tvaṃ imassa rukkhassa anambarukkhabhāvaṃ aññāsī”ti?",
  "atk-s0513a1:1758_10": "So “dvīhi kāraṇehi aññāsi”nti vatvā imaṃ gāthamāha –",
  "atk-s0513a1:1759_0": "54.",
  "atk-s0513a1:1760_0": "“Nāyaṃ rukkho durāruho, napi gāmato ārakā;",
  "atk-s0513a1:1761_0": "Ākāraṇena jānāmi, nāyaṃ sāduphalo dumo”ti.",
  "atk-s0513a1:1762_0": "Tattha nāyaṃ rukkho durāruhoti ayaṃ visarukkho na dukkhāruho,",
  "atk-s0513a1:1762_1": "ukkhipitvā ṭhapitanisseṇī viya sukhenārohituṃ sakkāti vadati.",
  "atk-s0513a1:1762_2": "Napi gāmato ārakāti gāmato dūre ṭhitopi na hoti,",
  "atk-s0513a1:1762_3": "gāmadvāre ṭhitoyevāti dīpeti.",
  "atk-s0513a1:1762_4": "Ākāraṇena jānāmīti iminā duvidhena kāraṇenāhaṃ imaṃ rukkhaṃ jānāmi. Kinti?",
  "atk-s0513a1:1762_5": "Nāyaṃ sāduphalo dumoti.",
  "atk-s0513a1:1762_6": "Sace hi ayaṃ madhuraphalo ambarukkho abhavissa,",
  "atk-s0513a1:1762_7": "evaṃ sukhāruḷhe avidūre ṭhite etasmiṃ ekampi phalaṃ na tiṭṭheyya,",
  "atk-s0513a1:1762_8": "phalakhādakamanussehi niccaṃ parivutova assa.",
  "atk-s0513a1:1762_9": "Evaṃ ahaṃ attano ñāṇena paricchinditvā imassa visarukkhabhāvaṃ aññāsinti mahājanassa dhammaṃ desetvā sotthigamanaṃ gato.",
  "atk-s0513a1:1763_0": "Satthāpi “evaṃ,",
  "atk-s0513a1:1763_1": "bhikkhave,",
  "atk-s0513a1:1763_2": "pubbe paṇḍitāpi phalakusalā ahesu”nti imaṃ dhammadesanaṃ āharitvā anusandhiṃ ghaṭetvā jātakaṃ samodhānesi –",
  "atk-s0513a1:1763_3": "“tadā parisā buddhaparisā ahesuṃ,",
  "atk-s0513a1:1763_4": "satthavāho pana ahameva ahosi”nti.",
  "atk-s0513a1:1764_0": "Kiṃphalajātakavaṇṇanā catutthā.",
  "atk-s0513a1:1766_0": "[55] 5. Pañcāvudhajātakavaṇṇanā",
  "atk-s0513a1:1767_0": "Yo alīnena cittenāti idaṃ satthā jetavane viharanto ekaṃ ossaṭṭhavīriyaṃ bhikkhuṃ ārabbha kathesi.",
  "atk-s0513a1:1767_1": "Tañhi bhikkhuṃ satthā āmantetvā “saccaṃ kira tvaṃ bhikkhu ossaṭṭhavīriyosī”ti pucchitvā “saccaṃ,",
  "atk-s0513a1:1767_2": "bhagavā”ti vutte “bhikkhu pubbe paṇḍitā vīriyaṃ kātuṃ yuttaṭṭhāne vīriyaṃ katvā rajjasampattiṃ pāpuṇiṃsū”ti vatvā atītaṃ āhari.",
  "atk-s0513a1:1768_0": "Atīte bārāṇasiyaṃ brahmadatte rajjaṃ kārente bodhisatto tassa rañño aggamahesiyā kucchismiṃ nibbatti.",
  "atk-s0513a1:1768_1": "Tassa nāmaggahaṇadivase aṭṭhasate brāhmaṇe sabbakāmehi santappetvā lakkhaṇāni pucchiṃsu.",
  "atk-s0513a1:1768_2": "Lakkhaṇakusalā brāhmaṇā lakkhaṇasampattiṃ disvā “puññasampanno, mahārāja,",
  "atk-s0513a1:1768_3": "kumāro tumhākaṃ accayena rajjaṃ pāpuṇissati,",
  "atk-s0513a1:1768_4": "pañcāvudhakamme paññāto pākaṭo jambudīpe aggapuriso bhavissatī”ti byākariṃsu.",
  "atk-s0513a1:1768_5": "Rājā brāhmaṇānaṃ vacanaṃ sutvā kumārassa nāmaṃ gaṇhanto “pañcāvudhakumāro”ti nāmaṃ akāsi.",
  "atk-s0513a1:1768_6": "Atha naṃ viññutaṃ patvā soḷasavassuddese ṭhitaṃ rājā āmantetvā “tāta,",
  "atk-s0513a1:1768_7": "sippaṃ uggaṇhāhī”ti āha.",
  "atk-s0513a1:1768_8": "“Kassa santike uggaṇhāmi, devā”ti? “Gaccha, tāta,",
  "atk-s0513a1:1768_9": "gandhāraraṭṭhe takkasilanagare disāpāmokkhassa ācariyassa santike uggaṇha,",
  "atk-s0513a1:1768_10": "idañcassa ācariyabhāgaṃ dajjeyyāsī”ti sahassaṃ datvā uyyojesi.",
  "atk-s0513a1:1768_11": "So tattha gantvā sippaṃ sikkhitvā ācariyena dinnaṃ pañcāvudhaṃ gahetvā ācariyaṃ vanditvā takkasilanagarato",
  "atk-s0513a1:1768_12": "nikkhamitvā sannaddhapañcāvudho bārāṇasimaggaṃ paṭipajji.",
  "atk-s0513a1:1769_0": "So antarāmagge silesalomayakkhena nāma adhiṭṭhitaṃ ekaṃ aṭaviṃ pāpuṇi.",
  "atk-s0513a1:1769_1": "Atha naṃ aṭavimukhe manussā disvā “bho māṇava,",
  "atk-s0513a1:1769_2": "mā imaṃ aṭaviṃ pavisa,",
  "atk-s0513a1:1769_3": "silesalomayakkho nāmettha atthi,",
  "atk-s0513a1:1769_4": "so diṭṭhadiṭṭhe manusse jīvitakkhayaṃ pāpetī”ti vārayiṃsu.",
  "atk-s0513a1:1769_5": "Bodhisatto attānaṃ takkento asambhītakesarasīho viya aṭaviṃ pāvisiyeva.",
  "atk-s0513a1:1769_6": "Tasmiṃ aṭavimajjhaṃ sampatte so yakkho tālamatto hutvā kūṭāgāramattaṃ sīsaṃ pattappamāṇāni akkhīni,",
  "atk-s0513a1:1769_7": "dakalimakuḷamattā dve dāṭhā ca māpetvā setamukho kabarakucchi nīlahatthapādo hutvā bodhisattassa attānaṃ dassetvā “kahaṃ yāsi,",
  "atk-s0513a1:1769_8": "tiṭṭha bhakkhosi me”ti āha.",
  "atk-s0513a1:1769_9": "Atha naṃ bodhisatto “yakkha,",
  "atk-s0513a1:1769_10": "ahaṃ attānaṃ takketvā idha paviṭṭho,",
  "atk-s0513a1:1769_11": "tvaṃ appamatto hutvā maṃ upagaccheyyāsi.",
  "atk-s0513a1:1769_12": "Visapītena hi sarena taṃ vijjhitvā ettheva pātessāmī”ti santajjetvā halāhalavisapītaṃ saraṃ sannayhitvā muñci,",
  "atk-s0513a1:1769_13": "so yakkhassa lomesuyeva allīyi.",
  "atk-s0513a1:1769_14": "Tato aññaṃ,",
  "atk-s0513a1:1769_15": "tato aññanti evaṃ paññāsa sare muñci,",
  "atk-s0513a1:1769_16": "sabbe tassa lomesuyeva allīyiṃsu.",
  "atk-s0513a1:1769_17": "Yakkho sabbepi te sare phoṭetvā attano pādamūleyeva pātetvā bodhisattaṃ upasaṅkami.",
  "atk-s0513a1:1770_0": "Bodhisatto punapi taṃ tajjetvā khaggaṃ kaḍḍhitvā pahari,",
  "atk-s0513a1:1770_1": "tettiṃsaṅgulāyato khaggo lomesuyeva allīyi.",
  "atk-s0513a1:1770_2": "Atha naṃ kaṇayena pahari,",
  "atk-s0513a1:1770_3": "sopi lomesuyeva allīyi.",
  "atk-s0513a1:1770_4": "Tassa allīnabhāvaṃ ñatvā muggarena pahari,",
  "atk-s0513a1:1770_5": "sopi lomesuyeva allīyi.",
  "atk-s0513a1:1770_6": "Tassa allīnabhāvaṃ ñatvā kuntena pahari,",
  "atk-s0513a1:1770_7": "sopi lomesuyeva allīyi.",
  "atk-s0513a1:1770_8": "Tassa allīnabhāvaṃ ñatvā “bho yakkhana,",
  "atk-s0513a1:1770_9": "te ahaṃ ‘pañcāvudhakumāro nāmā’ti sutapubbo,",
  "atk-s0513a1:1770_10": "ahaṃ tayā adhiṭṭhitaṃ aṭaviṃ pavisanto na dhanuādīni takketvā paviṭṭho,",
  "atk-s0513a1:1770_11": "attānaṃyeva pana takketvā paviṭṭho,",
  "atk-s0513a1:1770_12": "ajja taṃ pothetvā cuṇṇavicuṇṇaṃ karissāmī”ti unnādento attānaṃ takketvā dakkhiṇahatthena yakkhaṃ pahari,",
  "atk-s0513a1:1770_13": "hattho lomesuyeva allīyi.",
  "atk-s0513a1:1770_14": "Vāmahatthena pahari,",
  "atk-s0513a1:1770_15": "sopi allīyi.",
  "atk-s0513a1:1770_16": "Dakkhiṇapādena pahari,",
  "atk-s0513a1:1770_17": "sopi allīyi.",
  "atk-s0513a1:1770_18": "Vāmapādena pahari,",
  "atk-s0513a1:1770_19": "sopi allīyi.",
  "atk-s0513a1:1770_20": "“Sīsena taṃ pothetvā cuṇṇavicuṇṇaṃ karissāmī”ti sīsena pahari,",
  "atk-s0513a1:1770_21": "tampi lomesuyeva allīyi.",
  "atk-s0513a1:1770_22": "So pañcoḍḍito pañcasu ṭhānesu baddho olambantopi nibbhayo nissārajjova ahosi.",
  "atk-s0513a1:1771_0": "Yakkho cintesi “ayaṃ eko purisasīho purisājānīyo,",
  "atk-s0513a1:1771_1": "na purisamattova,",
  "atk-s0513a1:1771_2": "mādisena nāmassa yakkhena gahitassa santāsamattampi na bhavissati,",
  "atk-s0513a1:1771_3": "mayā imaṃ maggaṃ hanantena ekopi evarūpo puriso na diṭṭhapubbo,",
  "atk-s0513a1:1771_4": "kasmā nu kho esa na bhāyatī”ti.",
  "atk-s0513a1:1771_5": "So taṃ khādituṃ avisahanto “kasmā nu kho,",
  "atk-s0513a1:1771_6": "tvaṃ māṇava,",
  "atk-s0513a1:1771_7": "maraṇabhayaṃ na bhāyasī”ti pucchi.",
  "atk-s0513a1:1771_8": "“Kiṃkāraṇā, yakkha,",
  "atk-s0513a1:1771_9": "bhāyissāmi.",
  "atk-s0513a1:1771_10": "Ekasmiñhi attabhāve ekaṃ maraṇaṃ niyatameva,",
  "atk-s0513a1:1771_11": "apica mayhaṃ kucchimhi vajirāvudhaṃ atthi.",
  "atk-s0513a1:1771_12": "Sace maṃ khādissasi,",
  "atk-s0513a1:1771_13": "taṃ āvudhaṃ jīrāpetuṃ na sakkhissasi,",
  "atk-s0513a1:1771_14": "taṃ te antāni khaṇḍākhaṇḍikaṃ chinditvā jīvitakkhayaṃ pāpessati.",
  "atk-s0513a1:1771_15": "Iti ubhopi nassissāma,",
  "atk-s0513a1:1771_16": "iminā kāraṇenāhaṃ na bhāyāmī”ti.",
  "atk-s0513a1:1771_17": "Idaṃ kira bodhisatto attano abbhantare ñāṇāvudhaṃ sandhāya kathesi.",
  "atk-s0513a1:1771_18": "Taṃ sutvā yakkho cintesi “ayaṃ māṇavo saccameva bhaṇati,",
  "atk-s0513a1:1771_19": "imassa purisasīhassa sarīrato muggabījamattampi maṃsakhaṇḍaṃ mayhaṃ kucchi jīretuṃ na sakkhissati,",
  "atk-s0513a1:1771_20": "vissajjessāmi na”nti maraṇabhayatajjito bodhisattaṃ vissajjetvā “māṇava,",
  "atk-s0513a1:1771_21": "purisasīho tvaṃ,",
  "atk-s0513a1:1771_22": "na te ahaṃ maṃsaṃ khādissāmi,",
  "atk-s0513a1:1771_23": "tvaṃ ajja rāhumukhā muttacando viya mama hatthato muccitvā ñātisuhajjamaṇḍalaṃ tosento yāhī”ti āha.",
  "atk-s0513a1:1772_0": "Atha naṃ bodhisatto āha – “yakkha,",
  "atk-s0513a1:1772_1": "ahaṃ tāva gacchissāmi,",
  "atk-s0513a1:1772_2": "tvaṃ pana pubbepi akusalaṃ katvā luddo lohitapāṇi pararuhiramaṃsabhakkho yakkho hutvā nibbatto.",
  "atk-s0513a1:1772_3": "Sace idhāpi ṭhatvā akusalameva karissasi,",
  "atk-s0513a1:1772_4": "andhakārā andhakārameva gamissasi,",
  "atk-s0513a1:1772_5": "maṃ diṭṭhakālato paṭṭhāya pana na sakkā tayā akusalaṃ kātuṃ,",
  "atk-s0513a1:1772_6": "pāṇātipātakammaṃ nāma niraye tiracchānayoniyaṃ pettivisaye asurakāye ca nibbatteti,",
  "atk-s0513a1:1772_7": "manussesu nibbattanibbattaṭṭhāne appāyukasaṃvattanikaṃ hotī”ti evamādinā nayena pañcannaṃ dussīlyakammānaṃ ādīnavaṃ,",
  "atk-s0513a1:1772_8": "pañcannaṃ sīlānaṃ ānisaṃsañca kathetvā nānākāraṇehi yakkhaṃ tajjetvā dhammaṃ desetvā dametvā nibbisevanaṃ",
  "atk-s0513a1:1772_9": "katvā pañcasu sīlesu patiṭṭhāpetvā tassāyeva naṃ aṭaviyā balipaṭiggāhakaṃ devataṃ katvā appamādena ovaditvā",
  "atk-s0513a1:1772_10": "aṭavito nikkhamitvā aṭavimukhe manussānaṃ ācikkhitvā sannaddhapañcāvudho bārāṇasiṃ gantvā mātāpitaro",
  "atk-s0513a1:1772_11": "disvā aparabhāge rajje patiṭṭhāya dhammena rajjaṃ kārento dānādīni puññāni katvā yathākammaṃ gato.",
  "atk-s0513a1:1773_0": "Satthāpi imaṃ dhammadesanaṃ āharitvā abhisambuddho hutvā imaṃ gāthamāha –",
  "atk-s0513a1:1774_0": "55.",
  "atk-s0513a1:1775_0": "“Yo alīnena cittena, alīnamanaso naro;",
  "atk-s0513a1:1776_0": "Bhāveti kusalaṃ dhammaṃ, yogakkhemassa pattiyā;",
  "atk-s0513a1:1777_0": "Pāpuṇe anupubbena, sabbasaṃyojanakkhaya”nti.",
  "atk-s0513a1:1778_0": "Tatrāyaṃ piṇḍattho –",
  "atk-s0513a1:1778_1": "yo puriso alīnena asaṃkuṭitena cittena pakatiyāpi alīnamano alīnajjhāsayova hutvā anavajjaṭṭhena kusalaṃ",
  "atk-s0513a1:1778_2": "sattatiṃ sabodhipakkhiyabhedaṃ dhammaṃ bhāveti vaḍḍheti,",
  "atk-s0513a1:1778_3": "visālena cittena vipassanaṃ anuyuñjati catūhi yogehi khemassa nibbānassa pattiyā,",
  "atk-s0513a1:1778_4": "so evaṃ sabbasaṅkhāresu “aniccaṃ dukkhaṃ anattā”ti tilakkhaṇaṃ āropetvā taruṇavipassanato paṭṭhāya uppanne",
  "atk-s0513a1:1778_5": "bodhipakkhiyadhamme bhāvento anupubbena ekasaṃyojanampi anavasesetvā sabbasaṃyojanakkhayakarassa catutthamaggassa",
  "atk-s0513a1:1778_6": "pariyosāne uppannattā “sabbasaṃyojanakkhayo”ti saṅkhyaṃ gataṃ arahattaṃ pāpuṇeyyāti.",
  "atk-s0513a1:1779_0": "Evaṃ satthā arahattena dhammadesanāya kūṭaṃ gahetvā matthake cattāri saccāni pakāsesi,",
  "atk-s0513a1:1779_1": "saccapariyosāne so bhikkhu arahattaṃ pāpuṇi.",
  "atk-s0513a1:1779_2": "Satthā anusandhiṃ ghaṭetvā jātakaṃ samodhānesi –",
  "atk-s0513a1:1779_3": "“tadā yakkho aṅgulimālo ahosi,",
  "atk-s0513a1:1779_4": "pañcāvudhakumāro pana ahameva ahosi”nti.",
  "atk-s0513a1:1780_0": "Pañcāvudhajātakavaṇṇanā pañcamā.",
  "atk-s0513a1:1782_0": "[56] 6. Kañcanakkhandhajātakavaṇṇanā",
  "atk-s0513a1:1783_0": "Yo pahaṭṭhena cittenāti idaṃ satthā jetavane viharanto aññataraṃ bhikkhuṃ ārabbha kathesi.",
  "atk-s0513a1:1783_1": "Eko kira sāvatthivāsī kulaputto satthu dhammadesanaṃ sutvā ratanasāsane uraṃ datvā pabbaji.",
  "atk-s0513a1:1783_2": "Athassa ācariyupajjhāyā “āvuso,",
  "atk-s0513a1:1783_3": "ekavidhena sīlaṃ nāma,",
  "atk-s0513a1:1783_4": "duvidhena,",
  "atk-s0513a1:1783_5": "tividhena,",
  "atk-s0513a1:1783_6": "catubbidhena,",
  "atk-s0513a1:1783_7": "pañcavidhena,",
  "atk-s0513a1:1783_8": "chabbidhena,",
  "atk-s0513a1:1783_9": "sattavidhena,",
  "atk-s0513a1:1783_10": "aṭṭhavidhena,",
  "atk-s0513a1:1783_11": "navavidhena,",
  "atk-s0513a1:1783_12": "dasavidhena,",
  "atk-s0513a1:1783_13": "bahuvidhena sīlaṃ nāma.",
  "atk-s0513a1:1783_14": "Idaṃ cūḷasīlaṃ nāma,",
  "atk-s0513a1:1783_15": "idaṃ majjhimasīlaṃ nāma,",
  "atk-s0513a1:1783_16": "idaṃ mahāsīlaṃ nāma.",
  "atk-s0513a1:1783_17": "Idaṃ pātimokkhasaṃvarasīlaṃ nāma,",
  "atk-s0513a1:1783_18": "idaṃ indriyasaṃvarasīlaṃ nāma,",
  "atk-s0513a1:1783_19": "idaṃ ājīvapārisuddhisīlaṃ nāma,",
  "atk-s0513a1:1783_20": "idaṃ paccayapaṭisevanasīlaṃ nāmā”ti sīlaṃ ācikkhanti.",
  "atk-s0513a1:1783_21": "So cintesi “idaṃ sīlaṃ nāma atibahu,",
  "atk-s0513a1:1783_22": "ahaṃ ettakaṃ samādāya vattituṃ na sakkhissāmi,",
  "atk-s0513a1:1783_23": "sīlaṃ pūretuṃ asakkontassa ca nāma pabbajjāya ko attho,",
  "atk-s0513a1:1783_24": "ahaṃ gihī hutvā dānādīni puññāni ca karissāmi,",
  "atk-s0513a1:1783_25": "puttadārañca posessāmī”ti.",
  "atk-s0513a1:1783_26": "Evañca pana cintetvā “bhante,",
  "atk-s0513a1:1783_27": "ahaṃ sīlaṃ rakkhituṃ na sakkhissāmi,",
  "atk-s0513a1:1783_28": "asakkontassa ca nāma pabbajjāya ko attho,",
  "atk-s0513a1:1783_29": "ahaṃ hīnāyāvattissāmi,",
  "atk-s0513a1:1783_30": "tumhākaṃ pattacīvaraṃ gaṇhathā”ti āha.",
  "atk-s0513a1:1784_0": "Atha naṃ āhaṃsu “āvuso evaṃ sante dasabalaṃ vanditvāva yāhī”ti te taṃ ādāya satthu santikaṃ dhammasabhaṃ agamaṃsu.",
  "atk-s0513a1:1784_1": "Satthā disvāva “kiṃ,",
  "atk-s0513a1:1784_2": "bhikkhave,",
  "atk-s0513a1:1784_3": "anatthikaṃ bhikkhuṃ ādāya āgatatthā”ti āha. Bhante,",
  "atk-s0513a1:1784_4": "ayaṃ bhikkhu “ahaṃ sīlaṃ rakkhituṃ na sakkhissāmī”ti pattacīvaraṃ niyyādeti,",
  "atk-s0513a1:1784_5": "atha naṃ mayaṃ gahetvā āgatamhāti.",
  "atk-s0513a1:1784_6": "“Kasmā pana tumhe,",
  "atk-s0513a1:1784_7": "bhikkhave,",
  "atk-s0513a1:1784_8": "imassa bhikkhuno bahuṃ sīlaṃ ācikkhatha.",
  "atk-s0513a1:1784_9": "Yattakaṃ esa rakkhituṃ sakkoti,",
  "atk-s0513a1:1784_10": "tattakameva rakkhissati.",
  "atk-s0513a1:1784_11": "Ito paṭṭhāya tumhe etaṃ mā kiñci avacuttha,",
  "atk-s0513a1:1784_12": "ahamettha kattabbaṃ jānissāmi,",
  "atk-s0513a1:1784_13": "ehi tvaṃ bhikkhu,",
  "atk-s0513a1:1784_14": "kiṃ te bahunā sīlena,",
  "atk-s0513a1:1784_15": "tīṇiyeva sīlāni rakkhituṃ sakkhissasī”ti?",
  "atk-s0513a1:1784_16": "“Rakkhissāmi,",
  "atk-s0513a1:1784_17": "bhante”ti.",
  "atk-s0513a1:1784_18": "Tena hi tvaṃ ito paṭṭhāya kāyadvāraṃ vacīdvāraṃ manodvāranti tīṇi dvārāni rakkha,",
  "atk-s0513a1:1784_19": "mā kāyena pāpakammaṃ kari,",
  "atk-s0513a1:1784_20": "mā vācāya,",
  "atk-s0513a1:1784_21": "mā manasā.",
  "atk-s0513a1:1784_22": "“Gaccha mā hīnāyāvatti,",
  "atk-s0513a1:1784_23": "imāni tīṇiyeva sīlāni rakkhā”ti.",
  "atk-s0513a1:1784_24": "Ettāvatā so bhikkhu tuṭṭhamānaso “sādhu, bhante,",
  "atk-s0513a1:1784_25": "rakkhissāmi imāni tīṇi sīlānī”ti satthāraṃ vanditvā ācariyupajjhāyehi saddhiṃyeva agamāsi.",
  "atk-s0513a1:1784_26": "So tāni tīṇi sīlāni pūrentova aññāsi “ācariyupajjhāyehi mayhaṃ ācikkhitaṃ sīlampi ettakameva,",
  "atk-s0513a1:1784_27": "te pana attano abuddhabhāvena maṃ bujjhāpetuṃ nāsakkhiṃsu,",
  "atk-s0513a1:1784_28": "sammāsambuddho attano buddhasubuddhatāya anuttaradhammarājatāya ettakaṃ sīlaṃ tīsuyeva dvāresu pakkhipitvā maṃ gaṇhāpesi,",
  "atk-s0513a1:1784_29": "avassayo vata me satthā jāto”ti vipassanaṃ vaḍḍhetvā katipāheneva arahatte patiṭṭhāsi.",
  "atk-s0513a1:1785_0": "Taṃ pavattiṃ ñatvā dhammasabhāyaṃ sannipatitā bhikkhū “āvuso,",
  "atk-s0513a1:1785_1": "taṃ kira bhikkhuṃ ‘bahusīlāni rakkhituṃ na sakkomī’ti hīnāyāvattantaṃ sabbāni sīlāni tīhi koṭṭhāsehi saṅkhipitvā gāhāpetvā satthā arahattaṃ pāpesi,",
  "atk-s0513a1:1785_2": "aho buddhānaṃ balaṃ nāma acchariya”nti buddhaguṇe kathentā nisīdiṃsu.",
  "atk-s0513a1:1785_3": "Atha satthā āgantvā “kāya nuttha,",
  "atk-s0513a1:1785_4": "bhikkhave,",
  "atk-s0513a1:1785_5": "etarahi kathāya sannisinnā”ti pucchitvā “imāya nāmā”ti vutte “bhikkhave,",
  "atk-s0513a1:1785_6": "atigarukopi bhāro koṭṭhāsavasena bhājetvā dinno lahuko viya hoti,",
  "atk-s0513a1:1785_7": "pubbepi paṇḍitā mahantaṃ kañcanakkhandhaṃ labhitvā ukkhipituṃ asakkontā vibhāgaṃ katvā ukkhipitvā agamaṃsū”ti vatvā atītaṃ āhari.",
  "atk-s0513a1:1786_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ gāmake kassako ahosi.",
  "atk-s0513a1:1786_1": "So ekadivasaṃ aññatarasmiṃ chaḍḍitagāmake khette kasiṃ kasati.",
  "atk-s0513a1:1786_2": "Pubbe ca tasmiṃ gāme eko vibhavasampanno seṭṭhi ūrumattapariṇāhaṃ catuhatthāyāmaṃ kañcanakkhandhaṃ nidahitvā kālamakāsi.",
  "atk-s0513a1:1786_3": "Tasmiṃ bodhisattassa naṅgalaṃ lagitvā aṭṭhāsi.",
  "atk-s0513a1:1786_4": "So “mūlasantānakaṃ bhavissatī”ti paṃsuṃ viyūhanto taṃ disvā paṃsunā paṭicchādetvā divasaṃ kasitvā atthaṅgate",
  "atk-s0513a1:1786_5": "sūriye yuganaṅgalādīni ekamante nikkhipitvā “kañcanakkhandhaṃ gaṇhitvā gacchissāmī”ti taṃ ukkhipituṃ nāsakkhi.",
  "atk-s0513a1:1786_6": "Asakkonto nisīditvā “ettakaṃ kucchibharaṇāya bhavissati,",
  "atk-s0513a1:1786_7": "ettakaṃ nidahitvā ṭhapessāmi,",
  "atk-s0513a1:1786_8": "ettakena kammante payojessāmi,",
  "atk-s0513a1:1786_9": "ettakaṃ dānādipuññakiriyāya bhavissatī”ti cattāro koṭṭhāse akāsi.",
  "atk-s0513a1:1786_10": "Tassevaṃ vibhattakāle so kañcanakkhandho sallahuko viya ahosi.",
  "atk-s0513a1:1786_11": "So taṃ ukkhipitvā gharaṃ netvā catudhā vibhajitvā dānādīni puññāni katvā yathākammaṃ gato.",
  "atk-s0513a1:1787_0": "Iti bhagavā imaṃ dhammadesanaṃ āharitvā abhisambuddho hutvā imaṃ gāthamāha –",
  "atk-s0513a1:1788_0": "56.",
  "atk-s0513a1:1789_0": "“Yo pahaṭṭhena cittena, pahaṭṭhamanaso naro;",
  "atk-s0513a1:1790_0": "Bhāveti kusalaṃ dhammaṃ, yogakkhemassa pattiyā;",
  "atk-s0513a1:1791_0": "Pāpuṇe anupubbena, sabbasaṃyojanakkhaya”nti.",
  "atk-s0513a1:1792_0": "Tattha pahaṭṭhenāti vinīvaraṇena.",
  "atk-s0513a1:1792_1": "Pahaṭṭhamanasoti tāya eva vinīvaraṇatāya pahaṭṭhamānaso,",
  "atk-s0513a1:1792_2": "suvaṇṇaṃ viya pahaṃsitvā samujjotitasappabhāsacitto hutvāti attho.",
  "atk-s0513a1:1793_0": "Evaṃ satthā arahattakūṭena desanaṃ niṭṭhāpetvā anusandhiṃ ghaṭetvā jātakaṃ samodhānesi –",
  "atk-s0513a1:1793_1": "“tadā kañcanakkhandhaladdhapuriso ahameva ahosi”nti.",
  "atk-s0513a1:1794_0": "Kañcanakkhandhajātakavaṇṇanā chaṭṭhā.",
  "atk-s0513a1:1796_0": "[57] 7. Vānarindajātakavaṇṇanā",
  "atk-s0513a1:1797_0": "Yassete caturo dhammāti idaṃ satthā veḷuvane viharanto devadattassa vadhāya parisakkanaṃ ārabbha kathesi.",
  "atk-s0513a1:1797_1": "Tasmiñhi samaye satthā “devadatto vadhāya parisakkatī”ti sutvā “na,",
  "atk-s0513a1:1797_2": "bhikkhave,",
  "atk-s0513a1:1797_3": "idāneva devadatto mayhaṃ vadhāya parisakkati,",
  "atk-s0513a1:1797_4": "pubbepi parisakkiyeva,",
  "atk-s0513a1:1797_5": "tāsamattampi pana kātuṃ nāsakkhī”ti vatvā atītaṃ āhari.",
  "atk-s0513a1:1798_0": "Atīte bārāṇasiyaṃ brahmadatte rajjaṃ kārente bodhisatto kapiyoniyaṃ nibbattitvā vuḍḍhimanvāya assapotakappamāṇo",
  "atk-s0513a1:1798_1": "thāmasampanno ekacaro hutvā nadītīre viharati.",
  "atk-s0513a1:1798_2": "Tassā pana nadiyā vemajjhe eko dīpako nānappakārehi ambapanasādīhi phalarukkhehi sampanno.",
  "atk-s0513a1:1798_3": "Bodhisatto nāgabalo thāmasampanno nadiyā orimatīrato uppatitvā dīpakassa orato nadīmajjhe eko piṭṭhipāsāṇo atthi,",
  "atk-s0513a1:1798_4": "tasmiṃ nipatati,",
  "atk-s0513a1:1798_5": "tato uppatitvā tasmiṃ dīpake patati.",
  "atk-s0513a1:1798_6": "Tattha nānappakārāni phalāni khāditvā sāyaṃ teneva upāyena paccāgantvā attano vasanaṭṭhāne vasitvā punadivasepi tatheva karoti.",
  "atk-s0513a1:1798_7": "Iminā niyāmena tattha vāsaṃ kappeti.",
  "atk-s0513a1:1799_0": "Tasmiṃ pana kāle eko kumbhīlo sapajāpatiko tassā nadiyā vasati.",
  "atk-s0513a1:1799_1": "Tassa bhariyā bodhisattaṃ aparāparaṃ gacchantaṃ disvā bodhisattassa hadayamaṃse dohaḷaṃ uppādetvā kumbhīlaṃ āha –",
  "atk-s0513a1:1799_2": "“mayhaṃ kho, ayya,",
  "atk-s0513a1:1799_3": "imassa vānarindassa hadayamaṃse dohaḷo uppanno”ti.",
  "atk-s0513a1:1799_4": "Kumbhīlo “sādhu, bhadde,",
  "atk-s0513a1:1799_5": "lacchasī”ti vatvā “ajja taṃ sāyaṃ dīpakato āgacchantameva gaṇhissāmī”ti gantvā piṭṭhipāsāṇe nipajji.",
  "atk-s0513a1:1800_0": "Bodhisatto divasaṃ caritvā sāyanhasamaye dīpake ṭhitova pāsāṇaṃ oloketvā –",
  "atk-s0513a1:1800_1": "“ayaṃ pāsāṇo idāni uccataro khāyati,",
  "atk-s0513a1:1800_2": "kiṃ nu kho kāraṇa”nti cintesi.",
  "atk-s0513a1:1800_3": "Tassa kira udakappamāṇañca pāsāṇappamāṇañca suvavatthāpitameva hoti.",
  "atk-s0513a1:1800_4": "Tenassa etadahosi “ajja imissā nadiyā udakaṃ neva hāyati,",
  "atk-s0513a1:1800_5": "na ca vaḍḍhati,",
  "atk-s0513a1:1800_6": "atha ca panāyaṃ pāsāṇo mahā hutvā paññāyati,",
  "atk-s0513a1:1800_7": "kacci nu kho ettha mayhaṃ gahaṇatthāya kumbhīlo nipanno”ti.",
  "atk-s0513a1:1800_8": "So “vīmaṃsāmi tāva na”nti tattheva ṭhatvā pāsāṇena saddhiṃ kathento viya “bho pāsāṇā”ti vatvā paṭivacanaṃ alabhanto yāvatatiyaṃ “bho pāsāṇā”ti āha.",
  "atk-s0513a1:1800_9": "Pāsāṇo kiṃ paṭivacanaṃ dassati.",
  "atk-s0513a1:1800_10": "Punapi vānaro “kiṃ bho pāsāṇa,",
  "atk-s0513a1:1800_11": "ajja mayhaṃ paṭivacanaṃ na desī”ti āha.",
  "atk-s0513a1:1800_12": "Kumbhīlo “addhā aññesu divasesu ayaṃ pāsāṇo vānarindassa paṭivacanaṃ adāsi,",
  "atk-s0513a1:1800_13": "dassāmi dānissa paṭivacana”nti cintetvā “kiṃ,",
  "atk-s0513a1:1800_14": "bho vānarindā”ti āha.",
  "atk-s0513a1:1800_15": "“Kosi tva”nti?",
  "atk-s0513a1:1800_16": "“Ahaṃ kumbhīlo”ti.",
  "atk-s0513a1:1800_17": "“Kimatthaṃ ettha nipannosī”ti?",
  "atk-s0513a1:1800_18": "“Tava hadayamaṃsaṃ patthayamāno”ti.",
  "atk-s0513a1:1800_19": "Bodhisatto cintesi “añño me gamanamaggo natthi,",
  "atk-s0513a1:1800_20": "ajja mayā esa kumbhīlo vañcetabbo”ti.",
  "atk-s0513a1:1800_21": "Atha naṃ evamāha “samma kumbhīla,",
  "atk-s0513a1:1800_22": "ahaṃ attānaṃ tuyhaṃ pariccajissāmi,",
  "atk-s0513a1:1800_23": "tvaṃ mukhaṃ vivaritvā maṃ tava santikaṃ āgatakāle gaṇhāhī”ti.",
  "atk-s0513a1:1800_24": "Kumbhīlānañhi mukhe vivaṭe akkhīni nimmīlanti.",
  "atk-s0513a1:1800_25": "So taṃ kāraṇaṃ asallakkhetvā mukhaṃ vivari,",
  "atk-s0513a1:1800_26": "athassa akkhīni pithīyiṃsu.",
  "atk-s0513a1:1800_27": "So mukhaṃ vivaritvā akkhīni nimmīletvā nipajji.",
  "atk-s0513a1:1800_28": "Bodhisatto tathābhāvaṃ ñatvā dīpakā uppatito gantvā kumbhīlassa matthake akkamitvā tato uppatito vijjulatā viya vijjotamāno paratīre aṭṭhāsi.",
  "atk-s0513a1:1801_0": "Kumbhīlo taṃ acchariyaṃ disvā “iminā vānarindena atiaccherakaṃ kata”nti cintetvā “bho vānarinda,",
  "atk-s0513a1:1801_1": "imasmiṃ loke catūhi dhammehi samannāgato puggalo paccāmitte adhibhavati.",
  "atk-s0513a1:1801_2": "Te sabbepi tuyhaṃ abbhantare atthi maññe”ti vatvā imaṃ gāthamāha –",
  "atk-s0513a1:1802_0": "57.",
  "atk-s0513a1:1803_0": "“Yassete caturo dhammā, vānarinda yathā tava;",
  "atk-s0513a1:1804_0": "Saccaṃ dhammo dhiti cāgo, diṭṭhaṃ so ativattatī”ti.",
  "atk-s0513a1:1805_0": "Tattha yassāti yassa kassaci puggalassa.",
  "atk-s0513a1:1805_1": "Eteti idāni vattabbe paccakkhato niddisati.",
  "atk-s0513a1:1805_2": "Caturo dhammāti cattāro guṇā.",
  "atk-s0513a1:1805_3": "Saccanti vacīsaccaṃ,",
  "atk-s0513a1:1805_4": "“mama santikaṃ āgamissāmī”ti vatvā musāvādaṃ akatvā āgatoyevāti etaṃ te vacīsaccaṃ.",
  "atk-s0513a1:1805_5": "Dhammoti vicāraṇapaññā,",
  "atk-s0513a1:1805_6": "“evaṃ kate idaṃ nāma bhavissatī”ti esā te vicāraṇapaññā atthi.",
  "atk-s0513a1:1805_7": "Dhitīti abbocchinnaṃ vīriyaṃ vuccati,",
  "atk-s0513a1:1805_8": "etampi te atthi.",
  "atk-s0513a1:1805_9": "Cāgoti attapariccāgo,",
  "atk-s0513a1:1805_10": "tvaṃ attānaṃ pariccajitvā mama santikaṃ āgato.",
  "atk-s0513a1:1805_11": "Yaṃ panāhaṃ gaṇhituṃ nāsakkhiṃ,",
  "atk-s0513a1:1805_12": "mayhamevesa doso.",
  "atk-s0513a1:1805_13": "Diṭṭhanti paccāmittaṃ.",
  "atk-s0513a1:1805_14": "So ativattatīti yassa puggalassa yathā tava,",
  "atk-s0513a1:1805_15": "evaṃ ete cattāro dhammā atthi,",
  "atk-s0513a1:1805_16": "so yathā maṃ ajja tvaṃ atikkanto,",
  "atk-s0513a1:1805_17": "tatheva attano paccāmittaṃ atikkamati abhibhavatīti.",
  "atk-s0513a1:1805_18": "Evaṃ kumbhīlo bodhisattaṃ pasaṃsitvā attano vasaṭṭhānaṃ gato.",
  "atk-s0513a1:1806_0": "Satthāpi “na,",
  "atk-s0513a1:1806_1": "bhikkhave,",
  "atk-s0513a1:1806_2": "devadatto idāneva mayhaṃ vadhāya parisakkati,",
  "atk-s0513a1:1806_3": "pubbepi parisakkiyevā”ti imaṃ dhammadesanaṃ āharitvā anusandhiṃ ghaṭetvā jātakaṃ samodhānesi –",
  "atk-s0513a1:1806_4": "“tadā kumbhīlo devadatto ahosi,",
  "atk-s0513a1:1806_5": "bhariyāssa ciñcamāṇavikā,",
  "atk-s0513a1:1806_6": "vānarindo pana ahameva ahosi”nti.",
  "atk-s0513a1:1807_0": "Vānarindajātakavaṇṇanā sattamā.",
  "atk-s0513a1:1809_0": "[58] 8. Tayodhammajātakavaṇṇanā",
  "atk-s0513a1:1810_0": "Yassa ete tayo dhammāti idaṃ satthā veḷuvane viharanto devadattassa vadhāya parisakkanamevārabbha kathesi.",
  "atk-s0513a1:1811_0": "Atīte bārāṇasiyaṃ brahmadatte rajjaṃ kārente devadatto vānarayoniyaṃ nibbattitvā himavantappadese yūthaṃ",
  "atk-s0513a1:1811_1": "pariharanto attānaṃ paṭicca jātānaṃ vānarapotakānaṃ “vuḍḍhippattā ime yūthaṃ parihareyyu”nti bhayena",
  "atk-s0513a1:1811_2": "dantehi ḍaṃsitvā tesaṃ bījāni uppāṭeti.",
  "atk-s0513a1:1811_3": "Tadā bodhisattopi taññeva paṭicca ekissā vānariyā kucchismiṃ paṭisandhiṃ gaṇhi.",
  "atk-s0513a1:1811_4": "Atha sā vānarī gabbhassa patiṭṭhitabhāvaṃ ñatvā attano gabbhaṃ anurakkhamānā aññaṃ pabbatapādaṃ agamāsi.",
  "atk-s0513a1:1811_5": "Sā paripakkagabbhā bodhisattaṃ vijāyi.",
  "atk-s0513a1:1811_6": "So vuḍḍhimanvāya viññutaṃ patto thāmasampanno ahosi.",
  "atk-s0513a1:1811_7": "So ekadivasaṃ mātaraṃ pucchi “amma,",
  "atk-s0513a1:1811_8": "mayhaṃ pitā kaha”nti? “Tāta,",
  "atk-s0513a1:1811_9": "asukasmiṃ nāma pabbatapāde yūthaṃ pariharanto vasatī”ti. “Amma,",
  "atk-s0513a1:1811_10": "tassa maṃ santikaṃ nehī”ti. “Tāta,",
  "atk-s0513a1:1811_11": "na sakkā tayā pitu santikaṃ gantuṃ.",
  "atk-s0513a1:1811_12": "Pitā hi te attānaṃ paṭicca jātānaṃ vānarapotakānaṃ yūthapariharaṇabhayena dantehi ḍaṃsitvā bījāni uppāṭetī”ti. “Amma,",
  "atk-s0513a1:1811_13": "nehi maṃ tattha,",
  "atk-s0513a1:1811_14": "ahaṃ jānissāmī”ti.",
  "atk-s0513a1:1811_15": "Sā puttaṃ ādāya tassa santikaṃ agamāsi.",
  "atk-s0513a1:1812_0": "So vānaro attano puttaṃ disvāva “ayaṃ vaḍḍhanto mayhaṃ yūthaṃ pariharituṃ na dassati,",
  "atk-s0513a1:1812_1": "idāneva māretabbo”ti “etaṃ āliṅganto viya gāḷhaṃ pīḷetvā jīvitakkhayaṃ pāpessāmī”ti cintetvā “ehi, tāta,",
  "atk-s0513a1:1812_2": "ettakaṃ kālaṃ kahaṃ gatosī”ti bodhisattaṃ āliṅganto viya nippīḷesi.",
  "atk-s0513a1:1812_3": "Bodhisatto pana nāgabalo thāmasampanno,",
  "atk-s0513a1:1812_4": "sopi naṃ nippīḷesi,",
  "atk-s0513a1:1812_5": "athassa aṭṭhīni bhijjanākārappattāni ahesuṃ.",
  "atk-s0513a1:1812_6": "Athassa etadahosi “ayaṃ vaḍḍhanto maṃ māressati,",
  "atk-s0513a1:1812_7": "kena nu kho upāyena puretaraññeva māreyya”nti.",
  "atk-s0513a1:1812_8": "Tato cintesi “ayaṃ avidūre rakkhasapariggahito saro atthi,",
  "atk-s0513a1:1812_9": "tattha naṃ rakkhasena khādāpessāmī”ti.",
  "atk-s0513a1:1812_10": "Atha naṃ evamāha “tāta,",
  "atk-s0513a1:1812_11": "ahaṃ mahallako,",
  "atk-s0513a1:1812_12": "imaṃ yūthaṃ tuyhaṃ niyyādemi,",
  "atk-s0513a1:1812_13": "ajjeva taṃ rājānaṃ karomi,",
  "atk-s0513a1:1812_14": "asukasmiṃ nāma ṭhāne saro atthi,",
  "atk-s0513a1:1812_15": "tattha dve kumudiniyo,",
  "atk-s0513a1:1812_16": "tisso uppaliniyo,",
  "atk-s0513a1:1812_17": "pañca paduminiyo ca pupphanti, gaccha,",
  "atk-s0513a1:1812_18": "tato pupphāni āharā”ti.",
  "atk-s0513a1:1812_19": "So “sādhu, tāta,",
  "atk-s0513a1:1812_20": "āharissāmī”ti gantvā sahasā anotaritvā samantā padaṃ paricchindanto otiṇṇapadaññeva addasa,",
  "atk-s0513a1:1812_21": "na uttiṇṇapadaṃ.",
  "atk-s0513a1:1812_22": "So “iminā sarena rakkhasapariggahitena bhavitabbaṃ,",
  "atk-s0513a1:1812_23": "mayhaṃ pitā attanā māretuṃ asakkonto rakkhasena maṃ khādāpetukāmo bhavissati,",
  "atk-s0513a1:1812_24": "ahaṃ imañca saraṃ na otarissāmi,",
  "atk-s0513a1:1812_25": "pupphāni ca gahessāmī”ti nirudakaṭṭhānaṃ gantvā vegaṃ gahetvā uppatitvā parato gacchanto nirudake okāse ṭhitāneva dve pupphāni gahetvā paratīre pati.",
  "atk-s0513a1:1812_26": "Paratīratopi orimatīraṃ āgacchanto tenevupāyena dve gaṇhi.",
  "atk-s0513a1:1812_27": "Evaṃ ubhosu passesu rāsiṃ karonto pupphāni ca gaṇhi,",
  "atk-s0513a1:1812_28": "rakkhasassa ca āṇaṭṭhānaṃ na otari.",
  "atk-s0513a1:1813_0": "Athassa “ito uttari ukkhipituṃ na sakkhissāmī”ti tāni pupphāni gahetvā ekasmiṃ ṭhāne rāsiṃ karontassa",
  "atk-s0513a1:1813_1": "so rakkhaso “mayā ettakaṃ kālaṃ evarūpo paññavā acchariyapuriso na diṭṭhapubbo,",
  "atk-s0513a1:1813_2": "pupphāni ca nāma yāvadicchakaṃ gahitāni,",
  "atk-s0513a1:1813_3": "mayhañca āṇaṭṭhānaṃ na otarī”ti udakaṃ dvidhā bhindanto udakato uṭṭhāya bodhisattaṃ upasaṅkamitvā “vānarinda,",
  "atk-s0513a1:1813_4": "imasmiṃ loke yassa tayo dhammā atthi,",
  "atk-s0513a1:1813_5": "so paccāmittaṃ abhibhavati,",
  "atk-s0513a1:1813_6": "te sabbepi tava abbhantare atthi maññe”ti vatvā bodhisattassa thutiṃ karonto imaṃ gāthamāha –",
  "atk-s0513a1:1814_0": "58.",
  "atk-s0513a1:1815_0": "“Yassa ete tayo dhammā, vānarinda yathā tava;",
  "atk-s0513a1:1816_0": "Dakkhiyaṃ sūriyaṃ paññā, diṭṭhaṃ so ativattatī”ti.",
  "atk-s0513a1:1817_0": "Tattha dakkhiyanti dakkhabhāvo,",
  "atk-s0513a1:1817_1": "sampattabhayaṃ vidhamituṃ jānanapaññāya sampayuttauttamavīriyassetaṃ nāmaṃ.",
  "atk-s0513a1:1817_2": "Sūriyanti sūrabhāvo,",
  "atk-s0513a1:1817_3": "nibbhayabhāvassetaṃ nāmaṃ.",
  "atk-s0513a1:1817_4": "Paññāti paññāpadaṭṭhānāya upāyapaññāyetaṃ nāmaṃ.",
  "atk-s0513a1:1818_0": "Evaṃ so dakarakkhaso imāya gāthāya bodhisattassa thutiṃ katvā “imāni pupphāni kimatthaṃ harasī”ti pucchi.",
  "atk-s0513a1:1818_1": "“Pitā maṃ rājānaṃ kātukāmo,",
  "atk-s0513a1:1818_2": "tena kāraṇena harāmī”ti.",
  "atk-s0513a1:1818_3": "“Na sakkā tādisena uttamapurisena pupphāni vahituṃ ahaṃ vahissāmī”ti ukkhipitvā tassa pacchato pacchato agamāsi.",
  "atk-s0513a1:1818_4": "Athassa pitā dūratova taṃ disvā “ahaṃ imaṃ ‘rakkhasabhattaṃ bhavissatī’ti pahiṇiṃ,",
  "atk-s0513a1:1818_5": "so dānesa rakkhasaṃ pupphāni gāhāpento āgacchati,",
  "atk-s0513a1:1818_6": "idānimhi naṭṭho”ti cintento sattadhā hadayaphālanaṃ patvā tattheva jīvitakkhayaṃ patto.",
  "atk-s0513a1:1818_7": "Sesavānarā sannipatitvā bodhisattaṃ rājānaṃ akaṃsu.",
  "atk-s0513a1:1819_0": "Satthā imaṃ dhammadesanaṃ āharitvā anusandhiṃ ghaṭetvā jātakaṃ samodhānesi –",
  "atk-s0513a1:1819_1": "“tadā yūthapati devadatto ahosi,",
  "atk-s0513a1:1819_2": "yūthapatiputto pana ahameva ahosi”nti.",
  "atk-s0513a1:1820_0": "Tayodhammajātakavaṇṇanā aṭṭhamā.",
  "atk-s0513a1:1822_0": "[59] 9. Bherivādakajātakavaṇṇanā",
  "atk-s0513a1:1823_0": "Dhame dhameti idaṃ satthā jetavane viharanto aññataraṃ dubbacabhikkhuṃ ārabbha kathesi.",
  "atk-s0513a1:1823_1": "Tañhi bhikkhuṃ satthā “saccaṃ kira tvaṃ bhikkhu dubbacosī”ti pucchitvā “saccaṃ,",
  "atk-s0513a1:1823_2": "bhagavā”ti vutte “na tvaṃ bhikkhu idāneva dubbaco,",
  "atk-s0513a1:1823_3": "pubbepi dubbacoyevā”ti vatvā atītaṃ āhari.",
  "atk-s0513a1:1824_0": "Atīte bārāṇasiyaṃ brahmadatte rajjaṃ kārente bodhisatto bherivādakakule nibbattitvā gāmake vasati.",
  "atk-s0513a1:1824_1": "So “bārāṇasiyaṃ nakkhattaṃ ghuṭṭha”nti sutvā “samajjamaṇḍale bheriṃ vādetvā dhanaṃ āharissāmī”ti puttaṃ",
  "atk-s0513a1:1824_2": "ādāya tattha gantvā bheriṃ vādetvā bahudhanaṃ labhi.",
  "atk-s0513a1:1824_3": "So taṃ ādāya attano gāmaṃ gacchanto corāṭaviṃ patvā puttaṃ nirantaraṃ bheriṃ vādentaṃ vāresi “tāta,",
  "atk-s0513a1:1824_4": "nirantaraṃ avādetvā maggapaṭipannassa issarassa bheriṃ viya antarantarā vādehī”ti so pitarā vāriyamānopi",
  "atk-s0513a1:1824_5": "“bherisaddeneva core palāpessāmī”ti vatvā nirantarameva vādesi.",
  "atk-s0513a1:1824_6": "Corā paṭhamaññeva bherisaddaṃ sutvā “issarabherī bhavissatī”ti palāyitvā ati viya ekābaddhaṃ saddaṃ sutvā",
  "atk-s0513a1:1824_7": "“nāyaṃ issarabherī bhavissatī”ti āgantvā upadhārentā dveyeva jane disvā pothetvā vilumpiṃsu.",
  "atk-s0513a1:1824_8": "Bodhisatto “kicchena vata no laddhaṃ dhanaṃ ekābaddhaṃ katvā vādento nāsesī”ti vatvā imaṃ gāthamāha –",
  "atk-s0513a1:1825_0": "59.",
  "atk-s0513a1:1826_0": "“Dhame dhame nātidhame, atidhantañhi pāpakaṃ;",
  "atk-s0513a1:1827_0": "Dhantena hi sataṃ laddhaṃ, atidhantena nāsita”nti.",
  "atk-s0513a1:1828_0": "Tattha dhame dhameti dhameyya no na dhameyya,",
  "atk-s0513a1:1828_1": "bheriṃ vādeyya no na vādeyyāti attho.",
  "atk-s0513a1:1828_2": "Nātidhameti atikkamitvā pana nirantarameva katvā na vādeyya.",
  "atk-s0513a1:1828_3": "Kiṃkāraṇā?",
  "atk-s0513a1:1828_4": "Atidhantañhi pāpakaṃ,",
  "atk-s0513a1:1828_5": "nirantaraṃ bherivādanaṃ idāni amhākaṃ pāpakaṃ lāmakaṃ jātaṃ.",
  "atk-s0513a1:1828_6": "Dhantena hi sataṃ laddhanti nagare dhamantena bherivādanena kahāpaṇasataṃ laddhaṃ.",
  "atk-s0513a1:1828_7": "Atidhantena nāsitanti idāni pana me puttena vacanaṃ akatvā yadidaṃ aṭaviyaṃ atidhantaṃ,",
  "atk-s0513a1:1828_8": "tena atidhantena sabbaṃ nāsitanti.",
  "atk-s0513a1:1829_0": "Satthā imaṃ dhammadesanaṃ āharitvā anusandhiṃ ghaṭetvā jātakaṃ samodhānesi –",
  "atk-s0513a1:1829_1": "“tadā putto dubbacabhikkhu ahosi,",
  "atk-s0513a1:1829_2": "pitā pana ahameva ahosi”nti.",
  "atk-s0513a1:1830_0": "Bherivādakajātakavaṇṇanā navamā.",
  "atk-s0513a1:1832_0": "[60] 10. Saṅkhadhamajātakavaṇṇanā",
  "atk-s0513a1:1833_0": "Dhame dhameti idaṃ satthā jetavane viharanto dubbacamevārabbha kathesi.",
  "atk-s0513a1:1834_0": "Atīte bārāṇasiyaṃ brahmadatte rajjaṃ kārente bodhisatto saṅkhadhamakakule nibbattitvā bārāṇasiyaṃ nakkhatte",
  "atk-s0513a1:1834_1": "ghuṭṭhe pitaraṃ ādāya saṅkhadhamanakammena dhanaṃ labhitvā āgamanakāle corāṭaviyaṃ pitaraṃ nirantaraṃ",
  "atk-s0513a1:1834_2": "saṅkhaṃ dhamantaṃ vāresi.",
  "atk-s0513a1:1834_3": "So “saṅkhasaddena core palāpessāmī”ti nirantarameva dhami,",
  "atk-s0513a1:1834_4": "corā purimanayeneva āgantvā vilumpiṃsu.",
  "atk-s0513a1:1834_5": "Bodhisatto purimanayeneva gāthaṃ abhāsi –",
  "atk-s0513a1:1835_0": "60.",
  "atk-s0513a1:1836_0": "“Dhame dhame nātidhame, atidhantañhi pāpakaṃ;",
  "atk-s0513a1:1837_0": "Dhantenādhigatā bhogā, te tāto vidhamī dhama”nti.",
  "atk-s0513a1:1838_0": "Tattha te tāto vidhamī dhamanti te saṅkhaṃ dhamitvā laddhabhoge mama pitā punappunaṃ dhamanto vidhami viddhaṃsesi vināsesīti.",
  "atk-s0513a1:1839_0": "Satthā imaṃ dhammadesanaṃ āharitvā anusandhiṃ ghaṭetvā jātakaṃ samodhānesi –",
  "atk-s0513a1:1839_1": "“tadā pitā dubbacabhikkhu ahosi,",
  "atk-s0513a1:1839_2": "putto panassa ahameva ahosi”nti.",
  "atk-s0513a1:1840_0": "Saṅkhadhamajātakavaṇṇanā dasamā.",
  "atk-s0513a1:1841_0": "Āsīsavaggo chaṭṭho.",
  "atk-s0513a1:1842_0": "Tassuddānaṃ –",
  "atk-s0513a1:1843_0": "Mahāsīlavajanakaṃ, puṇṇapāti ca kiṃphalaṃ;",
  "atk-s0513a1:1844_0": "Pañcāvudhakañcanakkhandhaṃ, vānarindaṃ tayodhammaṃ;",
  "atk-s0513a1:1845_0": "Bherivādasaṅkhadhamanti.",
  "atk-s0513a1:1846_0": "7. Itthivaggo",
  "atk-s0513a1:1848_0": "[61] 1. Asātamantajātakavaṇṇanā",
  "atk-s0513a1:1849_0": "Asā lokitthiyo nāmāti idaṃ satthā jetavane viharanto ukkaṇṭhitaṃ bhikkhuṃ ārabbha kathesi.",
  "atk-s0513a1:1849_1": "Tassa vatthu ummādantijātake āvi bhavissati.",
  "atk-s0513a1:1849_2": "Taṃ pana bhikkhuṃ satthā “bhikkhu itthiyo nāma asātā asatiyo lāmikā pacchimikā,",
  "atk-s0513a1:1849_3": "tvaṃ evarūpaṃ lāmikaṃ itthiṃ nissāya kasmā ukkaṇṭhitosī”ti vatvā atītaṃ āhari.",
  "atk-s0513a1:1850_0": "Atīte bārāṇasiyaṃ brahmadatte rajjaṃ kārente bodhisatto gandhāraraṭṭhe takkasilāyaṃ brāhmaṇakule nibbattitvā",
  "atk-s0513a1:1850_1": "viññutaṃ patto tīsu vedesu sabbasippesu ca nipphattiṃ patto disāpāmokkho ācariyo ahosi.",
  "atk-s0513a1:1850_2": "Tadā bārāṇasiyaṃ ekasmiṃ brāhmaṇakule puttassa jātadivase aggiṃ gahetvā anibbāyantaṃ ṭhapayiṃsu.",
  "atk-s0513a1:1850_3": "Atha naṃ brāhmaṇakumāraṃ soḷasavassakāle mātāpitaro āhaṃsu “putta,",
  "atk-s0513a1:1850_4": "mayaṃ tava jātadivase aggiṃ gahetvā ṭhapayimha.",
  "atk-s0513a1:1850_5": "Sace brahmalokaparāyaṇo bhavitukāmo,",
  "atk-s0513a1:1850_6": "tvaṃ aggiṃ ādāya araññaṃ pavisitvā aggiṃ bhagavantaṃ namassamāno brahmalokaparāyaṇo hohi.",
  "atk-s0513a1:1850_7": "Sace agāraṃ ajjhāvasitukāmo,",
  "atk-s0513a1:1850_8": "takkasilaṃ gantvā disāpāmokkhassa ācariyassa santike sippaṃ uggaṇhitvā kuṭumbaṃ saṇṭhapehī”ti.",
  "atk-s0513a1:1850_9": "Māṇavo “nāhaṃ sakkhissāmi araññe aggiṃ paricarituṃ,",
  "atk-s0513a1:1850_10": "kuṭumbameva saṇṭhapessāmī”ti mātāpitaro vanditvā ācariyabhāgaṃ sahassaṃ gahetvā takkasilaṃ gantvā sippaṃ uggaṇhitvā paccāgamāsi.",
  "atk-s0513a1:1851_0": "Mātāpitaro panassa anatthikā gharāvāsena,",
  "atk-s0513a1:1851_1": "araññe aggiṃ paricarāpetukāmā honti.",
  "atk-s0513a1:1851_2": "Atha naṃ mātā itthīnaṃ dosaṃ dassetvā araññaṃ pesetukāmā “so ācariyo paṇḍito byatto sakkhissati me puttassa itthīnaṃ dosaṃ kathetu”nti cintetvā āha –",
  "atk-s0513a1:1851_3": "“uggahitaṃ te, tāta,",
  "atk-s0513a1:1851_4": "sippa”nti. “Āma, ammā”ti.",
  "atk-s0513a1:1851_5": "“Asātamantopi te uggahito”ti.",
  "atk-s0513a1:1851_6": "“Na uggahito, ammā”ti. “Tāta,",
  "atk-s0513a1:1851_7": "yadi te asātamanto na uggahito,",
  "atk-s0513a1:1851_8": "kiṃ nāma te sippaṃ uggahitaṃ, gaccha,",
  "atk-s0513a1:1851_9": "uggaṇhitvā ehī”ti.",
  "atk-s0513a1:1851_10": "So “sādhū”ti puna takkasilābhimukho pāyāsi.",
  "atk-s0513a1:1851_11": "Tassapi ācariyassa mātā mahallikā vīsativassasatikā.",
  "atk-s0513a1:1851_12": "So taṃ sahatthā nhāpento bhojento pāyento paṭijaggati.",
  "atk-s0513a1:1851_13": "Aññe manussā naṃ tathā karontaṃ jigucchanti.",
  "atk-s0513a1:1851_14": "So cintesi “yaṃnūnāhaṃ araññaṃ pavisitvā tattha mātaraṃ paṭijagganto vihareyya”nti.",
  "atk-s0513a1:1851_15": "Athekasmiṃ vivitte araññe udakaphāsukaṭṭhāne paṇṇasālaṃ kāretvā sappitaṇḍulādīni āharāpetvā mātaraṃ ukkhipitvā",
  "atk-s0513a1:1851_16": "tattha gantvā mātaraṃ paṭijagganto vāsaṃ kappesi.",
  "atk-s0513a1:1852_0": "Sopi kho māṇavo takkasilaṃ gantvā ācariyaṃ apassanto “kahaṃ ācariyo”ti pucchitvā taṃ pavattiṃ sutvā tattha gantvā vanditvā aṭṭhāsi.",
  "atk-s0513a1:1852_1": "Atha naṃ ācariyo “kiṃ nu kho, tāta,",
  "atk-s0513a1:1852_2": "atisīghaṃ āgatosī”ti?",
  "atk-s0513a1:1852_3": "“Nanu ahaṃ tumhehi asātamanto nāma na uggaṇhāpito”ti?",
  "atk-s0513a1:1852_4": "“Ko pana te asātamante uggaṇhitabbe katvā kathesī”ti?",
  "atk-s0513a1:1852_5": "“Mayhaṃ mātā ācariyā”ti.",
  "atk-s0513a1:1852_6": "Bodhisatto cintesi “asātamanto nāma koci natthi,",
  "atk-s0513a1:1852_7": "imassa pana mātā imaṃ itthidose jānāpetukāmā bhavissatī”ti.",
  "atk-s0513a1:1852_8": "Atha naṃ “sādhu, tāta,",
  "atk-s0513a1:1852_9": "dassāmi te asātamante,",
  "atk-s0513a1:1852_10": "tvaṃ ajja ādiṃ katvā mama ṭhāne ṭhatvā mama mātaraṃ sahatthā nhāpento bhojento pāyento paṭijaggāhi,",
  "atk-s0513a1:1852_11": "hatthapādasīsapiṭṭhisambāhanādīni cassā karonto ‘ayye jaraṃ pattakālepi tāva te evarūpaṃ sarīraṃ,",
  "atk-s0513a1:1852_12": "daharakāle kīdisaṃ ahosī’ti hatthapādaparikammādikaraṇakāle hatthapādādīnaṃ vaṇṇaṃ katheyyāsi.",
  "atk-s0513a1:1852_13": "Yañca te mama mātā katheti,",
  "atk-s0513a1:1852_14": "taṃ alajjanto aniguhanto mayhaṃ āroceyyāsi,",
  "atk-s0513a1:1852_15": "evaṃ karonto asātamante lacchasi,",
  "atk-s0513a1:1852_16": "akaronto na lacchasī”ti āha.",
  "atk-s0513a1:1852_17": "So “sādhu ācariyā”ti tassa vacanaṃ sampaṭicchitvā tato paṭṭhāya sabbaṃ yathāvuttavidhānaṃ akāsi.",
  "atk-s0513a1:1853_0": "Athassā tasmiṃ māṇave punappunaṃ vaṇṇayamāne “ayaṃ mayā saddhiṃ abhiramitukāmo bhavissatī”ti andhāya jarājiṇṇāya abbhantare kileso uppajji.",
  "atk-s0513a1:1853_1": "Sā ekadivasaṃ attano sarīravaṇṇaṃ kathayamānaṃ māṇavaṃ āha “mayā saddhiṃ abhiramituṃ icchasī”ti? “Ayye,",
  "atk-s0513a1:1853_2": "ahaṃ tāva iccheyyaṃ,",
  "atk-s0513a1:1853_3": "ācariyo pana garuko”ti.",
  "atk-s0513a1:1853_4": "“Sace maṃ icchasi,",
  "atk-s0513a1:1853_5": "puttaṃ me mārehī”ti.",
  "atk-s0513a1:1853_6": "“Ahaṃ ācariyassa santike ettakaṃ sippaṃ uggaṇhitvā kilesamattaṃ nissāya kinti katvā ācariyaṃ māressāmī”ti.",
  "atk-s0513a1:1853_7": "“Tena hi sace tvaṃ maṃ na pariccajasi,",
  "atk-s0513a1:1853_8": "ahameva naṃ māressāmī”ti.",
  "atk-s0513a1:1853_9": "Evaṃ itthiyo nāma asātā lāmikā pacchimikā,",
  "atk-s0513a1:1853_10": "tathārūpe nāma vaye ṭhitā rāgacittaṃ uppādetvā kilesaṃ anuvattamānā evaṃ upakārakaṃ puttaṃ māretukāmā jātā.",
  "atk-s0513a1:1853_11": "Māṇavo sabbaṃ taṃ kathaṃ bodhisattassa ārocesi.",
  "atk-s0513a1:1854_0": "Bodhisatto “suṭṭhu te, māṇava,",
  "atk-s0513a1:1854_1": "kataṃ mayhaṃ ārocentenā”ti vatvā mātu āyusaṅkhāraṃ olokento “ajjeva marissatī”ti ñatvā “ehi, māṇava,",
  "atk-s0513a1:1854_2": "vīmaṃsissāma na”nti ekaṃ udumbararukkhaṃ chinditvā attano pamāṇena kaṭṭharūpakaṃ katvā sasīsaṃ pārupitvā",
  "atk-s0513a1:1854_3": "attano sayanaṭṭhāne uttānaṃ nipajjāpetvā rajjukaṃ bandhitvā antevāsikaṃ āha – “tāta,",
  "atk-s0513a1:1854_4": "pharasuṃ ādāya gantvā mama mātu saññaṃ dehī”ti.",
  "atk-s0513a1:1854_5": "Māṇavo gantvā “ayye,",
  "atk-s0513a1:1854_6": "ācariyo paṇṇasālāyaṃ attano sayanaṭṭhāne nipanno,",
  "atk-s0513a1:1854_7": "rajjusaññā me baddhā,",
  "atk-s0513a1:1854_8": "imaṃ pharasuṃ ādāya gantvā sace sakkosi,",
  "atk-s0513a1:1854_9": "mārehi na”nti āha.",
  "atk-s0513a1:1854_10": "“Tvaṃ pana maṃ na pariccajissasī”ti?",
  "atk-s0513a1:1854_11": "“Kiṃkāraṇā pariccajissāmī”ti?",
  "atk-s0513a1:1854_12": "Sā pharasuṃ ādāya pavedhamānā uṭṭhāya rajjusaññāya gantvā hatthena parāmasitvā “ayaṃ me putto”ti saññāya",
  "atk-s0513a1:1854_13": "kaṭṭharūpakassa mukhato sāṭakaṃ apanetvā pharasuṃ ādāya “ekappahāreneva māressāmī”ti gīvāyameva paharitvā",
  "atk-s0513a1:1854_14": "“dha”nti sadde uppanne rukkhabhāvaṃ aññāsi.",
  "atk-s0513a1:1854_15": "Atha bodhisattena “kiṃ karosi,",
  "atk-s0513a1:1854_16": "ammā”ti vutte sā “vañcitāmhī”ti tattheva maritvā patitā.",
  "atk-s0513a1:1854_17": "Attano kira paṇṇasālāya nipannāyapi taṅkhaṇaññeva tāya maritabbameva.",
  "atk-s0513a1:1855_0": "So tassā matabhāvaṃ ñatvā sarīrakiccaṃ katvā āḷāhanaṃ nibbāpetvā vanapupphehi pūjetvā māṇavaṃ ādāya paṇṇasāladvāre nisīditvā “tāta,",
  "atk-s0513a1:1855_1": "pāṭiyekko asātamanto nāma natthi,",
  "atk-s0513a1:1855_2": "itthiyo asātā nāma,",
  "atk-s0513a1:1855_3": "tava mātā ‘asātamantaṃ uggaṇhā’ti mama santikaṃ pesayamānā itthīnaṃ dosaṃ jānanatthaṃ pesesi.",
  "atk-s0513a1:1855_4": "Idāni pana te paccakkhameva mama mātu doso diṭṭho,",
  "atk-s0513a1:1855_5": "iminā kāraṇena ‘itthiyo nāma asātā lāmikā pacchimikā’ti jāneyyāsī”ti taṃ ovaditvā uyyojesi.",
  "atk-s0513a1:1855_6": "Sopi ācariyaṃ vanditvā mātāpitūnaṃ santikaṃ agamāsi.",
  "atk-s0513a1:1855_7": "Atha naṃ mātā pucchi “tāta,",
  "atk-s0513a1:1855_8": "uggahito te asātamanto”ti? “Āma, ammā”ti.",
  "atk-s0513a1:1855_9": "“Idāni kiṃ karissasi,",
  "atk-s0513a1:1855_10": "pabbajitvā aggiṃ vā paricarissasi,",
  "atk-s0513a1:1855_11": "agāramajjhe vā vasissasī”ti?",
  "atk-s0513a1:1855_12": "Māṇavo “mayā, amma,",
  "atk-s0513a1:1855_13": "paccakkhato itthīnaṃ dosā diṭṭhā,",
  "atk-s0513a1:1855_14": "agārena me kiccaṃ natthi,",
  "atk-s0513a1:1855_15": "pabbajissāmaha”nti attano adhippāyaṃ pakāsento imaṃ gāthamāha –",
  "atk-s0513a1:1856_0": "61.",
  "atk-s0513a1:1857_0": "“Asā lokitthiyo nāma, velā tāsaṃ na vijjati;",
  "atk-s0513a1:1858_0": "Sārattā ca pagabbhā ca, sikhī sabbaghaso yathā;",
  "atk-s0513a1:1859_0": "Tā hitvā pabbajissāmi, vivekamanubrūhaya”nti.",
  "atk-s0513a1:1860_0": "Tattha asāti asatiyo lāmikā.",
  "atk-s0513a1:1860_1": "Atha vā sātaṃ vuccati sukhaṃ,",
  "atk-s0513a1:1860_2": "taṃ tāsu natthi.",
  "atk-s0513a1:1860_3": "Attani paṭibaddhacittānaṃ asātameva dentītipi asā,",
  "atk-s0513a1:1860_4": "dukkhā dukkhavatthubhūtāti attho.",
  "atk-s0513a1:1860_5": "Imassa panatthassa sādhanatthāya idaṃ suttaṃ āharitabbaṃ –",
  "atk-s0513a1:1861_0": "“Māyā cetā marīcī ca, soko rogo cupaddavo;",
  "atk-s0513a1:1862_0": "Kharā ca bandhanā cetā, maccupāsā guhāsayā;",
  "atk-s0513a1:1863_0": "Tāsu yo vissase poso, so naresu narādhamo”ti. ;",
  "atk-s0513a1:1864_0": "Lokitthiyoti loke itthiyo.",
  "atk-s0513a1:1864_1": "Velā tāsaṃ na vijjatīti amma,",
  "atk-s0513a1:1864_2": "tāsaṃ itthīnaṃ kilesuppattiṃ patvā velā saṃvaro mariyādā pamāṇaṃ nāma natthi.",
  "atk-s0513a1:1864_3": "Sārattā ca pagabbhā cāti velā ca etāsaṃ natthi,",
  "atk-s0513a1:1864_4": "pañcasu kāmaguṇesu sārattā allīnā,",
  "atk-s0513a1:1864_5": "tathā kāyapāgabbhiyena,",
  "atk-s0513a1:1864_6": "vācāpāgabbhiyena,",
  "atk-s0513a1:1864_7": "manopāgabbhiyenāti tividhena pāgabbhiyena samannāgatattā pagabbhā cetā.",
  "atk-s0513a1:1864_8": "Etāsañhi abbhantare kāyadvārādīni patvā saṃvaro nāma natthi,",
  "atk-s0513a1:1864_9": "lolā kākapaṭibhāgāti dasseti.",
  "atk-s0513a1:1864_10": "Sikhī sabbaghaso yathāti amma,",
  "atk-s0513a1:1864_11": "yathā jālasikhāya “sikhī”ti saṅkhaṃ gato aggi nāma gūthagatādibhedaṃ asucimpi,",
  "atk-s0513a1:1864_12": "sappimadhuphāṇitādibhedaṃ sucimpi,",
  "atk-s0513a1:1864_13": "iṭṭhampi aniṭṭhampi yaṃ yadeva labhati,",
  "atk-s0513a1:1864_14": "sabbaṃ ghasati khādati,",
  "atk-s0513a1:1864_15": "tasmā “sabbaghaso”ti vuccati.",
  "atk-s0513a1:1864_16": "Tatheva tā itthiyopi hatthimeṇḍagomeṇḍādayo vā hontu hīnajaccā hīnakammantā,",
  "atk-s0513a1:1864_17": "khattiyādayo vā hontu uttamakammantā,",
  "atk-s0513a1:1864_18": "hīnukkaṭṭhabhāvaṃ acintetvā lokassādavasena kilesasanthave uppanne yaṃ yaṃ labhanti,",
  "atk-s0513a1:1864_19": "sabbameva sevantīti sabbaghasasikhisadisā honti.",
  "atk-s0513a1:1864_20": "Tasmā sikhī sabbaghaso yathā,",
  "atk-s0513a1:1864_21": "tathevetāti veditabbā.",
  "atk-s0513a1:1865_0": "Tā hitvā pabbajissāmīti ahaṃ tā lāmikā dukkhavatthubhūtā itthiyo hitvā araññaṃ pavisitvā isipabbajjaṃ pabbajissāmi.",
  "atk-s0513a1:1865_1": "Vivekamanubrūhayanti kāyaviveko cittaviveko upadhivivekoti tayo vivekā,",
  "atk-s0513a1:1865_2": "tesu idha kāyavivekopi vaṭṭati cittavivekopi.",
  "atk-s0513a1:1865_3": "Idaṃ vuttaṃ hoti – ahaṃ, amma,",
  "atk-s0513a1:1865_4": "pabbajitvā kasiṇaparikammaṃ katvā aṭṭha samāpattiyo ca pañcābhiññā ca uppādetvā gaṇato kāyaṃ,",
  "atk-s0513a1:1865_5": "kilesehi ca cittaṃ vivecetvā imaṃ vivekaṃ brūhento vaḍḍhento brahmalokaparāyaṇo bhavissāmi,",
  "atk-s0513a1:1865_6": "alaṃ me agārenāti.",
  "atk-s0513a1:1865_7": "Evaṃ itthiyo garahitvā mātāpitaro vanditvā himavantaṃ pavisitvā pabbajitvā vuttappakāraṃ vivekaṃ brūhento brahmalokaparāyaṇo ahosi.",
  "atk-s0513a1:1866_0": "Satthāpi “evaṃ bhikkhu itthiyo nāma asātā lāmikā pacchimikā dukkhadāyikā”ti itthīnaṃ aguṇaṃ kathetvā saccāni pakāsesi,",
  "atk-s0513a1:1866_1": "saccapariyosāne so bhikkhu sotāpattiphale patiṭṭhāsi.",
  "atk-s0513a1:1866_2": "Satthā anusandhiṃ ghaṭetvā jātakaṃ samodhānesi –",
  "atk-s0513a1:1866_3": "“tadā mātā bhaddakāpilānī,",
  "atk-s0513a1:1866_4": "pitā mahākassapo ahosi,",
  "atk-s0513a1:1866_5": "antevāsiko ānando,",
  "atk-s0513a1:1866_6": "ācariyo pana ahameva ahosi”nti.",
  "atk-s0513a1:1867_0": "Asātamantajātakavaṇṇanā paṭhamā.",
  "atk-s0513a1:1869_0": "[62] 2. Aṇḍabhūtajātakavaṇṇanā",
  "atk-s0513a1:1870_0": "Yaṃ brāhmaṇo avādesīti idaṃ satthā jetavane viharanto ukkaṇṭhitamevārabbha kathesi.",
  "atk-s0513a1:1870_1": "Tañhi satthā “saccaṃ kira tvaṃ bhikkhu ukkaṇṭhitosī”ti pucchitvā “sacca”nti vutte “bhikkhu itthiyo nāma arakkhiyā,",
  "atk-s0513a1:1870_2": "pubbe paṇḍitā itthiṃ gabbhato paṭṭhāya rakkhantāpi rakkhituṃ nāsakkhiṃsū”ti vatvā atītaṃ āhari.",
  "atk-s0513a1:1871_0": "Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchismiṃ nibbattitvā vayappatto",
  "atk-s0513a1:1871_1": "sabbasippesu nipphattiṃ patvā pitu accayena rajje patiṭṭhāya dhammena rajjaṃ kāresi.",
  "atk-s0513a1:1871_2": "So purohitena saddhiṃ jūtaṃ kīḷati.",
  "atk-s0513a1:1871_3": "Kīḷanto pana –",
  "atk-s0513a1:1872_0": "“Sabbā nadī vaṅkagatī, sabbe kaṭṭhamayā vanā;",
  "atk-s0513a1:1873_0": "Sabbitthiyo kare pāpaṃ, labhamāne nivātake”ti. –",
  "atk-s0513a1:1874_0": "Imaṃ jūtagītaṃ gāyanto rajataphalake suvaṇṇapāsake khipati.",
  "atk-s0513a1:1874_1": "Evaṃ kīḷanto pana rājā niccaṃ jināti,",
  "atk-s0513a1:1874_2": "purohito parājīyati.",
  "atk-s0513a1:1875_0": "So anukkamena ghare vibhave parikkhayaṃ gacchante cintesi “evaṃ sante sabbaṃ imasmiṃ ghare dhanaṃ khīyissati,",
  "atk-s0513a1:1875_1": "pariyesitvā purisantaraṃ agataṃ ekaṃ mātugāmaṃ ghare karissāmī”ti.",
  "atk-s0513a1:1875_2": "Athassa etadahosi “aññaṃ purisaṃ diṭṭhapubbaṃ itthiṃ rakkhituṃ na sakkhissāmi,",
  "atk-s0513a1:1875_3": "gabbhato paṭṭhāyekaṃ mātugāmaṃ rakkhitvā taṃ vayappattaṃ vase ṭhapetvā ekapurisikaṃ katvā gāḷhaṃ ārakkhaṃ",
  "atk-s0513a1:1875_4": "saṃvidahitvā rājakulato dhanaṃ āharissāmī”ti.",
  "atk-s0513a1:1875_5": "So ca aṅgavijjāya cheko hoti,",
  "atk-s0513a1:1875_6": "athekaṃ duggatitthiṃ gabbhiniṃ disvā “dhītaraṃ vijāyissatī”ti ñatvā taṃ pakkosāpetvā paribbayaṃ datvā",
  "atk-s0513a1:1875_7": "ghareyeva vasāpetvā vijātakāle dhanaṃ datvā uyyojetvā taṃ kumārikaṃ aññesaṃ purisānaṃ daṭṭhuṃ adatvā",
  "atk-s0513a1:1875_8": "itthīnaṃyeva hatthe datvā posāpetvā vayappattakāle taṃ attano vase ṭhapesi.",
  "atk-s0513a1:1875_9": "Yāva cesā vaḍḍhati,",
  "atk-s0513a1:1875_10": "tāva raññā saddhiṃ jūtaṃ na kīḷi.",
  "atk-s0513a1:1875_11": "Taṃ pana vase ṭhapetvā brāhmaṇo “mahārāja,",
  "atk-s0513a1:1875_12": "jūtaṃ kīḷāmā”ti āha.",
  "atk-s0513a1:1875_13": "Rājā “sādhū”ti purimaniyāmeneva kīḷi.",
  "atk-s0513a1:1875_14": "Purohito rañño gāyitvā pāsakaṃ khipanakāle “ṭhapetvā mama māṇavika”nti āha.",
  "atk-s0513a1:1875_15": "Tato paṭṭhāya purohito jināti,",
  "atk-s0513a1:1875_16": "rājā parājīyati.",
  "atk-s0513a1:1876_0": "Bodhisatto “imassa ghare ekapurisikāya ekāya itthiyā bhavitabba”nti pariggaṇhāpento atthibhāvaṃ ñatvā",
  "atk-s0513a1:1876_1": "“sīlamassā bhindāpessāmī”ti ekaṃ dhuttaṃ pakkosāpetvā “sakkhissasi purohitassa itthiyā sīlaṃ bhinditu”nti āha. “Sakkomi, devā”ti.",
  "atk-s0513a1:1876_2": "Athassa rājā dhanaṃ datvā “tena hi khippaṃ niṭṭhāpehī”ti taṃ pahiṇi.",
  "atk-s0513a1:1876_3": "So rañño santikā dhanaṃ ādāya gandhadhūmacuṇṇakappūrādīni gahetvā tassa gharato avidūre sabbagandhāpaṇaṃ pasāresi.",
  "atk-s0513a1:1876_4": "Purohitassapi gehaṃ sattabhūmakaṃ sattadvārakoṭṭhakaṃ hoti,",
  "atk-s0513a1:1876_5": "sabbesu dvārakoṭṭhakesu itthīnaṃyeva ārakkhā.",
  "atk-s0513a1:1876_6": "Ṭhapetvā pana brāhmaṇaṃ añño puriso gehaṃ pavisituṃ labhanto nāma natthi,",
  "atk-s0513a1:1876_7": "kacavarachaḍḍanapacchimpi sodhetvāyeva pavesenti.",
  "atk-s0513a1:1876_8": "Taṃ māṇavikaṃ purohitoyeva daṭṭhuṃ labhati.",
  "atk-s0513a1:1876_9": "Tassā ca ekā paricārikā itthī atthi.",
  "atk-s0513a1:1876_10": "Athassā sā paricārikā gandhapupphamūlaṃ gahetvā gacchantī tassa dhuttassa āpaṇasamīpena gacchati.",
  "atk-s0513a1:1876_11": "So “ayaṃ tassā paricārikā”ti suṭṭhu ñatvā ekadivasaṃ taṃ āgacchantiṃ disvā āpaṇā uṭṭhāya gantvā tassā",
  "atk-s0513a1:1876_12": "pādamūle patitvā ubhohi hatthehi pāde gāḷhaṃ gahetvā “amma,",
  "atk-s0513a1:1876_13": "ettakaṃ kālaṃ kahaṃ gatāsī”ti paridevi,",
  "atk-s0513a1:1876_14": "avasesāpi payuttakadhuttā ekamantaṃ ṭhatvā “hatthapādamukhasaṇṭhānehi ca ākappena ca mātāputtā ekasadisāyevā”ti āhaṃsu.",
  "atk-s0513a1:1876_15": "Sā itthī tesu tesu kathentesu attano asaddahitvā “ayaṃ me putto bhavissatī”ti sayampi rodituṃ ārabhi.",
  "atk-s0513a1:1876_16": "Te ubhopi kanditvā roditvā aññamaññaṃ āliṅgetvā aṭṭhaṃsu.",
  "atk-s0513a1:1877_0": "Atha so dhutto āha “amma,",
  "atk-s0513a1:1877_1": "kahaṃ vasasī”ti?",
  "atk-s0513a1:1877_2": "“Kinnarilīlāya vasamānāya rūpasobhaggappattāya purohitassa daharitthiyā upaṭṭhānaṃ kurumānā vasāmi, tātā”ti.",
  "atk-s0513a1:1877_3": "“Idāni kahaṃ yāsi, ammā”ti?",
  "atk-s0513a1:1877_4": "“Tassā gandhamālādīnaṃ atthāyā”ti. “Amma,",
  "atk-s0513a1:1877_5": "kiṃ te aññattha gatāya,",
  "atk-s0513a1:1877_6": "ito paṭṭhāya mameva santikā harā”ti mūlaṃ aggahetvāva bahūni tambūlatakkolakādīni ceva nānāpupphāni ca adāsi.",
  "atk-s0513a1:1877_7": "Māṇavikā bahūni gandhapupphādīni disvā “kiṃ, amma,",
  "atk-s0513a1:1877_8": "ajja amhākaṃ brāhmaṇo pasanno”ti āha.",
  "atk-s0513a1:1877_9": "“Kasmā evaṃ vadasī”ti?",
  "atk-s0513a1:1877_10": "“Imesaṃ bahubhāvaṃ disvā”ti.",
  "atk-s0513a1:1877_11": "Na brāhmaṇo bahumūlaṃ adāsi,",
  "atk-s0513a1:1877_12": "mayā panetaṃ mayhaṃ puttassa santikā ābhatanti.",
  "atk-s0513a1:1877_13": "Tato paṭṭhāya sā brāhmaṇena dinnamūlaṃ attanā gahetvā tasseva santikā gandhapupphādīni āharati.",
  "atk-s0513a1:1877_14": "Dhutto katipāhaccayena gilānālayaṃ katvā nipajji.",
  "atk-s0513a1:1877_15": "Sā tassa āpaṇadvāraṃ gantvā taṃ adisvā “kahaṃ me putto”ti pucchi.",
  "atk-s0513a1:1877_16": "“Puttassa te aphāsukaṃ jāta”nti?",
  "atk-s0513a1:1877_17": "Sā tassa nipannaṭṭhānaṃ gantvā nisīditvā piṭṭhiṃ parimajjantī “kiṃ te, tāta,",
  "atk-s0513a1:1877_18": "aphāsuka”nti pucchi.",
  "atk-s0513a1:1877_19": "So tuṇhī ahosi.",
  "atk-s0513a1:1877_20": "“Kiṃ na kathesi puttā”ti? “Amma,",
  "atk-s0513a1:1877_21": "marantenāpi tuyhaṃ kathetuṃ na sakkā”ti. “Tāta,",
  "atk-s0513a1:1877_22": "mayhaṃ akathetvā kassa katheyyāsi, kathehi, tātā”ti. “Amma,",
  "atk-s0513a1:1877_23": "mayhaṃ aññaṃ aphāsukaṃ natthi,",
  "atk-s0513a1:1877_24": "tassā pana māṇavikāya vaṇṇaṃ sutvā paṭibaddhacittosmi,",
  "atk-s0513a1:1877_25": "taṃ labhanto jīvissāmi,",
  "atk-s0513a1:1877_26": "alabhanto idheva marissāmī”ti. “Tāta,",
  "atk-s0513a1:1877_27": "mayhaṃ esa bhāro,",
  "atk-s0513a1:1877_28": "mā tvaṃ etaṃ nissāya cintayī”ti taṃ assāsetvā bahūni gandhapupphādīni ādāya māṇavikāya santikaṃ gantvā “putto me, amma,",
  "atk-s0513a1:1877_29": "mama santikā tava vaṇṇaṃ sutvā paṭibaddhacitto jāto,",
  "atk-s0513a1:1877_30": "kiṃ kātabba”nti?",
  "atk-s0513a1:1877_31": "“Sace ānetuṃ sakkotha,",
  "atk-s0513a1:1877_32": "mayā katokāsoyevā”ti.",
  "atk-s0513a1:1878_0": "Sā tassā vacanaṃ sutvā tato paṭṭhāya tassa gehassa kaṇṇakaṇṇehi bahuṃ kacavaraṃ saṅkaḍḍhitvā ārakkhitthiyā upari chaḍḍesi.",
  "atk-s0513a1:1878_1": "Sā tena aṭṭīyamānā apeti.",
  "atk-s0513a1:1878_2": "Itarā teneva niyāmena yā yā kiñci katheti,",
  "atk-s0513a1:1878_3": "tassā tassā upari kacavaraṃ chaḍḍesi.",
  "atk-s0513a1:1878_4": "Tato paṭṭhāya pana sā yaṃ yaṃ āharati vā harati vā,",
  "atk-s0513a1:1878_5": "taṃ taṃ na kāci sodhetuṃ ussahati.",
  "atk-s0513a1:1878_6": "Tasmiṃ kāle sā taṃ dhuttaṃ pupphapacchiyaṃ nipajjāpetvā māṇavikāya santikaṃ abhihari.",
  "atk-s0513a1:1878_7": "Dhutto māṇavikāya sīlaṃ bhinditvā ekāhadvīhaṃ pāsādeyeva ahosi.",
  "atk-s0513a1:1878_8": "Purohite bahi nikkhante ubho abhiramanti.",
  "atk-s0513a1:1878_9": "Tasmiṃ āgate dhutto nilīyati.",
  "atk-s0513a1:1879_0": "Atha naṃ sā ekāhadvīhaccayena “sāmi,",
  "atk-s0513a1:1879_1": "idāni tayā gantuṃ vaṭṭatī”ti āha.",
  "atk-s0513a1:1879_2": "“Ahaṃ brāhmaṇaṃ paharitvā gantukāmo”ti.",
  "atk-s0513a1:1879_3": "Sā “evaṃ hotū”ti dhuttaṃ nilīyāpetvā brāhmaṇe āgate evamāha “ahaṃ, ayya,",
  "atk-s0513a1:1879_4": "tumhesu vīṇaṃ vādentesu naccituṃ icchāmī”ti. “Sādhu, bhadde,",
  "atk-s0513a1:1879_5": "naccassū”ti vīṇaṃ vādesi.",
  "atk-s0513a1:1879_6": "“Tumhesu olokentesu lajjāmi,",
  "atk-s0513a1:1879_7": "mukhaṃ pana vo sāṭakena bandhitvā naccissāmī”ti.",
  "atk-s0513a1:1879_8": "“Sace lajjasi,",
  "atk-s0513a1:1879_9": "evaṃ karohī”ti.",
  "atk-s0513a1:1879_10": "Māṇavikā ghanasāṭakaṃ gahetvā tassa akkhīni pidahamānā mukhaṃ bandhi.",
  "atk-s0513a1:1879_11": "Brāhmaṇo mukhaṃ bandhāpetvā vīṇaṃ vādesi.",
  "atk-s0513a1:1879_12": "Sā muhuttaṃ naccitvā “ayya,",
  "atk-s0513a1:1879_13": "ahaṃ te ekavāraṃ sīse paharitukāmā”ti āha.",
  "atk-s0513a1:1879_14": "Itthilolo brāhmaṇo kiñci kāraṇaṃ ajānanto “paharāhī”ti āha,",
  "atk-s0513a1:1879_15": "māṇavikā dhuttassa saññaṃ adāsi.",
  "atk-s0513a1:1879_16": "So saṇikaṃ āgantvā brāhmaṇassa piṭṭhipasse ṭhatvā sīse kapparena pahari,",
  "atk-s0513a1:1879_17": "akkhīni patanākārappattāni ahesuṃ,",
  "atk-s0513a1:1879_18": "sīse gaṇḍo uṭṭhahi.",
  "atk-s0513a1:1879_19": "So vedanāṭṭo hutvā “āhara te hattha”nti āha.",
  "atk-s0513a1:1879_20": "Māṇavikā attano hatthaṃ ukkhipitvā tassa hatthe ṭhapesi.",
  "atk-s0513a1:1879_21": "Brāhmaṇo “hattho muduko,",
  "atk-s0513a1:1879_22": "pahāro pana thaddho”ti āha.",
  "atk-s0513a1:1879_23": "Dhutto brāhmaṇaṃ paharitvā nilīyi.",
  "atk-s0513a1:1879_24": "Māṇavikā tasmiṃ nilīne brāhmaṇassa mukhato sāṭakaṃ mocetvā telaṃ ādāya sīsaṃ parisambāhi.",
  "atk-s0513a1:1879_25": "Brāhmaṇe bahi nikkhante puna sā itthī dhuttaṃ pacchiyaṃ nipajjāpetvā nīhari.",
  "atk-s0513a1:1880_0": "So rañño santikaṃ gantvā sabbaṃ taṃ pavattiṃ ārocesi.",
  "atk-s0513a1:1880_1": "Rājā attano upaṭṭhānaṃ āgataṃ brāhmaṇaṃ āha “jūtaṃ kīḷāma brāhmaṇā”ti? “Sādhu,",
  "atk-s0513a1:1880_2": "mahārājā”ti.",
  "atk-s0513a1:1880_3": "Rājā jūtamaṇḍalaṃ sajjāpetvā purimanayeneva jūtagītaṃ gāyitvā pāsake khipati.",
  "atk-s0513a1:1880_4": "Brāhmaṇo māṇavikāya tapassa bhinnabhāvaṃ ajānanto “ṭhapetvā mama māṇavika”nti āha.",
  "atk-s0513a1:1880_5": "Evaṃ vadantopi parājitoyeva.",
  "atk-s0513a1:1880_6": "Rājā jinitvā “brāhmaṇa,",
  "atk-s0513a1:1880_7": "kiṃ vadesi,",
  "atk-s0513a1:1880_8": "māṇavikāya te tapo bhinno,",
  "atk-s0513a1:1880_9": "tvaṃ ‘mātugāmaṃ gabbhato paṭṭhāya rakkhanto sattasu ṭhānesu ārakkhaṃ karonto rakkhituṃ sakkhissāmī’ti maññasi,",
  "atk-s0513a1:1880_10": "mātugāmo nāma kucchiyaṃ pakkhipitvā carantenāpi rakkhituṃ na sakkā,",
  "atk-s0513a1:1880_11": "ekapurisikā itthī nāma natthi,",
  "atk-s0513a1:1880_12": "tava māṇavikā ‘naccitukāmāmhī’ti vatvā vīṇaṃ vādentassa tava sāṭakena mukhaṃ bandhitvā attano jāraṃ tava sīse kapparena paharāpetvā uyyojesi,",
  "atk-s0513a1:1880_13": "idāni kiṃ kathesī”ti vatvā imaṃ gāthamāha –",
  "atk-s0513a1:1881_0": "62.",
  "atk-s0513a1:1882_0": "“Yaṃ brāhmaṇo avādesi, vīṇaṃ samukhaveṭhito;",
  "atk-s0513a1:1883_0": "Aṇḍabhūtābhatā bhariyā, tāsu ko jātu vissase”ti.",
  "atk-s0513a1:1884_0": "Tattha yaṃ brāhmaṇo avādesi,",
  "atk-s0513a1:1884_1": "vīṇaṃ samukhaveṭhitoti yena kāraṇena brāhmaṇo ghanasāṭakena saha mukhena veṭhito hutvā vīṇaṃ vādesi,",
  "atk-s0513a1:1884_2": "taṃ kāraṇaṃ na jānātīti attho.",
  "atk-s0513a1:1884_3": "Tañhi sā vañcetukāmā evamakāsi.",
  "atk-s0513a1:1884_4": "Brāhmaṇo pana taṃ itthiṃ bahumāyābhāvaṃ ajānanto mātugāmassa saddahitvā “maṃ esā lajjatī”ti evaṃsaññī ahosi,",
  "atk-s0513a1:1884_5": "tenassa aññāṇabhāvaṃ pakāsento rājā evamāha,",
  "atk-s0513a1:1884_6": "ayametthādhippāyo.",
  "atk-s0513a1:1884_7": "Aṇḍabhūtābhatā bhariyāti aṇḍaṃ vuccati bījaṃ,",
  "atk-s0513a1:1884_8": "bījabhūtā mātukucchito anikkhantakāleyeva ābhatā ānītā,",
  "atk-s0513a1:1884_9": "bhatāti vā puṭṭhāti attho. Kā sā?",
  "atk-s0513a1:1884_10": "Bhariyā pajāpati pādaparicārikā.",
  "atk-s0513a1:1884_11": "Sā hi bhattavatthādīhi bharitabbatāya,",
  "atk-s0513a1:1884_12": "bhinnasaṃvaratāya,",
  "atk-s0513a1:1884_13": "lokadhammehi bharitatāya vā “bhariyā”ti vuccati.",
  "atk-s0513a1:1884_14": "Tāsu ko jātu vissaseti jātūti ekaṃsādhivacanaṃ,",
  "atk-s0513a1:1884_15": "tāsu mātukucchito paṭṭhāya rakkhiyamānāsupi evaṃ vippakāraṃ āpajjantīsu bhariyāsu ko nāma paṇḍito puriso ekaṃsena vissase,",
  "atk-s0513a1:1884_16": "“nibbikārā esā mayī”ti ko saddaheyyāti attho.",
  "atk-s0513a1:1884_17": "Asaddhammavasena hi āmantakesu nimantakesu vijjamānesu mātugāmo nāma na sakkā rakkhitunti.",
  "atk-s0513a1:1885_0": "Evaṃ bodhisatto brāhmaṇassa dhammaṃ desesi.",
  "atk-s0513a1:1885_1": "Brāhmaṇo bodhisattassa dhammadesanaṃ sutvā nivesanaṃ gantvā taṃ māṇavikaṃ āha –",
  "atk-s0513a1:1885_2": "“tayā kira evarūpaṃ pāpakammaṃ kata”nti? “Ayya,",
  "atk-s0513a1:1885_3": "ko evamāha,",
  "atk-s0513a1:1885_4": "na karomi,",
  "atk-s0513a1:1885_5": "‘ahameva pahariṃ,",
  "atk-s0513a1:1885_6": "na añño koci’.",
  "atk-s0513a1:1885_7": "Sace na saddahatha,",
  "atk-s0513a1:1885_8": "ahaṃ ‘tumhe ṭhapetvā aññassa purisassa hatthasamphassaṃ na jānāmī’ti saccakiriyaṃ katvā aggiṃ pavisitvā tumhe saddahāpessāmī”ti.",
  "atk-s0513a1:1885_9": "Brāhmaṇo “evaṃ hotū”ti mahantaṃ dārurāsiṃ kāretvā aggiṃ katvā taṃ pakkosāpetvā “sace attano saddahasi,",
  "atk-s0513a1:1885_10": "aggiṃ pavisāhī”ti āha.",
  "atk-s0513a1:1886_0": "Māṇavikā attano paricārikaṃ paṭhamameva sikkhāpesi “amma,",
  "atk-s0513a1:1886_1": "tava puttaṃ tattha gantvā mama aggiṃ pavisanakāle hatthaggahaṇaṃ kātuṃ vadehī”ti.",
  "atk-s0513a1:1886_2": "Sā gantvā tathā avaca.",
  "atk-s0513a1:1886_3": "Dhutto āgantvā parisamajjhe aṭṭhāsi.",
  "atk-s0513a1:1886_4": "Sā māṇavikā brāhmaṇaṃ vañcetukāmā mahājanamajjhe ṭhatvā “brāhmaṇa,",
  "atk-s0513a1:1886_5": "taṃ ṭhapetvā aññassa purisassa hatthasamphassaṃ nāma na jānāmi,",
  "atk-s0513a1:1886_6": "iminā saccena ayaṃ aggi mā maṃ jhāpesī”ti aggiṃ pavisituṃ āraddhā.",
  "atk-s0513a1:1886_7": "Tasmiṃ khaṇe dhutto “passatha bho purohitabrāhmaṇassa kammaṃ,",
  "atk-s0513a1:1886_8": "evarūpaṃ mātugāmaṃ aggiṃ pavesāpetī”ti gantvā taṃ māṇavikaṃ hatthe gaṇhi.",
  "atk-s0513a1:1886_9": "Sā hatthaṃ vissajjāpetvā purohitaṃ āha – “ayya,",
  "atk-s0513a1:1886_10": "mama saccakiriyā bhinnā,",
  "atk-s0513a1:1886_11": "na sakkā aggiṃ pavisitu”nti.",
  "atk-s0513a1:1886_12": "“Kiṃkāraṇā”ti?",
  "atk-s0513a1:1886_13": "“Ajja mayā evarūpā saccakiriyā katā ‘ṭhapetvā mama sāmikaṃ aññassa purisassa hatthasamphassaṃ na jānāmī’ti,",
  "atk-s0513a1:1886_14": "idāni camhi iminā purisena hatthe gahitā”ti.",
  "atk-s0513a1:1886_15": "Brāhmaṇo “vañcito ahaṃ imāyā”ti ñatvā taṃ pothetvā nīharāpesi.",
  "atk-s0513a1:1886_16": "Evaṃ asaddhammasamannāgatā kiretā itthiyo tāva mahantampi pāpakammaṃ katvā attano sāmikaṃ vañcetuṃ “nāhaṃ",
  "atk-s0513a1:1886_17": "evarūpaṃ kammaṃ karomī”ti divasampi sapathaṃ kurumānā nānācittāva honti.",
  "atk-s0513a1:1886_18": "Tena vuttaṃ –",
  "atk-s0513a1:1887_0": "“Corīnaṃ bahubuddhīnaṃ, yāsu saccaṃ sudullabhaṃ;",
  "atk-s0513a1:1888_0": "Thīnaṃ bhāvo durājāno, macchassevodake gataṃ. ;",
  "atk-s0513a1:1889_0": "“Musā tāsaṃ yathā saccaṃ, saccaṃ tāsaṃ yathā musā;",
  "atk-s0513a1:1890_0": "Gāvo bahi tiṇasseva, omasanti varaṃ varaṃ.",
  "atk-s0513a1:1891_0": "“Coriyo kathinā hetā, vāḷā ca lapasakkharā;",
  "atk-s0513a1:1892_0": "Na tā kiñci na jānanti, yaṃ manussesu vañcana”nti. ;",
  "atk-s0513a1:1893_0": "Satthā “evaṃ arakkhiyo mātugāmo”ti imaṃ dhammadesanaṃ āharitvā saccāni pakāsesi,",
  "atk-s0513a1:1893_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a1:1893_2": "Satthāpi anusandhiṃ ghaṭetvā jātakaṃ samodhānesi “tadā bārāṇasirājā ahameva ahosi”nti.",
  "atk-s0513a1:1894_0": "Aṇḍabhūtajātakavaṇṇanā dutiyā.",
  "atk-s0513a1:1896_0": "[63] 3. Takkapaṇḍitajātakavaṇṇanā",
  "atk-s0513a1:1897_0": "Kodhanā akataññū cāti idaṃ satthā jetavane viharanto ukkaṇṭhitabhikkhuññevārabbha kathesi.",
  "atk-s0513a1:1897_1": "Tañhi satthā “saccaṃ kira tvaṃ bhikkhu ukkaṇṭhitosī”ti pucchitvā “sacca”nti vutte “itthiyo nāma bhikkhu akataññū mittadubbhā,",
  "atk-s0513a1:1897_2": "kasmā tā nissāya ukkaṇṭhitosī”ti vatvā atītaṃ āhari.",
  "atk-s0513a1:1898_0": "Atīte bārāṇasiyaṃ brahmadatte rajjaṃ kārente bodhisatto isipabbajjaṃ pabbajitvā gaṅgātīre assamaṃ māpetvā",
  "atk-s0513a1:1898_1": "samāpattiyo ceva abhiññāyo ca nibbattetvā jhānasukhena viharati.",
  "atk-s0513a1:1898_2": "Tasmiṃ samaye bārāṇasiseṭṭhino dhītā duṭṭhakumārī nāma caṇḍā ahosi pharusā,",
  "atk-s0513a1:1898_3": "dāsakammakare akkosati paribhāsati paharati.",
  "atk-s0513a1:1898_4": "Atha naṃ ekadivasaṃ parivāramanussā gahetvā “gaṅgāya kīḷissāmā”ti agamaṃsu.",
  "atk-s0513a1:1898_5": "Tesaṃ kīḷantānaññeva sūriyatthaṅgamanavelā jātā,",
  "atk-s0513a1:1898_6": "megho uṭṭhahi,",
  "atk-s0513a1:1898_7": "manussā meghaṃ disvā ito cito ca vegena palāyiṃsu.",
  "atk-s0513a1:1898_8": "Seṭṭhidhītāyapi dāsakammakarā “ajja amhehi etissā piṭṭhiṃ passituṃ vaṭṭatī”ti taṃ antoudakasmiṃyeva chaḍḍetvā uttariṃsu.",
  "atk-s0513a1:1898_9": "Devo pāvassi,",
  "atk-s0513a1:1898_10": "sūriyopi atthaṅgato,",
  "atk-s0513a1:1898_11": "andhakāro jāto.",
  "atk-s0513a1:1898_12": "Te tāya vināva gehaṃ gantvā “kahaṃ sā”ti vutte “gaṅgāto tāva uttiṇṇā,",
  "atk-s0513a1:1898_13": "atha naṃ na jānāma kahaṃ gatā”ti.",
  "atk-s0513a1:1898_14": "Ñātakā vicinitvāpi na passiṃsu.",
  "atk-s0513a1:1899_0": "Sā mahāviravaṃ viravantī udakena vuyhamānā aḍḍharattasamaye bodhisattassa paṇṇasālāsamīpaṃ pāpuṇi.",
  "atk-s0513a1:1899_1": "So tassā saddaṃ sutvā “mātugāmassa saddo eso,",
  "atk-s0513a1:1899_2": "parittāṇamassā karissāmī”ti tiṇukkaṃ ādāya nadītīraṃ gantvā taṃ disvā “mā bhāyi,",
  "atk-s0513a1:1899_3": "mā bhāyī”ti assāsetvā nāgabalo thāmasampanno bodhisatto nadiṃ taramāno gantvā taṃ ukkhipitvā assamapadaṃ ānetvā aggiṃ katvā adāsi.",
  "atk-s0513a1:1899_4": "Sīte vigate madhurāni phalāphalāni upanāmesi.",
  "atk-s0513a1:1899_5": "Tāni khāditvā ṭhitaṃ “kattha vāsikāsi,",
  "atk-s0513a1:1899_6": "kathañca gaṅgāya patitāsī”ti pucchi.",
  "atk-s0513a1:1899_7": "Sā taṃ pavattiṃ ārocesi.",
  "atk-s0513a1:1899_8": "Atha naṃ “tvaṃ idheva vasā”ti paṇṇasālāya vasāpento dvīhatīhaṃ sayaṃ abbhokāse vasitvā “idāni gacchā”ti āha.",
  "atk-s0513a1:1899_9": "Sā “imaṃ tāpasaṃ sīlabhedaṃ pāpetvā gahetvā gamissāmī”ti na gacchati.",
  "atk-s0513a1:1899_10": "Atha gacchante kāle itthikuttaṃ itthilīlaṃ dassetvā tassa sīlabhedaṃ katvā jhānaṃ antaradhāpesi.",
  "atk-s0513a1:1899_11": "So taṃ gahetvā araññeyeva vasati.",
  "atk-s0513a1:1899_12": "Atha naṃ sā āha “ayya,",
  "atk-s0513a1:1899_13": "kiṃ no araññavāsena,",
  "atk-s0513a1:1899_14": "manussapathaṃ gamissāmā”ti?",
  "atk-s0513a1:1899_15": "So taṃ ādāya ekaṃ paccantagāmakaṃ gantvā takkabhatiyā jīvikaṃ kappetvā taṃ poseti.",
  "atk-s0513a1:1899_16": "Tassa takkaṃ vikkiṇitvā jīvatīti “takkapaṇḍito”ti nāmaṃ akaṃsu.",
  "atk-s0513a1:1899_17": "Athassa gāmavāsino paribbayaṃ datvā “amhākaṃ suyuttaduyuttakaṃ ācikkhanto ettha vasā”ti gāmadvāre kuṭiyaṃ vāsesuṃ.",
  "atk-s0513a1:1900_0": "Tena ca samayena corā pabbatā oruyha paccantaṃ paharanti.",
  "atk-s0513a1:1900_1": "Te ekadivasaṃ taṃ gāmaṃ paharitvā gāmavāsikehiyeva bhaṇḍikā ukkhipāpetvā gacchantā tampi seṭṭhidhītaraṃ",
  "atk-s0513a1:1900_2": "gahetvā attano vasanaṭṭhānaṃ gantvā sesajane vissajjesuṃ.",
  "atk-s0513a1:1900_3": "Corajeṭṭhako pana tassā rūpe bajjhitvā taṃ attano bhariyaṃ akāsi.",
  "atk-s0513a1:1900_4": "Bodhisatto “itthannāmā kaha”nti pucchi.",
  "atk-s0513a1:1900_5": "“Corajeṭṭhakena gahetvā attano bhariyā katā”ti ca sutvāpi “na sā tattha mayā vinā vasissati,",
  "atk-s0513a1:1900_6": "palāyitvā āgacchissatī”ti tassā āgamanaṃ olokento tattheva vasi.",
  "atk-s0513a1:1901_0": "Seṭṭhidhītāpi cintesi “ahaṃ idha sukhaṃ vasāmi,",
  "atk-s0513a1:1901_1": "kadāci maṃ takkapaṇḍito kiñcideva nissāya āgantvā ito ādāya gaccheyya,",
  "atk-s0513a1:1901_2": "atha etasmā sukhā parihāyissāmi,",
  "atk-s0513a1:1901_3": "yannūnāhaṃ sampiyāyamānā viya taṃ pakkosāpetvā ghātāpeyya”nti.",
  "atk-s0513a1:1901_4": "Sā ekaṃ manussaṃ pakkositvā “ahaṃ idha dukkhaṃ jīvāmi,",
  "atk-s0513a1:1901_5": "takkapaṇḍito āgantvā maṃ ādāya gacchatū”ti sāsanaṃ pesesi.",
  "atk-s0513a1:1901_6": "So taṃ sāsanaṃ sutvā saddahitvā tattha gantvā gāmadvāre ṭhatvā sāsanaṃ pesesi.",
  "atk-s0513a1:1901_7": "Sā nikkhamitvā taṃ disvā “ayya,",
  "atk-s0513a1:1901_8": "sace mayaṃ idāni gacchissāma,",
  "atk-s0513a1:1901_9": "corajeṭṭhako anubandhitvā ubhopi amhe ghātessati,",
  "atk-s0513a1:1901_10": "rattibhāge gacchissāmā”ti taṃ ānetvā bhojetvā koṭṭhake nisīdāpetvā sāyaṃ corajeṭṭhakassa āgantvā suraṃ pivitvā mattakāle “sāmi,",
  "atk-s0513a1:1901_11": "sace imāya velāya tava sattuṃ passeyyāsi,",
  "atk-s0513a1:1901_12": "kinti naṃ kareyyāsī”ti āha.",
  "atk-s0513a1:1901_13": "“Idañcidañca karissāmīti”.",
  "atk-s0513a1:1901_14": "“Kiṃ pana so dūre,",
  "atk-s0513a1:1901_15": "nanu koṭṭhake nisinno”ti?",
  "atk-s0513a1:1901_16": "Corajeṭṭhako ukkaṃ ādāya tattha gantvā taṃ disvā gahetvā gehamajjhe pātetvā kapparādīhi yathāruciṃ pothesi.",
  "atk-s0513a1:1901_17": "So pothiyamānopi aññaṃ kiñci avatvā “kodhanā akataññū ca,",
  "atk-s0513a1:1901_18": "pisuṇā mittabhedikā”ti ettakameva vadati.",
  "atk-s0513a1:1901_19": "Coro taṃ pothetvā bandhitvā nipajjāpetvā sāyamāsaṃ bhuñjitvā sayi.",
  "atk-s0513a1:1901_20": "Pabuddho jiṇṇāya surāya puna taṃ pothetuṃ ārabhi,",
  "atk-s0513a1:1901_21": "sopi tāneva cattāri padāni vadati.",
  "atk-s0513a1:1902_0": "Coro cintesi “ayaṃ evaṃ pothiyamānopi aññaṃ kiñci avatvā imāneva cattāri padāni vadati,",
  "atk-s0513a1:1902_1": "pucchissāmi na”nti tassā suttabhāvaṃ ñatvā taṃ pucchi “ambho tvaṃ evaṃ pothiyamānopi kasmā etāneva padāni vadasī”ti?",
  "atk-s0513a1:1902_2": "Takkapaṇḍito “tena hi suṇāhī”ti taṃ kāraṇaṃ ādito paṭṭhāya kathesi.",
  "atk-s0513a1:1902_3": "“Ahaṃ pubbe araññavāsiko eko tāpaso jhānalābhī,",
  "atk-s0513a1:1902_4": "svāhaṃ etaṃ gaṅgāya vuyhamānaṃ uttāretvā paṭijaggiṃ.",
  "atk-s0513a1:1902_5": "Atha maṃ esā palobhetvā jhānā parihāpesi,",
  "atk-s0513a1:1902_6": "svāhaṃ araññaṃ pahāya etaṃ posento paccantagāmake vasāmi,",
  "atk-s0513a1:1902_7": "athesā corehi idhānītā ‘ahaṃ dukkhaṃ vasāmi,",
  "atk-s0513a1:1902_8": "āgantvā maṃ netū’ti mayhaṃ sāsanaṃ pesetvā idāni tava hatthe pātesi,",
  "atk-s0513a1:1902_9": "iminā kāraṇenāhaṃ evaṃ kathemī”ti.",
  "atk-s0513a1:1902_10": "Coro cintesi “yā esā evarūpe guṇasampanne upakārake evaṃ vippaṭipajji,",
  "atk-s0513a1:1902_11": "sā mayhaṃ kataraṃ nāma upaddavaṃ na kareyya,",
  "atk-s0513a1:1902_12": "māretabbā esā”ti so takkapaṇḍitaṃ assāsetvā taṃ pabodhetvā khaggaṃ ādāya nikkhamma “etaṃ purisaṃ gāmadvāre",
  "atk-s0513a1:1902_13": "ghātessāmī”ti vatvā tāya saddhiṃ bahigāmaṃ gantvā “etaṃ hatthe gaṇhā”ti taṃ tāya hatthe gāhāpetvā khaggaṃ",
  "atk-s0513a1:1902_14": "ādāya takkapaṇḍitaṃ paharanto viya taṃ dvidhā chinditvā sasīsaṃ nhāpetvā takkapaṇḍitaṃ katipāhaṃ paṇītena",
  "atk-s0513a1:1902_15": "bhojanena santappetvā idāni kahaṃ gamissasī”ti āha.",
  "atk-s0513a1:1902_16": "Takkapaṇḍito “gharāvāsena me kiccaṃ natthi,",
  "atk-s0513a1:1902_17": "isipabbajjaṃ pabbajitvā tattheva araññe vasissāmī”ti āha.",
  "atk-s0513a1:1902_18": "“Tena hi ahampi pabbajissāmī”ti ubhopi pabbajitvā taṃ araññāyatanaṃ gantvā pañca abhiññā aṭṭha ca samāpattiyo",
  "atk-s0513a1:1902_19": "nibbattetvā jīvitapariyosāne brahmalokūpagā ahesuṃ.",
  "atk-s0513a1:1903_0": "Satthā imāni dve vatthūni kathetvā anusandhiṃ ghaṭetvā abhisambuddho hutvā imaṃ gāthamāha –",
  "atk-s0513a1:1904_0": "63.",
  "atk-s0513a1:1905_0": "“Kodhanā akataññū ca, pisuṇā mittabhedikā;",
  "atk-s0513a1:1906_0": "Brahmacariyaṃ cara bhikkhu, so sukhaṃ na vihāhisī”ti.",
  "atk-s0513a1:1907_0": "Tatrāyaṃ piṇḍattho –",
  "atk-s0513a1:1907_1": "bhikkhu itthiyo nāmetā kodhanā,",
  "atk-s0513a1:1907_2": "uppannaṃ kodhaṃ nivāretuṃ na sakkonti.",
  "atk-s0513a1:1907_3": "Akataññū ca,",
  "atk-s0513a1:1907_4": "atimahantampi upakāraṃ na jānanti.",
  "atk-s0513a1:1907_5": "Pisuṇā ca,",
  "atk-s0513a1:1907_6": "piyasuññabhāvakaraṇameva kathaṃ kathenti.",
  "atk-s0513a1:1907_7": "Mittabhedikā,",
  "atk-s0513a1:1907_8": "mitte bhindanti,",
  "atk-s0513a1:1907_9": "mittabhedanakathaṃ kathanasīlāyeva,",
  "atk-s0513a1:1907_10": "evarūpehi pāpadhammehi samannāgatā etā.",
  "atk-s0513a1:1907_11": "Kiṃ te etāhi,",
  "atk-s0513a1:1907_12": "brahmacariyaṃ cara bhikkhu,",
  "atk-s0513a1:1907_13": "ayañhi methunavirati parisuddhaṭṭhena brahmacariyaṃ nāma, taṃ cara.",
  "atk-s0513a1:1907_14": "So sukhaṃ na vihāhisīti so tvaṃ etaṃ brahmacariyavāsaṃ vasanto jhānasukhaṃ maggasukhaṃ phalasukhañca na vihāhisi,",
  "atk-s0513a1:1907_15": "etaṃ sukhaṃ na vijahissati,",
  "atk-s0513a1:1907_16": "etasmā sukhā na parihāyissasīti attho.",
  "atk-s0513a1:1907_17": "“Na parihāhisī”tipi pāṭho,",
  "atk-s0513a1:1907_18": "ayamevattho.",
  "atk-s0513a1:1908_0": "Satthā imaṃ dhammadesanaṃ āharitvā saccāni pakāsesi,",
  "atk-s0513a1:1908_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a1:1908_2": "Satthā jātakaṃ samodhānesi –",
  "atk-s0513a1:1908_3": "“tadā corajeṭṭhako ānando ahosi,",
  "atk-s0513a1:1908_4": "takkapaṇḍito pana ahameva ahosi”nti.",
  "atk-s0513a1:1909_0": "Takkapaṇḍitajātakavaṇṇanā tatiyā.",
  "atk-s0513a1:1911_0": "[64] 4. Durājānajātakavaṇṇanā",
  "atk-s0513a1:1912_0": "Māsu nandi icchati manti idaṃ satthā jetavane viharanto ekaṃ upāsakaṃ ārabbha kathesi.",
  "atk-s0513a1:1912_1": "Eko kira sāvatthivāsī upāsako tīsu saraṇesu pañcasu ca sīlesu patiṭṭhito buddhamāmako,",
  "atk-s0513a1:1912_2": "dhammamāmako,",
  "atk-s0513a1:1912_3": "saṅghamāmako,",
  "atk-s0513a1:1912_4": "bhariyā panassa dussīlā pāpadhammā.",
  "atk-s0513a1:1912_5": "Yaṃ divasaṃ micchācāraṃ carati,",
  "atk-s0513a1:1912_6": "taṃ divasaṃ satakītadāsī viya hoti,",
  "atk-s0513a1:1912_7": "micchācārassa pana akatadivase sāminī viya hoti caṇḍā pharusā.",
  "atk-s0513a1:1912_8": "So tassā bhāvaṃ jānituṃ na sakkoti,",
  "atk-s0513a1:1912_9": "atha tāya ubbāḷho buddhūpaṭṭhānaṃ na gacchati.",
  "atk-s0513a1:1912_10": "Atha naṃ ekadivasaṃ gandhapupphādīni ādāya āgantvā vanditvā nisinnaṃ satthā āha –",
  "atk-s0513a1:1912_11": "“kiṃ nu kho tvaṃ, upāsaka,",
  "atk-s0513a1:1912_12": "sattaṭṭha divase buddhūpaṭṭhānaṃ nāgacchasī”ti.",
  "atk-s0513a1:1912_13": "Gharaṇī me, bhante,",
  "atk-s0513a1:1912_14": "ekasmiṃ divase satakītadāsī viya hoti,",
  "atk-s0513a1:1912_15": "ekasmiṃ divase sāminī viya caṇḍā pharusā.",
  "atk-s0513a1:1912_16": "Ahaṃ tassā bhāvaṃ jānituṃ na sakkomi,",
  "atk-s0513a1:1912_17": "svāhaṃ tāya ubbāḷho buddhūpaṭṭhānaṃ nāgacchāmīti.",
  "atk-s0513a1:1912_18": "Athassa vacanaṃ sutvā satthā “upāsaka,",
  "atk-s0513a1:1912_19": "‘mātugāmassa bhāvo nāma dujjāno’ti pubbepi te paṇḍitā kathayiṃsu,",
  "atk-s0513a1:1912_20": "tvaṃ pana taṃ bhavasaṅkhepagatattā sallakkhetuṃ na sakkosī”ti vatvā tena yācito atītaṃ āhari.",
  "atk-s0513a1:1913_0": "Atīte bārāṇasiyaṃ brahmadatte rajjaṃ kārente bodhisatto disāpāmokkho ācariyo hutvā pañca māṇavakasatāni sippaṃ sikkhāpeti.",
  "atk-s0513a1:1913_1": "Atheko tiroraṭṭhavāsiko brāhmaṇamāṇavako āgantvā tassa santike sippaṃ uggaṇhanto ekāya itthiyā paṭibaddhacitto",
  "atk-s0513a1:1913_2": "hutvā taṃ bhariyaṃ katvā tasmiṃyeva bārāṇasinagare vasanto dve tisso velāyo ācariyassa upaṭṭhānaṃ na gacchati.",
  "atk-s0513a1:1913_3": "Sā panassa bhariyā dussīlā pāpadhammā.",
  "atk-s0513a1:1913_4": "Micchācāraṃ ciṇṇadivase dāsī viya hoti,",
  "atk-s0513a1:1913_5": "aciṇṇadivase sāminī viya hoti caṇḍā pharusā.",
  "atk-s0513a1:1913_6": "So tassā bhāvaṃ jānituṃ asakkonto tāya ubbāḷho ākulacitto ācariyassa upaṭṭhānaṃ na gacchati.",
  "atk-s0513a1:1913_7": "Atha naṃ sattaṭṭha divase atikkamitvā āgataṃ “kiṃ, māṇava,",
  "atk-s0513a1:1913_8": "na paññāyasī”ti ācariyo pucchi.",
  "atk-s0513a1:1913_9": "So “bhariyā maṃ, ācariya,",
  "atk-s0513a1:1913_10": "ekadivasaṃ icchati pattheti,",
  "atk-s0513a1:1913_11": "dāsī viya nihatamānā hoti.",
  "atk-s0513a1:1913_12": "Ekadivasaṃ sāminī viya thaddhā caṇḍā pharusā,",
  "atk-s0513a1:1913_13": "ahaṃ tassā bhāvaṃ jānituṃ na sakkomi,",
  "atk-s0513a1:1913_14": "tāya ubbāḷho ākulacitto tumhākaṃ upaṭṭhānaṃ nāgatomhī”ti.",
  "atk-s0513a1:1913_15": "Ācariyo “evametaṃ, māṇava,",
  "atk-s0513a1:1913_16": "itthiyo nāma anācāraṃ ciṇṇadivase sāmikaṃ anuvattanti,",
  "atk-s0513a1:1913_17": "dāsī viya nihatamānā honti.",
  "atk-s0513a1:1913_18": "Anāciṇṇadivase pana mānatthaddhā hutvā sāmikaṃ na gaṇenti.",
  "atk-s0513a1:1913_19": "Evaṃ itthiyo nāmetā anācārā dussīlā,",
  "atk-s0513a1:1913_20": "tāsaṃ bhāvo nāma dujjāno,",
  "atk-s0513a1:1913_21": "tāsu icchantīsupi anicchantīsupi majjhatteneva bhavitabba”nti vatvā tassovādavasena imaṃ gāthamāha –",
  "atk-s0513a1:1914_0": "64.",
  "atk-s0513a1:1915_0": "“Mā su nandi icchati maṃ, mā su soci na micchati;",
  "atk-s0513a1:1916_0": "Thīnaṃ bhāvo durājāno, macchassevodake gata”nti.",
  "atk-s0513a1:1917_0": "Tattha mā su nandi icchati manti su-",
  "atk-s0513a1:1917_1": "kāro nipātamattaṃ,",
  "atk-s0513a1:1917_2": "“ayaṃ itthī maṃ icchati pattheti,",
  "atk-s0513a1:1917_3": "mayi sinehaṃ karotī”ti mā tussi.",
  "atk-s0513a1:1917_4": "Mā su soci na micchatīti “ayaṃ maṃ na icchatī”tipi mā soci,",
  "atk-s0513a1:1917_5": "tassā icchamānāya nandiṃ,",
  "atk-s0513a1:1917_6": "na icchamānāya ca sokaṃ akatvā majjhattova hohīti dīpeti.",
  "atk-s0513a1:1917_7": "Thīnaṃ bhāvo durājānoti itthīnaṃ bhāvo nāma itthimāyāya paṭicchannattā durājāno.",
  "atk-s0513a1:1917_8": "Yathā kiṃ?",
  "atk-s0513a1:1917_9": "Macchassevodake gatanti yathā macchassa gamanaṃ udakena paṭicchannattā dujjānaṃ,",
  "atk-s0513a1:1917_10": "teneva so kevaṭṭe āgate udakena gamanaṃ paṭicchādetvā palāyati,",
  "atk-s0513a1:1917_11": "attānaṃ gaṇhituṃ na deti,",
  "atk-s0513a1:1917_12": "evameva itthiyo mahantampi dussīlakammaṃ katvā “mayaṃ evarūpaṃ na karomā”ti attanā katakammaṃ itthimāyāya paṭicchādetvā sāmike vañcenti.",
  "atk-s0513a1:1917_13": "Evaṃ itthiyo nāmetā pāpadhammā durājānā,",
  "atk-s0513a1:1917_14": "tāsu majjhattoyeva sukhito hotīti.",
  "atk-s0513a1:1918_0": "Evaṃ bodhisatto antevāsikassa ovādaṃ adāsi.",
  "atk-s0513a1:1918_1": "Tato paṭṭhāya so tassā upari majjhattova ahosi.",
  "atk-s0513a1:1918_2": "Sāpissa bhariyā “ācariyena kira me dussīlabhāvo ñāto”ti tato paṭṭhāya na anācāraṃ cari.",
  "atk-s0513a1:1918_3": "Sāpi tassa upāsakassa itthī “sammāsambuddhena kira mayhaṃ durācārabhāvo ñāto”ti tato paṭṭhāya pāpakammaṃ nāma na akāsi.",
  "atk-s0513a1:1919_0": "Satthāpi imaṃ dhammadesanaṃ āharitvā saccāni pakāsesi,",
  "atk-s0513a1:1919_1": "saccapariyosāne so upāsako sotāpattiphale patiṭṭhahi,",
  "atk-s0513a1:1919_2": "satthā anusandhiṃ ghaṭetvā jātakaṃ samodhānesi –",
  "atk-s0513a1:1919_3": "“tadā jayampatikāyeva idāni jayampatikā,",
  "atk-s0513a1:1919_4": "ācariyo pana ahameva ahosi”nti.",
  "atk-s0513a1:1920_0": "Durājānajātakavaṇṇanā catutthā.",
  "atk-s0513a1:1922_0": "[65] 5. Anabhiratijātakavaṇṇanā",
  "atk-s0513a1:1923_0": "Yathā nadī ca pantho cāti idaṃ satthā jetavane viharanto tathārūpaṃyeva upāsakaṃ ārabbha kathesi.",
  "atk-s0513a1:1923_1": "So pana pariggaṇhanto tassā dussīlabhāvaṃ ñatvā bhaṇḍito cittabyākulatāya sattaṭṭha divase upaṭṭhānaṃ nāgamāsi.",
  "atk-s0513a1:1923_2": "So ekadivasaṃ vihāraṃ gantvā tathāgataṃ vanditvā nisinno “kasmā sattaṭṭha divasāni nāgatosī”ti vutte “bhariyā me, bhante, dussīlā,",
  "atk-s0513a1:1923_3": "tassā upari byākulacittatāya nāgatomhī”ti āha.",
  "atk-s0513a1:1923_4": "Satthā “upāsaka,",
  "atk-s0513a1:1923_5": "itthīsu ‘anācārā etā’ti kopaṃ akatvā majjhatteneva bhavituṃ vaṭṭatīti pubbepi te paṇḍitā kathayiṃsu,",
  "atk-s0513a1:1923_6": "tvaṃ pana bhavantarena paṭicchannattā taṃ kāraṇaṃ na sallakkhesī”ti vatvā tena yācito atītaṃ āhari.",
  "atk-s0513a1:1924_0": "Atīte bārāṇasiyaṃ brahmadatte rajjaṃ kārente bodhisatto purimanayeneva disāpāmokkho ācariyo ahosi.",
  "atk-s0513a1:1924_1": "Athassa antevāsiko bhariyāya dosaṃ disvā byākulacittatāya katipāhaṃ anāgantvā ekadivasaṃ ācariyena pucchito taṃ kāraṇaṃ nivedesi.",
  "atk-s0513a1:1924_2": "Athassa ācariyo “tāta,",
  "atk-s0513a1:1924_3": "itthiyo nāma sabbasādhāraṇā,",
  "atk-s0513a1:1924_4": "tāsu ‘dussīlā etā’ti paṇḍitā kopaṃ na karontī”ti vatvā ovādavasena imaṃ gāthamāha –",
  "atk-s0513a1:1925_0": "65.",
  "atk-s0513a1:1926_0": "“Yathā nadī ca panto ca, pānāgāraṃ sabhā papā;",
  "atk-s0513a1:1927_0": "Evaṃ lokitthiyo nāma, nāsaṃ kujjhanti paṇḍitā”ti.",
  "atk-s0513a1:1928_0": "Tattha yathā nadīti yathā anekatitthā nadī nhānatthāya sampattasampattānaṃ caṇḍālādīnampi khattiyādīnampi sādhāraṇā,",
  "atk-s0513a1:1928_1": "na tattha koci nhāyituṃ na labhati nāma.",
  "atk-s0513a1:1928_2": "“Pantho”tiādīsupi yathā mahāmaggopi sabbesaṃ sādhāraṇo,",
  "atk-s0513a1:1928_3": "na koci tena gantuṃ na labhati.",
  "atk-s0513a1:1928_4": "Pānāgārampi surāgehaṃ sabbesaṃ sādhāraṇaṃ,",
  "atk-s0513a1:1928_5": "yo yo pātukāmo,",
  "atk-s0513a1:1928_6": "sabbo tattha pavisateva.",
  "atk-s0513a1:1928_7": "Puññatthikehi tattha tattha manussānaṃ nivāsatthāya katā sabhāpi sādhāraṇā,",
  "atk-s0513a1:1928_8": "na tattha koci pavisituṃ na labhati.",
  "atk-s0513a1:1928_9": "Mahāmagge pānīyacāṭiyo ṭhapetvā katā papāpi sabbesaṃ sādhāraṇā,",
  "atk-s0513a1:1928_10": "na tattha koci pānīyaṃ pivituṃ na labhati.",
  "atk-s0513a1:1928_11": "Evaṃ lokitthiyo nāmāti evameva tāta māṇava imasmiṃ loke itthiyopi sabbasādhāraṇāva,",
  "atk-s0513a1:1928_12": "teneva ca sādhāraṇaṭṭhena nadīpanthapānāgārasabhāpapāsadisā.",
  "atk-s0513a1:1928_13": "Tasmā nāsaṃ kujjhanti paṇḍitā,",
  "atk-s0513a1:1928_14": "etāsaṃ itthīnaṃ “lāmikā etā anācārā dussīlā sabbasādhāraṇā”ti cintetvā paṇḍitā chekā buddhisampannā na kujjhantīti.",
  "atk-s0513a1:1929_0": "Evaṃ bodhisatto antevāsikassa ovādaṃ adāsi,",
  "atk-s0513a1:1929_1": "so taṃ ovādaṃ sutvā majjhatto ahosi.",
  "atk-s0513a1:1929_2": "Bhariyāpissa “ācariyena kiramhi ñātā”ti tato paṭṭhāya pāpakammaṃ na akāsi.",
  "atk-s0513a1:1929_3": "Tassapi upāsakassa bhariyā “satthārā kiramhi ñātā”ti tato paṭṭhāya pāpakammaṃ na akāsi.",
  "atk-s0513a1:1930_0": "Satthā imaṃ dhammadesanaṃ āharitvā saccāni pakāsesi,",
  "atk-s0513a1:1930_1": "saccapariyosāne upāsako sotāpattiphale patiṭṭhahi.",
  "atk-s0513a1:1930_2": "Satthāpi anusandhiṃ ghaṭetvā jātakaṃ samodhānesi –",
  "atk-s0513a1:1930_3": "“tadā jayampatikāva etarahi jayampatikā,",
  "atk-s0513a1:1930_4": "ācariyabrāhmaṇo pana ahameva ahosi”nti.",
  "atk-s0513a1:1931_0": "Anabhiratijātakavaṇṇanā pañcamā.",
  "atk-s0513a1:1933_0": "[66] 6. Mudulakkhaṇajātakavaṇṇanā",
  "atk-s0513a1:1934_0": "Ekā icchā pure āsīti idaṃ satthā jetavane viharanto saṃkilesaṃ ārabbha kathesi.",
  "atk-s0513a1:1934_1": "Eko kira sāvatthivāsī kulaputto satthu dhammadesanaṃ sutvā ratanasāsane uraṃ datvā pabbajitvā paṭipannako",
  "atk-s0513a1:1934_2": "yogāvacaro avissaṭṭhakammaṭṭhāno hutvā ekadivasaṃ sāvatthiyaṃ piṇḍāya caranto ekaṃ alaṅkatapaṭiyattaṃ",
  "atk-s0513a1:1934_3": "itthiṃ disvā subhavasena indriyāni bhinditvā olokesi.",
  "atk-s0513a1:1934_4": "Tassa abbhantare kileso cali,",
  "atk-s0513a1:1934_5": "vāsiyā ākoṭitakhīrarukkho viya ahosi.",
  "atk-s0513a1:1934_6": "So tato paṭṭhāya kilesavasiko hutvā neva kāyassādaṃ na cittassādaṃ labhati,",
  "atk-s0513a1:1934_7": "bhantamigasappaṭibhāgo sāsane anabhirato parūḷhakesalomanakho kiliṭṭhacīvaro ahosi.",
  "atk-s0513a1:1934_8": "Athassa indriyavikāraṃ disvā sahāyakā bhikkhū “kiṃ nu kho te, āvuso,",
  "atk-s0513a1:1934_9": "na yathā porāṇāni indriyānī”ti pucchiṃsu.",
  "atk-s0513a1:1934_10": "Anabhiratosmi, āvusoti.",
  "atk-s0513a1:1935_0": "Atha naṃ te satthu santikaṃ nayiṃsu.",
  "atk-s0513a1:1935_1": "Satthā “kiṃ,",
  "atk-s0513a1:1935_2": "bhikkhave,",
  "atk-s0513a1:1935_3": "anicchamānaṃ bhikkhuṃ ādāya āgatatthā”ti pucchi. “Ayaṃ, bhante,",
  "atk-s0513a1:1935_4": "bhikkhu anabhirato”ti?",
  "atk-s0513a1:1935_5": "“Saccaṃ bhikkhū”ti.",
  "atk-s0513a1:1935_6": "“Saccaṃ bhagavā”ti.",
  "atk-s0513a1:1935_7": "“Ko taṃ ukkaṇṭhāpesī”ti? “Ahaṃ, bhante,",
  "atk-s0513a1:1935_8": "piṇḍāya caranto ekaṃ itthiṃ disvā indriyāni bhinditvā olokesiṃ,",
  "atk-s0513a1:1935_9": "atha me kileso cali,",
  "atk-s0513a1:1935_10": "tenamhi ukkaṇṭhito”ti.",
  "atk-s0513a1:1935_11": "Atha naṃ satthā “anacchariyametaṃ bhikkhu,",
  "atk-s0513a1:1935_12": "yaṃ tvaṃ indriyāni bhinditvā visabhāgārammaṇaṃ subhavasena olokento kilesehi kampito,",
  "atk-s0513a1:1935_13": "pubbe pañcābhiññā aṭṭhasamāpattilābhino jhānabalena kilese vikkhambhetvā visuddhacittā gaganatalacarā",
  "atk-s0513a1:1935_14": "bodhisattāpi indriyāni bhinditvā visabhāgārammaṇaṃ olokayamānā jhānā parihāyitvā kilesehi kampitā mahādukkhaṃ",
  "atk-s0513a1:1935_15": "anubhaviṃsu.",
  "atk-s0513a1:1935_16": "Na hi sineruuppāṭanakavāto hatthimattaṃ muṇḍapabbataṃ,",
  "atk-s0513a1:1935_17": "mahājambuummūlakavāto chinnataṭe virūḷhagacchakaṃ,",
  "atk-s0513a1:1935_18": "mahāsamuddaṃ vā pana sosanakavāto khuddakataḷākaṃ kismiñcideva gaṇeti,",
  "atk-s0513a1:1935_19": "evaṃ uttamabuddhīnaṃ nāma visuddhacittānaṃ bodhisattānaṃ aññāṇabhāvakarā kilesā tayi kiṃ lajjissanti,",
  "atk-s0513a1:1935_20": "visuddhāpi sattā saṃkilissanti,",
  "atk-s0513a1:1935_21": "uttamayasasamaṅginopi āyasakyaṃ pāpuṇantī”ti vatvā atītaṃ āhari.",
  "atk-s0513a1:1936_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe ekassa mahāvibhavassa brāhmaṇassa",
  "atk-s0513a1:1936_1": "kule nibbattitvā viññutaṃ patto sabbasippānaṃ pāraṃ gantvā kāme pahāya isipabbajjaṃ pabbajitvā kasiṇaparikammaṃ",
  "atk-s0513a1:1936_2": "katvā pañca abhiññā ca aṭṭha samāpattiyo ca uppādetvā jhānasukhena vītināmento himavantappadese vāsaṃ kappesi.",
  "atk-s0513a1:1936_3": "So ekasmiṃ kāle loṇambilasevanatthāya himavantā otaritvā bārāṇasiṃ patvā rājuyyāne vasitvā punadivase",
  "atk-s0513a1:1936_4": "katasarīrapaṭijaggano rattavākamayaṃ nivāsanapārupanaṃ saṇṭhāpetvā ajinacammaṃ ekasmiṃ aṃse katvā jaṭāmaṇḍalaṃ",
  "atk-s0513a1:1936_5": "bandhitvā bhikkhābhājanamādāya bārāṇasiyaṃ bhikkhāya caramāno rañño gharadvāraṃ sampāpuṇi.",
  "atk-s0513a1:1936_6": "Rājā tassa iriyāpatheyeva pasīditvā pakkosāpetvā mahārahe āsane nisīdāpetvā paṇītena khādanīyabhojanīyena",
  "atk-s0513a1:1936_7": "santappetvā katānumodanaṃ uyyāne vasanatthāya yāci.",
  "atk-s0513a1:1936_8": "So sampaṭicchitvā rājagehe bhuñjitvā rājakulaṃ ovadamāno tasmiṃ uyyāne soḷasa vassāni vasi.",
  "atk-s0513a1:1937_0": "Athekadivasaṃ rājā kupitaṃ paccantaṃ vūpasametuṃ gacchanto mudulakkhaṇaṃ nāma aggamahesiṃ “appamattā ayyassa upaṭṭhānaṃ karohī”ti vatvā agamāsi.",
  "atk-s0513a1:1937_1": "Bodhisatto rañño gatakālato paṭṭhāya attano ruccanavelāya rājagehaṃ gacchati.",
  "atk-s0513a1:1937_2": "Athekadivasaṃ mudulakkhaṇā bodhisattassa āhāraṃ sampādetvā –",
  "atk-s0513a1:1937_3": "“ajja ayyo cirāyatī”ti gandhodakena nhāyitvā sabbālaṅkārapaṭimaṇḍitā mahātale cūḷasayanaṃ paññāpetvā bodhisattassa āgamanaṃ olokayamānā nipajji.",
  "atk-s0513a1:1937_4": "Bodhisattopi attano velaṃ sallakkhetvā jhānā vuṭṭhāya ākāseneva rājanivesanaṃ agamāsi.",
  "atk-s0513a1:1937_5": "Mudulakkhaṇā vākacīrasaddaṃ sutvāva “ayyo,",
  "atk-s0513a1:1937_6": "āgato”ti vegena uṭṭhahi,",
  "atk-s0513a1:1937_7": "tassā vegena uṭṭhahantiyā maṭṭhasāṭako bhassi.",
  "atk-s0513a1:1937_8": "Tāpasopi sīhapañjarena pavisanto deviyā visabhāgarūpārammaṇaṃ indriyāni bhinditvā subhavasena olokesi.",
  "atk-s0513a1:1937_9": "Athassa abbhantare kileso cali,",
  "atk-s0513a1:1937_10": "vāsiyā pahaṭakhīrarukkho viya ahosi.",
  "atk-s0513a1:1937_11": "Tāvadevassa jhānaṃ antaradhāyi,",
  "atk-s0513a1:1937_12": "chinnapakkho kāko viya ahosi.",
  "atk-s0513a1:1937_13": "So ṭhitakova āhāraṃ gahetvā abhuñjitvāva kilesakampito pāsādā oruyha uyyānaṃ gantvā paṇṇasālaṃ pavisitvā",
  "atk-s0513a1:1937_14": "phalakattharaṇasayanassa heṭṭhā āhāraṃ ṭhapetvā visabhāgārammaṇena baddho kilesagginā ḍayhamāno nirāhāratāya",
  "atk-s0513a1:1937_15": "sussamāno satta divasāni phalakattharaṇe nipajji.",
  "atk-s0513a1:1938_0": "Sattame divase rājā paccantaṃ vūpasametvā āgato nagaraṃ padakkhiṇaṃ katvā nivesanaṃ agantvāva “ayyaṃ",
  "atk-s0513a1:1938_1": "passissāmī”ti uyyānaṃ gantvā paṇṇasālaṃ pavisitvā taṃ nipannakaṃ disvā “ekaṃ aphāsukaṃ jātaṃ maññe”ti",
  "atk-s0513a1:1938_2": "paṇṇasālaṃ sodhāpetvā pāde parimajjanto “kiṃ, ayya,",
  "atk-s0513a1:1938_3": "aphāsuka”nti pucchi.",
  "atk-s0513a1:1938_4": "“Mahārāja aññaṃ me aphāsukaṃ natthi,",
  "atk-s0513a1:1938_5": "kilesavasena panamhi paṭibaddhacitto jāto”ti.",
  "atk-s0513a1:1938_6": "“Kahaṃ paṭibaddhaṃ te, ayya,",
  "atk-s0513a1:1938_7": "citta”nti?",
  "atk-s0513a1:1938_8": "“Mudulakkhaṇāya,",
  "atk-s0513a1:1938_9": "mahārājā”ti.",
  "atk-s0513a1:1938_10": "“Sādhu ayya,",
  "atk-s0513a1:1938_11": "ahaṃ mudulakkhaṇaṃ tumhākaṃ dammī”ti tāpasaṃ ādāya nivesanaṃ pavisitvā deviṃ sabbālaṅkārapaṭimaṇḍitaṃ katvā tāpasassa adāsi.",
  "atk-s0513a1:1938_12": "Dadamānoyeva ca mudulakkhaṇāya saññamadāsi “tayā attano balena ayyaṃ rakkhituṃ vāyamitabba”nti. “Sādhu, deva,",
  "atk-s0513a1:1938_13": "rakkhissāmī”ti.",
  "atk-s0513a1:1938_14": "Tāpaso deviṃ gahetvā rājanivesanā otari.",
  "atk-s0513a1:1939_0": "Atha naṃ mahādvārato nikkhantakāle “ayya,",
  "atk-s0513a1:1939_1": "amhākaṃ ekaṃ gehaṃ laddhuṃ vaṭṭati, gaccha,",
  "atk-s0513a1:1939_2": "rājānaṃ gehaṃ yācāhī”ti āha.",
  "atk-s0513a1:1939_3": "Tāpaso gantvā gehaṃ yāci.",
  "atk-s0513a1:1939_4": "Rājā manussānaṃ vaccakuṭikiccaṃ sādhayamānaṃ ekaṃ chaḍḍitagehaṃ dāpesi.",
  "atk-s0513a1:1939_5": "So deviṃ gahetvā tattha agamāsi,",
  "atk-s0513a1:1939_6": "sā pavisituṃ na icchati.",
  "atk-s0513a1:1939_7": "“Kiṃkāraṇā na pavisasī”ti?",
  "atk-s0513a1:1939_8": "“Asucibhāvenā”ti.",
  "atk-s0513a1:1939_9": "Idāni “kiṃ karomī”ti.",
  "atk-s0513a1:1939_10": "“Paṭijaggāhi na”nti vatvā rañño santikaṃ pesetvā “gaccha,",
  "atk-s0513a1:1939_11": "kuddālaṃ āhara,",
  "atk-s0513a1:1939_12": "pacchiṃ āharā”ti āharāpetvā asuciñca saṅkārañca chaḍḍāpetvā gāmayaṃ āharāpetvā limpāpetvā punapi “gaccha,",
  "atk-s0513a1:1939_13": "mañcaṃ āhara,",
  "atk-s0513a1:1939_14": "pīṭhaṃ āhara,",
  "atk-s0513a1:1939_15": "attharaṇaṃ āhara,",
  "atk-s0513a1:1939_16": "cāṭiṃ āhara,",
  "atk-s0513a1:1939_17": "ghaṭaṃ āharā”ti ekamekaṃ āharāpetvā puna udakāharaṇādīnaṃ atthāya āṇāpesi.",
  "atk-s0513a1:1939_18": "So ghaṭaṃ ādāya udakaṃ āharitvā cāṭiṃ pūretvā nhānodakaṃ sajjetvā sayanaṃ atthari.",
  "atk-s0513a1:1939_19": "Atha naṃ sayane ekato nisinnaṃ dāṭhikāsu gahetvā “tava samaṇabhāvaṃ vā brāhmaṇabhāvaṃ vā na jānāsī”ti oṇametvā attano abhimukhaṃ ākaḍḍhi.",
  "atk-s0513a1:1939_20": "So tasmiṃ kāle satiṃ paṭilabhi,",
  "atk-s0513a1:1939_21": "ettakaṃ pana kālaṃ aññāṇī ahosi.",
  "atk-s0513a1:1939_22": "Evaṃ aññāṇakaraṇā kilesā nāma.",
  "atk-s0513a1:1939_23": "“Kāmacchandanīvaraṇaṃ,",
  "atk-s0513a1:1939_24": "bhikkhave,",
  "atk-s0513a1:1939_25": "andhakaraṇaṃ aññāṇakaraṇa”ntiādi cettha vattabbaṃ.",
  "atk-s0513a1:1940_0": "So satiṃ paṭilabhitvā cintesi “ayaṃ taṇhā vaḍḍhamānā mama catūhi apāyehi sīsaṃ ukkhipituṃ na dassati,",
  "atk-s0513a1:1940_1": "ajjeva mayā imaṃ rañño niyyādetvā himavantaṃ pavisituṃ vaṭṭatī”ti.",
  "atk-s0513a1:1940_2": "So taṃ ādāya rājānaṃ upasaṅkamitvā “mahārāja,",
  "atk-s0513a1:1940_3": "tava deviyā mayhaṃ attho natthi,",
  "atk-s0513a1:1940_4": "kevalaṃ me imaṃ nissāya taṇhā vaḍḍhitā”ti vatvā imaṃ gāthamāha –",
  "atk-s0513a1:1941_0": "66.",
  "atk-s0513a1:1942_0": "“Ekā icchā pure āsi, aladdhā mudulakkhaṇaṃ;",
  "atk-s0513a1:1943_0": "Yato laddhā aḷārakkhī, icchā icchaṃ vijāyathā”ti.",
  "atk-s0513a1:1944_0": "Tatrāyaṃ piṇḍattho – mahārāja,",
  "atk-s0513a1:1944_1": "mayhaṃ imaṃ tava deviṃ mudulakkhaṇaṃ alabhitvā pure “aho vatāhaṃ etaṃ labheyya”nti ekā icchā āsi,",
  "atk-s0513a1:1944_2": "ekāva taṇhā uppajji.",
  "atk-s0513a1:1944_3": "Yato pana me ayaṃ aḷārakkhī visālanettā sobhanalocanā laddhā,",
  "atk-s0513a1:1944_4": "atha me sā purimikā icchā gehataṇhaṃ upakaraṇataṇhaṃ upabhogataṇhanti uparūpari aññaṃ nānappakāraṃ icchaṃ vijāyatha janesi uppādesi.",
  "atk-s0513a1:1944_5": "Sā kho pana me evaṃ vaḍḍhamānā icchā apāyato sīsaṃ ukkhipituṃ na dassati,",
  "atk-s0513a1:1944_6": "alaṃ me imāya,",
  "atk-s0513a1:1944_7": "tvaññeva tava bhariyaṃ gaṇha,",
  "atk-s0513a1:1944_8": "ahaṃ pana himavantaṃ gamissāmīti tāvadeva naṭṭhaṃ jhānaṃ uppādetvā ākāse nisinno dhammaṃ desetvā rañño",
  "atk-s0513a1:1944_9": "ovādaṃ datvā ākāseneva himavantaṃ gantvā puna manussapathaṃ nāma nāgamāsi,",
  "atk-s0513a1:1944_10": "brahmavihāre pana bhāvetvā aparihīnajjhāno brahmaloke nibbatti.",
  "atk-s0513a1:1945_0": "Satthā imaṃ dhammadesanaṃ āharitvā saccāni pakāsesi,",
  "atk-s0513a1:1945_1": "saccapariyosāne so bhikkhu arahattaphale patiṭṭhahi.",
  "atk-s0513a1:1945_2": "Satthāpi anusandhiṃ ghaṭetvā jātakaṃ samodhānesi –",
  "atk-s0513a1:1945_3": "“tadā rājā ānando ahosi,",
  "atk-s0513a1:1945_4": "mudulakkhaṇā uppalavaṇṇā,",
  "atk-s0513a1:1945_5": "isi pana ahameva ahosi”nti.",
  "atk-s0513a1:1946_0": "Mudulakkhaṇajātakavaṇṇanā chaṭṭhā.",
  "atk-s0513a1:1948_0": "[67] 7. Ucchaṅgajātakavaṇṇanā",
  "atk-s0513a1:1949_0": "Ucchaṅge deva me puttoti idaṃ satthā jetavane viharanto aññataraṃ jānapaditthiṃ ārabbha kathesi.",
  "atk-s0513a1:1949_1": "Ekasmiñhi samaye kosalaraṭṭhe tayo janā aññatarasmiṃ aṭavimukhe kasanti.",
  "atk-s0513a1:1949_2": "Tasmiṃ samaye antoaṭaviyaṃ corā manusse vilumpitvā palāyiṃsu.",
  "atk-s0513a1:1949_3": "Manussā te core pariyesitvā apassantā taṃ ṭhānaṃ āgamma “tumhe aṭaviyaṃ vilumpitvā idāni kassakā viya",
  "atk-s0513a1:1949_4": "hothā”ti “te corā ime”ti bandhitvā ānetvā kosalarañño adaṃsu.",
  "atk-s0513a1:1949_5": "Athekā itthī āgantvā “acchādanaṃ me detha,",
  "atk-s0513a1:1949_6": "acchādanaṃ me dethā”ti paridevantī punappunaṃ rājanivesanaṃ pariyāti.",
  "atk-s0513a1:1949_7": "Rājā tassā saddaṃ sutvā “gacchatha,",
  "atk-s0513a1:1949_8": "detha imissā acchādana”nti āha.",
  "atk-s0513a1:1949_9": "Manussā sāṭakaṃ gahetvā adaṃsu.",
  "atk-s0513a1:1949_10": "Sā taṃ disvā “nāhaṃ etaṃ acchādanaṃ yācāmi,",
  "atk-s0513a1:1949_11": "sāmikacchādanaṃ yācāmī”ti āha.",
  "atk-s0513a1:1949_12": "Manussā gantvā rañño ārocayiṃsu “na kiresā idaṃ acchādanaṃ katheti,",
  "atk-s0513a1:1949_13": "sāmikacchādanaṃ kathetī”ti.",
  "atk-s0513a1:1949_14": "Atha naṃ rājā pakkosāpetvā “tvaṃ kira sāmikacchādanaṃ yācasī”ti pucchi. Āma, deva,",
  "atk-s0513a1:1949_15": "itthiyā hi sāmiko acchādanaṃ nāma,",
  "atk-s0513a1:1949_16": "sāmike hi asati sahassamūlampi sāṭakaṃ nivatthā itthī naggāyeva nāma.",
  "atk-s0513a1:1949_17": "Imassa panatthassa sādhanatthaṃ –",
  "atk-s0513a1:1950_0": "“Naggā nadī anūdakā, naggaṃ raṭṭhaṃ arājakaṃ;",
  "atk-s0513a1:1951_0": "Itthīpi vidhavā naggā, yassāpi dasa bhātaro”ti. –",
  "atk-s0513a1:1952_0": "Idaṃ suttaṃ āharitabbaṃ.",
  "atk-s0513a1:1953_0": "Rājā tassā pasanno “ime te tayo janā ke hontī”ti pucchi. “Eko me, deva, sāmiko,",
  "atk-s0513a1:1953_1": "eko bhātā,",
  "atk-s0513a1:1953_2": "eko putto”ti.",
  "atk-s0513a1:1953_3": "Rājā “ahaṃ te tuṭṭho,",
  "atk-s0513a1:1953_4": "imesu tīsu ekaṃ demi,",
  "atk-s0513a1:1953_5": "kataraṃ icchasī”ti pucchi.",
  "atk-s0513a1:1953_6": "Sā āha “ahaṃ, deva,",
  "atk-s0513a1:1953_7": "jīvamānā ekaṃ sāmikaṃ labhissāmi,",
  "atk-s0513a1:1953_8": "puttampi labhissāmiyeva,",
  "atk-s0513a1:1953_9": "mātāpitūnaṃ pana me matattā bhātāva dullabho,",
  "atk-s0513a1:1953_10": "bhātaraṃ me dehi, devā”ti.",
  "atk-s0513a1:1953_11": "Rājā tussitvā tayopi vissajjesi.",
  "atk-s0513a1:1953_12": "Evaṃ taṃ ekikaṃ nissāya te tayo janā dukkhato muttā.",
  "atk-s0513a1:1953_13": "Taṃ kāraṇaṃ bhikkhusaṅghe pākaṭaṃ jātaṃ.",
  "atk-s0513a1:1953_14": "Athekadivasaṃ bhikkhū dhammasabhāyaṃ sannipatitā “āvuso,",
  "atk-s0513a1:1953_15": "ekaṃ itthiṃ nissāya tayo janā dukkhato muttā”ti tassā guṇakathāya nisīdiṃsu.",
  "atk-s0513a1:1953_16": "Satthā āgantvā “kāya nuttha,",
  "atk-s0513a1:1953_17": "bhikkhave,",
  "atk-s0513a1:1953_18": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a1:1953_19": "bhikkhave,",
  "atk-s0513a1:1953_20": "esā itthī idāneva te tayo jane dukkhā moceti,",
  "atk-s0513a1:1953_21": "pubbepi mocesiyevā”ti vatvā atītaṃ āhari.",
  "atk-s0513a1:1954_0": "Atīte bārāṇasiyaṃ brahmadatte rajjaṃ kārente tayo janā aṭavimukhe kasantīti sabbaṃ purimasadisameva.",
  "atk-s0513a1:1954_1": "Tadā pana raññā “tīsu janesu kaṃ icchasī”ti vutte sā āha –",
  "atk-s0513a1:1954_2": "“tayopi dātuṃ na sakkotha, devā”ti? “Āma,",
  "atk-s0513a1:1954_3": "na sakkomī”ti.",
  "atk-s0513a1:1954_4": "“Sace tayo dātuṃ na sakkotha,",
  "atk-s0513a1:1954_5": "bhātaraṃ me dethā”ti.",
  "atk-s0513a1:1954_6": "“Puttaṃ vā sāmikaṃ vā gaṇha,",
  "atk-s0513a1:1954_7": "kiṃ te bhātarā”ti ca vuttā “ete nāma deva sulabhā,",
  "atk-s0513a1:1954_8": "bhātā pana dullabho”ti vatvā imaṃ gāthamāha –",
  "atk-s0513a1:1955_0": "67.",
  "atk-s0513a1:1956_0": "“Ucchaṅge deva me putto, pathe dhāvantiyā pati;",
  "atk-s0513a1:1957_0": "Tañca desaṃ na passāmi, yato sodariyamānaye”ti.",
  "atk-s0513a1:1958_0": "Tattha ucchaṅge, deva,",
  "atk-s0513a1:1958_1": "me puttoti deva,",
  "atk-s0513a1:1958_2": "mayhaṃ putto ucchaṅgeyeva.",
  "atk-s0513a1:1958_3": "Yathā hi araññaṃ pavisitvā ucchaṅge katvā ḍākaṃ uccinitvā tattha pakkhipantiyā ucchaṅge ḍākaṃ nāma sulabhaṃ hoti,",
  "atk-s0513a1:1958_4": "evaṃ itthiyā puttopi sulabho ucchaṅge ḍākasadisova.",
  "atk-s0513a1:1958_5": "Tena vuttaṃ “ucchaṅge, deva,",
  "atk-s0513a1:1958_6": "me putto”ti.",
  "atk-s0513a1:1958_7": "Pathe dhāvantiyā patīti maggaṃ āruyha ekikāya gacchamānāyapi hi itthiyā pati nāma sulabho,",
  "atk-s0513a1:1958_8": "diṭṭhadiṭṭhoyeva hoti.",
  "atk-s0513a1:1958_9": "Tena vuttaṃ “pathe dhāvantiyā patī”ti.",
  "atk-s0513a1:1958_10": "Tañca desaṃ na passāmi,",
  "atk-s0513a1:1958_11": "yato sodariyamānayeti yasmā pana me mātāpitaro natthi,",
  "atk-s0513a1:1958_12": "tasmā idāni taṃ mātukucchisaṅkhātaṃ aññaṃ desaṃ na passāmi.",
  "atk-s0513a1:1958_13": "Yato ahaṃ samāne udare jātattā saudariyasaṅkhātaṃ bhātaraṃ āneyyaṃ,",
  "atk-s0513a1:1958_14": "tasmā bhātaraṃyeva me dethāti.",
  "atk-s0513a1:1959_0": "Rājā “saccaṃ esā vadatī”ti tuṭṭhacitto tayopi jane bandhanāgārato ānetvā adāsi,",
  "atk-s0513a1:1959_1": "sā tayopi te gahetvā gatā.",
  "atk-s0513a1:1960_0": "Satthāpi “na,",
  "atk-s0513a1:1960_1": "bhikkhave, idāneva,",
  "atk-s0513a1:1960_2": "pubbepesā ime tayo jane dukkhato mocesiyevā”ti imaṃ dhammadesanaṃ āharitvā anusandhiṃ ghaṭetvā jātakaṃ samodhānesi –",
  "atk-s0513a1:1960_3": "“atīte cattārova etarahi cattāro,",
  "atk-s0513a1:1960_4": "rājā pana ahameva ahosi”nti.",
  "atk-s0513a1:1961_0": "Ucchaṅgajātakavaṇṇanā sattamā.",
  "atk-s0513a1:1963_0": "[68] 8. Sāketajātakavaṇṇanā",
  "atk-s0513a1:1964_0": "Yasmiṃ mano nivisatīti idaṃ satthā sāketaṃ nissāya añjanavane viharanto ekaṃ brāhmaṇaṃ ārabbha kathesi.",
  "atk-s0513a1:1964_1": "Bhagavato kira bhikkhusaṅghaparivutassa sāketaṃ piṇḍāya pavisanakāle eko sāketanagaravāsī mahallakabrāhmaṇo",
  "atk-s0513a1:1964_2": "nagarato bahi gacchanto antaradvāre dasabalaṃ disvā pādesu patitvā gopphakesu gāḷhaṃ gahetvā “tāta,",
  "atk-s0513a1:1964_3": "nanu nāma puttehi jiṇṇakāle mātāpitaro paṭijaggitabbā,",
  "atk-s0513a1:1964_4": "kasmā ettakaṃ kālaṃ amhākaṃ attānaṃ na dassesi?",
  "atk-s0513a1:1964_5": "Mayā tāva diṭṭhosi,",
  "atk-s0513a1:1964_6": "mātaraṃ pana passituṃ ehī”ti satthāraṃ gahetvā attano gehaṃ agamāsi.",
  "atk-s0513a1:1964_7": "Satthā tattha gantvā nisīdi paññatte āsane saddhiṃ bhikkhusaṅghena.",
  "atk-s0513a1:1964_8": "Brāhmaṇīpi āgantvā satthu pādesu patitvā “tāta,",
  "atk-s0513a1:1964_9": "ettakaṃ kālaṃ kahaṃ gatosi,",
  "atk-s0513a1:1964_10": "nanu nāma mātāpitaro mahallakakāle upaṭṭhātabbā”ti paridevi.",
  "atk-s0513a1:1964_11": "Puttadhītaropi “etha,",
  "atk-s0513a1:1964_12": "bhātaraṃ vandathā”ti vandāpesi.",
  "atk-s0513a1:1964_13": "Ubho tuṭṭhamānasā mahādānaṃ adaṃsu.",
  "atk-s0513a1:1964_14": "Satthā bhattakiccaṃ niṭṭhāpetvā tesaṃ dvinnampi janānaṃ jarāsuttaṃ kathesi.",
  "atk-s0513a1:1964_15": "Suttapariyosāne ubhopi anāgāmiphale patiṭṭhahiṃsu.",
  "atk-s0513a1:1964_16": "Satthā uṭṭhāyāsanā añjanavanameva agamāsi.",
  "atk-s0513a1:1965_0": "Bhikkhū dhammasabhāyaṃ sannisinnā kathaṃ samuṭṭhāpesuṃ “āvuso,",
  "atk-s0513a1:1965_1": "brāhmaṇo ‘tathāgatassa pitā suddhodano,",
  "atk-s0513a1:1965_2": "mātā mahāmāyā’ti jānāti,",
  "atk-s0513a1:1965_3": "jānantova saddhiṃ brāhmaṇiyā tathāgataṃ ‘amhākaṃ putto’ti vadati,",
  "atk-s0513a1:1965_4": "satthāpi adhivāseti.",
  "atk-s0513a1:1965_5": "Kiṃ nu kho kāraṇa”nti?",
  "atk-s0513a1:1965_6": "Satthā tesaṃ kathaṃ sutvā “bhikkhave,",
  "atk-s0513a1:1965_7": "ubhopi te attano puttameva ‘putto’ti vadantī”ti vatvā atītaṃ āhari.",
  "atk-s0513a1:1966_0": "Bhikkhave,",
  "atk-s0513a1:1966_1": "ayaṃ brāhmaṇo atīte nirantaraṃ pañca jātisatāni mayhaṃ pitā ahosi,",
  "atk-s0513a1:1966_2": "pañca jātisatāni cūḷapitā,",
  "atk-s0513a1:1966_3": "pañca jātisatāni mahāpitā.",
  "atk-s0513a1:1966_4": "Esāpi brāhmaṇī nirantarameva pañca jātisatāni mātā ahosi,",
  "atk-s0513a1:1966_5": "pañca jātisatāni cūḷamātā,",
  "atk-s0513a1:1966_6": "pañca jātisatāni mahāmātā.",
  "atk-s0513a1:1966_7": "Evāhaṃ diyaḍḍhajātisahassaṃ brāhmaṇassa hatthe saṃvaḍḍho,",
  "atk-s0513a1:1966_8": "diyaḍḍhajātisahassaṃ brāhmaṇiyā hatthe saṃvaḍḍhoti tīṇi jātisahassāni kathetvā abhisambuddho hutvā imaṃ gāthamāha –",
  "atk-s0513a1:1967_0": "68.",
  "atk-s0513a1:1968_0": "“Yasmiṃ mano nivisati, cittañcāpi pasīdati;",
  "atk-s0513a1:1969_0": "Adiṭṭhapubbake pose, kāmaṃ tasmimpi vissase”ti.",
  "atk-s0513a1:1970_0": "Tattha yasmiṃ mano nivisatīti yasmiṃ puggale diṭṭhamatteyeva cittaṃ patiṭṭhāti.",
  "atk-s0513a1:1970_1": "Cittañcāpi pasīdatīti yasmiṃ diṭṭhamatte cittaṃ pasīdati,",
  "atk-s0513a1:1970_2": "mudukaṃ hoti.",
  "atk-s0513a1:1970_3": "Adiṭṭhapubbake poseti pakatiyā tasmiṃ attabhāve adiṭṭhapubbepi puggale.",
  "atk-s0513a1:1970_4": "Kāmaṃ tasmimpi vissaseti anubhūtapubbasineheneva tasmimpi puggale ekaṃsena vissase,",
  "atk-s0513a1:1970_5": "vissāsaṃ āpajjatiyevāti attho.",
  "atk-s0513a1:1971_0": "Evaṃ satthā imaṃ dhammadesanaṃ āharitvā anusandhiṃ ghaṭetvā jātakaṃ samodhānesi –",
  "atk-s0513a1:1971_1": "“tadā brāhmaṇo ca brāhmaṇī ca ete eva ahesuṃ,",
  "atk-s0513a1:1971_2": "putto pana ahameva ahosi”nti.",
  "atk-s0513a1:1972_0": "Sāketajātakavaṇṇanā aṭṭhamā.",
  "atk-s0513a1:1974_0": "[69] 9. Visavantajātakavaṇṇanā",
  "atk-s0513a1:1975_0": "Dhiratthu taṃ visaṃ vantanti idaṃ satthā jetavane viharanto dhammasenāpatiṃ ārabbha kathesi.",
  "atk-s0513a1:1975_1": "Therassa kira piṭṭhakhajjakakhādanakāle manussā saṅghassa bahuṃ piṭṭhakhādanīyaṃ gahetvā vihāraṃ agamaṃsu,",
  "atk-s0513a1:1975_2": "bhikkhusaṅghassa gahitāvasesaṃ bahu atirittaṃ ahosi.",
  "atk-s0513a1:1975_3": "Manussā “bhante,",
  "atk-s0513a1:1975_4": "antogāmagatānampi gaṇhathā”ti āhaṃsu.",
  "atk-s0513a1:1975_5": "Tasmiṃ khaṇe therassa saddhivihāriko daharo antogāme hoti,",
  "atk-s0513a1:1975_6": "tassa koṭṭhāsaṃ gahetvā tasmiṃ anāgacchante “atidivā hotī”ti therassa adaṃsu.",
  "atk-s0513a1:1975_7": "Therena tasmiṃ paribhutte daharo agamāsi.",
  "atk-s0513a1:1975_8": "Atha naṃ thero “mayaṃ, āvuso,",
  "atk-s0513a1:1975_9": "tuyhaṃ ṭhapitakhādanīyaṃ paribhuñjimhā”ti āha.",
  "atk-s0513a1:1975_10": "So “madhuraṃ nāma, bhante,",
  "atk-s0513a1:1975_11": "kassa appiya”nti āha.",
  "atk-s0513a1:1975_12": "Mahātherassa saṃvego uppajji.",
  "atk-s0513a1:1975_13": "So ito paṭṭhāya “piṭṭhakhādanīyaṃ na khādissāmī”ti adhiṭṭhāsi.",
  "atk-s0513a1:1975_14": "Tato paṭṭhāya kira sāriputtattherena piṭṭhakhādanīyaṃ nāma na khāditapubbaṃ.",
  "atk-s0513a1:1975_15": "Tassa piṭṭhakhādanīyaṃ akhādanabhāvo bhikkhusaṅghe pākaṭo jāto.",
  "atk-s0513a1:1975_16": "Bhikkhū taṃ kathaṃ kathentā dhammasabhāyaṃ nisīdiṃsu.",
  "atk-s0513a1:1975_17": "Atha satthā āgantvā “kāya nuttha,",
  "atk-s0513a1:1975_18": "bhikkhave,",
  "atk-s0513a1:1975_19": "etarahi kathāya sannisinnā”ti pucchitvā “imāya nāmā”ti vutte “bhikkhave,",
  "atk-s0513a1:1975_20": "sāriputto ekavāraṃ jahitakaṃ jīvitaṃ pariccajantopi puna na gaṇhātiyevā”ti vatvā atītaṃ āhari.",
  "atk-s0513a1:1976_0": "Atīte bārāṇasiyaṃ brahmadatte rajjaṃ kārente bodhisatto visavejjakule nibbattitvā vejjakammena jīvikaṃ kappesi.",
  "atk-s0513a1:1976_1": "Athekaṃ janapadamanussaṃ sappo ḍaṃsi,",
  "atk-s0513a1:1976_2": "tassa ñātakā pamādaṃ akatvā khippaṃ vejjaṃ ānayiṃsu.",
  "atk-s0513a1:1976_3": "Vejjo āha “kiṃ tāva osadhena,",
  "atk-s0513a1:1976_4": "paribhāvetvā visaṃ harāmi,",
  "atk-s0513a1:1976_5": "daṭṭhasappaṃ āvāhetvā daṭṭhaṭṭhānato teneva visaṃ ākaḍḍhāpemī”ti.",
  "atk-s0513a1:1976_6": "“Sappaṃ āvāhetvā visaṃ ākaḍḍhāpehī”ti.",
  "atk-s0513a1:1976_7": "So sappaṃ āvāhetvā “tayā ayaṃ daṭṭho”ti āha. “Āma, mayā”ti.",
  "atk-s0513a1:1976_8": "“Tayā daṭṭhaṭṭhānato tvaññeva mukhena visaṃ ākaḍḍhāhī”ti.",
  "atk-s0513a1:1976_9": "“Mayā ekavāraṃ jahitakaṃ puna na gahitapubbaṃ,",
  "atk-s0513a1:1976_10": "nāhaṃ mayā jahitavisaṃ ākaḍḍhissāmī”ti.",
  "atk-s0513a1:1976_11": "So dārūni āharāpetvā aggiṃ katvā āha “sace attano visaṃ nākaḍḍhasi,",
  "atk-s0513a1:1976_12": "imaṃ aggiṃ pavisā”ti.",
  "atk-s0513a1:1976_13": "Sappo “api aggiṃ pavisissāmi,",
  "atk-s0513a1:1976_14": "nevattanā ekavāraṃ jahitavisaṃ paccāharissāmī”ti vatvā imaṃ gāthamāha –",
  "atk-s0513a1:1977_0": "69.",
  "atk-s0513a1:1978_0": "“Dhiratthu taṃ visaṃ vantaṃ, yamahaṃ jīvitakāraṇā;",
  "atk-s0513a1:1979_0": "Vantaṃ paccāharissāmi, mataṃ me jīvitā vara”nti.",
  "atk-s0513a1:1980_0": "Tattha dhiratthūti garahatthe nipāto.",
  "atk-s0513a1:1980_1": "Taṃ visanti yamahaṃ jīvitakāraṇā vantaṃ visaṃ paccāharissāmi,",
  "atk-s0513a1:1980_2": "taṃ vantaṃ visaṃ dhiratthu.",
  "atk-s0513a1:1980_3": "Mataṃ me jīvitā varanti tassa visassa apaccāharaṇakāraṇā yaṃ aggiṃ pavisitvā maraṇaṃ,",
  "atk-s0513a1:1980_4": "taṃ mama jīvitato varanti attho.",
  "atk-s0513a1:1981_0": "Evañca pana vatvā aggiṃ pavisituṃ pāyāsi.",
  "atk-s0513a1:1981_1": "Atha naṃ vejjo nivāretvā taṃ purisaṃ osadhehi ca mantehi ca nibbisaṃ arogaṃ katvā sappassa sīlāni datvā",
  "atk-s0513a1:1981_2": "“ito paṭṭhāya mā kañci viheṭhesī”ti vatvā vissajjesi.",
  "atk-s0513a1:1982_0": "Satthāpi “na,",
  "atk-s0513a1:1982_1": "bhikkhave,",
  "atk-s0513a1:1982_2": "sāriputto ekavāraṃ jahitakaṃ jīvitampi pariccajanto puna gaṇhātī”ti imaṃ dhammadesanaṃ āharitvā anusandhiṃ",
  "atk-s0513a1:1982_3": "ghaṭetvā jātakaṃ samodhānesi “tadā sappo sāriputto ahosi,",
  "atk-s0513a1:1982_4": "vejjo pana ahameva ahosi”nti.",
  "atk-s0513a1:1983_0": "Visavantajātakavaṇṇanā navamā.",
  "atk-s0513a1:1985_0": "[70] 10. Kuddālajātakavaṇṇanā",
  "atk-s0513a1:1986_0": "Na taṃ jitaṃ sādhu jitanti idaṃ satthā jetavane viharanto cittahatthasāriputtaṃ ārabbha kathesi.",
  "atk-s0513a1:1986_1": "So kira sāvatthiyaṃ eko kuladārako.",
  "atk-s0513a1:1986_2": "Athekadivasaṃ kasitvā āgacchanto vihāraṃ pavisitvā ekassa therassa pattato siniddhaṃ madhuraṃ paṇītabhojanaṃ",
  "atk-s0513a1:1986_3": "labhitvā cintesi “mayaṃ rattindivaṃ sahatthena nānākammāni kurumānāpi evarūpaṃ madhurāhāraṃ na labhāma,",
  "atk-s0513a1:1986_4": "mayāpi samaṇena bhavitabba”nti.",
  "atk-s0513a1:1986_5": "So pabbajitvā māsaḍḍhamāsaccayena ayoniso manasikaronto kilesavasiko hutvā vibbhamitvā puna bhattena kilamanto āgantvā pabbajitvā abhidhammaṃ uggaṇhi.",
  "atk-s0513a1:1986_6": "Imināva upāyena cha vāre vibbhamitvā pabbajito.",
  "atk-s0513a1:1986_7": "Tato sattame bhikkhubhāve sattappakaraṇiko hutvā bahū bhikkhū dhammaṃ vācento vipassanaṃ vaḍḍhetvā arahattaṃ pāpuṇi.",
  "atk-s0513a1:1986_8": "Athassa sahāyakā bhikkhū “kiṃ nu kho,",
  "atk-s0513a1:1986_9": "āvuso cittahattha,",
  "atk-s0513a1:1986_10": "pubbe viya te etarahi kilesā na vaḍḍhantī”ti parihāsaṃ kariṃsu. “Āvuso,",
  "atk-s0513a1:1986_11": "abhabbo dāni ahaṃ ito paṭṭhāya gihibhāvāyā”ti.",
  "atk-s0513a1:1987_0": "Evaṃ tasmiṃ arahattaṃ patte dhammasabhāyaṃ kathā udapādi “āvuso,",
  "atk-s0513a1:1987_1": "evarūpassa nāma arahattassa upanissaye sati āyasmā cittahatthasāriputto chakkhattuṃ uppabbajito,",
  "atk-s0513a1:1987_2": "aho mahādoso puthujjanabhāvo”ti.",
  "atk-s0513a1:1987_3": "Satthā āgantvā “kāya nuttha,",
  "atk-s0513a1:1987_4": "bhikkhave,",
  "atk-s0513a1:1987_5": "etarahi kathāya sannisinnā”ti pucchitvā “imāya nāmā”ti vutte “bhikkhave,",
  "atk-s0513a1:1987_6": "puthujjanacittaṃ nāma lahukaṃ dunniggahaṃ,",
  "atk-s0513a1:1987_7": "ārammaṇavasena gantvā allīyati,",
  "atk-s0513a1:1987_8": "ekavāraṃ allīnaṃ na sakkā hoti khippaṃ mocetuṃ,",
  "atk-s0513a1:1987_9": "evarūpassa cittassa damatho sādhu.",
  "atk-s0513a1:1987_10": "Dantameva hi taṃ sukhaṃ āvahati.",
  "atk-s0513a1:1988_0": "“Dunniggahassa lahuno, yatthakāmanipātino;",
  "atk-s0513a1:1989_0": "Cittassa damatho sādhu, cittaṃ dantaṃ sukhāvahaṃ”. ;",
  "atk-s0513a1:1990_0": "Tassa pana dunniggahatāya pubbe paṇḍitā ekaṃ kuddālakaṃ nissāya taṃ jahituṃ asakkontā lobhavasena chakkhattuṃ",
  "atk-s0513a1:1990_1": "uppabbajitvā sattame pabbajitabhāve jhānaṃ uppādetvā taṃ lobhaṃ niggaṇhiṃsū”ti vatvā atītaṃ āhari.",
  "atk-s0513a1:1991_0": "Atīte bārāṇasiyaṃ brahmadatte rajjaṃ kārente bodhisatto paṇṇikakule nibbattitvā viññutaṃ pāpuṇi,",
  "atk-s0513a1:1991_1": "“kuddālapaṇḍito”tissa nāmaṃ ahosi.",
  "atk-s0513a1:1991_2": "So kuddālakena bhūmiparikammaṃ katvā ḍākañceva alābukumbhaṇḍaeḷālukādīni ca vapitvā tāni vikkiṇanto kapaṇajīvikaṃ kappesi.",
  "atk-s0513a1:1991_3": "Tañhissa ekaṃ kuddālakaṃ ṭhapetvā aññaṃ dhanaṃ nāma natthi.",
  "atk-s0513a1:1991_4": "So ekadivasaṃ cintesi “kiṃ me gharāvāsena,",
  "atk-s0513a1:1991_5": "nikkhamitvā pabbajissāmī”ti.",
  "atk-s0513a1:1991_6": "Athekadivasaṃ kuddālakaṃ paṭicchannaṭṭhāne ṭhapetvā isipabbajjaṃ pabbajitvā taṃ kuddālakaṃ anussaritvā",
  "atk-s0513a1:1991_7": "lobhaṃ chindituṃ asakkonto kuṇṭhakuddālakaṃ nissāya uppabbaji.",
  "atk-s0513a1:1991_8": "Evaṃ dutiyampi,",
  "atk-s0513a1:1991_9": "tatiyampīti cha vāre taṃ kuddālakaṃ paṭicchannaṭṭhāne nikkhipitvā pabbajito ceva uppabbajito ca.",
  "atk-s0513a1:1992_0": "Sattame pana vāre cintesi “ahaṃ imaṃ kuṇṭhakuddālakaṃ nissāya punappunaṃ uppabbajito,",
  "atk-s0513a1:1992_1": "idāni naṃ mahānadiyaṃ pakkhipitvā pabbajissāmī”ti nadītīraṃ gantvā “sacassa patitaṭṭhānaṃ passissāmi,",
  "atk-s0513a1:1992_2": "punāgantvā uddharitukāmatā bhaveyyā”ti taṃ kuddālakaṃ daṇḍe gahetvā nāgabalo thāmasampanno sīsassa uparibhāge",
  "atk-s0513a1:1992_3": "tikkhattuṃ āvijjhitvā akkhīni nimmīletvā nadīmajjhe khipitvā “jitaṃ me jitaṃ me”ti tikkhattuṃ sīhanādaṃ nadi.",
  "atk-s0513a1:1992_4": "Tasmiṃ khaṇe bārāṇasirājā paccantaṃ vūpasametvā āgato nadiyā sīsaṃ nhāyitvā sabbālaṅkārapaṭimaṇḍito hatthikkhandhena",
  "atk-s0513a1:1992_5": "gacchamāno taṃ bodhisattassa saddaṃ sutvā “ayaṃ puriso ‘jitaṃ me jitaṃ me’ti vadati,",
  "atk-s0513a1:1992_6": "ko nu kho etena jito,",
  "atk-s0513a1:1992_7": "pakkosatha na”nti pakkosāpetvā “bho purisa,",
  "atk-s0513a1:1992_8": "ahaṃ tāva vijitasaṅgāmo idāni jayaṃ gahetvā āgacchāmi,",
  "atk-s0513a1:1992_9": "tayā pana ko jito”ti pucchi.",
  "atk-s0513a1:1992_10": "Bodhisatto “mahārāja,",
  "atk-s0513a1:1992_11": "tayā saṅgāmasatampi saṅgāmasahassampi saṅgāmasatasahassampi jinantena dujjitameva kilesānaṃ ajitattā.",
  "atk-s0513a1:1992_12": "Ahaṃ pana mama abbhantare lobhaṃ niggaṇhanto kilese jini”nti kathentoyeva mahānadiṃ oloketvā āpokasiṇārammaṇaṃ",
  "atk-s0513a1:1992_13": "jhānaṃ nibbattetvā sampattānubhāvo ākāse nisīditvā rañño dhammaṃ desento imaṃ gāthamāha –",
  "atk-s0513a1:1993_0": "70.",
  "atk-s0513a1:1994_0": "“Na taṃ jitaṃ sādhu jitaṃ, yaṃ jitaṃ avajīyati;",
  "atk-s0513a1:1995_0": "Taṃ kho jitaṃ sādhu jitaṃ, yaṃ jitaṃ nāvajīyatī”ti.",
  "atk-s0513a1:1996_0": "Tattha na taṃ jitaṃ sādhu jitaṃ,",
  "atk-s0513a1:1996_1": "yaṃ jitaṃ avajīyatīti yaṃ paccāmitte parājinitvā raṭṭhaṃ jitaṃ paṭiladdhaṃ punapi tehi paccāmittehi avajīyati,",
  "atk-s0513a1:1996_2": "taṃ jitaṃ sādhujitaṃ nāma na hoti. Kasmā?",
  "atk-s0513a1:1996_3": "Puna avajīyanato.",
  "atk-s0513a1:1996_4": "Aparo nayo –",
  "atk-s0513a1:1996_5": "jitaṃ vuccati jayo.",
  "atk-s0513a1:1996_6": "Yo paccāmittehi saddhiṃ yujjhitvā adhigato jayo puna tesu jinantesu,",
  "atk-s0513a1:1996_7": "parājayo hoti,",
  "atk-s0513a1:1996_8": "so na sādhu na sobhano. Kasmā?",
  "atk-s0513a1:1996_9": "Yasmā puna parājayova hoti.",
  "atk-s0513a1:1996_10": "Taṃ kho jitaṃ sādhu jitaṃ,",
  "atk-s0513a1:1996_11": "yaṃ jitaṃ nāvajīyatīti yaṃ kho pana paccāmitte nimmathetvā jitaṃ puna tehi nāvajīyati,",
  "atk-s0513a1:1996_12": "yo vā ekavāraṃ laddho jayo na puna parājayo hoti,",
  "atk-s0513a1:1996_13": "taṃ jitaṃ sādhu jitaṃ sobhanaṃ,",
  "atk-s0513a1:1996_14": "so jayo sādhu sobhano nāma hoti. Kasmā?",
  "atk-s0513a1:1996_15": "Puna nāvajīyanato. Tasmā,",
  "atk-s0513a1:1996_16": "tvaṃ mahārāja,",
  "atk-s0513a1:1996_17": "satakkhattumpi sahassakkhattumpi satasahassakkhattumpi saṅgāmasīsaṃ jinitvāpi saṅgāmayodho nāma na hosi.",
  "atk-s0513a1:1996_18": "Kiṃkāraṇā?",
  "atk-s0513a1:1996_19": "Attano kilesānaṃ ajitattā.",
  "atk-s0513a1:1996_20": "Yo pana ekavārampi attano abbhantare kilese jināti,",
  "atk-s0513a1:1996_21": "ayaṃ uttamo saṅgāmasīsayodhoti ākāse nisinnakova buddhalīlāya rañño dhammaṃ desesi.",
  "atk-s0513a1:1996_22": "Uttamasaṅgāmayodhabhāvo panettha –",
  "atk-s0513a1:1997_0": "“Yo sahassaṃ sahassena, saṅgāme mānuse jine;",
  "atk-s0513a1:1998_0": "Ekañca jeyyamattānaṃ, sa ve saṅgāmajuttamo”ti. –",
  "atk-s0513a1:1999_0": "Idaṃ suttaṃ sādhakaṃ.",
  "atk-s0513a1:2000_0": "Rañño pana dhammaṃ suṇantasseva tadaṅgappahānavasena kilesā pahīnā,",
  "atk-s0513a1:2000_1": "pabbajjāya cittaṃ nami.",
  "atk-s0513a1:2000_2": "Rājabalassapi tatheva kilesā pahīyiṃsu.",
  "atk-s0513a1:2000_3": "Rājā “idāni tumhe kahaṃ gamissathā”ti bodhisattaṃ pucchi.",
  "atk-s0513a1:2000_4": "“Himavantaṃ pavisitvā isipabbajjaṃ pabbajissāmi,",
  "atk-s0513a1:2000_5": "mahārājā”ti.",
  "atk-s0513a1:2000_6": "“Tena hi ahampi pabbajissāmī”ti bodhisatteneva saddhiṃ nikkhami,",
  "atk-s0513a1:2000_7": "balakāyo brāhmaṇagahapatikā sabbā seniyoti sabbopi tasmiṃ ṭhāne sannipatito mahājanakāyo raññā saddhiṃyeva nikkhami.",
  "atk-s0513a1:2000_8": "Bārāṇasivāsinopi “amhākaṃ kira rājā kuddālapaṇḍitassa dhammadesanaṃ sutvā pabbajjābhimukho hutvā saddhiṃ balakāyena nikkhanto,",
  "atk-s0513a1:2000_9": "mayaṃ idha kiṃ karissāmā”ti dvādasayojanikāya bārāṇasiyā sakalanagaravāsino nikkhamiṃsu.",
  "atk-s0513a1:2000_10": "Dvādasayojanikā parisā ahosi.",
  "atk-s0513a1:2000_11": "Taṃ ādāya bodhisatto himavantaṃ pāvisi.",
  "atk-s0513a1:2001_0": "Tasmiṃ khaṇe sakkassa devarañño nisinnāsanaṃ uṇhākāraṃ dassesi.",
  "atk-s0513a1:2001_1": "So āvajjamāno “kuddālapaṇḍito mahābhinikkhamanaṃ nikkhanto”ti disvā “mahāsamāgamo bhavissati,",
  "atk-s0513a1:2001_2": "vasanaṭṭhānaṃ laddhuṃ vaṭṭatī”ti vissakammaṃ āmantetvā “tāta,",
  "atk-s0513a1:2001_3": "kuddālapaṇḍito mahābhinikkhamanaṃ nikkhanto,",
  "atk-s0513a1:2001_4": "vasanaṭṭhānaṃ laddhuṃ vaṭṭati,",
  "atk-s0513a1:2001_5": "tvaṃ himavantappadesaṃ gantvā same bhūmibhāge dīghato tiṃsayojanaṃ vitthārato pannarasayojanaṃ assamapadaṃ māpehī”ti āha.",
  "atk-s0513a1:2001_6": "So “sādhu,",
  "atk-s0513a1:2001_7": "devā”ti paṭissuṇitvā gantvā tathā akāsi.",
  "atk-s0513a1:2001_8": "Ayamettha saṅkhepo,",
  "atk-s0513a1:2001_9": "vitthāro pana hatthipālajātake āvi bhavissati.",
  "atk-s0513a1:2001_10": "Idañca hi tañca ekaparicchedameva.",
  "atk-s0513a1:2001_11": "Vissakammopi assamapade paṇṇasālaṃ māpetvā dussadde mige ca sakuṇe ca amanusse ca paṭikkamāpetvā tena",
  "atk-s0513a1:2001_12": "tena disābhāgena ekapadikamaggaṃ māpetvā attano vasanaṭṭhānameva agamāsi.",
  "atk-s0513a1:2001_13": "Kuddālapaṇḍitopi taṃ parisaṃ ādāya himavantaṃ pavisitvā sakkadattiyaṃ assamapadaṃ gantvā vissakammena",
  "atk-s0513a1:2001_14": "māpitaṃ pabbajitaparikkhāraṃ gahetvā paṭhamaṃ attanā pabbajitvā pacchā parisaṃ pabbājetvā assamapadaṃ",
  "atk-s0513a1:2001_15": "bhājetvā adāsi.",
  "atk-s0513a1:2001_16": "Satta rājāno satta rajjāni chaḍḍayiṃsu.",
  "atk-s0513a1:2001_17": "Tiṃsayojanaṃ assamapadaṃ pūri.",
  "atk-s0513a1:2001_18": "Kuddālapaṇḍito sesakasiṇesupi parikammaṃ katvā brahmavihāre bhāvetvā parisāya kammaṭṭhānaṃ ācikkhi.",
  "atk-s0513a1:2001_19": "Sabbe samāpattilābhino hutvā brahmavihāre bhāvetvā brahmalokaparāyaṇā ahesuṃ.",
  "atk-s0513a1:2001_20": "Ye pana tesaṃ pāricariyaṃ akaṃsu,",
  "atk-s0513a1:2001_21": "te devalokaparāyaṇā ahesuṃ.",
  "atk-s0513a1:2002_0": "Satthā “evaṃ,",
  "atk-s0513a1:2002_1": "bhikkhave,",
  "atk-s0513a1:2002_2": "cittaṃ nāmetaṃ kilesavasena allīnaṃ dummocayaṃ hoti,",
  "atk-s0513a1:2002_3": "uppannā lobhadhammā duppajahā,",
  "atk-s0513a1:2002_4": "evarūpepi paṇḍite aññāṇe karontī”ti imaṃ dhammadesanaṃ āharitvā saccāni pakāsesi,",
  "atk-s0513a1:2002_5": "saccapariyosāne keci sotāpannā ahesuṃ,",
  "atk-s0513a1:2002_6": "keci sakadāgāmino,",
  "atk-s0513a1:2002_7": "keci anāgāmino,",
  "atk-s0513a1:2002_8": "keci arahattaṃ pāpuṇiṃsu.",
  "atk-s0513a1:2002_9": "Satthāpi anusandhiṃ ghaṭetvā jātakaṃ samodhānesi –",
  "atk-s0513a1:2002_10": "“tadā rājā ānando ahosi,",
  "atk-s0513a1:2002_11": "parisā buddhaparisā,",
  "atk-s0513a1:2002_12": "kuddālapaṇḍito pana ahameva ahosi”nti.",
  "atk-s0513a1:2003_0": "Kuddālajātakavaṇṇanā dasamā.",
  "atk-s0513a1:2004_0": "Itthivaggo sattamo.",
  "atk-s0513a1:2005_0": "Tassuddānaṃ –",
  "atk-s0513a1:2006_0": "Asātamantaṇḍabhūtaṃ, takkapaṇḍi durājānaṃ;",
  "atk-s0513a1:2007_0": "Anabhirati mudulakkhaṇaṃ, ucchaṅgampi ca sāketaṃ;",
  "atk-s0513a1:2008_0": "Visavantaṃ kuddālakanti.",
  "atk-s0513a1:2009_0": "8. Varuṇavaggo",
  "atk-s0513a1:2011_0": "[71] 1. Varuṇajātakavaṇṇanā",
  "atk-s0513a1:2012_0": "Yo pubbe karaṇīyānīti idaṃ satthā jetavane viharanto kuṭumbikaputtatissattheraṃ ārabbha kathesi.",
  "atk-s0513a1:2012_1": "Ekasmiṃ kira divase sāvatthivāsino aññamaññasahāyakā tiṃsamattā kulaputtā gandhapupphavatthādīni gahetvā",
  "atk-s0513a1:2012_2": "“satthu dhammadesanaṃ suṇissāmā”ti mahājanaparivutā jetavanaṃ gantvā nāgamāḷakasālamāḷakādīsu thokaṃ",
  "atk-s0513a1:2012_3": "nisīditvā sāyanhasamaye satthari surabhigandhavāsitāya gandhakuṭito nikkhamitvā dhammasabhaṃ gantvā alaṅkatabuddhāsane",
  "atk-s0513a1:2012_4": "nisinne saparivārā dhammasabhaṃ gantvā satthāraṃ gandhapupphehi pūjetvā cakkaṅkitatalesu phullapadumasassirikesu",
  "atk-s0513a1:2012_5": "pādesu vanditvā ekamantaṃ nisinnā dhammaṃ suṇiṃsu.",
  "atk-s0513a1:2013_0": "Atha nesaṃ etadahosi “yathā yathā kho mayaṃ bhagavatā dhammaṃ desitaṃ ājānāma,",
  "atk-s0513a1:2013_1": "pabbajeyyāmā”ti.",
  "atk-s0513a1:2013_2": "Te tathāgatassa dhammasabhāto nikkhantakāle tathāgataṃ upasaṅkamitvā vanditvā pabbajjaṃ yāciṃsu,",
  "atk-s0513a1:2013_3": "satthā tesaṃ pabbajjaṃ adāsi.",
  "atk-s0513a1:2013_4": "Te ācariyupajjhāye ārādhetvā upasampadaṃ labhitvā pañca vassāni ācariyupajjhāyānaṃ santike vasitvā dve",
  "atk-s0513a1:2013_5": "mātikā paguṇaṃ katvā kappiyākappiyaṃ ñatvā tisso anumodanā uggaṇhitvā cīvarāni sibbetvā rajitvā “samaṇadhammaṃ",
  "atk-s0513a1:2013_6": "karissāmā”ti ācariyupajjhāye āpucchitvā satthāraṃ upasaṅkamitvā vanditvā ekamantaṃ nisīditvā “mayaṃ,  bhante,",
  "atk-s0513a1:2013_7": "bhavesu ukkaṇṭhitā jātijarābyādhimaraṇabhayabhītā,",
  "atk-s0513a1:2013_8": "tesaṃ no saṃsāraparimocanatthāya kammaṭṭhānaṃ kathethā”ti yāciṃsu.",
  "atk-s0513a1:2013_9": "Satthā tesaṃ aṭṭhatiṃsāya kammaṭṭhānesu sappāyaṃ vicinitvā kammaṭṭhānaṃ kathesi.",
  "atk-s0513a1:2013_10": "Te satthu santike kammaṭṭhānaṃ gahetvā satthāraṃ vanditvā padakkhiṇaṃ katvā pariveṇaṃ gantvā ācariyupajjhāye",
  "atk-s0513a1:2013_11": "oloketvā pattacīvaramādāya “samaṇadhammaṃ karissāmā”ti nikkhamiṃsu.",
  "atk-s0513a1:2014_0": "Atha nesaṃ abbhantare eko bhikkhu nāmena kuṭumbikaputtatissatthero nāma kusīto hīnavīriyo rasagiddho.",
  "atk-s0513a1:2014_1": "So evaṃ cintesi “ahaṃ neva araññe vasituṃ,",
  "atk-s0513a1:2014_2": "na padhānaṃ padahituṃ,",
  "atk-s0513a1:2014_3": "na bhikkhācariyāya yāpetuṃ sakkhissāmi,",
  "atk-s0513a1:2014_4": "ko me gamanena attho,",
  "atk-s0513a1:2014_5": "nivattissāmī”ti so vīriyaṃ ossajitvā te bhikkhū anugantvā nivatti.",
  "atk-s0513a1:2014_6": "Tepi kho bhikkhū kosalesu cārikaṃ caramānā aññataraṃ paccantagāmaṃ gantvā taṃ upanissāya ekasmiṃ araññāyatane",
  "atk-s0513a1:2014_7": "vassaṃ upagantvā antotemāsaṃ appamattā ghaṭentā vāyamantā vipassanāgabbhaṃ gāhāpetvā pathaviṃ unnādayamānā",
  "atk-s0513a1:2014_8": "arahattaṃ patvā vutthavassā pavāretvā “paṭiladdhaguṇaṃ satthu ārocessāmā”ti tato nikkhamitvā anupubbena",
  "atk-s0513a1:2014_9": "jetavanaṃ patvā pattacīvaraṃ paṭisāmetvā ācariyupajjhāye disvā tathāgataṃ daṭṭhukāmā satthu santikaṃ",
  "atk-s0513a1:2014_10": "gantvā vanditvā nisīdiṃsu.",
  "atk-s0513a1:2014_11": "Satthā tehi saddhiṃ madhurapaṭisanthāraṃ akāsi.",
  "atk-s0513a1:2014_12": "Te katapaṭisanthārā attanā paṭiladdhaguṇaṃ tathāgatassa ārocesuṃ,",
  "atk-s0513a1:2014_13": "satthā te bhikkhū pasaṃsi.",
  "atk-s0513a1:2014_14": "Kuṭumbikaputtatissatthero satthāraṃ tesaṃ guṇakathaṃ kathentaṃ disvā sayampi samaṇadhammaṃ kātukāmo jāto.",
  "atk-s0513a1:2014_15": "Tepi kho bhikkhū “mayaṃ, bhante,",
  "atk-s0513a1:2014_16": "tameva araññavāsaṃ gantvā vasissāmā”ti satthāraṃ āpucchiṃsu.",
  "atk-s0513a1:2014_17": "Satthā “sādhū”ti anujāni.",
  "atk-s0513a1:2014_18": "Te satthāraṃ vanditvā pariveṇaṃ agamaṃsu.",
  "atk-s0513a1:2015_0": "Atha so kuṭumbikaputtatissatthero rattibhāgasamanantare accāraddhavīriyo hutvā ativegena samaṇadhammaṃ",
  "atk-s0513a1:2015_1": "karonto majjhimayāmasamanantare ālambanaphalakaṃ nissāya ṭhitakova niddāyanto parivattitvā pati,",
  "atk-s0513a1:2015_2": "ūruṭṭhikaṃ bhijji,",
  "atk-s0513a1:2015_3": "vedanā mahantā jātā.",
  "atk-s0513a1:2015_4": "Tesaṃ bhikkhūnaṃ taṃ paṭijaggantānaṃ gamanaṃ na sampajji.",
  "atk-s0513a1:2015_5": "Atha ne upaṭṭhānavelāyaṃ āgate satthā pucchi “nanu tumhe,",
  "atk-s0513a1:2015_6": "bhikkhave,",
  "atk-s0513a1:2015_7": "‘sve gamissāmā’ti hiyyo āpucchitthā”ti? “Āma, bhante,",
  "atk-s0513a1:2015_8": "apica kho pana amhākaṃ sahāyako kuṭumbikaputtatissatthero akāle ativegena samaṇadhammaṃ karonto niddābhibhūto parivattitvā patito,",
  "atk-s0513a1:2015_9": "ūruṭṭhissa bhinnaṃ,",
  "atk-s0513a1:2015_10": "taṃ nissāya amhākaṃ gamanaṃ na sampajjī”ti.",
  "atk-s0513a1:2015_11": "Satthā “na,",
  "atk-s0513a1:2015_12": "bhikkhave,",
  "atk-s0513a1:2015_13": "idānevesa attano hīnavīriyabhāvena akāle ativegena vīriyaṃ karonto tumhākaṃ gamanantarāyaṃ karoti,",
  "atk-s0513a1:2015_14": "pubbepesa tumhākaṃ gamanantarāyaṃ akāsiyevā”ti vatvā tehi yācito atītaṃ āhari.",
  "atk-s0513a1:2016_0": "Atīte gandhāraraṭṭhe takkasilāyaṃ bodhisatto disāpāmokkho ācariyo hutvā pañca māṇavakasatāni sippaṃ uggaṇhāpesi.",
  "atk-s0513a1:2016_1": "Athassa te māṇavā ekadivasaṃ dāruṃ āharaṇatthāya araññaṃ gantvā dārūni uddhariṃsu.",
  "atk-s0513a1:2016_2": "Tesaṃ antare eko kusītamāṇavo mahantaṃ varuṇarukkhaṃ disvā “sukkharukkho eso”ti saññāya “muhuttaṃ tāva",
  "atk-s0513a1:2016_3": "nipajjitvā pacchā rukkhaṃ abhiruhitvā dārūni pātetvā ādāya gamissāmī”ti uttarisāṭakaṃ pattharitvā nipajjitvā",
  "atk-s0513a1:2016_4": "kākacchamāno niddaṃ okkami.",
  "atk-s0513a1:2016_5": "Itare māṇavakā dārukalāpe bandhitvā ādāya gacchantā taṃ pādena piṭṭhiyaṃ paharitvā pabodhetvā agamaṃsu.",
  "atk-s0513a1:2016_6": "Kusītamāṇavo uṭṭhāya akkhīni puñchitvā puñchitvā avigataniddova varuṇarukkhaṃ abhiruhitvā sākhaṃ gahetvā",
  "atk-s0513a1:2016_7": "attano abhimukhaṃ ākaḍḍhitvā bhañjanto bhijjitvā uṭṭhitakoṭiyā attano akkhiṃ bhindāpetvā ekena hatthena",
  "atk-s0513a1:2016_8": "taṃ pidhāya ekena hatthena alladārūni bhañjitvā rukkhato oruyha dārukalāpaṃ bandhitvā ukkhipitvā vegena",
  "atk-s0513a1:2016_9": "gantvā tehi pātitānaṃ dārūnaṃ upari pātesi.",
  "atk-s0513a1:2017_0": "Taṃ divasañca janapadagāmake ekaṃ kulaṃ “sve brāhmaṇavācanakaṃ karissāmā”ti ācariyaṃ nimantesi.",
  "atk-s0513a1:2017_1": "Ācariyo māṇavake āha “tātā,",
  "atk-s0513a1:2017_2": "sve ekaṃ gāmakaṃ gantabbaṃ,",
  "atk-s0513a1:2017_3": "tumhe pana nirāhārā na sakkhissatha gantuṃ,",
  "atk-s0513a1:2017_4": "pātova yāguṃ pacāpetvā tattha gantvā attanā laddhakoṭṭhāsañca amhākaṃ pattakoṭṭhāsañca sabbamādāya āgacchathā”ti.",
  "atk-s0513a1:2017_5": "Te pātova yāgupacanatthāya dāsiṃ uṭṭhāpetvā “khippaṃ no yāguṃ pacāhī”ti āhaṃsu.",
  "atk-s0513a1:2017_6": "Sā dārūni gaṇhantī upari ṭhitāni allavaruṇadārūni gahetvā punappunaṃ mukhavātaṃ dadamānāpi aggiṃ ujjāletuṃ asakkontī sūriyaṃ uṭṭhāpesi.",
  "atk-s0513a1:2017_7": "Māṇavakā “atidivā jāto,",
  "atk-s0513a1:2017_8": "idāni na sakkā gantu”nti ācariyassa santikaṃ agamiṃsu.",
  "atk-s0513a1:2017_9": "Ācariyo “kiṃ, tātā,",
  "atk-s0513a1:2017_10": "na gatatthā”ti? “Āma,",
  "atk-s0513a1:2017_11": "ācariya na gatamhā”ti.",
  "atk-s0513a1:2017_12": "“Kiṃkāraṇā”ti?",
  "atk-s0513a1:2017_13": "“Asuko nāma kusītamāṇavo amhehi saddhiṃ dārūnamatthāya araññaṃ gantvā varuṇarukkhamūle niddāyitvā pacchā",
  "atk-s0513a1:2017_14": "vegena rukkhaṃ āruyha akkhiṃ bhindāpetvā allavaruṇadārūni āharitvā amhehi ānītadārūnaṃ upari pakkhipi.",
  "atk-s0513a1:2017_15": "Yāgupācikā tāni sukkhadārusaññāya gahetvā yāva sūriyuggamanā ujjāletuṃ nāsakkhi.",
  "atk-s0513a1:2017_16": "Iminā no kāraṇena gamanantarāyo jāto”ti.",
  "atk-s0513a1:2017_17": "Ācariyo māṇavena katakammaṃ sutvā “andhabālānaṃ kammaṃ nissāya evarūpā parihāni hotī”ti vatvā imaṃ gāthaṃ samuṭṭhāpesi –",
  "atk-s0513a1:2018_0": "71.",
  "atk-s0513a1:2019_0": "“Yo pubbe karaṇīyāni, pacchā so kātumicchati;",
  "atk-s0513a1:2020_0": "Varuṇakaṭṭhabhañjova, sa pacchā manutappatī”ti.",
  "atk-s0513a1:2021_0": "Tattha sa pacchā manutappatīti yo koci puggalo “idaṃ pubbe kattabbaṃ,",
  "atk-s0513a1:2021_1": "idaṃ pacchā”ti avīmaṃsitvā pubbe karaṇīyāni paṭhamameva kattabbakammāni pacchā karoti,",
  "atk-s0513a1:2021_2": "ayaṃ varuṇakaṭṭhabhañjo amhākaṃ māṇavako viya so bālapuggalo pacchā anutappati socati paridevatīti attho.",
  "atk-s0513a1:2022_0": "Evaṃ bodhisatto antevāsikānaṃ imaṃ kāraṇaṃ kathetvā dānādīni puññāni karitvā jīvitapariyosāne yathākammaṃ gato.",
  "atk-s0513a1:2023_0": "Satthā “na,",
  "atk-s0513a1:2023_1": "bhikkhave,",
  "atk-s0513a1:2023_2": "idānevesa tumhākaṃ antarāyaṃ karoti,",
  "atk-s0513a1:2023_3": "pubbepi akāsiyevā”ti imaṃ dhammadesanaṃ āharitvā anusandhiṃ ghaṭetvā jātakaṃ samodhānesi “tadā akkhibhedaṃ patto māṇavo ūrubhedaṃ pattabhikkhu ahosi,",
  "atk-s0513a1:2023_4": "sesamāṇavā buddhaparisā,",
  "atk-s0513a1:2023_5": "ācariyabrāhmaṇo pana ahameva ahosi”nti.",
  "atk-s0513a1:2024_0": "Varuṇajātakavaṇṇanā paṭhamā.",
  "atk-s0513a1:2026_0": "[72] 2. Sīlavanāgarājajātakavaṇṇanā",
  "atk-s0513a1:2027_0": "Akataññussa posassāti idaṃ satthā veḷuvane viharanto devadattaṃ ārabbha kathesi.",
  "atk-s0513a1:2027_1": "Dhammasabhāyañhi bhikkhū “āvuso,",
  "atk-s0513a1:2027_2": "devadatto akataññū tathāgatassa guṇe na jānātī”ti kathentā nisīdiṃsu.",
  "atk-s0513a1:2027_3": "Satthā āgantvā “kāya nuttha,",
  "atk-s0513a1:2027_4": "bhikkhave,",
  "atk-s0513a1:2027_5": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a1:2027_6": "bhikkhave,",
  "atk-s0513a1:2027_7": "idāneva devadatto akataññū,",
  "atk-s0513a1:2027_8": "pubbepi akataññūyeva,",
  "atk-s0513a1:2027_9": "na kadāci mayhaṃ guṇaṃ jānātī”ti vatvā tehi yācito atītaṃ āhari.",
  "atk-s0513a1:2028_0": "Atīte bārāṇasiyaṃ brahmadatte rajjaṃ kārente bodhisatto himavantappadese hatthiyoniyaṃ nibbatti.",
  "atk-s0513a1:2028_1": "So mātukucchito nikkhanto sabbaseto ahosi rajatapuñjasannibho,",
  "atk-s0513a1:2028_2": "akkhīni panassa maṇiguḷasadisāni,",
  "atk-s0513a1:2028_3": "paññāyamānāni pañca pasādāni ahesuṃ,",
  "atk-s0513a1:2028_4": "mukhaṃ rattakambalasadisaṃ,",
  "atk-s0513a1:2028_5": "soṇḍā rattasuvaṇṇabindupaṭimaṇḍitaṃ rajatadāmaṃ viya,",
  "atk-s0513a1:2028_6": "cattāro pādā katalākhārasaparikammā viya.",
  "atk-s0513a1:2028_7": "Evamassa dasahi pāramīhi alaṅkato rūpasobhaggappatto attabhāvo ahosi.",
  "atk-s0513a1:2028_8": "Atha naṃ viññutaṃ pattaṃ sakalahimavante vāraṇā sannipatitvā upaṭṭhahantā vicariṃsu.",
  "atk-s0513a1:2028_9": "Evaṃ so asītisahassavāraṇaparivāro himavantappadese vasamāno aparabhāge gaṇe dosaṃ disvā gaṇamhā kāyavivekāya ekakova araññe vāsaṃ kappesi.",
  "atk-s0513a1:2028_10": "Sīlavantatāya ca panassa “sīlavanāgarājā” tveva nāmaṃ ahosi.",
  "atk-s0513a1:2029_0": "Atheko bārāṇasivāsiko vanacarako himavantaṃ pavisitvā attano ājīvabhaṇḍakaṃ gavesamāno disā vavatthāpetuṃ",
  "atk-s0513a1:2029_1": "asakkonto maggamūḷho hutvā maraṇabhayabhīto bāhā paggayha paridevamāno vicarati.",
  "atk-s0513a1:2029_2": "Bodhisatto tassa taṃ balavaparidevitaṃ sutvā “imaṃ purisaṃ dukkhā mocessāmī”ti kāruññena codito tassa santikaṃ agamāsi.",
  "atk-s0513a1:2029_3": "So taṃ disvāva bhīto palāyi.",
  "atk-s0513a1:2029_4": "Bodhisatto taṃ palāyantaṃ disvā tattheva aṭṭhāsi.",
  "atk-s0513a1:2029_5": "So puriso bodhisattaṃ ṭhitaṃ disvā aṭṭhāsi.",
  "atk-s0513a1:2029_6": "Bodhisatto puna agamāsi,",
  "atk-s0513a1:2029_7": "so puna palāyitvā tassa ṭhitakāle ṭhatvā cintesi “ayaṃ vāraṇo mama palāyanakāle tiṭṭhati,",
  "atk-s0513a1:2029_8": "ṭhitakāle āgacchati,",
  "atk-s0513a1:2029_9": "nāyaṃ mayhaṃ anatthakāmo,",
  "atk-s0513a1:2029_10": "imamhā pana maṃ dukkhā mācetukāmo bhavissatī”ti sūro hutvā aṭṭhāsi.",
  "atk-s0513a1:2029_11": "Bodhisatto taṃ upasaṅkamitvā “kasmā bho tvaṃ purisa,",
  "atk-s0513a1:2029_12": "paridevamāno vicarasī”ti pucchi. “Sāmi,",
  "atk-s0513a1:2029_13": "disā vavatthāpetuṃ asakkonto maggamūḷho hutvā maraṇabhayenā”ti.",
  "atk-s0513a1:2029_14": "Atha naṃ bodhisatto attano vasanaṭṭhānaṃ netvā katipāhaṃ phalāphalehi santappetvā “bho, purisa, mā bhāyi,",
  "atk-s0513a1:2029_15": "ahaṃ taṃ manussapathaṃ nessāmī”ti attano piṭṭhe nisīdāpetvā manussapathaṃ pāyāsi.",
  "atk-s0513a1:2030_0": "Atha kho so mittadubbhī puriso “sace koci pucchissati,",
  "atk-s0513a1:2030_1": "ācikkhitabbaṃ bhavissatī”ti bodhisattassa piṭṭhe nisinnoyeva rukkhanimittaṃ pabbatanimittaṃ upadhārentova gacchati.",
  "atk-s0513a1:2030_2": "Atha naṃ bodhisatto araññā nīharitvā bārāṇasigāmimahāmagge ṭhapetvā “bho purisa,",
  "atk-s0513a1:2030_3": "iminā maggena gaccha,",
  "atk-s0513a1:2030_4": "mayhaṃ pana vasanaṭṭhānaṃ pucchitopi apucchitopi mā kassaci ācikkhī”ti taṃ uyyojetvā attano vasanaṭṭhānaṃyeva agamāsi.",
  "atk-s0513a1:2030_5": "Atha so puriso bārāṇasiṃ gantvā anuvicaranto dantakāravīthiṃ patvā dantakāre dantavikatiyo kurumāne disvā “kiṃ pana bho,",
  "atk-s0513a1:2030_6": "jīvadantampi labhitvā gaṇheyyāthā”ti? “Bho,",
  "atk-s0513a1:2030_7": "kiṃ vadesi,",
  "atk-s0513a1:2030_8": "jīvadanto nāma matahatthidantato mahagghataro”ti.",
  "atk-s0513a1:2030_9": "“Tena hi ahaṃ vo jīvadantaṃ āharissāmī”ti pātheyyaṃ gahetvā kharakakacaṃ ādāya bodhisattassa vasanaṭṭhānaṃ agamāsi.",
  "atk-s0513a1:2031_0": "Bodhisatto taṃ disvā “kimatthaṃ āgatosī”ti pucchi. “Ahaṃ, sāmi,",
  "atk-s0513a1:2031_1": "duggato kapaṇo jīvituṃ asakkonto tumhe dantakhaṇḍaṃ yācitvā sace dassatha,",
  "atk-s0513a1:2031_2": "taṃ ādāya gantvā vikkiṇitvā tena mūlena jīvissāmī”ti āgatoti.",
  "atk-s0513a1:2031_3": "“Hotu bho,",
  "atk-s0513a1:2031_4": "dantaṃ te dassāmi,",
  "atk-s0513a1:2031_5": "sace dantakappanatthāya kakacaṃ atthī”ti.",
  "atk-s0513a1:2031_6": "“Kakacaṃ gahetvā āgatomhi sāmī”ti.",
  "atk-s0513a1:2031_7": "“Tena hi dante kakacena kantitvā ādāya gacchā”ti bodhisatto pāde samiñjitvā gonisinnakaṃ nisīdi.",
  "atk-s0513a1:2031_8": "So dvepi aggadante chindi.",
  "atk-s0513a1:2031_9": "Bodhisatto te dante soṇḍāya gahetvā “bho purisa,",
  "atk-s0513a1:2031_10": "nāhaṃ ‘ete dantā mayhaṃ appiyā amanāpā’ti dammi,",
  "atk-s0513a1:2031_11": "imehi pana me dantehi sataguṇena sahassaguṇena satasahassaguṇena sabbadhammapaṭivedhanasamatthā sabbaññutaññāṇadantāva piyatarā,",
  "atk-s0513a1:2031_12": "tassa me idaṃ dantadānaṃ sabbaññutaññāṇapaṭivijjhanatthāya hotū”ti sabbaññutaññāṇassa ārādhanaṃ katvā dantayugalaṃ adāsi.",
  "atk-s0513a1:2032_0": "So taṃ ādāya gantvā vikkiṇitvā tasmiṃ mūle khīṇe puna bodhisattassa santikaṃ gantvā “sāmi,",
  "atk-s0513a1:2032_1": "tumhākaṃ dante vikkiṇitvā laddhamūlaṃ mayhaṃ iṇasodhanamattameva jātaṃ,",
  "atk-s0513a1:2032_2": "avasesadante dethā”ti āha.",
  "atk-s0513a1:2032_3": "Bodhisatto “sādhū”ti paṭissuṇitvā purimanayeneva kappāpetvā avasesadante adāsi.",
  "atk-s0513a1:2032_4": "So tepi vikkiṇitvā puna āgantvā “sāmi,",
  "atk-s0513a1:2032_5": "jīvituṃ na sakkomi,",
  "atk-s0513a1:2032_6": "mūladāṭhā me dethā”ti āha.",
  "atk-s0513a1:2032_7": "Bodhisatto “sādhū”ti paṭissuṇitvā purimanayeneva nisīdi.",
  "atk-s0513a1:2032_8": "So pāpapuriso mahāsattassa rajatadāmasadisaṃ soṇḍaṃ maddamāno kelāsakūṭasadisaṃ kumbhaṃ abhiruhitvā ubho",
  "atk-s0513a1:2032_9": "dantakoṭiyo paṇhiyā paharanto maṃsaṃ viyūhitvā kumbhaṃ āruyha kharakakacena mūladāṭhā kappetvā pakkāmi.",
  "atk-s0513a1:2032_10": "Bodhisattassa dassanūpacāraṃ vijahanteyeva pana tasmiṃ pāpapurise catunahutādhikadviyojanasatasahassabahalā",
  "atk-s0513a1:2032_11": "ghanapathavī sineruyugandharādayo mahābhāre duggandhajegucchāni gūthamuttādīni ca dhāretuṃ samatthāpi",
  "atk-s0513a1:2032_12": "tassa aguṇarāsiṃ dhāretuṃ asakkontī viya bhijjitvā vivaraṃ adāsi.",
  "atk-s0513a1:2032_13": "Tāvadeva avīcimahānirayato aggijālā nikkhamitvā taṃ mittadubbhipurisaṃ kulasantakena kambalena pārupantī viya parikkhipitvā gaṇhi.",
  "atk-s0513a1:2033_0": "Evaṃ tassa pāpapuggalassa pathaviṃ paviṭṭhakāle tasmiṃ vanasaṇḍe adhivatthā rukkhadevatā “akataññū mittadubbhī",
  "atk-s0513a1:2033_1": "puggalo cakkavattirajjaṃ datvāpi tosetuṃ na sakkā”ti vanaṃ unnādetvā dhammaṃ desayamānā imaṃ gāthamāha –",
  "atk-s0513a1:2034_0": "72.",
  "atk-s0513a1:2035_0": "“Akataññussa posassa, niccaṃ vivaradassino;",
  "atk-s0513a1:2036_0": "Sabbaṃ ce pathaviṃ dajjā, neva naṃ abhirādhaye”ti.",
  "atk-s0513a1:2037_0": "Tattha akataññussāti attano kataguṇaṃ ajānantassa.",
  "atk-s0513a1:2037_1": "Posassāti purisassa.",
  "atk-s0513a1:2037_2": "Vivaradassinoti chiddameva okāsameva olokentassa.",
  "atk-s0513a1:2037_3": "Sabbaṃ ce pathaviṃ dajjāti sacepi tādisassa puggalassa sakalaṃ cakkavattirajjaṃ,",
  "atk-s0513a1:2037_4": "imaṃ vā pana mahāpathaviṃ parivattetvā pathavojaṃ dadeyya.",
  "atk-s0513a1:2037_5": "Neva naṃ abhirādhayeti evaṃ karontopi evarūpaṃ kataguṇaviddhaṃsakaṃ koci paritosetuṃ vā pasādetuṃ vā na sakkuṇeyyāti attho.",
  "atk-s0513a1:2038_0": "Evaṃ sā devatā vanaṃ unnādetvā dhammaṃ desesi. Bodhisatto yāvatāyukaṃ ṭhatvā yathākammaṃ agamāsi.",
  "atk-s0513a1:2039_0": "Satthā “na,",
  "atk-s0513a1:2039_1": "bhikkhave,",
  "atk-s0513a1:2039_2": "devadatto idāneva akataññū,",
  "atk-s0513a1:2039_3": "pubbepi akataññūyevā”ti vatvā imaṃ dhammadesanaṃ āharitvā anusandhiṃ ghaṭetvā jātakaṃ samodhānesi “tadā mittadubbhī puggalo devadatto ahosi,",
  "atk-s0513a1:2039_4": "rukkhadevatā sāriputto,",
  "atk-s0513a1:2039_5": "sīlavanāgarājā pana ahameva ahosi”nti.",
  "atk-s0513a1:2040_0": "Sīlavanāgarājajātakavaṇṇanā dutiyā.",
  "atk-s0513a1:2042_0": "[73] 3. Saccaṃkirajātakavaṇṇanā",
  "atk-s0513a1:2043_0": "Saccaṃ kirevamāhaṃsūti idaṃ satthā veḷuvane viharanto devadattassa vadhāya parisakkanaṃ ārabbha kathesi.",
  "atk-s0513a1:2043_1": "Bhikkhusaṅghasmiñhi dhammasabhāyaṃ nisīditvā “āvuso,",
  "atk-s0513a1:2043_2": "devadatto satthu guṇaṃ na jānāti,",
  "atk-s0513a1:2043_3": "vadhāyayeva parisakkatī”ti devadattassa aguṇaṃ kathente satthā āgantvā “kāya nuttha,",
  "atk-s0513a1:2043_4": "bhikkhave,",
  "atk-s0513a1:2043_5": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a1:2043_6": "bhikkhave,",
  "atk-s0513a1:2043_7": "idāneva devadatto mayhaṃ vadhāya parisakkati,",
  "atk-s0513a1:2043_8": "pubbepi parisakkiyevā”ti vatvā atītaṃ āhari.",
  "atk-s0513a1:2044_0": "Atīte bārāṇasiyaṃ brahmadatte rajjaṃ kārente tassa duṭṭhakumāro nāma putto ahosi kakkhaḷo pharuso pahaṭāsīvisūpamo,",
  "atk-s0513a1:2044_1": "anakkositvā vā apaharitvā vā kenaci saddhiṃ na katheti.",
  "atk-s0513a1:2044_2": "So antojanassa ca bahijanassa ca akkhimhi patitarajaṃ viya,",
  "atk-s0513a1:2044_3": "khādituṃ āgatapisāco viya ca amanāpo ahosi ubbejanīyo.",
  "atk-s0513a1:2044_4": "So ekadivasaṃ nadīkīḷaṃ kīḷitukāmo mahantena parivārena nadītīraṃ agamāsi.",
  "atk-s0513a1:2044_5": "Tasmiṃ khaṇe mahāmegho uṭṭhahi,",
  "atk-s0513a1:2044_6": "disā andhakārā jātā.",
  "atk-s0513a1:2044_7": "So dāsapessajanaṃ āha “etha bhaṇe,",
  "atk-s0513a1:2044_8": "maṃ gahetvā nadīmajjhaṃ netvā nhāpetvā ānethā”ti.",
  "atk-s0513a1:2044_9": "Te taṃ tattha netvā “kiṃ no rājā karissati,",
  "atk-s0513a1:2044_10": "imaṃ pāpapurisaṃ ettheva māremā”ti mantayitvā “ettha gaccha kāḷakaṇṇī”ti udake naṃ opilāpetvā paccuttaritvā tīre aṭṭhaṃsu.",
  "atk-s0513a1:2044_11": "“Kahaṃ kumāro”ti ca vutte “na mayaṃ kumāraṃ passāma,",
  "atk-s0513a1:2044_12": "meghaṃ uṭṭhitaṃ disvā udake nimujjitvā purato āgato bhavissatī”ti.",
  "atk-s0513a1:2044_13": "Amaccā rañño santikaṃ agamaṃsu.",
  "atk-s0513a1:2044_14": "Rājā “kahaṃ me putto”ti pucchi.",
  "atk-s0513a1:2044_15": "Na jānāma deva,",
  "atk-s0513a1:2044_16": "meghe uṭṭhite “purato āgato bhavissatī”ti saññāya āgatamhāti.",
  "atk-s0513a1:2044_17": "Rājā dvāraṃ vivarāpetvā “nadītīraṃ gantvā vicinathā”ti tattha tattha vicināpesi,",
  "atk-s0513a1:2044_18": "koci kumāraṃ nāddasa.",
  "atk-s0513a1:2045_0": "Sopi kho meghandhakāre deve vassante nadiyā vuyhamāno ekaṃ dārukkhandhaṃ disvā tattha nisīditvā maraṇabhayatajjito paridevamāno gacchati.",
  "atk-s0513a1:2045_1": "Tasmiṃ pana kāle bārāṇasivāsī eko seṭṭhi nadītīre cattālīsakoṭidhanaṃ nidahitvāva maranto dhanataṇhāya dhanapiṭṭhe sappo hutvā nibbatti.",
  "atk-s0513a1:2045_2": "Aparo tasmiṃyeva padese tiṃsa koṭiyo nidahitvā dhanataṇhāya tattheva undūro hutvā nibbatti.",
  "atk-s0513a1:2045_3": "Tesaṃ vasanaṭṭhānaṃ udakaṃ pāvisi.",
  "atk-s0513a1:2045_4": "Te udakassa paviṭṭhamaggeneva nikkhamitvā sotaṃ chindantā gantvā taṃ rājakumārena abhinisinnaṃ dārukkhandhaṃ patvā eko ekaṃ koṭiṃ,",
  "atk-s0513a1:2045_5": "itaro itaraṃ āruyha khandhapiṭṭheyeva nipajjiṃsu.",
  "atk-s0513a1:2045_6": "Tassāyeva kho pana nadiyā tīre eko simbalirukkho atthi,",
  "atk-s0513a1:2045_7": "tattheko suvapotako vasati.",
  "atk-s0513a1:2045_8": "Sopi rukkho udakena dhotamūlo nadīpiṭṭhe pati,",
  "atk-s0513a1:2045_9": "suvapotako deve vassante uppatitvā gantuṃ asakkonto gantvā tasseva khandhassa ekapasse nilīyi.",
  "atk-s0513a1:2045_10": "Evaṃ te cattāro janā ekato vuyhamānā gacchanti.",
  "atk-s0513a1:2046_0": "Bodhisattopi kho tasmiṃ kāle kāsiraṭṭhe udiccabrāhmaṇakule nibbattitvā vuḍḍhippatto isipabbajjaṃ pabbajitvā",
  "atk-s0513a1:2046_1": "ekasmiṃ nadīnivattane paṇṇasālaṃ māpetvā vasati.",
  "atk-s0513a1:2046_2": "So aḍḍharattasamaye caṅkamamāno tassa rājakumārassa balavaparidevanasaddaṃ sutvā cintesi “mādise nāma",
  "atk-s0513a1:2046_3": "mettānuddayasampanne tāpase passante etassa purisassa maraṇaṃ ayuttaṃ,",
  "atk-s0513a1:2046_4": "udakato uddharitvā tassa jīvitadānaṃ dassāmī”ti.",
  "atk-s0513a1:2046_5": "So taṃ “mā bhāyi,",
  "atk-s0513a1:2046_6": "mā bhāyī”ti assāsetvā udakasotaṃ chindanto gantvā taṃ dārukkhandhaṃ ekāya koṭiyā gahetvā ākaḍḍhanto nāgabalo",
  "atk-s0513a1:2046_7": "thāmasampanno ekavegena tīraṃ patvā kumāraṃ ukkhipitvā tīre patiṭṭhāpesi.",
  "atk-s0513a1:2046_8": "Tepi sappādayo disvā ukkhipitvā assamapadaṃ netvā aggiṃ jāletvā “ime dubbalatarā”ti paṭhamaṃ sappādīnaṃ",
  "atk-s0513a1:2046_9": "sarīraṃ sedetvā pacchā rājakumārassa sarīraṃ sedetvā tampi arogaṃ katvā āhāraṃ dentopi paṭhamaṃ sappādīnaṃyeva",
  "atk-s0513a1:2046_10": "datvā pacchā tassa phalāphalāni upanāmesi.",
  "atk-s0513a1:2046_11": "Rājakumāro “ayaṃ kūṭatāpaso maṃ rājakumāraṃ agaṇetvā tiracchānagatānaṃ sammānaṃ karotī”ti bodhisatte āghātaṃ bandhi.",
  "atk-s0513a1:2047_0": "Tato katipāhaccayena sabbesupi tesu thāmabalappattesu nadiyā oghe pacchinne sappo tāpasaṃ vanditvā āha “bhante,",
  "atk-s0513a1:2047_1": "tumhehi mayhaṃ mahāupakāro kato,",
  "atk-s0513a1:2047_2": "na kho panāhaṃ daliddo,",
  "atk-s0513a1:2047_3": "asukaṭṭhāne me cattālīsa hiraññakoṭiyo nidahitvā ṭhapitā,",
  "atk-s0513a1:2047_4": "tumhākaṃ dhanena kicce sati sabbampetaṃ dhanaṃ tumhākaṃ dātuṃ sakkomi,",
  "atk-s0513a1:2047_5": "taṃ ṭhānaṃ āgantvā ‘dīghā’ti pakkoseyyāthā”ti vatvā pakkāmi.",
  "atk-s0513a1:2047_6": "Undūropi tatheva tāpasaṃ nimantetvā “asukaṭṭhāne ṭhatvā ‘undūrā’ti pakkoseyyāthā”ti vatvā pakkāmi.",
  "atk-s0513a1:2047_7": "Suvapotako pana tāpasaṃ vanditvā “bhante,",
  "atk-s0513a1:2047_8": "mayhaṃ dhanaṃ natthi,",
  "atk-s0513a1:2047_9": "rattasālīhi pana vo atthe sati asukaṃ nāma mayhaṃ vasanaṭṭhānaṃ,",
  "atk-s0513a1:2047_10": "tattha gantvā ‘suvā’ti pakkoseyyātha,",
  "atk-s0513a1:2047_11": "ahaṃ ñātakānaṃ ārocetvā anekasakaṭapūramattā rattasāliyo āharāpetvā dātuṃ sakkomī”ti vatvā pakkāmi.",
  "atk-s0513a1:2047_12": "Itaro pana mittadubbhī “dhammasudhammatāya kiñci avatvā gantuṃ ayuttaṃ,",
  "atk-s0513a1:2047_13": "evaṃ taṃ attano santikaṃ āgataṃ māressāmī”ti cintetvā “bhante,",
  "atk-s0513a1:2047_14": "mayi rajje patiṭṭhite āgaccheyyātha,",
  "atk-s0513a1:2047_15": "ahaṃ vo catūhi paccayehi upaṭṭhahissāmī”ti vatvā pakkāmi.",
  "atk-s0513a1:2047_16": "So gantvā na cirasseva rajje patiṭṭhāsi.",
  "atk-s0513a1:2048_0": "Bodhisatto “vīmaṃsissāmi tāva ne”ti paṭhamaṃ sappassa santikaṃ gantvā avidūre ṭhatvā “dīghā”ti pakkosi.",
  "atk-s0513a1:2048_1": "So ekavacaneneva nikkhamitvā bodhisattaṃ vanditvā “bhante,",
  "atk-s0513a1:2048_2": "imasmiṃ ṭhāne cattālīsa hiraññakoṭiyo,",
  "atk-s0513a1:2048_3": "tā sabbāpi nīharitvā gaṇhathā”ti āha.",
  "atk-s0513a1:2048_4": "Bodhisatto “evamatthu,",
  "atk-s0513a1:2048_5": "uppanne kicce jānissāmī”ti taṃ nivattetvā undūrassa santikaṃ gantvā saddamakāsi.",
  "atk-s0513a1:2048_6": "Sopi tatheva paṭipajji.",
  "atk-s0513a1:2048_7": "Bodhisatto tampi nivattetvā suvassa santikaṃ gantvā “suvā”ti pakkosi.",
  "atk-s0513a1:2048_8": "Sopi ekavacaneneva rukkhaggato otaritvā bodhisattaṃ vanditvā “kiṃ, bhante,",
  "atk-s0513a1:2048_9": "mayhaṃ ñātakānaṃ santikaṃ gantvā himavantappadesato tumhākaṃ sayaṃjātasālī āharāpemī”ti pucchi.",
  "atk-s0513a1:2048_10": "Bodhisatto “atthe sati jānissāmī”ti tampi nivattetvā “idāni rājānaṃ pariggaṇhissāmī”ti gantvā rājuyyāne",
  "atk-s0513a1:2048_11": "vasitvā punadivase ākappasampattiṃ katvā bhikkhācāravattena nagaraṃ pāvisi.",
  "atk-s0513a1:2048_12": "Tasmiṃ khaṇe so mittadubbhī rājā alaṅkatahatthikkhandhavaragato mahantena parivārena nagaraṃ padakkhiṇaṃ karoti.",
  "atk-s0513a1:2048_13": "So bodhisattaṃ dūratova disvā “ayaṃ so kūṭatāpaso mama santike bhuñjitvā vasitukāmo āgato,",
  "atk-s0513a1:2048_14": "yāva parisamajjhe attano mayhaṃ kataguṇaṃ nappakāseti,",
  "atk-s0513a1:2048_15": "tāvadevassa sīsaṃ chindāpessāmī”ti purise olokesi.",
  "atk-s0513a1:2048_16": "“Kiṃ karoma,",
  "atk-s0513a1:2048_17": "devā”ti ca vutte “esa kūṭatāpaso maṃ kiñci yācitukāmo āgacchati maññe,",
  "atk-s0513a1:2048_18": "etassa kāḷakaṇṇitāpasassa maṃ passituṃ adatvāva etaṃ gahetvā pacchābāhaṃ bandhitvā catukke catukke paharantā",
  "atk-s0513a1:2048_19": "nagarā nikkhāmetvā āghātane sīsamassa chinditvā sarīraṃ sūle uttāsethā”ti āha.",
  "atk-s0513a1:2048_20": "Te “sādhū”ti sampaṭicchitvā gantvā niraparādhaṃ mahāsattaṃ bandhitvā catukke catukke paharantā āghātanaṃ netuṃ ārabhiṃsu.",
  "atk-s0513a1:2048_21": "Bodhisatto pahaṭapahaṭaṭṭhāne “amma,",
  "atk-s0513a1:2048_22": "tātā”ti akanditvā nibbikāro imaṃ gāthamāha –",
  "atk-s0513a1:2049_0": "73.",
  "atk-s0513a1:2050_0": "“Saccaṃ kirevamāhaṃsu, narā ekacciyā idha;",
  "atk-s0513a1:2051_0": "Kaṭṭhaṃ niplavitaṃ seyyo, na tvevekacciyo naro”ti.",
  "atk-s0513a1:2052_0": "Tattha saccaṃ kirevamāhaṃsūti avitathameva kira evaṃ vadanti.",
  "atk-s0513a1:2052_1": "Narā ekacciyā idhāti idhekacce paṇḍitapurisā.",
  "atk-s0513a1:2052_2": "Kaṭṭhaṃ niplavitaṃ seyyoti nadiyā vuyhamānaṃ sukkhadāruṃ niplavitaṃ uttāretvā thale ṭhapitaṃ seyyo sundarataro.",
  "atk-s0513a1:2052_3": "Evañhi vadamānā te purisā saccaṃ kira vadanti.",
  "atk-s0513a1:2052_4": "Kiṃkāraṇā?",
  "atk-s0513a1:2052_5": "Tañhi yāgubhattādīnaṃ pacanatthāya,",
  "atk-s0513a1:2052_6": "sītāturānaṃ visibbanatthāya,",
  "atk-s0513a1:2052_7": "aññesampi ca parissayānaṃ haraṇatthāya upakāraṃ hoti.",
  "atk-s0513a1:2052_8": "Na tvevekacciyo naroti ekacco pana mittadubbhī akataññū pāpapuriso oghena vuyhamāno hatthena gahetvā uttārito na tveva seyyo.",
  "atk-s0513a1:2052_9": "Tathā hi ahaṃ imaṃ pāpapurisaṃ uttāretvā imaṃ attano dukkhaṃ āharinti.",
  "atk-s0513a1:2052_10": "Evaṃ pahaṭapahaṭaṭṭhāne imaṃ gāthamāha.",
  "atk-s0513a1:2053_0": "Taṃ sutvā ye tattha paṇḍitapurisā,",
  "atk-s0513a1:2053_1": "te āhaṃsu “kiṃ pana,",
  "atk-s0513a1:2053_2": "bho pabbajita,",
  "atk-s0513a1:2053_3": "tayā amhākaṃ rañño atthi koci guṇo kato”ti?",
  "atk-s0513a1:2053_4": "Bodhisatto taṃ pavattiṃ ārocetvā “evamimaṃ mahoghato uttārento ahameva attano dukkhaṃ akāsiṃ,",
  "atk-s0513a1:2053_5": "‘na vata me porāṇakapaṇḍitānaṃ vacanaṃ kata’nti anussaritvā evaṃ vadāmī”ti āha.",
  "atk-s0513a1:2053_6": "Taṃ sutvā khattiyabrāhmaṇādayo nagaravāsino “svāyaṃ mittadubbhī rājā evaṃ guṇasampannassa attano jīvitadāyakassa guṇamattampi na jānāti,",
  "atk-s0513a1:2053_7": "taṃ nissāya kuto amhākaṃ vuḍḍhi,",
  "atk-s0513a1:2053_8": "gaṇhatha na”nti kupitā samantato uṭṭhahitvā ususattipāsāṇamuggarādippahārehi hatthikkhandhagatameva naṃ",
  "atk-s0513a1:2053_9": "ghātetvā pāde gahetvā kaḍḍhitvā parikhāpiṭṭhe chaḍḍetvā bodhisattaṃ abhisiñcitvā rajje patiṭṭhāpesuṃ.",
  "atk-s0513a1:2054_0": "So dhammena rajjaṃ kārento puna ekadivasaṃ sappādayo pariggaṇhitukāmo mahantena parivārena sappassa vasanaṭṭhānaṃ gantvā “dīghā”ti pakkosi.",
  "atk-s0513a1:2054_1": "Sappo āgantvā vanditvā “idaṃ te sāmi dhanaṃ gaṇhā”ti āha.",
  "atk-s0513a1:2054_2": "Rājā cattālīsahiraññakoṭidhanaṃ amacce paṭicchāpetvā undūrassa santikaṃ gantvā “undūrā”ti pakkosi.",
  "atk-s0513a1:2054_3": "Sopi āgantvā vanditvā tiṃsakoṭidhanaṃ niyyādesi.",
  "atk-s0513a1:2054_4": "Rājā tampi amacce paṭicchāpetvā suvassa vasanaṭṭhānaṃ gantvā “suvā”ti pakkosi.",
  "atk-s0513a1:2054_5": "Sopi āgantvā pāde vanditvā “kiṃ, sāmi,",
  "atk-s0513a1:2054_6": "sāliṃ āharāmī”ti āha.",
  "atk-s0513a1:2054_7": "Rājā “sālīhi atthe sati āharissasi,",
  "atk-s0513a1:2054_8": "ehi gacchāmā”ti sattatiyā hiraññakoṭīhi saddhiṃ te tayopi jane gāhāpetvā nagaraṃ gantvā pāsādavare mahātalaṃ",
  "atk-s0513a1:2054_9": "āruyhaṃ dhanaṃ saṅgopetvā sappassa vasanatthāya suvaṇṇanāḷiṃ,",
  "atk-s0513a1:2054_10": "undūrassa phalikaguhaṃ,",
  "atk-s0513a1:2054_11": "suvassa suvaṇṇapañjaraṃ kārāpetvā sappassa ca suvassa ca bhojanatthāya devasikaṃ kañcanataṭṭake madhulāje,",
  "atk-s0513a1:2054_12": "undūrassa gandhasālitaṇḍule dāpesi,",
  "atk-s0513a1:2054_13": "dānādīni ca puññāni karoti.",
  "atk-s0513a1:2054_14": "Evaṃ te cattāropi janā yāvajīvaṃ samaggā sammodamānā viharitvā jīvitakkhaye yathākammaṃ agamaṃsu.",
  "atk-s0513a1:2055_0": "Satthā “na,",
  "atk-s0513a1:2055_1": "bhikkhave,",
  "atk-s0513a1:2055_2": "devadatto idāneva mayhaṃ vadhāya parisakkati,",
  "atk-s0513a1:2055_3": "pubbepi parisakkiyevā”ti vatvā imaṃ dhammadesanaṃ āharitvā anusandhiṃ ghaṭetvā jātakaṃ samodhānesi –",
  "atk-s0513a1:2055_4": "“tadā duṭṭharājā devadatto ahosi,",
  "atk-s0513a1:2055_5": "sappo sāriputto,",
  "atk-s0513a1:2055_6": "undūro moggallāno,",
  "atk-s0513a1:2055_7": "suvo ānando,",
  "atk-s0513a1:2055_8": "pacchā rajjappatto dhammarājā pana ahameva ahosi”nti.",
  "atk-s0513a1:2056_0": "Saccaṃkirajātakavaṇṇanā tatiyā.",
  "atk-s0513a1:2058_0": "[74] 4. Rukkhadhammajātakavaṇṇanā",
  "atk-s0513a1:2059_0": "Sādhū sambahulā ñātīti idaṃ satthā jetavane viharanto udakakalahe attano ñātakānaṃ mahāvināsaṃ paccupaṭṭhitaṃ",
  "atk-s0513a1:2059_1": "ñatvā ākāsena gantvā rohiṇīnadiyā upari pallaṅkena nisīditvā nīlaraṃsiṃ vissajjetvā ñātake saṃvejetvā",
  "atk-s0513a1:2059_2": "ākāsā oruyha nadītīre nisinno taṃ kalahaṃ ārabbha kathesi.",
  "atk-s0513a1:2059_3": "Ayamettha saṅkhepo,",
  "atk-s0513a1:2059_4": "vitthāro pana kuṇālajātake āvi bhavissati.",
  "atk-s0513a1:2059_5": "Tadā pana satthā ñātake āmantetvā “mahārājā,",
  "atk-s0513a1:2059_6": "tumhe ñātakā,",
  "atk-s0513a1:2059_7": "ñātakehi nāma samaggehi sammodamānehi bhavituṃ vaṭṭati.",
  "atk-s0513a1:2059_8": "Ñātakānañhi sāmaggiyā sati paccāmittā okāsaṃ na labhanti,",
  "atk-s0513a1:2059_9": "tiṭṭhantu tāva manussabhūtā,",
  "atk-s0513a1:2059_10": "acetanānaṃ rukkhānampi sāmaggiṃ laddhuṃ vaṭṭati.",
  "atk-s0513a1:2059_11": "Atītasmiñhi himavantappadese mahāvāto sālavanaṃ pahari,",
  "atk-s0513a1:2059_12": "tassa pana sālavanassa aññamaññaṃ rukkhagacchagumbalatāhi sambandhattā ekarukkhampi pātetuṃ asakkonto matthakamatthakeneva agamāsi.",
  "atk-s0513a1:2059_13": "Ekaṃ pana aṅgaṇe ṭhitaṃ sākhāviṭapasampannampi mahārukkhaṃ aññehi rukkhehi asambandhattā ummūletvā bhūmiyaṃ pātesi,",
  "atk-s0513a1:2059_14": "iminā kāraṇena tumhehipi samaggehi sammodamānehi bhavituṃ vaṭṭatī”ti vatvā tehi yācito atītaṃ āhari.",
  "atk-s0513a1:2060_0": "Atīte bārāṇasiyaṃ brahmadatte rajjaṃ kārente paṭhamaṃ uppanno vessavaṇo mahārājā cavi,",
  "atk-s0513a1:2060_1": "sakko aññaṃ vessavaṇaṃ ṭhapesi.",
  "atk-s0513a1:2060_2": "Etasmiṃ vessavaṇe parivatte pacchā nibbattavessavaṇo “rukkhagacchagumbalatānaṃ attano attano ruccanaṭṭhāne vimānaṃ gaṇhantū”ti sāsanaṃ pesesi.",
  "atk-s0513a1:2060_3": "Tadā bodhisatto himavantappadese ekasmiṃ sālavane rukkhadevatā hutvā nibbatti.",
  "atk-s0513a1:2060_4": "So ñātake āha “tumhe vimānāni gaṇhantā aṅgaṇe ṭhitarukkhesu mā gaṇhatha,",
  "atk-s0513a1:2060_5": "imasmiṃ pana sālavane mayā gahitavimānaṃ parivāretvā ṭhitavimānāni gaṇhathā”ti.",
  "atk-s0513a1:2060_6": "Tattha bodhisattassa vacanakarā paṇḍitadevatā bodhisattassa vimānaṃ parivāretvā ṭhitavimānāni gaṇhiṃsu.",
  "atk-s0513a1:2060_7": "Apaṇḍitā pana devatā “kiṃ amhākaṃ attho araññavimānehi,",
  "atk-s0513a1:2060_8": "mayaṃ manussapathe gāmanigamarājadhānidvāresu vimānāni gaṇhissāma.",
  "atk-s0513a1:2060_9": "Gāmādayo hi upanissāya vasamānā devatā lābhaggayasaggappattā hontī”ti manussapathe aṅgaṇaṭṭhāne nibbattamahārukkhesu vimānāni gaṇhiṃsu.",
  "atk-s0513a1:2061_0": "Athekasmiṃ divase mahatī vātavuṭṭhi uppajji.",
  "atk-s0513a1:2061_1": "Vātassa atibalavatāya daḷhamūlā vanajeṭṭhakarukkhāpi saṃbhaggasākhāviṭapā samūlā nipatiṃsu.",
  "atk-s0513a1:2061_2": "Taṃ pana aññamaññaṃ sambandhanena ṭhitaṃ sālavanaṃ patvā ito cito ca paharanto ekarukkhampi pātetuṃ nāsakkhi.",
  "atk-s0513a1:2061_3": "Bhaggavimānā devatā nippaṭisaraṇā dārake hatthesu gahetvā himavantaṃ gantvā attano pavattiṃ sālavanadevatānaṃ kathayiṃsu.",
  "atk-s0513a1:2061_4": "Tā tāsaṃ evaṃ āgatabhāvaṃ bodhisattassa ārocesuṃ.",
  "atk-s0513a1:2061_5": "Bodhisatto “paṇḍitānaṃ vacanaṃ aggahetvā nippaccayaṭṭhānaṃ gatā nāma evarūpāva hontī”ti vatvā dhammaṃ desento imaṃ gāthamāha –",
  "atk-s0513a1:2062_0": "74.",
  "atk-s0513a1:2063_0": "“Sādhū sambahulā ñātī, api rukkhā araññajā;",
  "atk-s0513a1:2064_0": "Vāto vahati ekaṭṭhaṃ, brahantampi vanappati”nti.",
  "atk-s0513a1:2065_0": "Tattha sambahulā ñātīti cattāro upādāya tatuttari satasahassampi sambahulā nāma,",
  "atk-s0513a1:2065_1": "evaṃ sambahulā aññamaññaṃ nissāya vasantā ñātakā.",
  "atk-s0513a1:2065_2": "Sādhūti sobhanā pasatthā,",
  "atk-s0513a1:2065_3": "parehi appadhaṃsiyāti attho.",
  "atk-s0513a1:2065_4": "Api rukkhā araññajāti tiṭṭhantu manussabhūtā,",
  "atk-s0513a1:2065_5": "araññe jātarukkhāpi sambahulā aññamaññūpatthambhena ṭhitā sādhuyeva.",
  "atk-s0513a1:2065_6": "Rukkhānampi hi sapaccayabhāvo laddhuṃ vaṭṭati.",
  "atk-s0513a1:2065_7": "Vāto vahati ekaṭṭhanti puratthimādibhedo vāto vāyanto aṅgaṇaṭṭhāne ṭhitaṃ ekaṭṭhaṃ ekakameva ṭhitaṃ brahantampi",
  "atk-s0513a1:2065_8": "vanappatiṃ sākhāviṭapasampannaṃ mahārukkhampi vahati,",
  "atk-s0513a1:2065_9": "ummūletvā pātetīti attho.",
  "atk-s0513a1:2065_10": "Bodhisatto imaṃ kāraṇaṃ kathetvā āyukkhaye yathākammaṃ gato.",
  "atk-s0513a1:2066_0": "Satthāpi “evaṃ, mahārājā,",
  "atk-s0513a1:2066_1": "ñātakānaṃ tāva sāmaggiyeva laddhuṃ vaṭṭati,",
  "atk-s0513a1:2066_2": "samaggā sammodamānā piyasaṃvāsameva vasathā”ti imaṃ dhammadesanaṃ āharitvā anusandhiṃ ghaṭetvā jātakaṃ samodhānesi –",
  "atk-s0513a1:2066_3": "“tadā devatā buddhaparisā ahesuṃ,",
  "atk-s0513a1:2066_4": "paṇḍitadevatā pana ahameva ahosi”nti.",
  "atk-s0513a1:2067_0": "Rukkhadhammajātakavaṇṇanā catutthā.",
  "atk-s0513a1:2069_0": "[75] 5. Macchajātakavaṇṇanā",
  "atk-s0513a1:2070_0": "Abhitthanaya pajjunnāti idaṃ satthā jetavane viharanto attanā vassāpitavassaṃ ārabbha kathesi.",
  "atk-s0513a1:2070_1": "Ekasmiṃ kira samaye kosalaraṭṭhe devo na vassi,",
  "atk-s0513a1:2070_2": "sassāni milāyanti,",
  "atk-s0513a1:2070_3": "tesu tesu ṭhānesu taḷākapokkharaṇisarāni sussanti.",
  "atk-s0513a1:2070_4": "Jetavanadvārakoṭṭhakasamīpe jetavanapokkharaṇiyāpi udakaṃ chijji.",
  "atk-s0513a1:2070_5": "Kalalagahanaṃ pavisitvā nipanne macchakacchape kākakulalādayo kaṇayaggasadisehi tuṇḍehi koṭṭetvā nīharitvā nīharitvā vipphandamāne khādanti.",
  "atk-s0513a1:2071_0": "Satthā macchakacchapānaṃ taṃ byasanaṃ disvā mahākaruṇāya ussāhitahadayo “ajja mayā devaṃ vassāpetuṃ vaṭṭatī”ti",
  "atk-s0513a1:2071_1": "pabhātāya rattiyā sarīrapaṭijagganaṃ katvā bhikkhācāravelaṃ sallakkhetvā mahābhikkhusaṅghaparivuto buddhalīlāya",
  "atk-s0513a1:2071_2": "sāvatthiyaṃ piṇḍāya pavisitvā pacchābhattaṃ piṇḍapātapaṭikkanto sāvatthito vihāraṃ gacchanto jetavanapokkharaṇiyā",
  "atk-s0513a1:2071_3": "sopāne ṭhatvā ānandattheraṃ āmantesi “ānanda,",
  "atk-s0513a1:2071_4": "udakasāṭikaṃ āhara,",
  "atk-s0513a1:2071_5": "jetavanapokkharaṇiyaṃ nhāyissāmī”ti. “Nanu, bhante,",
  "atk-s0513a1:2071_6": "jetavanapokkharaṇiyaṃ udakaṃ chinnaṃ,",
  "atk-s0513a1:2071_7": "kalalamattameva avasiṭṭha”nti? “Ānanda,",
  "atk-s0513a1:2071_8": "buddhabalaṃ nāma mahantaṃ,",
  "atk-s0513a1:2071_9": "āhara tvaṃ udakasāṭika”nti.",
  "atk-s0513a1:2071_10": "Thero āharitvā adāsi.",
  "atk-s0513a1:2071_11": "Satthā ekenantena udakasāṭikaṃ nivāsetvā ekenantena sarīraṃ pārupitvā “jetavanapokkharaṇiyaṃ nhāyissāmī”ti sopāne aṭṭhāsi.",
  "atk-s0513a1:2071_12": "Taṅkhaṇaññeva sakkassa paṇḍukambalasilāsanaṃ uṇhākāraṃ dassesi.",
  "atk-s0513a1:2071_13": "So “kiṃ nu kho”ti āvajjento taṃ kāraṇaṃ ñatvā vassavalāhakadevarājānaṃ pakkosāpetvā “tāta,",
  "atk-s0513a1:2071_14": "satthā ‘jetavanapokkharaṇiyaṃ nhāyissāmī’ti dhurasopāne ṭhito,",
  "atk-s0513a1:2071_15": "khippaṃ sakalakosalaraṭṭhaṃ ekameghaṃ katvā vassāpehī”ti.",
  "atk-s0513a1:2071_16": "So “sādhū”ti sampaṭicchitvā ekaṃ valāhakaṃ nivāsetvā ekaṃ pārupitvā meghagītaṃ gāyanto pācīnalokadhātuabhimukho pakkhandi.",
  "atk-s0513a1:2071_17": "Pācīnadisābhāge khalamaṇḍalamattaṃ ekaṃ meghapaṭalaṃ uṭṭhāya satapaṭalaṃ sahassapaṭalaṃ hutvā abhitthanantaṃ",
  "atk-s0513a1:2071_18": "vijjulatā nicchārentaṃ adhomukhaṃ ṭhapitaudakakumbhākārena vassamānaṃ sakalakosalaraṭṭhaṃ mahoghena viya",
  "atk-s0513a1:2071_19": "ajjhotthari.",
  "atk-s0513a1:2071_20": "Devo acchinnadhāraṃ vassanto muhutteneva jetavanapokkharaṇiṃ pūresi,",
  "atk-s0513a1:2071_21": "dhurasopānaṃ āhacca udakaṃ aṭṭhāsi.",
  "atk-s0513a1:2072_0": "Satthā pokkharaṇiyaṃ nhāyitvā surattadupaṭṭaṃ nivāsetvā kāyabandhanaṃ bandhitvā sugatamahācīvaraṃ ekaṃsaṃ",
  "atk-s0513a1:2072_1": "katvā bhikkhusaṅghaparivuto gantvā gandhakuṭipariveṇe paññattavarabuddhāsane nisīditvā bhikkhusaṅghena",
  "atk-s0513a1:2072_2": "vatte dassite uṭṭhāya maṇisopānaphalake ṭhatvā bhikkhusaṅghassa ovādaṃ datvā uyyojetvā surabhigandhakuṭiṃ",
  "atk-s0513a1:2072_3": "pavisitvā dakkhiṇena passena sīhaseyyaṃ kappetvā sāyanhasamaye dhammasabhāyaṃ sannipatitānaṃ bhikkhūnaṃ",
  "atk-s0513a1:2072_4": "“passathāvuso,",
  "atk-s0513a1:2072_5": "dasabalassa khantimettānuddayasampattiṃ,",
  "atk-s0513a1:2072_6": "vividhasassesu milāyantesu nānājalāsayesu sussantesu macchakacchapesu mahādukkhaṃ pāpuṇantesu kāruññaṃ",
  "atk-s0513a1:2072_7": "paṭicca ‘mahājanaṃ dukkhā mocessāmī’ti udakasāṭikaṃ nivāsetvā jetavanapokkharaṇiyā dhurasopāne ṭhatvā",
  "atk-s0513a1:2072_8": "muhuttena sakalakosalaraṭṭhaṃ mahoghena opilāpento viya devaṃ vassāpetvā mahājanaṃ kāyikacetasikadukkhato",
  "atk-s0513a1:2072_9": "mocetvā vihāraṃ paviṭṭho”ti kathāya vattamānāya gandhakuṭito nikkhamitvā dhammasabhaṃ āgantvā “kāya nuttha,",
  "atk-s0513a1:2072_10": "bhikkhave,",
  "atk-s0513a1:2072_11": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a1:2072_12": "bhikkhave,",
  "atk-s0513a1:2072_13": "tathāgato idāneva mahājane kilamante devaṃ vassāpeti,",
  "atk-s0513a1:2072_14": "pubbe tiracchānayoniyaṃ nibbattitvā maccharājakālepi vassāpesiyevā”ti vatvā atītaṃ āhari.",
  "atk-s0513a1:2073_0": "Atīte imasmiṃyeva kosalaraṭṭhe imissā sāvatthiyā imasmiṃyeva jetavanapokkharaṇiṭṭhāne ekā valligahanaparikkhittā kandarā ahosi.",
  "atk-s0513a1:2073_1": "Tadā bodhisatto macchayoniyaṃ nibbattitvā macchagaṇaparivuto tattha paṭivasati.",
  "atk-s0513a1:2073_2": "Yathā pana idāni,",
  "atk-s0513a1:2073_3": "evameva tadāpi tasmiṃ raṭṭhe devo na vassi,",
  "atk-s0513a1:2073_4": "manussānaṃ sassāni milāyiṃsu,",
  "atk-s0513a1:2073_5": "vāpitaḷākakandarādīsu udakaṃ chijji,",
  "atk-s0513a1:2073_6": "macchakacchapā kalalagahanaṃ pavisiṃsu.",
  "atk-s0513a1:2073_7": "Imissāpi kandarāya macchakacchapā kalalagahanaṃ pavisitvā tasmiṃ tasmiṃ ṭhāne nilīyiṃsu.",
  "atk-s0513a1:2073_8": "Kākādayo tuṇḍena koṭṭetvā nīharitvā khādiṃsu.",
  "atk-s0513a1:2074_0": "Bodhisatto ñātisaṅghassa taṃ byasanaṃ disvā “imaṃ tesaṃ dukkhaṃ ṭhapetvā maṃ añño mocetuṃ samattho nāma natthi,",
  "atk-s0513a1:2074_1": "saccakiriyaṃ katvā devaṃ vassāpetvā ñātake maraṇadukkhā mocessāmī”ti kāḷavaṇṇaṃ kaddamaṃ dvidhā viyūhitvā",
  "atk-s0513a1:2074_2": "nikkhamitvā añjanarukkhasāraghaṭikavaṇṇo mahāmaccho sudhotalohitaṅgamaṇiguḷasadisāni akkhīni ummīletvā",
  "atk-s0513a1:2074_3": "ākāsaṃ ulloketvā pajjunnadevarājassa saddaṃ datvā “bho pajjunna,",
  "atk-s0513a1:2074_4": "ahaṃ ñātake nissāya dukkhito,",
  "atk-s0513a1:2074_5": "tvaṃ mayi sīlavante kilamante kasmā devaṃ na vassāpesi?",
  "atk-s0513a1:2074_6": "Mayā samānajātikānaṃ khādanaṭṭhāne nibbattitvā taṇḍulappamāṇampi macchaṃ ādiṃ katvā khāditapubbo nāma natthi,",
  "atk-s0513a1:2074_7": "aññopi me pāṇo jīvitā na voropitapubbo,",
  "atk-s0513a1:2074_8": "iminā saccena devaṃ vassāpetvā ñātisaṅghaṃ me dukkhā mocehī”ti vatvā paricārakaceṭakaṃ āṇāpento viya pajjunnadevarājānaṃ ālapanto imaṃ gāthamāha –",
  "atk-s0513a1:2075_0": "75.",
  "atk-s0513a1:2076_0": "“Abhitthanaya pajjunna, nidhiṃ kākassa nāsaya;",
  "atk-s0513a1:2077_0": "Kākaṃ sokāya randhehi, mañca sokā pamocayā”ti.",
  "atk-s0513a1:2078_0": "Tattha abhitthanaya pajjunnāti pajjunno vuccati megho,",
  "atk-s0513a1:2078_1": "ayaṃ pana meghavasena laddhanāmaṃ vassavalāhakadevarājānaṃ ālapati.",
  "atk-s0513a1:2078_2": "Ayaṃ kirassa adhippāyo –",
  "atk-s0513a1:2078_3": "devo nāma anabhitthananto vijjulatā anicchārento vassantopi na sobhati,",
  "atk-s0513a1:2078_4": "tasmā tvaṃ abhitthananto vijjulatā nicchārento vassāpehīti.",
  "atk-s0513a1:2078_5": "Nidhiṃ kākassa nāsayāti kākā kalalaṃ pavisitvā ṭhite macche tuṇḍena koṭṭetvā nīharitvā khādanti,",
  "atk-s0513a1:2078_6": "tasmā tesaṃ antokalale macchā “nidhī”ti vuccanti,",
  "atk-s0513a1:2078_7": "taṃ kākasaṅghassa nidhiṃ devaṃ vassāpento udakena paṭicchādetvā nāsehīti.",
  "atk-s0513a1:2078_8": "Kākaṃ sokāya randhehīti kākasaṅgho imissā kandarāya udakena puṇṇāya macche alabhamāno socissati,",
  "atk-s0513a1:2078_9": "taṃ kākagaṇaṃ tvaṃ imaṃ kandaraṃ pūrento sokāya randhehi,",
  "atk-s0513a1:2078_10": "sokassatthāya macchassa assāsatthāya devaṃ vassāpehi.",
  "atk-s0513a1:2078_11": "Yathā antonijjhānalakkhaṇaṃ sokaṃ pāpuṇāti,",
  "atk-s0513a1:2078_12": "evaṃ karohīti attho,",
  "atk-s0513a1:2078_13": "mañca sokā pamocayāti ettha ca-",
  "atk-s0513a1:2078_14": "kāro sampiṇḍanattho,",
  "atk-s0513a1:2078_15": "mañca mama ñātake ca sabbeva imamhā maraṇasokā mocehīti.",
  "atk-s0513a1:2079_0": "Evaṃ bodhisatto paricārakaceṭakaṃ āṇāpento viya pajjunnaṃ ālapitvā sakalakosalaraṭṭhe mahāvassaṃ vassāpetvā",
  "atk-s0513a1:2079_1": "mahājanaṃ maraṇadukkhā mocetvā jīvitapariyosāne yathākammaṃ gato.",
  "atk-s0513a1:2080_0": "Satthā “na,",
  "atk-s0513a1:2080_1": "bhikkhave,",
  "atk-s0513a1:2080_2": "tathāgato idāneva devaṃ vassāpeti,",
  "atk-s0513a1:2080_3": "pubbe macchayoniyaṃ nibbattopi vassāpesiyevā”ti vatvā imaṃ dhammadesanaṃ āharitvā anusandhiṃ ghaṭetvā jātakaṃ samodhānesi –",
  "atk-s0513a1:2080_4": "“tadā macchagaṇā buddhaparisā ahesuṃ,",
  "atk-s0513a1:2080_5": "pajjunnadevarājā ānando,",
  "atk-s0513a1:2080_6": "maccharājā pana ahameva ahosi”nti.",
  "atk-s0513a1:2081_0": "Macchajātakavaṇṇanā pañcamā.",
  "atk-s0513a1:2083_0": "[76] 6. Asaṅkiyajātakavaṇṇanā",
  "atk-s0513a1:2084_0": "Asaṅkiyomhi gāmamhīti idaṃ satthā jetavane viharanto ekaṃ sāvatthivāsiṃ upāsakaṃ ārabbha kathesi.",
  "atk-s0513a1:2084_1": "So kira sotāpanno ariyasāvako kenacideva karaṇīyena ekena sakaṭasatthavāhena saddhiṃ maggaṃ paṭipajjitvā",
  "atk-s0513a1:2084_2": "ekasmiṃ araññaṭṭhāne sakaṭāni mocetvā khandhāvārabandhe kate satthavāhassa avidūre aññatarasmiṃ rukkhamūle",
  "atk-s0513a1:2084_3": "caṅkamati.",
  "atk-s0513a1:2084_4": "Athattano kālaṃ sallakkhetvā pañcasatā corā “khandhāvāraṃ vilumpissāmā”ti dhanumuggarādihatthā taṃ ṭhānaṃ parivārayiṃsu.",
  "atk-s0513a1:2084_5": "Upāsakopi caṅkamatiyeva.",
  "atk-s0513a1:2084_6": "Corā naṃ disvā “addhā esa khandhāvārarakkhako bhavissati,",
  "atk-s0513a1:2084_7": "imassa niddaṃ okkantakāle vilumpissāmā”ti ajjhottharituṃ asakkontā tattha tattheva aṭṭhaṃsu.",
  "atk-s0513a1:2084_8": "Sopi upāsako paṭhamayāmepi majjhimayāmepi pacchimayāmepi caṅkamantoyeva aṭṭhāsi.",
  "atk-s0513a1:2084_9": "Paccūsakāle jāte corā okāsaṃ alabhantā gahite pāsāṇamuggarādayo chaḍḍetvā palāyiṃsu.",
  "atk-s0513a1:2085_0": "Upāsakopi attano kammaṃ niṭṭhāpetvā puna sāvatthiṃ āgantvā satthāraṃ upasaṅkamitvā “bhante,",
  "atk-s0513a1:2085_1": "attānaṃ rakkhamānā pararakkhakā hontī”ti pucchi. “Āma, upāsaka,",
  "atk-s0513a1:2085_2": "attānaṃ rakkhanto parampi rakkhati,",
  "atk-s0513a1:2085_3": "paraṃ rakkhanto attānampi rakkhatī”ti.",
  "atk-s0513a1:2085_4": "So “yāva subhāsitañcidaṃ, bhante,",
  "atk-s0513a1:2085_5": "bhagavatā,",
  "atk-s0513a1:2085_6": "ahaṃ ekena satthavāhena saddhiṃ maggaṃ paṭipanno rukkhamūle caṅkamanto ‘maṃ rakkhissāmī’ti sakalasatthaṃ rakkhi”nti āha.",
  "atk-s0513a1:2085_7": "Satthā “upāsaka,",
  "atk-s0513a1:2085_8": "pubbepi paṇḍitā attānaṃ rakkhantā paraṃ rakkhiṃsū”ti vatvā tena yācito atītaṃ āhari.",
  "atk-s0513a1:2086_0": "Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā vayappatto kāmesu ādīnavaṃ",
  "atk-s0513a1:2086_1": "disvā isipabbajjaṃ pabbajitvā himavante vasanto loṇambilasevanatthāya janapadaṃ āgantvā janapadacārikaṃ",
  "atk-s0513a1:2086_2": "caranto ekena satthavāhena saddhiṃ maggaṃ paṭipajjitvā ekasmiṃ araññaṭṭhāne satthe niviṭṭhe satthato",
  "atk-s0513a1:2086_3": "avidūre jhānasukhena vītināmento aññatarasmiṃ rukkhamūle caṅkamanto aṭṭhāsi.",
  "atk-s0513a1:2086_4": "Atha kho pañcasatā corā “sāyamāsabhattassa bhuttakāle taṃ sakaṭasatthaṃ vilumpissāmā”ti āgantvā parivārayiṃsu.",
  "atk-s0513a1:2086_5": "Te taṃ tāpasaṃ disvā “sace ayaṃ amhe passissati,",
  "atk-s0513a1:2086_6": "satthavāsikānaṃ ārocessati,",
  "atk-s0513a1:2086_7": "etassa niddūpagatavelāya vilumpissāmā”ti tattheva aṭṭhaṃsu.",
  "atk-s0513a1:2086_8": "Tāpaso sakalampi rattiṃ caṅkamiyeva.",
  "atk-s0513a1:2086_9": "Corā okāsaṃ alabhitvā gahitagahite muggarapāsāṇe chaḍḍetvā sakaṭasatthavāsīnaṃ saddaṃ datvā “bhonto,",
  "atk-s0513a1:2086_10": "satthavāsino sace esa rukkhamūle caṅkamanakatāpaso ajja nābhavissa,",
  "atk-s0513a1:2086_11": "sabbe mahāvilopaṃ pattā abhavissatha,",
  "atk-s0513a1:2086_12": "sve tāpasassa mahāsakkāraṃ kareyyāthā”ti vatvā pakkamiṃsu.",
  "atk-s0513a1:2087_0": "Te pabhātāya rattiyā corehi chaḍḍite muggarapāsāṇādayo disvā bhītā bodhisattassa santikaṃ gantvā vanditvā “bhante,",
  "atk-s0513a1:2087_1": "diṭṭhā vo corā”ti pucchiṃsu. “Āmāvuso,",
  "atk-s0513a1:2087_2": "diṭṭhā”ti. “Bhante,",
  "atk-s0513a1:2087_3": "ettakevo core disvā bhayaṃ vā sārajjaṃ vā na uppajjī”ti?",
  "atk-s0513a1:2087_4": "Bodhisatto “āvuso core disvā bhayaṃ nāma sadhanassa hoti,",
  "atk-s0513a1:2087_5": "ahaṃ pana niddhano,",
  "atk-s0513a1:2087_6": "svāhaṃ kiṃ bhāyissāmi.",
  "atk-s0513a1:2087_7": "Mayhañhi gāmepi araññepi vasantassa bhayaṃ vā sārajjaṃ vā natthī”ti vatvā tesaṃ dhammaṃ desento imaṃ gāthamāha –",
  "atk-s0513a1:2088_0": "76.",
  "atk-s0513a1:2089_0": "“Asaṅkiyomhi gāmamhi, araññe natthi me bhayaṃ;",
  "atk-s0513a1:2090_0": "Ujumaggaṃ samāruḷho, mettāya karuṇāya cā”ti.",
  "atk-s0513a1:2091_0": "Tattha asaṅkiyomhi gāmamhīti saṅkāya niyutto patiṭṭhitoti saṅkiyo,",
  "atk-s0513a1:2091_1": "na saṅkiyo asaṅkiyo.",
  "atk-s0513a1:2091_2": "Ahaṃ gāme vasantopi saṅkāya appatiṭṭhitattā asaṅkiyo nibbhayo nirāsaṅkoti dīpeti.",
  "atk-s0513a1:2091_3": "Araññeti gāmagāmūpacāravinimutte ṭhāne.",
  "atk-s0513a1:2091_4": "Ujumaggaṃ samāruḷho,",
  "atk-s0513a1:2091_5": "mettāya karuṇāya cāti ahaṃ tikacatukkajjhānikāhi mettākaruṇāhi kāyavaṅkādivirahitaṃ ujuṃ brahmalokagāmimaggaṃ āruḷhoti vadati.",
  "atk-s0513a1:2091_6": "Atha vā parisuddhasīlatāya kāyavacīmanovaṅkavirahitaṃ ujuṃ devalokamaggaṃ āruḷhomhīti dassetvā tato uttari",
  "atk-s0513a1:2091_7": "mettāya karuṇāya ca patiṭṭhitattā ujuṃ brahmalokamaggampi āruḷhomhītipi dasseti.",
  "atk-s0513a1:2091_8": "Aparihīnajjhānassa hi ekantena brahmalokaparāyaṇattā mettākaruṇādayo ujumaggā nāma.",
  "atk-s0513a1:2092_0": "Evaṃ bodhisatto imāya gāthāya dhammaṃ desetvā tuṭṭhacittehi tehi manussehi sakkato pūjito yāvajīvaṃ cattāro brahmavihāre bhāvetvā brahmaloke nibbatti.",
  "atk-s0513a1:2093_0": "Satthā imaṃ dhammadesanaṃ āharitvā anusandhiṃ ghaṭetvā jātakaṃ samodhānesi –",
  "atk-s0513a1:2093_1": "“tadā satthavāsino buddhaparisā ahesuṃ,",
  "atk-s0513a1:2093_2": "tāpaso pana ahameva ahosi”nti.",
  "atk-s0513a1:2094_0": "Asaṅkiyajātakavaṇṇanā chaṭṭhā.",
  "atk-s0513a1:2096_0": "[77] 7. Mahāsupinajātakavaṇṇanā",
  "atk-s0513a1:2097_0": "Lābūni sīdantīti idaṃ satthā jetavane viharanto soḷasa mahāsupine ārabbha kathesi.",
  "atk-s0513a1:2097_1": "Ekadivasaṃ kira kosalamahārājā rattiṃ niddūpagato pacchimayāme soḷasa mahāsupine disvā bhītatasito pabujjhitvā",
  "atk-s0513a1:2097_2": "“imesaṃ supinānaṃ diṭṭhattā kiṃ nu kho me bhavissatī”ti maraṇabhayatajjito sayanapiṭṭhe nisinnakova rattiṃ",
  "atk-s0513a1:2097_3": "vītināmesi.",
  "atk-s0513a1:2098_0": "Atha naṃ pabhātāya rattiyā brāhmaṇapurohitā upasaṅkamitvā “sukhaṃ sayittha,",
  "atk-s0513a1:2098_1": "mahārājā”ti pucchiṃsu.",
  "atk-s0513a1:2098_2": "“Kuto me ācariyā sukhaṃ,",
  "atk-s0513a1:2098_3": "ajjāhaṃ paccūsasamaye soḷasa mahāsupine passiṃ,",
  "atk-s0513a1:2098_4": "somhi tesaṃ diṭṭhakālato paṭṭhāya bhayappatto”ti. “Vadetha, mahārāja,",
  "atk-s0513a1:2098_5": "sutvā jānissāmā”ti vuttaṃ brāhmaṇānaṃ diṭṭhasupine kathetvā “kiṃ nu kho me imesaṃ diṭṭhakāraṇā bhavissatī”ti pucchi.",
  "atk-s0513a1:2098_6": "Brāhmaṇā hatthe vidhuniṃsu.",
  "atk-s0513a1:2098_7": "“Kasmā hatthe vidhunathā”ti ca vutte “kakkhaḷā, mahārāja,",
  "atk-s0513a1:2098_8": "supinā”ti.",
  "atk-s0513a1:2098_9": "“Kā tesaṃ nipphatti bhavissatī”ti?",
  "atk-s0513a1:2098_10": "“Rajjantarāyo jīvitantarāyo bhogantarāyoti imesaṃ tiṇṇaṃ antarāyānaṃ aññataro”ti.",
  "atk-s0513a1:2098_11": "“Sappaṭikammā,",
  "atk-s0513a1:2098_12": "appaṭikammā”ti?",
  "atk-s0513a1:2098_13": "“Kāmaṃ ete supinā atipharusattā appaṭikammā,",
  "atk-s0513a1:2098_14": "mayaṃ pana te sappaṭikamme karissāma,",
  "atk-s0513a1:2098_15": "ete paṭikkamāpetuṃ asakkontānaṃ amhākaṃ sikkhitabhāvo nāma kiṃ karissatī”ti.",
  "atk-s0513a1:2098_16": "“Kiṃ pana katvā paṭikkamāpessathā”ti?",
  "atk-s0513a1:2098_17": "“Sabbacatukkena yaññaṃ yajissāma,",
  "atk-s0513a1:2098_18": "mahārājā”ti.",
  "atk-s0513a1:2098_19": "Rājā bhītatasito “tena hi ācariyā mama jīvitaṃ tumhākaṃ hatthe hotu,",
  "atk-s0513a1:2098_20": "khippaṃ me sotthiṃ karothā”ti āha.",
  "atk-s0513a1:2098_21": "Brāhmaṇā “bahuṃ dhanaṃ labhissāma,",
  "atk-s0513a1:2098_22": "bahuṃ khajjabhojjaṃ āharāpessāmā”ti haṭṭhatuṭṭhā “mā cintayittha,",
  "atk-s0513a1:2098_23": "mahārājā”ti rājānaṃ samassāsetvā rājanivesanā nikkhamitvā bahinagare yaññāvāṭaṃ katvā bahū catuppadagaṇe",
  "atk-s0513a1:2098_24": "thūṇūpanīte katvā pakkhigaṇe samāharitvā “idañcidañca laddhuṃ vaṭṭatī”ti punappunaṃ sañcaranti.",
  "atk-s0513a1:2099_0": "Atha kho mallikā devī taṃ kāraṇaṃ ñatvā rājānaṃ upasaṅkamitvā pucchi “kiṃ nu kho, mahārāja,",
  "atk-s0513a1:2099_1": "brāhmaṇā punappunaṃ sañcarantī”ti? “Sukhitā,",
  "atk-s0513a1:2099_2": "tvaṃ bhadde,",
  "atk-s0513a1:2099_3": "amhākaṃ kaṇṇamūle āsīvisaṃ carantaṃ na jānāsī”ti.",
  "atk-s0513a1:2099_4": "“Kiṃ etaṃ,",
  "atk-s0513a1:2099_5": "mahārājā”ti?",
  "atk-s0513a1:2099_6": "Mayā evarūpā dussupinā diṭṭhā,",
  "atk-s0513a1:2099_7": "brāhmaṇā “tiṇṇaṃ antarāyānaṃ aññataro paññāyatī”ti vatvā “‘tesaṃ paṭighātāya yaññaṃ yajissāmā’ti vatvā punappunaṃ sañcarantī”ti.",
  "atk-s0513a1:2099_8": "“Kiṃ pana te, mahārāja,",
  "atk-s0513a1:2099_9": "sadevake loke aggabrāhmaṇo supinapaṭikammaṃ pucchito”ti?",
  "atk-s0513a1:2099_10": "“Kataro panesa, bhadde,",
  "atk-s0513a1:2099_11": "sadevake loke aggabrāhmaṇo”ti.",
  "atk-s0513a1:2099_12": "“Sadevake loke aggapuggalaṃ sabbaññuṃ visuddhaṃ nikkilesaṃ mahābrāhmaṇaṃ na jānāsi.",
  "atk-s0513a1:2099_13": "So hi bhagavā supinantaraṃ jāneyya,",
  "atk-s0513a1:2099_14": "gaccha tvaṃ puccha taṃ,",
  "atk-s0513a1:2099_15": "mahārājā”ti. “Sādhu,",
  "atk-s0513a1:2099_16": "devī”ti rājā vihāraṃ gantvā satthāraṃ vanditvā nisīdi.",
  "atk-s0513a1:2100_0": "Satthā madhurassaraṃ nicchāretvā “kiṃ nu kho, mahārāja,",
  "atk-s0513a1:2100_1": "atippagova āgatosī”ti āha. Ahaṃ, bhante,",
  "atk-s0513a1:2100_2": "paccūsasamaye soḷasa mahāsupine disvā bhīto brāhmaṇānaṃ ārocesiṃ.",
  "atk-s0513a1:2100_3": "Brāhmaṇā “kakkhaḷā, mahārāja, supinā,",
  "atk-s0513a1:2100_4": "etesaṃ paṭighātatthāya sabbacatukkena yaññaṃ yajissāmā”ti yaññaṃ sajjenti,",
  "atk-s0513a1:2100_5": "bahū pāṇā maraṇabhayatajjitā,",
  "atk-s0513a1:2100_6": "tumhe ca sadevake loke aggapuggalā,",
  "atk-s0513a1:2100_7": "atītānāgatapaccuppannaṃ upādāya natthi so ñeyyadhammo,",
  "atk-s0513a1:2100_8": "yo vo ñāṇamukhe āpāthaṃ nāgacchati.",
  "atk-s0513a1:2100_9": "“Etesaṃ me supinānaṃ nipphattiṃ kathetha bhagavā”ti.",
  "atk-s0513a1:2100_10": "“Evametaṃ, mahārāja,",
  "atk-s0513a1:2100_11": "sadevake loke maṃ ṭhapetvā añño etesaṃ supinānaṃ antaraṃ vā nipphattiṃ vā jānituṃ samattho nāma natthi,",
  "atk-s0513a1:2100_12": "ahaṃ te kathessāmi,",
  "atk-s0513a1:2100_13": "apica kho tvaṃ diṭṭhadiṭṭhaniyāmeneva supine kathehī”ti. “Sādhu,",
  "atk-s0513a1:2100_14": "bhante”ti rājā diṭṭhaniyāmeneva kathento –",
  "atk-s0513a1:2101_0": "“Usabhā rukkhā gāviyo gavā ca,",
  "atk-s0513a1:2102_0": "Asso kaṃso siṅgālī ca kumbho;",
  "atk-s0513a1:2103_0": "Pokkharaṇī ca apākacandanaṃ.",
  "atk-s0513a1:2104_0": "“Lābūni sīdanti silā plavanti, maṇḍūkiyo kaṇhasappe gilanti;",
  "atk-s0513a1:2105_0": "Kākaṃ suvaṇṇā parivārayanti, tasā vakā eḷakānaṃ bhayā hī”ti. –",
  "atk-s0513a1:2106_0": "Imaṃ mātikaṃ nikkhipitvā kathesi.",
  "atk-s0513a1:2107_0": "(1) Ahaṃ, bhante,",
  "atk-s0513a1:2107_1": "ekaṃ tāva supinaṃ evaṃ addasaṃ –",
  "atk-s0513a1:2107_2": "cattāro añjanavaṇṇā kāḷausabhā “yujjhissāmā”ti catūhi disāhi rājaṅgaṇaṃ āgantvā “usabhayuddhaṃ passissāmā”ti",
  "atk-s0513a1:2107_3": "mahājane sannipatite yujjhanākāraṃ dassetvā naditvā gajjitvā ayujjhitvāva paṭikkantā.",
  "atk-s0513a1:2107_4": "Imaṃ paṭhamaṃ supinaṃ addasaṃ,",
  "atk-s0513a1:2107_5": "imassa ko vipākoti?",
  "atk-s0513a1:2107_6": "“Mahārāja,",
  "atk-s0513a1:2107_7": "imassa vipāko neva tava,",
  "atk-s0513a1:2107_8": "na mama kāle bhavissati,",
  "atk-s0513a1:2107_9": "anāgate pana adhammikānaṃ kapaṇarājūnaṃ adhammikānañca manussānaṃ kāle loke viparivattamāne kusale ossanne,",
  "atk-s0513a1:2107_10": "akusale ussanne,",
  "atk-s0513a1:2107_11": "lokassa parihāyanakāle devo na sammā vassissati,",
  "atk-s0513a1:2107_12": "meghapādā pacchijjissanti,",
  "atk-s0513a1:2107_13": "sassāni milāyissanti,",
  "atk-s0513a1:2107_14": "dubbhikkhaṃ bhavissati,",
  "atk-s0513a1:2107_15": "vassitukāmā viya catūhi disāhi meghā uṭṭhahitvā itthikāhi ātape patthaṭānaṃ vīhiādīnaṃ temanabhayena",
  "atk-s0513a1:2107_16": "antopavesitakāle purisesu kuddālapiṭakahatthesu āḷibandhanatthāya nikkhantesu vassanākāraṃ dassetvā gajjitvā",
  "atk-s0513a1:2107_17": "vijjulatā nicchāretvā te usabhā viya ayujjhitvā avassitvāva palāyissanti.",
  "atk-s0513a1:2107_18": "Ayametassa vipāko.",
  "atk-s0513a1:2107_19": "Tuyhaṃ pana tappaccayā koci antarāyo natthi,",
  "atk-s0513a1:2107_20": "anāgataṃ ārabbha diṭṭho supino esa,",
  "atk-s0513a1:2107_21": "brāhmaṇā pana attano jīvitavuttiṃ nissāya kathayiṃsū”ti evaṃ satthā supinassa nipphattiṃ kathetvā āha “dutiyaṃ kathehi,",
  "atk-s0513a1:2107_22": "mahārājā”ti.",
  "atk-s0513a1:2108_0": "(2) Dutiyāhaṃ, bhante,",
  "atk-s0513a1:2108_1": "evaṃ addasaṃ –",
  "atk-s0513a1:2108_2": "khuddakā rukkhā ceva gacchā ca pathaviṃ bhinditvā vidatthimattampi ratanamattampi anuggantvāva pupphanti ceva phalanti ca.",
  "atk-s0513a1:2108_3": "Imaṃ dutiyaṃ addasaṃ,",
  "atk-s0513a1:2108_4": "imassa ko vipākoti? Mahārāja,",
  "atk-s0513a1:2108_5": "imassāpi vipāko lokassa parihāyanakāle manussānaṃ parittāyukakāle bhavissati.",
  "atk-s0513a1:2108_6": "Anāgatasmiñhi sattā tibbarāgā bhavissanti,",
  "atk-s0513a1:2108_7": "asampattavayāva kumāriyo purisantaraṃ gantvā utuniyo ceva gabbhiniyo ca hutvā puttadhītāhi vaḍḍhissanti.",
  "atk-s0513a1:2108_8": "Khuddakarukkhānaṃ pupphaṃ viya hi tāsaṃ utunibhāvo,",
  "atk-s0513a1:2108_9": "phalaṃ viya ca puttadhītaro bhavissanti.",
  "atk-s0513a1:2108_10": "Itonidānampi te bhayaṃ natthi,",
  "atk-s0513a1:2108_11": "tatiyaṃ kathehi,",
  "atk-s0513a1:2108_12": "mahārājāti.",
  "atk-s0513a1:2109_0": "(3) Gāviyo, bhante,",
  "atk-s0513a1:2109_1": "tadahujātānaṃ vacchakānaṃ khīraṃ pivantiyo addasaṃ.",
  "atk-s0513a1:2109_2": "Ayaṃ me tatiyo supino,",
  "atk-s0513a1:2109_3": "imassa ko vipākoti?",
  "atk-s0513a1:2109_4": "Imassāpi vipāko anāgate eva manussānaṃ jeṭṭhāpacāyikakammassa naṭṭhakāle bhavissati.",
  "atk-s0513a1:2109_5": "Anāgatasmiñhi sattā mātāpitūsu vā sassusasuresu vā lajjaṃ anupaṭṭhāpetvā sayameva kuṭumbaṃ saṃvidahantāva",
  "atk-s0513a1:2109_6": "ghāsacchādanamattampi mahallakānaṃ dātukāmā dassanti,",
  "atk-s0513a1:2109_7": "adātukāmā na dassanti.",
  "atk-s0513a1:2109_8": "Mahallakā anāthā asayaṃvasī dārake ārādhetvā jīvissanti tadahujātānaṃ vacchakānaṃ khīraṃ pivantiyo mahāgāviyo viya.",
  "atk-s0513a1:2109_9": "Itonidānampi te bhayaṃ natthi,",
  "atk-s0513a1:2109_10": "catutthaṃ kathehi,",
  "atk-s0513a1:2109_11": "mahārājāti.",
  "atk-s0513a1:2110_0": "(4) Dhuravāhe, bhante,",
  "atk-s0513a1:2110_1": "ārohapariṇāhasampanne mahāgoṇeyugaparamparāya ayojetvā taruṇe godamme dhure yojente addasaṃ.",
  "atk-s0513a1:2110_2": "Te dhuraṃ vahituṃ asakkontā chaḍḍetvā aṭṭhaṃsu,",
  "atk-s0513a1:2110_3": "sakaṭāni nappavaṭṭiṃsu.",
  "atk-s0513a1:2110_4": "Ayaṃ me catuttho supino,",
  "atk-s0513a1:2110_5": "imassa ko vipākoti?",
  "atk-s0513a1:2110_6": "Imassāpi vipāko anāgate eva adhammikarājūnaṃ kāle bhavissati.",
  "atk-s0513a1:2110_7": "Anāgatasmiñhi adhammikakapaṇarājāno paṇḍitānaṃ paveṇikusalānaṃ kammaṃ nittharaṇasamatthānaṃ mahāmattānaṃ yasaṃ na dassanti.",
  "atk-s0513a1:2110_8": "Dhammasabhāyaṃ vinicchayaṭṭhānepi paṇḍite vohārakusale mahallake amacce na ṭhapessanti,",
  "atk-s0513a1:2110_9": "tabbiparītānaṃ pana taruṇataruṇānaṃ yasaṃ dassanti,",
  "atk-s0513a1:2110_10": "tathārūpe eva vinicchayaṭṭhāne ṭhapessanti,",
  "atk-s0513a1:2110_11": "te rājakammāni ceva yuttāyuttañca ajānantā neva taṃ yasaṃ ukkhipituṃ sakkhissanti,",
  "atk-s0513a1:2110_12": "na rājakammāni nittharituṃ.",
  "atk-s0513a1:2110_13": "Te asakkontā kammadhuraṃ chaḍḍessanti,",
  "atk-s0513a1:2110_14": "mahallakāpi paṇḍitāmaccā yasaṃ alabhantā kiccāni nittharituṃ samatthāpi “kiṃ amhākaṃ etehi,",
  "atk-s0513a1:2110_15": "mayaṃ bāhirakā jātā,",
  "atk-s0513a1:2110_16": "abbhantarikā taruṇadārakā jānissantī”ti uppannāni kammāni na karissanti,",
  "atk-s0513a1:2110_17": "evaṃ sabbathāpi tesaṃ rājūnaṃ hāniyeva bhavissati,",
  "atk-s0513a1:2110_18": "dhuraṃ vahituṃ asamatthānaṃ vacchadammānaṃ dhure yojitakālo viya,",
  "atk-s0513a1:2110_19": "dhuravāhānañca mahāgoṇānaṃ yugaparamparāya ayojitakālo viya bhavissati.",
  "atk-s0513a1:2110_20": "Itonidānampi te bhayaṃ natthi,",
  "atk-s0513a1:2110_21": "pañcamaṃ kathehi,",
  "atk-s0513a1:2110_22": "mahārājāti.",
  "atk-s0513a1:2111_0": "(5) Bhante,",
  "atk-s0513a1:2111_1": "ekaṃ ubhatomukhaṃ assaṃ addasaṃ,",
  "atk-s0513a1:2111_2": "tassa dvīsu passesu yavasaṃ denti,",
  "atk-s0513a1:2111_3": "so dvīhi mukhehi khādati.",
  "atk-s0513a1:2111_4": "Ayaṃ me pañcamo supino,",
  "atk-s0513a1:2111_5": "imassa ko vipākoti?",
  "atk-s0513a1:2111_6": "Imassāpi anāgate adhammikarājakāleyeva vipāko bhavissati.",
  "atk-s0513a1:2111_7": "Anāgatasmiñhi adhammikā bālarājāno adhammike lolamanusse vinicchaye ṭhapessanti,",
  "atk-s0513a1:2111_8": "te pāpapuññesu anādarā bālā sabhāyaṃ nisīditvā vinicchayaṃ dentā ubhinnampi atthapaccatthikānaṃ hatthato",
  "atk-s0513a1:2111_9": "lañjaṃ gahetvā khādissanti asso viya dvīhi mukhehi yavasaṃ.",
  "atk-s0513a1:2111_10": "Itonidānampi te bhayaṃ natthi,",
  "atk-s0513a1:2111_11": "chaṭṭhaṃ kathehi,",
  "atk-s0513a1:2111_12": "mahārājāti.",
  "atk-s0513a1:2112_0": "(6) Bhante,",
  "atk-s0513a1:2112_1": "mahājano satasahassagghanikaṃ suvaṇṇapātiṃ sammajjitvā “idha passāvaṃ karohī”ti ekassa jarasiṅgālassa upanāmesi,",
  "atk-s0513a1:2112_2": "taṃ tattha passāvaṃ karontaṃ addasaṃ.",
  "atk-s0513a1:2112_3": "Ayaṃ me chaṭṭho supino,",
  "atk-s0513a1:2112_4": "imassa ko vipākoti?",
  "atk-s0513a1:2112_5": "Imassāpi vipāko anāgateyeva bhavissati.",
  "atk-s0513a1:2112_6": "Anāgatasmiñhi adhammikā vijātirājāno jātisampannānaṃ kulaputtānaṃ āsaṅkāya yasaṃ na dassanti,",
  "atk-s0513a1:2112_7": "akulīnānaṃyeva dassanti.",
  "atk-s0513a1:2112_8": "Evaṃ mahākulāni duggatāni bhavissanti,",
  "atk-s0513a1:2112_9": "lāmakakulāni issarāni.",
  "atk-s0513a1:2112_10": "Te ca kulīnapurisā jīvituṃ asakkontā “ime nissāya jīvissāmā”ti akulīnānaṃ dhītaro dassanti,",
  "atk-s0513a1:2112_11": "iti tāsaṃ kuladhītānaṃ akulīnehi saddhiṃ saṃvāso jarasiṅgālassa suvaṇṇapātiyaṃ passāvakaraṇasadiso bhavissati.",
  "atk-s0513a1:2112_12": "Itonidānampi te bhayaṃ natthi,",
  "atk-s0513a1:2112_13": "sattamaṃ kathehīti.",
  "atk-s0513a1:2113_0": "(7) Bhante,",
  "atk-s0513a1:2113_1": "eko puriso rajjuṃ vaṭṭetvā vaṭṭetvā pādamūle nikkhipati,",
  "atk-s0513a1:2113_2": "tena nisinnapīṭhassa heṭṭhā sayitā ekā chātasiṅgālī tassa ajānantasseva taṃ khādati,",
  "atk-s0513a1:2113_3": "evāhaṃ addasaṃ.",
  "atk-s0513a1:2113_4": "Ayaṃ me sattamo supino,",
  "atk-s0513a1:2113_5": "imassa ko vipākoti?",
  "atk-s0513a1:2113_6": "Imassāpi anāgateyeva vipāko bhavissati.",
  "atk-s0513a1:2113_7": "Anāgatasmiñhi itthiyo purisalolā surālolā alaṅkāralolā visikhālolā āmisalolā bhavissanti dussīlā durācārā,",
  "atk-s0513a1:2113_8": "tā sāmikehi kasigorakkhādīni kammāni katvā kicchena kasirena sambhataṃ dhanaṃ jārehi saddhiṃ suraṃ pivantiyo",
  "atk-s0513a1:2113_9": "mālāgandhavilepanaṃ dhārayamānā antogehe accāyikampi kiccaṃ anoloketvā gehe parikkhepassa uparibhāgenapi",
  "atk-s0513a1:2113_10": "chiddaṭṭhānehipi jāre upadhārayamānā sve vapitabbayuttakaṃ bījampi koṭṭetvā yāgubhattakhajjakādīni sampādetvā",
  "atk-s0513a1:2113_11": "khādamānā vilumpissanti heṭṭhāpīṭhake nipannachātasiṅgālī viya vaṭṭetvā vaṭṭetvā pādamūle nikkhittarajjuṃ.",
  "atk-s0513a1:2113_12": "Itonidānampi te bhayaṃ natthi,",
  "atk-s0513a1:2113_13": "aṭṭhamaṃ kathehīti.",
  "atk-s0513a1:2114_0": "(8) Bhante,",
  "atk-s0513a1:2114_1": "rājadvāre bahūhi tucchakumbhehi parivāretvā ṭhapitaṃ ekaṃ mahantaṃ pūritakumbhaṃ addasaṃ.",
  "atk-s0513a1:2114_2": "Cattāropi pana vaṇṇā catūhi disāhi catūhi anudisāhi ca ghaṭehi udakaṃ āharitvā āharitvā pūritakumbhameva pūrenti,",
  "atk-s0513a1:2114_3": "pūritapūritaṃ udakaṃ uttaritvā palāyati,",
  "atk-s0513a1:2114_4": "tepi punappunaṃ tattheva udakaṃ āsiñcanti,",
  "atk-s0513a1:2114_5": "tucchakumbhe pana olokentāpi natthi.",
  "atk-s0513a1:2114_6": "Ayaṃ me aṭṭhamo supino,",
  "atk-s0513a1:2114_7": "imassa ko vipākoti?",
  "atk-s0513a1:2114_8": "Imassāpi anāgateyeva vipāko bhavissati.",
  "atk-s0513a1:2114_9": "Anāgatasmiñhi loko parihāyissati,",
  "atk-s0513a1:2114_10": "raṭṭhaṃ nirojaṃ bhavissati,",
  "atk-s0513a1:2114_11": "rājāno duggatā kapaṇā bhavissanti.",
  "atk-s0513a1:2114_12": "Yo issaro bhavissati,",
  "atk-s0513a1:2114_13": "tassa bhaṇḍāgāre satasahassamattā kahāpaṇā bhavissanti,",
  "atk-s0513a1:2114_14": "te evaṃ duggatā sabbe jānapade attanova kamme kāressanti,",
  "atk-s0513a1:2114_15": "upaddutā manussā sake kammante chaḍḍetvā rājūnaññeva atthāya pubbaṇṇāparaṇṇāni vapantā rakkhantā lāyantā",
  "atk-s0513a1:2114_16": "maddantā pavesentā ucchukhettāni karontā yantāni karontā yantāni vāhentā phāṇitādīni pacantā pupphārāme",
  "atk-s0513a1:2114_17": "ca phalārāme ca karontā tattha tattha nipphannāni pubbaṇṇādīni āharitvā rañño koṭṭhāgārameva pūressanti,",
  "atk-s0513a1:2114_18": "attano gehesu tucchakoṭṭhe olokentāpi na bhavissanti,",
  "atk-s0513a1:2114_19": "tucchakumbhe anoloketvā pūritakumbhe pūraṇasadisameva bhavissati.",
  "atk-s0513a1:2114_20": "Itonidānampi te bhayaṃ natthi,",
  "atk-s0513a1:2114_21": "navamaṃ kathehīti.",
  "atk-s0513a1:2115_0": "(9) Bhante,",
  "atk-s0513a1:2115_1": "ekaṃ pañcavaṇṇapadumasañchannaṃ gambhīraṃ sabbato titthaṃ pokkharaṇiṃ addasaṃ.",
  "atk-s0513a1:2115_2": "Samantato dvipadacatuppadā otaritvā tattha pānīyaṃ pivanti.",
  "atk-s0513a1:2115_3": "Tassā majjhe gambhīraṭṭhāne udakaṃ āvilaṃ,",
  "atk-s0513a1:2115_4": "tīrappadesesu dvipadacatuppadānaṃ akkamaṭṭhāne acchaṃ vippasannaṃ anāvilaṃ.",
  "atk-s0513a1:2115_5": "Evāhaṃ addasaṃ.",
  "atk-s0513a1:2115_6": "Ayaṃ me navamo supino,",
  "atk-s0513a1:2115_7": "imassa ko vipākoti?",
  "atk-s0513a1:2115_8": "Imassāpi anāgateyeva vipāko bhavissati.",
  "atk-s0513a1:2115_9": "Anāgatasmiñhi rājāno adhammikā bhavissanti,",
  "atk-s0513a1:2115_10": "chandādivasena agatiṃ gacchantā rajjaṃ kāressanti,",
  "atk-s0513a1:2115_11": "dhammena vinicchayaṃ nāma na dassanti,",
  "atk-s0513a1:2115_12": "lañjavittakā bhavissanti dhanalolā,",
  "atk-s0513a1:2115_13": "raṭṭhavāsikesu nesaṃ khantimettānuddayā nāma na bhavissanti,",
  "atk-s0513a1:2115_14": "kakkhaḷā pharusā ucchuyante ucchugaṇṭhikā viya manusse pīḷentā nānappakārena baliṃ uppādentā dhanaṃ gaṇhissanti.",
  "atk-s0513a1:2115_15": "Manussā balipīḷitā kiñci dātuṃ asakkontā gāmanigamādayo chaḍḍetvā paccantaṃ gantvā vāsaṃ kappessanti,",
  "atk-s0513a1:2115_16": "majjhimajanapado suñño bhavissati,",
  "atk-s0513a1:2115_17": "paccanto ghanavāso seyyathāpi pokkharaṇiyā majjhe udakaṃ āvilaṃ pariyante vippasannaṃ.",
  "atk-s0513a1:2115_18": "Itonidānampi te bhayaṃ natthi,",
  "atk-s0513a1:2115_19": "dasamaṃ kathehīti.",
  "atk-s0513a1:2116_0": "(10) Bhante,",
  "atk-s0513a1:2116_1": "ekissāyeva kumbhiyā paccamānaṃ odanaṃ apākaṃ addasaṃ “apāka”nti vicāretvā vibhajitvā ṭhapitaṃ viya tīhākārehi paccamānaṃ,",
  "atk-s0513a1:2116_2": "ekasmiṃ passe atikilinno hoti,",
  "atk-s0513a1:2116_3": "ekasmiṃ uttaṇḍulo,",
  "atk-s0513a1:2116_4": "ekasmiṃ supakkoti.",
  "atk-s0513a1:2116_5": "Ayaṃ me dasamo supino,",
  "atk-s0513a1:2116_6": "imassa ko vipākoti?",
  "atk-s0513a1:2116_7": "Imassāpi anāgateyeva vipāko bhavissati.",
  "atk-s0513a1:2116_8": "Anāgatasmiñhi rājāno adhammikā bhavissanti,",
  "atk-s0513a1:2116_9": "tesu adhammikesu rājayuttāpi brāhmaṇagahapatikāpi negamajānapadāpīti samaṇabrāhmaṇe upādāya sabbe manussā adhammikā bhavissanti,",
  "atk-s0513a1:2116_10": "tato tesaṃ ārakkhadevatā,",
  "atk-s0513a1:2116_11": "balipaṭiggāhikā devatā,",
  "atk-s0513a1:2116_12": "rukkhadevatā,",
  "atk-s0513a1:2116_13": "ākāsaṭṭhadevatāti evaṃ devatāpi adhammikā bhavissanti.",
  "atk-s0513a1:2116_14": "Adhammikarājūnañca rajje vātā visamā kharā vāyissanti,",
  "atk-s0513a1:2116_15": "te ākāsaṭṭhavimānāni kampessanti,",
  "atk-s0513a1:2116_16": "tesu kampitesu devatā kupitā devaṃ vassituṃ na dassanti,",
  "atk-s0513a1:2116_17": "vassamānopi sakalaraṭṭhe ekappahārena na vassissati,",
  "atk-s0513a1:2116_18": "vassamānopi sabbattha kasikammassa vā vappakammassa vā upakārako hutvā na vassissati.",
  "atk-s0513a1:2116_19": "Yathā ca raṭṭhe,",
  "atk-s0513a1:2116_20": "evaṃ janapadepi gāmepi ekataḷākepi ekasarepi ekappahāreneva na vassissati,",
  "atk-s0513a1:2116_21": "taḷākassa uparibhāge vassanto heṭṭhābhāge na vassissati,",
  "atk-s0513a1:2116_22": "heṭṭhā vassanto upari na vassissati.",
  "atk-s0513a1:2116_23": "Ekasmiṃ bhāge sassaṃ ativassena nassissati,",
  "atk-s0513a1:2116_24": "ekasmiṃ avassanena milāyissati,",
  "atk-s0513a1:2116_25": "ekasmiṃ sammā vassamāno sampādessati.",
  "atk-s0513a1:2116_26": "Evaṃ ekassa rañño rajje vuttasassā tippakārā bhavissanti ekakumbhiyā odano viya.",
  "atk-s0513a1:2116_27": "Itonidānampi te bhayaṃ natthi,",
  "atk-s0513a1:2116_28": "ekādasamaṃ kathehīti.",
  "atk-s0513a1:2117_0": "(11) Bhante,",
  "atk-s0513a1:2117_1": "satasahassagghanikaṃ candanasāraṃ pūtitakkena vikkiṇante addasaṃ.",
  "atk-s0513a1:2117_2": "Ayaṃ me ekādasamo supino,",
  "atk-s0513a1:2117_3": "imassa ko vipākoti?",
  "atk-s0513a1:2117_4": "Imassāpi anāgateyeva mayhaṃ sāsane parihāyante vipāko bhavissati.",
  "atk-s0513a1:2117_5": "Anāgatasmiñhi paccayalolā alajjī bhikkhū bahū bhavissanti,",
  "atk-s0513a1:2117_6": "te mayā paccayaloluppaṃ nimmathetvā kathitadhammadesanaṃ cīvarādicatupaccayahetu paresaṃ desessanti,",
  "atk-s0513a1:2117_7": "paccayehi mucchitā nissaraṇapakkhe ṭhitā nibbānābhimukhaṃ katvā desetuṃ na sakkhissanti,",
  "atk-s0513a1:2117_8": "kevalaṃ “padabyañjanasampattiñceva madhurasaddañca sutvā mahagghāni cīvarādīni dassanti” iccevaṃ desessanti.",
  "atk-s0513a1:2117_9": "Apare antaravīthicatukkarājadvārādīsu nisīditvā kahāpaṇaaḍḍhakahāpaṇapādamāsakarūpādīnipi nissāya desessanti.",
  "atk-s0513a1:2117_10": "Iti mayā nibbānagghanakaṃ katvā desitaṃ dhammaṃ catupaccayatthāya ceva kahāpaṇaḍḍhakahāpaṇādīnaṃ atthāya",
  "atk-s0513a1:2117_11": "ca vikkiṇitvā desentā satasahassagghanakaṃ candanasāraṃ pūtitakkena vikkiṇantā viya bhavissanti.",
  "atk-s0513a1:2117_12": "Itonidānampi te bhayaṃ natthi,",
  "atk-s0513a1:2117_13": "dvādasamaṃ kathehīti.",
  "atk-s0513a1:2118_0": "(12) Bhante,",
  "atk-s0513a1:2118_1": "tucchalābūni udake sīdantāni addasaṃ,",
  "atk-s0513a1:2118_2": "imassa ko vipākoti?",
  "atk-s0513a1:2118_3": "Imassapi anāgate adhammikarājakāle loke viparivattanteyeva vipāko bhavissati.",
  "atk-s0513a1:2118_4": "Tadā hi rājāno jātisampannānaṃ kulaputtānaṃ yasaṃ na dassanti,",
  "atk-s0513a1:2118_5": "akulīnānaṃyeva dassanti,",
  "atk-s0513a1:2118_6": "te issarā bhavissanti,",
  "atk-s0513a1:2118_7": "itare daliddā.",
  "atk-s0513a1:2118_8": "Rājasammukhepi rājadvārepi amaccasammukhepi vinicchayaṭṭhānepi tucchalābusadisānaṃ akulīnānaṃyeva kathā",
  "atk-s0513a1:2118_9": "osīditvā ṭhitā viya niccalā suppatiṭṭhitā bhavissati.",
  "atk-s0513a1:2118_10": "Saṅghasannipātesupi saṅghakammagaṇakammaṭṭhānesu ceva pattacīvarapariveṇādivinicchayaṭṭhānesu ca dussīlānaṃ",
  "atk-s0513a1:2118_11": "pāpapuggalānaṃyeva kathā niyyānikā bhavissati,",
  "atk-s0513a1:2118_12": "na lajjibhikkhūnanti evaṃ sabbathāpi tucchalābusīdanakālo viya bhavissati.",
  "atk-s0513a1:2118_13": "Itonidānampi te bhayaṃ natthi,",
  "atk-s0513a1:2118_14": "terasamaṃ kathehīti.",
  "atk-s0513a1:2119_0": "(13) Bhante,",
  "atk-s0513a1:2119_1": "mahantamahantā kūṭāgārappamāṇā ghanasilā nāvā viya udake plavamānā addasaṃ,",
  "atk-s0513a1:2119_2": "imassa ko vipākoti?",
  "atk-s0513a1:2119_3": "Imassapi tādiseyeva kāle vipāko bhavissati.",
  "atk-s0513a1:2119_4": "Tadā hi adhammikarājāno akulīnānaṃ yasaṃ dassanti,",
  "atk-s0513a1:2119_5": "te issarā bhavissanti,",
  "atk-s0513a1:2119_6": "kulīnā duggatā.",
  "atk-s0513a1:2119_7": "Tesu na keci gāravaṃ karissanti,",
  "atk-s0513a1:2119_8": "itaresuyeva karissanti.",
  "atk-s0513a1:2119_9": "Rājasammukhe vā amaccasammukhe vā vinicchayaṭṭhāne vā vinicchayakusalānaṃ ghanasilāsadisānaṃ kulaputtānaṃ kathā na ogāhitvā patiṭṭhahissati.",
  "atk-s0513a1:2119_10": "Tesu kathentesu “kiṃ ime kathentī”ti itare parihāsameva karissanti.",
  "atk-s0513a1:2119_11": "Bhikkhusannipātesupi vuttappakāresu ṭhānesu neva pesale bhikkhū garukātabbe maññissanti,",
  "atk-s0513a1:2119_12": "nāpi tesaṃ kathā pariyogāhitvā patiṭṭhahissati,",
  "atk-s0513a1:2119_13": "silānaṃ plavanakālo viya bhavissati.",
  "atk-s0513a1:2119_14": "Itonidānampi te bhayaṃ natthi,",
  "atk-s0513a1:2119_15": "cuddasamaṃ kathehīti.",
  "atk-s0513a1:2120_0": "(14) Bhante,",
  "atk-s0513a1:2120_1": "khuddakamadhukapupphappamāṇā maṇḍūkiyo mahantamahante kaṇhasappe vegena anubandhitvā uppalanāḷe viya",
  "atk-s0513a1:2120_2": "chinditvā chinditvā maṃsaṃ khāditvā gilantiyo addasaṃ,",
  "atk-s0513a1:2120_3": "imassa ko vipākoti?",
  "atk-s0513a1:2120_4": "Imassapi loke parihāyante anāgate eva vipāko bhavissati.",
  "atk-s0513a1:2120_5": "Tadā hi manussā tibbarāgajātikā kilesānuvattakā hutvā taruṇataruṇānaṃ attano bhariyānaṃ vase vattissanti,",
  "atk-s0513a1:2120_6": "gehe dāsakammakarādayopi gomahiṃsādayopi hiraññasuvaṇṇampi sabbaṃ tāsaññeva āyattaṃ bhavissati.",
  "atk-s0513a1:2120_7": "“Asukaṃ hiraññasuvaṇṇaṃ vā paricchadādijātaṃ vā kaha”nti vutte “yattha vā tattha vā hotu,",
  "atk-s0513a1:2120_8": "kiṃ tuyhiminā byāpārena,",
  "atk-s0513a1:2120_9": "tvaṃ mayhaṃ ghare santaṃ vā asantaṃ vā jānitukāmo jāto”ti vatvā nānappakārehi akkositvā mukhasattīhi",
  "atk-s0513a1:2120_10": "koṭṭetvā dāsaceṭake viya attano vase katvā attano issariyaṃ pavattessanti.",
  "atk-s0513a1:2120_11": "Evaṃ madhukapupphappamāṇānaṃ maṇḍūkapotikānaṃ āsīvise kaṇhasappe gilanakālo viya bhavissati.",
  "atk-s0513a1:2120_12": "Itonidānampi te bhayaṃ natthi,",
  "atk-s0513a1:2120_13": "pannarasamaṃ kathehīti.",
  "atk-s0513a1:2121_0": "(15) Bhante,",
  "atk-s0513a1:2121_1": "dasahi asaddhammehi samannāgataṃ gāmagocaraṃ kākaṃ kañcanavaṇṇatāya “suvaṇṇā”ti laddhanāme suvaṇṇarājahaṃse parivārente addasaṃ,",
  "atk-s0513a1:2121_2": "imassa ko vipākoti?",
  "atk-s0513a1:2121_3": "Imassāpi anāgate dubbalarājakāleyeva vipāko bhavissati.",
  "atk-s0513a1:2121_4": "Anāgatasmiñhi rājāno hatthisippādīsu akusalā yuddhesu avisāradā bhavissanti,",
  "atk-s0513a1:2121_5": "te attano rajjavipattiṃ āsaṅkamānā samānajātikānaṃ kulaputtānaṃ issariyaṃ adatvā attano pādamūlikanhāpakakappakādīnaṃ dassanti,",
  "atk-s0513a1:2121_6": "jātigottasampannā kulaputtā rājakule patiṭṭhaṃ alabhamānā jīvikaṃ kappetuṃ asamatthā hutvā issariye ṭhite",
  "atk-s0513a1:2121_7": "jātigottahīne akulīne upaṭṭhahantā vicarissanti,",
  "atk-s0513a1:2121_8": "suvaṇṇarājahaṃsehi kākassa parivāritakālo viya bhavissati.",
  "atk-s0513a1:2121_9": "Itonidānampi te bhayaṃ natthi,",
  "atk-s0513a1:2121_10": "soḷasamaṃ kathehīti.",
  "atk-s0513a1:2122_0": "(16) Bhante,",
  "atk-s0513a1:2122_1": "pubbe dīpino eḷake khādanti,",
  "atk-s0513a1:2122_2": "ahaṃ pana eḷake dīpino anubandhitvā murumurūti khādante addasaṃ.",
  "atk-s0513a1:2122_3": "Athaññe tasā vakā eḷake dūratova disvā tasitā tāsappattā hutvā eḷakānaṃ bhayāpalāyitvā gumbagahanādīni pavisitvā nilīyiṃsu,",
  "atk-s0513a1:2122_4": "evāhaṃ addasaṃ,",
  "atk-s0513a1:2122_5": "imassa ko vipākoti?",
  "atk-s0513a1:2122_6": "Imassapi anāgate adhammikarājakāleyeva vipāko bhavissati.",
  "atk-s0513a1:2122_7": "Tadā hi akulīnā rājavallabhā issarā bhavissanti,",
  "atk-s0513a1:2122_8": "kulīnā apaññātā duggatā.",
  "atk-s0513a1:2122_9": "Te rājavallabhā rājānaṃ attano kathaṃ gāhāpetvā vinicchayaṭṭhānādīsu balavanto hutvā kulīnānaṃ paveṇiāgatāni",
  "atk-s0513a1:2122_10": "khettavatthādīni “amhākaṃ santakāni etānī”ti abhiyuñjitvā tesu “na tumhākaṃ,",
  "atk-s0513a1:2122_11": "amhāka”nti āgantvā vinicchayaṭṭhānādīsu vivadantesu vettalatādīhi paharāpetvā gīvāyaṃ gahetvā apakaḍḍhāpetvā “attano pamāṇaṃ na jānātha,",
  "atk-s0513a1:2122_12": "amhehi saddhiṃ vivadatha,",
  "atk-s0513a1:2122_13": "idāni vo rañño kathetvā hatthapādacchedanādīni kāressāmā”ti santajjessanti.",
  "atk-s0513a1:2122_14": "Te tesaṃ bhayena attano santakāni vatthūni “tumhākaṃyevetāni gaṇhathā”ti niyyādetvā attano gehāni pavisitvā bhītā nipajjissanti.",
  "atk-s0513a1:2122_15": "Pāpabhikkhūpi pesale bhikkhū yathāruci viheṭhessanti,",
  "atk-s0513a1:2122_16": "te pesalā bhikkhū paṭisaraṇaṃ alabhamānā araññaṃ pavisitvā gahanaṭṭhānesu nilīyissanti.",
  "atk-s0513a1:2122_17": "Evaṃ hīnajaccehi ceva pāpabhikkhūhi ca upaddutānaṃ jātimantakulaputtānañceva pesalabhikkhūnañca eḷakānaṃ",
  "atk-s0513a1:2122_18": "bhayena tasavakānaṃ palāyanakālo viya bhavissati.",
  "atk-s0513a1:2122_19": "Itonidānampi te bhayaṃ natthi.",
  "atk-s0513a1:2122_20": "Ayampi hi supino anāgataṃyeva ārabbha diṭṭho.",
  "atk-s0513a1:2122_21": "Brāhmaṇā pana na dhammasudhammatāya tayi sinehena kathayiṃsu,",
  "atk-s0513a1:2122_22": "“bahudhanaṃ labhissāmā”ti āmisāpekkhatāya jīvitavuttiṃ nissāya kathayiṃsūti.",
  "atk-s0513a1:2123_0": "Evaṃ satthā soḷasannaṃ mahāsupinānaṃ nipphattiṃ kathetvā “na kho, mahārāja,",
  "atk-s0513a1:2123_1": "etarahi tvaññeva ime supine addasa,",
  "atk-s0513a1:2123_2": "porāṇakarājānopi addasaṃsu.",
  "atk-s0513a1:2123_3": "Brāhmaṇāpi nesaṃ evameva ime supine gahetvā yaññamatthake khipiṃsu,",
  "atk-s0513a1:2123_4": "tato paṇḍitehi dinnanayena gantvā bodhisattaṃ pucchiṃsu.",
  "atk-s0513a1:2123_5": "Porāṇakā paṇḍitāpi nesaṃ ime supine kathentā imināva niyāmena kathesu”nti vatvā tena yācito atītaṃ āhari.",
  "atk-s0513a1:2124_0": "Atīte bārāṇasiyaṃ brahmadatte rajjaṃ kārente bodhisatto udiccabrāhmaṇakule nibbattitvā vayappatto isipabbajjaṃ",
  "atk-s0513a1:2124_1": "pabbajitvā abhiññā ceva samāpattiyo ca nibbattetvā himavantappadese jhānakīḷaṃ kīḷanto viharati.",
  "atk-s0513a1:2124_2": "Tadā bārāṇasiyaṃ brahmadatto imināva niyāmena ime supine disvā brāhmaṇe pucchi.",
  "atk-s0513a1:2124_3": "Brāhmaṇā evameva yaññaṃ yajituṃ ārabhiṃsu.",
  "atk-s0513a1:2124_4": "Tesu purohitassa antevāsikamāṇavo paṇḍito byatto ācariyaṃ āha – “ācariya,",
  "atk-s0513a1:2124_5": "tumhehi mayaṃ tayo vede uggaṇhāpitā,",
  "atk-s0513a1:2124_6": "nanu tesu ekaṃ māretvā ekassa sotthikammassa kāraṇaṃ nāma natthī”ti. Tāta,",
  "atk-s0513a1:2124_7": "iminā upāyena amhākaṃ bahudhanaṃ uppajjissati,",
  "atk-s0513a1:2124_8": "tvaṃ pana rañño dhanaṃ rakkhitukāmo maññeti.",
  "atk-s0513a1:2124_9": "Māṇavo “tena hi, ācariya,",
  "atk-s0513a1:2124_10": "tumhe tumhākaṃ kammaṃ karotha,",
  "atk-s0513a1:2124_11": "ahaṃ tumhākaṃ santike kiṃ karissāmī”ti vicaranto rañño uyyānaṃ agamāsi.",
  "atk-s0513a1:2125_0": "Taṃ divasameva bodhisattopi taṃ kāraṇaṃ ñatvā “ajja mayi manussapathaṃ gate mahājanassa bandhanā mokkho",
  "atk-s0513a1:2125_1": "bhavissatī”ti ākāsena gantvā uyyāne otaritvā suvaṇṇapaṭimā viya maṅgalasilātale nisīdi.",
  "atk-s0513a1:2125_2": "Māṇavo bodhisattaṃ upasaṅkamitvā vanditvā ekamantaṃ nisīditvā paṭisanthāramakāsi.",
  "atk-s0513a1:2125_3": "Bodhisattopi tena saddhiṃ madhurapaṭisanthāraṃ katvā “kiṃ nu kho, māṇava,",
  "atk-s0513a1:2125_4": "rājā dhammena rajjaṃ kāretī”ti pucchi. “Bhante,",
  "atk-s0513a1:2125_5": "rājā nāma dhammiko,",
  "atk-s0513a1:2125_6": "apica kho taṃ brāhmaṇā atitthe pakkhandāpe”nti.",
  "atk-s0513a1:2125_7": "Rājā soḷasa supine disvā brāhmaṇānaṃ ārocesi.",
  "atk-s0513a1:2125_8": "Brāhmaṇā “yaññaṃ yajissāmā”ti āraddhā.",
  "atk-s0513a1:2125_9": "Kiṃ nu kho, bhante,",
  "atk-s0513a1:2125_10": "“ayaṃ nāma imesaṃ supinānaṃ nipphattī”ti rājānaṃ saññāpetvā tumhākaṃ mahājanaṃ bhayā mocetuṃ na vaṭṭatīti.",
  "atk-s0513a1:2125_11": "Mayaṃ kho, māṇava,",
  "atk-s0513a1:2125_12": "rājānaṃ na jānāma,",
  "atk-s0513a1:2125_13": "rājāpi amhe na jānāti.",
  "atk-s0513a1:2125_14": "Sace pana idhāgantvā puccheyya,",
  "atk-s0513a1:2125_15": "katheyyāmassa mayanti.",
  "atk-s0513a1:2125_16": "Māṇavo “ahaṃ, bhante,",
  "atk-s0513a1:2125_17": "taṃ ānessāmi,",
  "atk-s0513a1:2125_18": "tumhe mamāgamanaṃ udikkhantā muhuttaṃ nisīdathā”ti bodhisattaṃ paṭijānāpetvā rañño santikaṃ gantvā “mahārāja,",
  "atk-s0513a1:2125_19": "eko ākāsacāriko tāpaso tumhākaṃ uyyāne otaritvā ‘tumhehi diṭṭhasupinānaṃ nipphattiṃ kathessāmī’ti tumhe pakkosatī”ti āha.",
  "atk-s0513a1:2126_0": "Rājā tassa kathaṃ sutvā tāvadeva mahantena parivārena uyyānaṃ gantvā tāpasaṃ vanditvā ekamantaṃ nisinno pucchi “tumhe kira, bhante,",
  "atk-s0513a1:2126_1": "mayā diṭṭhasupinānaṃ nipphattiṃ jānāthā”ti? “Āma,",
  "atk-s0513a1:2126_2": "mahārājā”ti.",
  "atk-s0513a1:2126_3": "“Tena hi kathethā”ti. “Kathemi, mahārāja,",
  "atk-s0513a1:2126_4": "yathādiṭṭhe tāva supine maṃ sāvehī”ti. “Sādhu,",
  "atk-s0513a1:2126_5": "bhante”ti rājā –",
  "atk-s0513a1:2127_0": "77.",
  "atk-s0513a1:2128_0": "“Usabhā rukkhā gāviyo gavā ca,",
  "atk-s0513a1:2129_0": "Asso kaṃso siṅgālī ca kumbho;",
  "atk-s0513a1:2130_0": "Pokkharaṇī ca apākacandanaṃ.",
  "atk-s0513a1:2131_0": "“Lābūni sīdanti silā plavanti, maṇḍūkiyo kaṇhasappe gilanti;",
  "atk-s0513a1:2132_0": "Kākaṃ suvaṇṇā parivārayanti, tasā vakā eḷakānaṃ bhayā hī”ti. –",
  "atk-s0513a1:2133_0": "Vatvā pasenadiraññā kathitaniyāmeneva supine kathesi.",
  "atk-s0513a1:2134_0": "Bodhisattopi tesaṃ idāni satthārā kathitaniyāmeneva vitthārato nipphattiṃ kathetvā pariyosāne sayaṃ idaṃ kathesi –",
  "atk-s0513a1:2135_0": "“Vipariyāso vattati nayidha matthī”ti;",
  "atk-s0513a1:2136_0": "Tatrāyamattho – ayaṃ, mahārāja,",
  "atk-s0513a1:2136_1": "imesaṃ supinānaṃ nipphatti.",
  "atk-s0513a1:2136_2": "Yaṃ panetaṃ tesaṃ paṭighātatthāya yaññakammaṃ vattati,",
  "atk-s0513a1:2136_3": "taṃ vipariyāso vattati viparītato vattati,",
  "atk-s0513a1:2136_4": "vipallāsena vattatīti vuttaṃ hoti.",
  "atk-s0513a1:2136_5": "Kiṃkāraṇā?",
  "atk-s0513a1:2136_6": "Imesañhi nipphatti nāma lokassa viparivattanakāle,",
  "atk-s0513a1:2136_7": "akāraṇassa kāraṇanti gahaṇakāle,",
  "atk-s0513a1:2136_8": "kāraṇassa akāraṇanti chaḍḍanakāle,",
  "atk-s0513a1:2136_9": "abhūtassa bhūtanti gahaṇakāle,",
  "atk-s0513a1:2136_10": "bhūtassa abhūtanti jahanakāle,",
  "atk-s0513a1:2136_11": "alajjīnaṃ ussannakāle,",
  "atk-s0513a1:2136_12": "lajjīnañca parihīnakāle bhavissati.",
  "atk-s0513a1:2136_13": "Nayidha matthīti idāni pana tava vā mama vā kāle idha imasmiṃ purisayuge vattamāne etesaṃ nipphatti natthi.",
  "atk-s0513a1:2136_14": "Tasmā etesaṃ paṭighātāya vattamānaṃ yaññakammaṃ vipallāsena vattati,",
  "atk-s0513a1:2136_15": "alaṃ tena.",
  "atk-s0513a1:2136_16": "Natthi te itonidānaṃ bhayaṃ vā chambhitattaṃ vāti mahāpuriso rājānaṃ samassāsetvā mahājanaṃ bandhanā",
  "atk-s0513a1:2136_17": "mocetvā puna ākāse ṭhatvā rañño ovādaṃ datvā pañcasu sīlesu patiṭṭhāpetvā “ito paṭṭhāya, mahārāja,",
  "atk-s0513a1:2136_18": "brāhmaṇehi saddhiṃ ekato hutvā pasughātayaññaṃ mā yajī”ti dhammaṃ desetvā ākāseneva attano vasanaṭṭhānaṃ agamāsi.",
  "atk-s0513a1:2136_19": "Rājāpi tassa ovāde ṭhito dānādīni puññāni katvā yathākammaṃ gato.",
  "atk-s0513a1:2137_0": "Satthā imaṃ dhammadesanaṃ āharitvā “supinapaccayā te bhayaṃ natthi,",
  "atk-s0513a1:2137_1": "haretaṃ yañña”nti yaññaṃ hāretvā mahājanassa jīvitadānaṃ datvā anusandhiṃ ghaṭetvā jātakaṃ samodhānesi –",
  "atk-s0513a1:2137_2": "“tadā rājā ānando ahosi,",
  "atk-s0513a1:2137_3": "māṇavo sāriputto,",
  "atk-s0513a1:2137_4": "tāpaso pana ahameva ahosi”nti.",
  "atk-s0513a1:2138_0": "Parinibbute pana bhagavati saṅgītikārakā “usabhā”tiādīni tīṇi padāni aṭṭhakathaṃ āropetvā “lābūnī”tiādīni",
  "atk-s0513a1:2138_1": "cattāri padāni ekaṃ gāthaṃ katvā ekakanipātapāḷiṃ āropesunti.",
  "atk-s0513a1:2139_0": "Mahāsupinajātakavaṇṇanā sattamā.",
  "atk-s0513a1:2141_0": "[78] 8. Illisajātakavaṇṇanā",
  "atk-s0513a1:2142_0": "Ubho khañjāti idaṃ satthā jetavane viharanto macchariyakosiyaseṭṭhiṃ ārabbha kathesi.",
  "atk-s0513a1:2142_1": "Rājagahanagarassa kira avidūre sakkāraṃ nāma nigamo ahosi,",
  "atk-s0513a1:2142_2": "tattheko macchariyakosiyo nāma seṭṭhi asītikoṭivibhavo paṭivasati.",
  "atk-s0513a1:2142_3": "So tiṇaggena telabindumattampi neva paresaṃ deti,",
  "atk-s0513a1:2142_4": "na attanā paribhuñjati.",
  "atk-s0513a1:2142_5": "Iti tassa taṃ vibhavajātaṃ neva puttadārādīnaṃ,",
  "atk-s0513a1:2142_6": "na samaṇabrāhmaṇānaṃ atthaṃ anubhoti,",
  "atk-s0513a1:2142_7": "rakkhasapariggahitapokkharaṇī viya aparibhogaṃ tiṭṭhati.",
  "atk-s0513a1:2143_0": "Satthā ekadivasaṃ paccūsasamaye mahākaruṇāsamāpattito vuṭṭhāya sakalalokadhātuyaṃ bodhaneyyabandhave",
  "atk-s0513a1:2143_1": "olokento pañcacattālīsayojanamatthake vasantassa tassa seṭṭhino sapajāpatikassa sotāpattiphalassa upanissayaṃ addasa.",
  "atk-s0513a1:2143_2": "Tato purimadivase pana rājānaṃ upaṭṭhātuṃ rājagehaṃ gantvā rājūpaṭṭhānaṃ katvā āgacchanto ekaṃ chātajjhattaṃ",
  "atk-s0513a1:2143_3": "janapadamanussaṃ kummāsapūraṃ kapallapūvaṃ khādantaṃ disvā tattha pipāsaṃ uppādetvā attano gharaṃ gantvā",
  "atk-s0513a1:2143_4": "cintesi “sacāhaṃ ‘kapallapūvaṃ khāditukāmomhī’ti vakkhāmi,",
  "atk-s0513a1:2143_5": "bahū mayā saddhiṃ khāditukāmā bhavissanti,",
  "atk-s0513a1:2143_6": "evaṃ me bahūni taṇḍulasappimadhuphāṇitādīni parikkhayaṃ gamissanti,",
  "atk-s0513a1:2143_7": "na kassaci kathessāmī”ti taṇhaṃ adhivāsento vicarati.",
  "atk-s0513a1:2143_8": "So gacchante gacchante kāle uppaṇḍupaṇḍukajāto dhamanisanthatagatto jāto.",
  "atk-s0513a1:2143_9": "Tato taṇhaṃ adhivāsetuṃ asakkonto gabbhaṃ pavisitvā mañcakaṃ upagūhitvā nipajji.",
  "atk-s0513a1:2143_10": "Evaṃgatopi dhanahānibhayena kassaci kiñci na kathesi.",
  "atk-s0513a1:2144_0": "Atha naṃ bhariyā upasaṅkamitvā piṭṭhiṃ parimajjitvā “kiṃ te sāmi,",
  "atk-s0513a1:2144_1": "aphāsuka”nti pucchi.",
  "atk-s0513a1:2144_2": "“Na me kiñci aphāsukaṃ atthī”ti.",
  "atk-s0513a1:2144_3": "“Kiṃ nu kho te rājā kupito”ti?",
  "atk-s0513a1:2144_4": "“Rājāpi me na kuppatī”ti.",
  "atk-s0513a1:2144_5": "“Atha kiṃ te puttadhītāhi vā dāsakammakarādīhi vā kiñci amanāpaṃ kataṃ atthī”ti?",
  "atk-s0513a1:2144_6": "“Evarūpampi natthī”ti.",
  "atk-s0513a1:2144_7": "“Kismiñci pana te taṇhā atthī”ti?",
  "atk-s0513a1:2144_8": "Evaṃ vuttepi dhanahānibhayena kiñci avatvā nissaddova nipajji.",
  "atk-s0513a1:2144_9": "Atha naṃ bhariyā “kathehi, sāmi,",
  "atk-s0513a1:2144_10": "kismiṃ te taṇhā”ti āha.",
  "atk-s0513a1:2144_11": "So vacanaṃ parigilanto viya “atthi me ekā taṇhā”ti āha.",
  "atk-s0513a1:2144_12": "“Kiṃ taṇhā, sāmī”ti?",
  "atk-s0513a1:2144_13": "“Kapallapūvaṃ khāditukāmomhī”ti.",
  "atk-s0513a1:2144_14": "“Atha kimatthaṃ na kathesi,",
  "atk-s0513a1:2144_15": "kiṃ tvaṃ daliddo,",
  "atk-s0513a1:2144_16": "idāni sakalasakkāranigamavāsīnaṃ pahonake kapallapūve pacissāmī”ti?",
  "atk-s0513a1:2144_17": "“Kiṃ te etehi,",
  "atk-s0513a1:2144_18": "te attano kammaṃ katvā khādissantī”ti?",
  "atk-s0513a1:2144_19": "“Tena hi ekaracchavāsīnaṃ pahonake pacāmī”ti.",
  "atk-s0513a1:2144_20": "Jānāmahaṃ tava mahaddhanabhāvanti.",
  "atk-s0513a1:2144_21": "“Tena hi imasmiṃ gehamatte sabbesaṃ pahonakaṃ katvā pacāmī”ti.",
  "atk-s0513a1:2144_22": "“Jānāmahaṃ tava mahajjhāsayabhāva”nti.",
  "atk-s0513a1:2144_23": "“Tena hi te puttadāramattasseva pahonakaṃ katvā pacāmī”ti.",
  "atk-s0513a1:2144_24": "“Kiṃ pana te etehī”ti?",
  "atk-s0513a1:2144_25": "“Tena hi tuyhañca mayhañca pahonakaṃ katvā pacāmī”ti.",
  "atk-s0513a1:2144_26": "“Tvaṃ kiṃ karissasī”ti?",
  "atk-s0513a1:2144_27": "“Tena hi ekasseva te pahonakaṃ katvā pacāmī”ti.",
  "atk-s0513a1:2144_28": "“Imasmiṃ ṭhāne paccamānaṃ bahū paccāsīsanti,",
  "atk-s0513a1:2144_29": "sakalataṇḍule ṭhapetvā bhinnataṇḍule ca uddhanakapallādīni ca ādāya thokaṃ khīrasappimadhuphāṇitañca",
  "atk-s0513a1:2144_30": "gahetvā sattabhūmikassa pāsādassa uparimatalaṃ āruyha paca,",
  "atk-s0513a1:2144_31": "tatthāhaṃ ekakova nisīditvā khādissāmī”ti.",
  "atk-s0513a1:2144_32": "Sā “sādhū”ti paṭissuṇitvā gahetabbaṃ gāhāpetvā pāsādaṃ āruyha dāsiyo vissajjetvā seṭṭhiṃ pakkosāpesi.",
  "atk-s0513a1:2144_33": "So ādito paṭṭhāya dvārāni pidahanto sabbadvāresu sūcighaṭikāni datvā sattamatalaṃ abhiruhitvā tatthapi dvāraṃ pidahitvā nisīdi.",
  "atk-s0513a1:2144_34": "Bhariyāpissa uddhane aggiṃ jāletvā kapallakaṃ āropetvā pūve pacituṃ ārabhi.",
  "atk-s0513a1:2145_0": "Atha satthā pātova mahāmoggallānattheraṃ āmantesi, “eso,",
  "atk-s0513a1:2145_1": "moggallāna,",
  "atk-s0513a1:2145_2": "rājagahanagarassa avidūre sakkāranigame macchariyakosiyaseṭṭhi ‘kapallapūve khādissāmī’ti aññesaṃ dassanabhayena",
  "atk-s0513a1:2145_3": "sattabhūmike pāsāde kapallapūve pacāpeti.",
  "atk-s0513a1:2145_4": "Tvaṃ tattha gantvā taṃ seṭṭhiṃ dametvā nibbisevanaṃ katvā ubhopi jayampatike pūve ca khīrasappimadhuphāṇitādīni",
  "atk-s0513a1:2145_5": "ca gāhāpetvā attano balena jetavanaṃ ānehi.",
  "atk-s0513a1:2145_6": "Ajjāhaṃ pañcahi bhikkhusatehi saddhiṃ vihāreyeva nisīdissāmi,",
  "atk-s0513a1:2145_7": "pūveheva bhattakiccaṃ karissāmī”ti.",
  "atk-s0513a1:2145_8": "Thero “sādhu,",
  "atk-s0513a1:2145_9": "bhante”ti satthu vacanaṃ sampaṭicchitvā tāvadeva iddhibalena taṃ nigamaṃ gantvā tassa pāsādassa sīhapañjaradvāre",
  "atk-s0513a1:2145_10": "sunivattho supāruto ākāseyeva maṇirūpakaṃ viya aṭṭhāsi.",
  "atk-s0513a1:2146_0": "Mahāseṭṭhino theraṃ disvāva hadayamaṃsaṃ kampi.",
  "atk-s0513a1:2146_1": "So “ahaṃ evarūpānaññeva bhayena imaṃ ṭhānaṃ āgato,",
  "atk-s0513a1:2146_2": "ayañca āgantvā vātapānadvāre ṭhito”ti gahetabbagahaṇaṃ apassanto aggimhi pakkhittaloṇasakkharā viya dosena taṭataṭāyanto evamāha “samaṇa,",
  "atk-s0513a1:2146_3": "ākāse ṭhatvā tvaṃ kiṃ labhissasi,",
  "atk-s0513a1:2146_4": "ākāse apade padaṃ dassetvā caṅkamantopi neva labhissasī”ti.",
  "atk-s0513a1:2146_5": "Thero tasmiṃyeva ṭhāne aparāparaṃ caṅkami.",
  "atk-s0513a1:2146_6": "Seṭṭhi “caṅkamanto kiṃ labhissasi,",
  "atk-s0513a1:2146_7": "ākāse pallaṅkena nisīdamānopi na labhissasiyevā”ti āha.",
  "atk-s0513a1:2146_8": "Thero pallaṅkaṃ ābhujitvā nisīdi.",
  "atk-s0513a1:2146_9": "Atha naṃ “nisinno kiṃ labhissasi,",
  "atk-s0513a1:2146_10": "āgantvā vātapānaummāre ṭhitopi na labhissasī”ti āha.",
  "atk-s0513a1:2146_11": "Atha thero ummāre aṭṭhāsi.",
  "atk-s0513a1:2146_12": "Atha naṃ “ummāre ṭhito kiṃ labhissasi,",
  "atk-s0513a1:2146_13": "dhūmāyantopi na labhissasiyevā”ti āha.",
  "atk-s0513a1:2146_14": "Thero dhūmāyi,",
  "atk-s0513a1:2146_15": "sakalapāsādo ekadhūmo ahosi,",
  "atk-s0513a1:2146_16": "seṭṭhino akkhīnaṃ sūciyā vijjhanakālo viya jāto.",
  "atk-s0513a1:2146_17": "Gehajjhāyanabhayena pana naṃ “pajjalantopi na labhissasī”ti avatvā cintesi “ayaṃ samaṇo suṭṭhu laggo,",
  "atk-s0513a1:2146_18": "aladdhā na gamissati,",
  "atk-s0513a1:2146_19": "ekamassa pūvaṃ dāpessāmī”ti bhariyaṃ āha – “bhadde,",
  "atk-s0513a1:2146_20": "ekaṃ khuddakapūvaṃ pacitvā samaṇassa datvā uyyojehi na”nti.",
  "atk-s0513a1:2146_21": "Sā thokaññeva piṭṭhaṃ kapallapātiyaṃ pakkhipi,",
  "atk-s0513a1:2146_22": "mahāpūvo hutvā sakalapātiṃ pūretvā uddhumāto aṭṭhāsi.",
  "atk-s0513a1:2147_0": "Seṭṭhi taṃ disvā “bahu tayā piṭṭhaṃ gahitaṃ bhavissatī”ti sayameva dabbikaṇṇena thokataraṃ piṭṭhaṃ gahetvā pakkhipi,",
  "atk-s0513a1:2147_1": "pūvo purimapūvato mahantataro jāto.",
  "atk-s0513a1:2147_2": "Evaṃ yaṃ yaṃ pacati,",
  "atk-s0513a1:2147_3": "so so mahantamahantova hoti.",
  "atk-s0513a1:2147_4": "So nibbinno bhariyaṃ āha “bhadde,",
  "atk-s0513a1:2147_5": "imassa ekaṃ pūvaṃ dehī”ti.",
  "atk-s0513a1:2147_6": "Tassā pacchito ekaṃ pūvaṃ gaṇhantiyā sabbe ekābaddhā allīyiṃsu.",
  "atk-s0513a1:2147_7": "Sā seṭṭhiṃ āha “sāmi,",
  "atk-s0513a1:2147_8": "sabbe pūvā ekato laggā,",
  "atk-s0513a1:2147_9": "visuṃ kātuṃ na sakkomī”ti.",
  "atk-s0513a1:2147_10": "“Ahaṃ karissāmī”ti sopi kātuṃ nāsakkhi.",
  "atk-s0513a1:2147_11": "Ubho janā koṭiyaṃ gahetvā kaḍḍhantāpi viyojetuṃ nāsakkhiṃsuyeva.",
  "atk-s0513a1:2147_12": "Athassa pūvehi saddhiṃ vāyamantasseva sarīrato sedā mucciṃsu,",
  "atk-s0513a1:2147_13": "pipāsā ca pacchijji.",
  "atk-s0513a1:2147_14": "Tato bhariyaṃ āha “bhadde,",
  "atk-s0513a1:2147_15": "na me pūvehi attho,",
  "atk-s0513a1:2147_16": "pacchiyā saddhiṃyeva imassa bhikkhussa dehī”ti.",
  "atk-s0513a1:2147_17": "Sā pacchiṃ ādāya theraṃ upasaṅkamitvā sabbe pūve therassa adāsi.",
  "atk-s0513a1:2147_18": "Thero ubhinnampi dhammaṃ desesi,",
  "atk-s0513a1:2147_19": "tiṇṇaṃ ratanānaṃ guṇe kathesi,",
  "atk-s0513a1:2147_20": "“atthi dinnaṃ,",
  "atk-s0513a1:2147_21": "atthi yiṭṭha”nti dānādīnaṃ phalaṃ gaganatale puṇṇacandaṃ viya dassesi.",
  "atk-s0513a1:2148_0": "Taṃ sutvā pasannacitto seṭṭhi “bhante,",
  "atk-s0513a1:2148_1": "āgantvā imasmiṃ pallaṅke nisīditvā pūve paribhuñjathā”ti āha.",
  "atk-s0513a1:2148_2": "Thero “mahāseṭṭhi,",
  "atk-s0513a1:2148_3": "sammāsambuddho ‘pūve khādissāmī’ti pañcahi bhikkhusatehi saddhiṃ vihāre nisinno,",
  "atk-s0513a1:2148_4": "tumhākaṃ ruciyā sati seṭṭhibhariyaṃ pūve ca khīrādīni ca gaṇhāpetha,",
  "atk-s0513a1:2148_5": "satthu santikaṃ gamissāmā”ti āha.",
  "atk-s0513a1:2148_6": "“Kahaṃ pana, bhante,",
  "atk-s0513a1:2148_7": "etarahi satthā”ti?",
  "atk-s0513a1:2148_8": "“Ito pañcacattālīsayojanamatthake jetavanamahāvihāre”ti. “Bhante,",
  "atk-s0513a1:2148_9": "kālaṃ anatikkamitvā ettakaṃ addhānaṃ kathaṃ gamissāmā”ti?",
  "atk-s0513a1:2148_10": "“Mahāseṭṭhi tumhākaṃ ruciyā sati ahaṃ vo attano iddhibalena nessāmi,",
  "atk-s0513a1:2148_11": "tumhākaṃ pāsāde sopānasīsaṃ attano ṭhāneyeva bhavissati,",
  "atk-s0513a1:2148_12": "sopānapariyosānaṃ pana jetavanadvārakoṭṭhake bhavissati,",
  "atk-s0513a1:2148_13": "uparipāsādā heṭṭhāpāsādaṃ otaraṇakālamattena vo jetavanaṃ nessāmī”ti.",
  "atk-s0513a1:2148_14": "So “sādhu,",
  "atk-s0513a1:2148_15": "bhante”ti sampaṭicchi.",
  "atk-s0513a1:2148_16": "Thero sopānasīsaṃ tattheva katvā “sopānapādamūlaṃ jetavanadvārakoṭṭhake hotū”ti adhiṭṭhāsi,",
  "atk-s0513a1:2148_17": "tathevāhosi.",
  "atk-s0513a1:2149_0": "Iti thero seṭṭhiñca seṭṭhibhariyañca uparipāsādā heṭṭhāotaraṇakālato khippataraṃ jetavanaṃ sampāpesi.",
  "atk-s0513a1:2149_1": "Te ubhopi satthāraṃ upasaṅkamitvā vanditvā kālaṃ ārocesuṃ.",
  "atk-s0513a1:2149_2": "Satthā bhattaggaṃ pavisitvā paññattavarabuddhāsane nisīdi saddhiṃ bhikkhusaṅghena.",
  "atk-s0513a1:2149_3": "Mahāseṭṭhi buddhappamukhassa bhikkhusaṅghassa dakkhiṇodakaṃ adāsi,",
  "atk-s0513a1:2149_4": "seṭṭhibhariyā tathāgatassa patte pūve patiṭṭhāpesi.",
  "atk-s0513a1:2149_5": "Satthā attano yāpanamattaṃ gaṇhi,",
  "atk-s0513a1:2149_6": "pañcasatā bhikkhūpi tatheva gaṇhiṃsu.",
  "atk-s0513a1:2149_7": "Seṭṭhi khīrasappimadhuphāṇitasakkharādīni dadamāno agamāsi.",
  "atk-s0513a1:2149_8": "Satthā pañcahi bhikkhusatehi saddhiṃ bhattakiccaṃ niṭṭhāpesi.",
  "atk-s0513a1:2149_9": "Mahāseṭṭhipi saddhiṃ bhariyāya yāvadatthaṃ khādi,",
  "atk-s0513a1:2149_10": "pūvānaṃ pariyosānameva na paññāyati,",
  "atk-s0513a1:2149_11": "sakalavihāre bhikkhūnañca vighāsādānañca dinnepi na pariyanto paññāyati. “Bhante,",
  "atk-s0513a1:2149_12": "pūvā parikkhayaṃ na gacchantī”ti bhagavato ārocesuṃ.",
  "atk-s0513a1:2149_13": "Tena hi jetavanadvārakoṭṭhake chaḍḍethāti.",
  "atk-s0513a1:2149_14": "Atha ne dvārakoṭṭhakassa avidūre pabbhāraṭṭhāne chaḍḍayiṃsu.",
  "atk-s0513a1:2149_15": "Ajjatanāpi taṃ ṭhānaṃ “kapallapūvapabbhāro”tveva paññāyati.",
  "atk-s0513a1:2149_16": "Mahāseṭṭhi saddhiṃ bhariyāya bhagavantaṃ upasaṅkamitvā ekamantaṃ aṭṭhāsi.",
  "atk-s0513a1:2149_17": "Bhagavā anumodanaṃ akāsi.",
  "atk-s0513a1:2149_18": "Anumodanāpariyosāne ubhopi sotāpattiphale patiṭṭhāya satthāraṃ vanditvā dvārakoṭṭhake sopānaṃ āruyha attano pāsādeyeva patiṭṭhahiṃsu.",
  "atk-s0513a1:2149_19": "Tato paṭṭhāya mahāseṭṭhi asītikoṭidhanaṃ buddhasāsaneyeva vikiri.",
  "atk-s0513a1:2150_0": "Punadivase sammāsambuddhe sāvatthiyaṃ piṇḍāya caritvā jetavanaṃ āgamma bhikkhūnaṃ sugatovādaṃ datvā gandhakuṭiṃ",
  "atk-s0513a1:2150_1": "pavisitvā paṭisallīne sāyanhasamaye dhammasabhāyaṃ sannipatitā bhikkhū “passathāvuso,",
  "atk-s0513a1:2150_2": "mahāmoggallānattherassānubhāvaṃ,",
  "atk-s0513a1:2150_3": "anupahacca saddhaṃ anupahacca bhoge macchariyaseṭṭhiṃ muhutteneva dametvā nibbisevanaṃ katvā pūve gāhāpetvā",
  "atk-s0513a1:2150_4": "jetavanaṃ ānetvā satthu sammukhaṃ katvā sotāpattiphale patiṭṭhāpesi,",
  "atk-s0513a1:2150_5": "aho mahānubhāvo thero”ti therassa guṇakathaṃ kathentā nisīdiṃsu.",
  "atk-s0513a1:2150_6": "Satthā āgantvā “kāya nuttha,",
  "atk-s0513a1:2150_7": "bhikkhave,",
  "atk-s0513a1:2150_8": "etarahi kathāya sannisinnā”ti pucchitvā “imāya nāmā”ti vutte “bhikkhave,",
  "atk-s0513a1:2150_9": "kuladamakena nāma bhikkhunā kule aviheṭhetvā akilametvā pupphato reṇuṃ gaṇhantena bhamarena viya upasaṅkamitvā",
  "atk-s0513a1:2150_10": "buddhaguṇe jānāpetabba”nti vatvā theraṃ pasaṃsanto –",
  "atk-s0513a1:2151_0": "“Yathāpi bhamaro pupphaṃ, vaṇṇagandhamaheṭhayaṃ;",
  "atk-s0513a1:2152_0": "Paleti rasamādāya, evaṃ gāme munī care”ti. –",
  "atk-s0513a1:2153_0": "Imaṃ dhammapade gāthaṃ vatvā uttaripi therassa guṇaṃ pakāsetuṃ “na bhikkhave,",
  "atk-s0513a1:2153_1": "idāneva moggallānena macchariyaseṭṭhi damito,",
  "atk-s0513a1:2153_2": "pubbepi taṃ dametvā kammaphalasambandhaṃ jānāpesiyevā”ti vatvā atītaṃ āhari.",
  "atk-s0513a1:2154_0": "Atīte bārāṇasiyaṃ brahmadatte rajjaṃ kārente bārāṇasiyaṃ illiso nāma seṭṭhi ahosi asītikoṭivibhavo purisadosasamannāgato",
  "atk-s0513a1:2154_1": "khañjo kuṇī visamakkhimaṇḍalo assaddho appasanno maccharī,",
  "atk-s0513a1:2154_2": "neva aññesaṃ deti,",
  "atk-s0513a1:2154_3": "na sayaṃ paribhuñjati.",
  "atk-s0513a1:2154_4": "Rakkhasapariggahitapokkharaṇī viyassa gehaṃ ahosi.",
  "atk-s0513a1:2154_5": "Mātāpitaro panassa yāva sattamā kulaparivaṭṭā dāyakā dānapatino.",
  "atk-s0513a1:2154_6": "So seṭṭhiṭṭhānaṃ labhitvāyeva kulavaṃsaṃ nāsetvā dānasālaṃ jhāpetvā yācake pothetvā nikkaḍḍhitvā dhanameva saṇṭhāpesi.",
  "atk-s0513a1:2155_0": "So ekadivasaṃ rājūpaṭṭhānaṃ gantvā attano gharaṃ āgacchanto ekaṃ maggakilantaṃ jānapadamanussaṃ,",
  "atk-s0513a1:2155_1": "ekaṃ surāvārakaṃ,",
  "atk-s0513a1:2155_2": "ādāya pīṭhake nisīditvā ambilasurāya kosakaṃ pūretvā pūretvā pūtimacchakena uttaribhaṅgena pivantaṃ disvā",
  "atk-s0513a1:2155_3": "suraṃ pātukāmo hutvā cintesi “sacāhaṃ suraṃ pivissāmi,",
  "atk-s0513a1:2155_4": "mayi pivante bahū pivitukāmā bhavissanti,",
  "atk-s0513a1:2155_5": "evaṃ me dhanaparikkhayo bhavissatī”ti.",
  "atk-s0513a1:2155_6": "So taṇhaṃ adhivāsento vicaritvā gacchante gacchante kāle adhivāsetuṃ asakkonto vihatakappāso viya paṇḍusarīro ahosi dhammanisanthatagatto jāto.",
  "atk-s0513a1:2155_7": "Athekadivasaṃ gabbhaṃ pavisitvā mañcakaṃ upagūhitvā nipajji.",
  "atk-s0513a1:2155_8": "Tamenaṃ bhariyā upasaṅkamitvā piṭṭhiṃ parimajjitvā “kiṃ te, sāmi,",
  "atk-s0513a1:2155_9": "aphāsuka”nti pucchi.",
  "atk-s0513a1:2155_10": "Sabbaṃ heṭṭhā kathitaniyāmeneva veditabbaṃ.",
  "atk-s0513a1:2155_11": "“Tena hi ekasseva te pahonakaṃ suraṃ karomī”ti pana vutte “gehe surāya kāriyamānāya bahū paccāsīsanti,",
  "atk-s0513a1:2155_12": "antarāpaṇato āharāpetvāpi na sakkā idha nisinnena pivitu”nti māsakamattaṃ datvā antarāpaṇato surāvārakaṃ",
  "atk-s0513a1:2155_13": "āharāpetvā ceṭakena gāhāpetvā nagarā nikkhamma nadītīraṃ gantvā mahāmaggasamīpe ekaṃ gumbaṃ pavisitvā",
  "atk-s0513a1:2155_14": "surāvārakaṃ ṭhapāpetvā “gaccha tva”nti ceṭakaṃ dūre nisīdāpetvā kosakaṃ pūretvā suraṃ pātuṃ ārabhi.",
  "atk-s0513a1:2156_0": "Pitā panassa dānādīnaṃ puññānaṃ katattā devaloke sakko hutvā nibbatti.",
  "atk-s0513a1:2156_1": "So tasmiṃ khaṇe “pavattati nu kho me dānaggaṃ,",
  "atk-s0513a1:2156_2": "udāhu no”ti āvajjento tassa appavattiṃ ñatvā,",
  "atk-s0513a1:2156_3": "puttassa kulavaṃsaṃ nāsetvā dānasālaṃ jhāpetvā yācake nikkaḍḍhitvā macchariyabhāve patiṭṭhāya “aññesaṃ",
  "atk-s0513a1:2156_4": "dātabbaṃ bhavissatī”ti bhayena gumbaṃ pavisitvā ekakasseva suraṃ pivanabhāvañca disvā “gacchāmi,",
  "atk-s0513a1:2156_5": "naṃ saṅkhobhetvā dametvā kammaphalasambandhaṃ jānāpetvā dānaṃ dāpetvā devaloke nibbattanārahaṃ karomī”ti",
  "atk-s0513a1:2156_6": "manussapathaṃ otaritvā illisaseṭṭhinā sadisaṃ khañjaṃ kuṇiṃ visamacakkhumaṇḍalaṃ attabhāvaṃ nimminitvā",
  "atk-s0513a1:2156_7": "bārāṇasinagaraṃ pavisitvā rañño nivesanadvāre ṭhatvā attano āgatabhāvaṃ ārocāpetvā “pavisatū”ti vutte",
  "atk-s0513a1:2156_8": "pavisitvā rājānaṃ vanditvā aṭṭhāsi.",
  "atk-s0513a1:2156_9": "Rājā “kiṃ,",
  "atk-s0513a1:2156_10": "mahāseṭṭhi,",
  "atk-s0513a1:2156_11": "avelāya āgatosī”ti āha. “Āma, āgatomhi,",
  "atk-s0513a1:2156_12": "deva ghare me asītikoṭimattaṃ dhanaṃ atthi,",
  "atk-s0513a1:2156_13": "taṃ devo āharāpetvā attano bhaṇḍāgāraṃ pūrāpetū”ti.",
  "atk-s0513a1:2156_14": "“Alaṃ mahāseṭṭhi,",
  "atk-s0513a1:2156_15": "tava dhanato amhākaṃ gehe bahutaraṃ dhana”nti. “Sace, deva,",
  "atk-s0513a1:2156_16": "tumhākaṃ kammaṃ natthi,",
  "atk-s0513a1:2156_17": "yathāruciyā dhanaṃ gahetvā dānaṃ dammī”ti. “Dehi,",
  "atk-s0513a1:2156_18": "mahāseṭṭhī”ti.",
  "atk-s0513a1:2156_19": "So “sādhu,",
  "atk-s0513a1:2156_20": "devā”ti rājānaṃ vanditvā nikkhamitvā illisaseṭṭhino gehaṃ agamāsi,",
  "atk-s0513a1:2156_21": "sabbe upaṭṭhākamanussā parivāresuṃ,",
  "atk-s0513a1:2156_22": "ekopi “nāyaṃ,",
  "atk-s0513a1:2156_23": "illiso”ti jānituṃ samattho nāma natthi.",
  "atk-s0513a1:2157_0": "So gehaṃ pavisitvā antoummāre ṭhatvā dovārikaṃ pakkosāpetvā “yo añño mayā samānarūpo āgantvā ‘mametaṃ geha’nti pavisituṃ āgacchati,",
  "atk-s0513a1:2157_1": "taṃ piṭṭhiyaṃ paharitvā nīhareyyāthā”ti vatvā pāsādaṃ āruyha mahārahe āsane nisīditvā seṭṭhibhariyaṃ pakkosāpetvā sitākāraṃ dassetvā “bhadde,",
  "atk-s0513a1:2157_2": "dānaṃ demā”ti āha.",
  "atk-s0513a1:2157_3": "Tassa taṃ vacanaṃ sutvāva seṭṭhibhariyā ca puttadhītaro ca dāsakammakarā ca “ettakaṃ kālaṃ dānaṃ dātuṃ cittameva natthi,",
  "atk-s0513a1:2157_4": "ajja pana suraṃ pivitvā muducitto hutvā dātukāmo jāto bhavissatī”ti vadiṃsu.",
  "atk-s0513a1:2157_5": "Atha naṃ seṭṭhibhariyā “yathāruciyā detha,",
  "atk-s0513a1:2157_6": "sāmī”ti āha.",
  "atk-s0513a1:2157_7": "Tena hi bherivādakaṃ pakkosāpetvā “‘suvaṇṇarajatamaṇimuttādīhi atthikā illisaseṭṭhissa gharaṃ gacchantū’nti sakalanagare bheriṃ carāpehī”ti.",
  "atk-s0513a1:2157_8": "Sā ca tathā kāresi.",
  "atk-s0513a1:2157_9": "Mahājano pacchipasibbakādīni gahetvā gehadvāre sannipati.",
  "atk-s0513a1:2157_10": "Sakko sattaratanapūre gabbhe vivarāpetvā “tumhākaṃ dammi,",
  "atk-s0513a1:2157_11": "yāvadicchakaṃ gahetvā gacchathā”ti āha.",
  "atk-s0513a1:2157_12": "Mahājano dhanaṃ nīharitvā mahātale rāsiṃ katvā ābhatabhājanāni pūretvā gacchati.",
  "atk-s0513a1:2158_0": "Aññataro janapadamanusso illisaseṭṭhino goṇe tasseva rathe yojetvā sattahi ratanehi pūretvā nagarā nikkhamma",
  "atk-s0513a1:2158_1": "mahāmaggaṃ paṭipajjitvā tassa gumbassa avidūrena rathaṃ pesento “vassasataṃ jīva, sāmi,",
  "atk-s0513a1:2158_2": "illisaseṭṭhi,",
  "atk-s0513a1:2158_3": "taṃ nissāya idāni me yāvajīvaṃ kammaṃ akatvā jīvitabbaṃ jātaṃ,",
  "atk-s0513a1:2158_4": "taveva ratho,",
  "atk-s0513a1:2158_5": "taveva goṇā,",
  "atk-s0513a1:2158_6": "taveva gehe satta ratanāni,",
  "atk-s0513a1:2158_7": "neva mātarā dinnāni,",
  "atk-s0513a1:2158_8": "na pitarā,",
  "atk-s0513a1:2158_9": "taṃ nissāya laddhāni,",
  "atk-s0513a1:2158_10": "sāmī”ti seṭṭhino guṇakathaṃ kathento gacchati.",
  "atk-s0513a1:2158_11": "So taṃ saddaṃ sutvā bhītatasito cintesi “ayaṃ mama nāmaṃ gahetvā idañcidañca vadati,",
  "atk-s0513a1:2158_12": "kacci nu kho mama dhanaṃ raññā lokassa dinna”nti gumbā nikkhamitvā goṇe ca rathañca sañjānitvā “are, ceṭaka,",
  "atk-s0513a1:2158_13": "mayhaṃ goṇā,",
  "atk-s0513a1:2158_14": "mayhaṃ ratho”ti vatvā gantvā goṇe nāsārajjuyaṃ gaṇhi,",
  "atk-s0513a1:2158_15": "gahapatiko rathā oruyha “are,",
  "atk-s0513a1:2158_16": "duṭṭhaceṭaka,",
  "atk-s0513a1:2158_17": "illisamahāseṭṭhi sakalanagarassa dānaṃ deti,",
  "atk-s0513a1:2158_18": "tvaṃ kiṃ ahosī”ti pakkhanditvā asaniṃ pātento viya khandhe paharitvā rathaṃ ādāya agamāsi.",
  "atk-s0513a1:2158_19": "So puna kampamāno uṭṭhāya paṃsuṃ puñchitvā puñchitvā vegena gantvā rathaṃ gaṇhi,",
  "atk-s0513a1:2158_20": "gahapatiko rathā otaritvā kesesu gahetvā oṇāmetvā kapparapahārehi koṭṭetvā gale gahetvā āgatamaggābhimukhaṃ khipitvā pakkāmi.",
  "atk-s0513a1:2158_21": "Ettāvatāssa surāmado chijji.",
  "atk-s0513a1:2158_22": "So kampamāno vegena nivesanadvāraṃ gantvā dhanaṃ ādāya gacchante mahājane disvā “ambho kiṃ nāmetaṃ,",
  "atk-s0513a1:2158_23": "kiṃ rājā mama dhanaṃ vilumpāpetī”ti taṃ taṃ gantvā gaṇhāti,",
  "atk-s0513a1:2158_24": "gahitagahitā paharitvā pādamūleyeva pātenti.",
  "atk-s0513a1:2158_25": "So vedanāppatto gehaṃ pavisituṃ ārabhi.",
  "atk-s0513a1:2158_26": "Dvārapālā “are,",
  "atk-s0513a1:2158_27": "duṭṭhagahapati,",
  "atk-s0513a1:2158_28": "kahaṃ pavisasī”ti vaṃsapesikāhi pothetvā gīvāyaṃ gahetvā nīhariṃsu.",
  "atk-s0513a1:2159_0": "So “ṭhapetvā idāni rājānaṃ natthi me añño koci paṭisaraṇo”ti rañño santikaṃ gantvā “deva,",
  "atk-s0513a1:2159_1": "mama gehaṃ tumhe vilumpāpethā”ti āha.",
  "atk-s0513a1:2159_2": "Nāhaṃ seṭṭhi vilumpāpemi,",
  "atk-s0513a1:2159_3": "nanu tvameva āgantvā “sace tumhe na gaṇhatha,",
  "atk-s0513a1:2159_4": "ahaṃ mama dhanaṃ dānaṃ dassāmī”ti nagare bheriṃ carāpetvā dānaṃ adāsīti. Nāhaṃ, deva,",
  "atk-s0513a1:2159_5": "tumhākaṃ santikaṃ āgacchāmi,",
  "atk-s0513a1:2159_6": "kiṃ tumhe mayhaṃ macchariyabhāvaṃ na jānātha,",
  "atk-s0513a1:2159_7": "ahaṃ tiṇaggena telabindumpi na kassaci demi.",
  "atk-s0513a1:2159_8": "Yo dānaṃ deti,",
  "atk-s0513a1:2159_9": "taṃ pakkosāpetvā vīmaṃsatha, devāti.",
  "atk-s0513a1:2159_10": "Rājā sakkaṃ pakkosāpesi,",
  "atk-s0513a1:2159_11": "dvinnaṃ janānaṃ visesaṃ neva rājā jānāti,",
  "atk-s0513a1:2159_12": "na amaccā.",
  "atk-s0513a1:2159_13": "Macchariyaseṭṭhi “kiṃ, deva,",
  "atk-s0513a1:2159_14": "ayaṃ seṭṭhi,",
  "atk-s0513a1:2159_15": "ahaṃ seṭṭhī”ti āha.",
  "atk-s0513a1:2159_16": "“Mayaṃ na sañjānāma,",
  "atk-s0513a1:2159_17": "atthi te koci sañjānanako”ti?",
  "atk-s0513a1:2159_18": "“Bhariyā me, devā”ti.",
  "atk-s0513a1:2159_19": "Bhariyaṃ pakkosāpetvā “kataro te sāmiko”ti pucchiṃsu.",
  "atk-s0513a1:2159_20": "Sā “aya”nti sakkasseva santike aṭṭhāsi.",
  "atk-s0513a1:2159_21": "Puttadhītaro dāsakammakare ca pakkosāpetvā pucchiṃsu,",
  "atk-s0513a1:2159_22": "sabbepi sakkasseva santike tiṭṭhanti.",
  "atk-s0513a1:2160_0": "Puna seṭṭhi cintesi “mayhaṃ sīse piḷakā atthi,",
  "atk-s0513a1:2160_1": "kesehi paṭicchannā,",
  "atk-s0513a1:2160_2": "taṃ kho pana kappako eva jānāti,",
  "atk-s0513a1:2160_3": "taṃ pakkosāpessāmī”ti.",
  "atk-s0513a1:2160_4": "So “kappako maṃ, deva,",
  "atk-s0513a1:2160_5": "sañjānāti,",
  "atk-s0513a1:2160_6": "taṃ pakkosāpethā”ti āha.",
  "atk-s0513a1:2160_7": "Tasmiṃ pana kāle bodhisatto tassa kappako ahosi.",
  "atk-s0513a1:2160_8": "Rājā taṃ pakkosāpetvā “illisaseṭṭhiṃ jānāsī”ti pucchi.",
  "atk-s0513a1:2160_9": "“Sīsaṃ oloketvā jānissāmi, devā”ti.",
  "atk-s0513a1:2160_10": "“Tena hi dvinnampi sīsaṃ olokehī”ti.",
  "atk-s0513a1:2160_11": "Tasmiṃ khaṇe sakko sīse piḷakaṃ māpesi.",
  "atk-s0513a1:2160_12": "Bodhisatto dvinnampi sīsaṃ olokento piḷakā disvā “mahārāja,",
  "atk-s0513a1:2160_13": "dvinnampi sīse piḷakā attheva,",
  "atk-s0513a1:2160_14": "nāhaṃ etesu ekassāpi illisabhāvaṃ sañjānituṃ sakkomī”ti vatvā imaṃ gāthamāha –",
  "atk-s0513a1:2161_0": "78.",
  "atk-s0513a1:2162_0": "“Ubho khañjā ubho kuṇī, ubho visamacakkhukā;",
  "atk-s0513a1:2163_0": "Ubhinnaṃ piḷakā jātā, nāhaṃ passāmi illisa”nti.",
  "atk-s0513a1:2164_0": "Tattha ubhoti dvepi janā.",
  "atk-s0513a1:2164_1": "Khañjāti kuṇṭhapādā.",
  "atk-s0513a1:2164_2": "Kuṇīti kuṇṭhahatthā.",
  "atk-s0513a1:2164_3": "Visamacakkhukāti visamakkhimaṇḍalā kekarā.",
  "atk-s0513a1:2164_4": "Piḷakāti dvinnampi ekasmiṃyeva sīsapadese ekasaṇṭhānāva piḷakā jātā.",
  "atk-s0513a1:2164_5": "Nāhaṃ passāmīti ahaṃ “imesu ayaṃ nāma illiso”ti na passāmi,",
  "atk-s0513a1:2164_6": "ekassāpi illisabhāvaṃ na jānāmīti avoca.",
  "atk-s0513a1:2165_0": "Bodhisattassa vacanaṃ sutvā seṭṭhi kampamāno dhanasokena satiṃ paccupaṭṭhāpetuṃ asakkonto tattheva pati.",
  "atk-s0513a1:2165_1": "Tasmiṃ khaṇe sakko “nāhaṃ, mahārāja, illiso,",
  "atk-s0513a1:2165_2": "sakkohamasmī”ti mahatiyā sakkalīlāya ākāse aṭṭhāsi.",
  "atk-s0513a1:2165_3": "Illisassa mukhaṃ puñchitvā udakena siñciṃsu,",
  "atk-s0513a1:2165_4": "so uṭṭhāya sakkaṃ devarājānaṃ vanditvā aṭṭhāsi.",
  "atk-s0513a1:2165_5": "Atha naṃ sakko āha “illisa,",
  "atk-s0513a1:2165_6": "idaṃ dhanaṃ mama santakaṃ, na tava.",
  "atk-s0513a1:2165_7": "Ahañhi te pitā,",
  "atk-s0513a1:2165_8": "tvaṃ mama putto.",
  "atk-s0513a1:2165_9": "Ahaṃ dānādīni puññāni katvā sakkattaṃ patto,",
  "atk-s0513a1:2165_10": "tvaṃ pana me vaṃsaṃ upacchinditvā adānasīlo hutvā macchariye patiṭṭhāya dānasālāyo jhāpetvā yācake nikkaḍḍhitvā dhanameva saṇṭhāpesi.",
  "atk-s0513a1:2165_11": "Taṃ neva tvaṃ paribhuñjasi,",
  "atk-s0513a1:2165_12": "na aññesaṃ desi,",
  "atk-s0513a1:2165_13": "rakkhasapariggahitaṃ viya tiṭṭhati.",
  "atk-s0513a1:2165_14": "Sace me dānasālā pākatikā katvā dānaṃ dassasi,",
  "atk-s0513a1:2165_15": "iccetaṃ kusalaṃ.",
  "atk-s0513a1:2165_16": "No ce dassasi,",
  "atk-s0513a1:2165_17": "sabbaṃ te dhanaṃ antaradhāpetvā iminā indavajirena te sīsaṃ chinditvā jīvitakkhayaṃ pāpessāmī”ti.",
  "atk-s0513a1:2165_18": "Illisaseṭṭhi maraṇabhayena santajjito “ito paṭṭhāya dānaṃ dassāmī”ti paṭiññaṃ adāsi.",
  "atk-s0513a1:2165_19": "Sakko tassa paṭiññaṃ gahetvā ākāse nisinnova dhammaṃ desetvā taṃ sīlesu patiṭṭhāpetvā sakaṭṭhānameva agamāsi.",
  "atk-s0513a1:2165_20": "Illisopi dānādīni puññāni katvā saggaparāyaṇo ahosi.",
  "atk-s0513a1:2166_0": "Satthā “na,",
  "atk-s0513a1:2166_1": "bhikkhave,",
  "atk-s0513a1:2166_2": "idāneva moggallāno macchariyaseṭṭhiṃ dameti,",
  "atk-s0513a1:2166_3": "pubbepesa iminā damitoyevā”ti vatvā imaṃ dhammadesanaṃ āharitvā anusandhiṃ ghaṭetvā jātakaṃ samodhānesi –",
  "atk-s0513a1:2166_4": "“tadā illiso macchariyaseṭṭhi ahosi,",
  "atk-s0513a1:2166_5": "sakko devarājā mahāmoggallāno,",
  "atk-s0513a1:2166_6": "rājā ānando,",
  "atk-s0513a1:2166_7": "kappako pana ahameva ahosi”nti.",
  "atk-s0513a1:2167_0": "Illisajātakavaṇṇanā aṭṭhamā.",
  "atk-s0513a1:2169_0": "[79] 9. Kharassarajātakavaṇṇanā",
  "atk-s0513a1:2170_0": "Yato viluttā ca hatā ca gāvoti idaṃ satthā jetavane viharanto aññataraṃ amaccaṃ ārabbha kathesi.",
  "atk-s0513a1:2170_1": "Kosalarañño kira eko amacco rājānaṃ ārādhetvā paccantagāme rājabaliṃ labhitvā corehi saddhiṃ ekato hutvā “ahaṃ manusse ādāya araññaṃ pavisissāmi,",
  "atk-s0513a1:2170_2": "tumhe gāmaṃ vilumpitvā upaḍḍhaṃ mayhaṃ dadeyyāthā”ti vatvā pageva manusse sannipātetvā araññaṃ gantvā",
  "atk-s0513a1:2170_3": "coresu āgantvā gāviyo ghātetvā maṃsaṃ khāditvā gāmaṃ vilumpitvā gatesu sāyanhasamaye mahājanaparivuto",
  "atk-s0513a1:2170_4": "āgacchati.",
  "atk-s0513a1:2170_5": "Tassa na cirasseva taṃ kammaṃ pākaṭaṃ jātaṃ.",
  "atk-s0513a1:2170_6": "Manussā rañño ārocesuṃ.",
  "atk-s0513a1:2170_7": "Rājā taṃ pakkosāpetvā dosaṃ patiṭṭhāpetvā suniggahitaṃ niggahetvā aññaṃ gāmabhojakaṃ pesetvā jetavanaṃ gantvā bhagavato etamatthaṃ ārocesi.",
  "atk-s0513a1:2170_8": "Bhagavā “na, mahārāja,",
  "atk-s0513a1:2170_9": "idāneva esa evaṃsīlo,",
  "atk-s0513a1:2170_10": "pubbepi evaṃsīloyevā”ti vatvā tena yācito atītaṃ āhari.",
  "atk-s0513a1:2171_0": "Atīte bārāṇasiyaṃ brahmadatte rajjaṃ kārente ekassa amaccassa paccantagāmaṃ adāsi.",
  "atk-s0513a1:2171_1": "Sabbaṃ purimasadisameva.",
  "atk-s0513a1:2171_2": "Tadā pana bodhisatto vaṇijjāya paccante vicaranto tasmiṃ gāmake nivāsaṃ kappesi.",
  "atk-s0513a1:2171_3": "So tasmiṃ gāmabhojake sāyanhasamaye mahājanaparivārena bheriyā vajjamānāya āgacchante “ayaṃ duṭṭhagāmabhojako",
  "atk-s0513a1:2171_4": "corehi saddhiṃ ekato hutvā gāmaṃ vilumpāpetvā coresu palāyitvā aṭaviṃ paviṭṭhesu idāni upasantūpasanto",
  "atk-s0513a1:2171_5": "viya bheriyā vajjamānāya āgacchatī”ti vatvā imaṃ gāthamāha –",
  "atk-s0513a1:2172_0": "79.",
  "atk-s0513a1:2173_0": "“Yato viluttā ca hatā ca gāvo, daḍḍhāni gehāni jano ca nīto;",
  "atk-s0513a1:2174_0": "Athāgamā puttahatāya putto, kharassaraṃ ḍiṇḍimaṃ vādayanto”ti.",
  "atk-s0513a1:2175_0": "Tattha yatoti yadā.",
  "atk-s0513a1:2175_1": "Viluttā ca hatā cāti vilumpitvā bandhitvā ca nītā,",
  "atk-s0513a1:2175_2": "maṃsaṃ khādanatthāya ca hatā.",
  "atk-s0513a1:2175_3": "Gāvoti gorūpāni.",
  "atk-s0513a1:2175_4": "Daḍḍhānīti aggiṃ datvā jhāpitāni.",
  "atk-s0513a1:2175_5": "Jano ca nītoti karamaraggāhaṃ gahetvā nīto.",
  "atk-s0513a1:2175_6": "Puttahatāya puttoti hataputtāya putto,",
  "atk-s0513a1:2175_7": "nillajjoti attho.",
  "atk-s0513a1:2175_8": "Chinnahirottappassa hi mātā nāma natthi,",
  "atk-s0513a1:2175_9": "iti so tassā jīvantopi hataputtaṭṭhāne tiṭṭhatīti hataputtāya putto nāma hoti.",
  "atk-s0513a1:2175_10": "Kharassaranti thaddhasaddaṃ.",
  "atk-s0513a1:2175_11": "Ḍiṇḍimanti paṭahabheriṃ.",
  "atk-s0513a1:2176_0": "Evaṃ bodhisatto imāya gāthāya taṃ paribhāsi.",
  "atk-s0513a1:2176_1": "Na cireneva ca tassa taṃ kammaṃ pākaṭaṃ jātaṃ,",
  "atk-s0513a1:2176_2": "athassa rājā dosānurūpaṃ niggahaṃ akāsi.",
  "atk-s0513a1:2177_0": "Satthā “na, mahārāja,",
  "atk-s0513a1:2177_1": "idānevesa evaṃsīlo,",
  "atk-s0513a1:2177_2": "pubbepi evaṃsīloyevā”ti vatvā imaṃ dhammadesanaṃ āharitvā anusandhiṃ ghaṭetvā jātakaṃ samodhānesi –",
  "atk-s0513a1:2177_3": "“tadā amacco idāni amaccoyeva,",
  "atk-s0513a1:2177_4": "gāthāya udāhārakapaṇḍitamanusso pana ahameva ahosi”nti.",
  "atk-s0513a1:2178_0": "Kharassarajātakavaṇṇanā navamā.",
  "atk-s0513a1:2180_0": "[80] 10. Bhīmasenajātakavaṇṇanā",
  "atk-s0513a1:2181_0": "Yaṃ te pavikatthitaṃ pureti idaṃ satthā jetavane viharanto aññataraṃ vikatthitaṃ bhikkhuṃ ārabbha kathesi.",
  "atk-s0513a1:2181_1": "Eko kira bhikkhu “āvuso,",
  "atk-s0513a1:2181_2": "amhākaṃ jātisamā jāti,",
  "atk-s0513a1:2181_3": "gottasamaṃ gottaṃ nāma natthi,",
  "atk-s0513a1:2181_4": "mayaṃ evarūpe nāma mahākhattiyakule jātā,",
  "atk-s0513a1:2181_5": "gottena vā dhanena vā kulappadesena vā amhehi sadiso nāma natthi,",
  "atk-s0513a1:2181_6": "amhākaṃ suvaṇṇarajatādīnaṃ anto natthi,",
  "atk-s0513a1:2181_7": "dāsakammakarāpi no sālimaṃsodanaṃ bhuñjanti,",
  "atk-s0513a1:2181_8": "kāsikavatthaṃ nivāsenti,",
  "atk-s0513a1:2181_9": "kāsikavilepanaṃ vilimpanti.",
  "atk-s0513a1:2181_10": "Mayaṃ pabbajitabhāvena etarahi evarūpāni lūkhāni bhojanāni bhuñjāma,",
  "atk-s0513a1:2181_11": "lūkhāni cīvarāni dhāremā”ti theranavamajjhimānaṃ bhikkhūnaṃ antare vikatthento jātiādivasena vambhento khuṃsento vicarati.",
  "atk-s0513a1:2181_12": "Athassa eko bhikkhu kulappadesaṃ pariggaṇhitvā taṃ vikatthanabhāvaṃ bhikkhūnaṃ ārocesi.",
  "atk-s0513a1:2181_13": "Bhikkhū dhammasabhāyaṃ sannipatitā “āvuso,",
  "atk-s0513a1:2181_14": "asuko nāma bhikkhu evarūpe niyyānikasāsane pabbajitvā vikatthento vambhento khuṃsento vicaratī”ti etassa aguṇaṃ kathayiṃsu.",
  "atk-s0513a1:2181_15": "Satthā āgantvā “kāya nuttha,",
  "atk-s0513a1:2181_16": "bhikkhave,",
  "atk-s0513a1:2181_17": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a1:2181_18": "bhikkhave,",
  "atk-s0513a1:2181_19": "so bhikkhu idāneva vikatthento vambhento khuṃsento vicarati,",
  "atk-s0513a1:2181_20": "pubbepi vikatthento vambhento khuṃsento vicarī”ti vatvā atītaṃ āhari.",
  "atk-s0513a1:2182_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ nigamagāme udiccabrāhmaṇakule nibbattitvā",
  "atk-s0513a1:2182_1": "vayappatto takkasilāyaṃ disāpāmokkhassa ācariyassa santike tayo vede aṭṭhārasa vijjaṭṭhānāni uggahetvā",
  "atk-s0513a1:2182_2": "sabbasippesu nipphattiṃ patvā cūḷadhanuggahapaṇḍito nāma ahosi.",
  "atk-s0513a1:2182_3": "So takkasilāto nikkhamitvā sabbasamayasippāni pariyesamāno mahiṃsakaraṭṭhaṃ agamāsi.",
  "atk-s0513a1:2182_4": "Imasmiṃ pana jātake bodhisatto thokaṃ rasso oṇatākāro ahosi.",
  "atk-s0513a1:2182_5": "So cintesi “sacāhaṃ kañci rājānaṃ upasaṅkamissāmi,",
  "atk-s0513a1:2182_6": "so ‘evaṃ rassasarīro tvaṃ kiṃ amhākaṃ kammaṃ karissasī’ti vakkhati,",
  "atk-s0513a1:2182_7": "yaṃnūnāhaṃ ārohapariṇāhasampannaṃ abhirūpaṃ ekaṃ purisaṃ phalakaṃ katvā tassa piṭṭhicchāyāya jīvikaṃ kappeyya”nti.",
  "atk-s0513a1:2182_8": "So tathārūpaṃ purisaṃ pariyesamāno bhīmasenassa nāmekassa tantavāyassa tantavītaṭṭhānaṃ gantvā tena saddhiṃ paṭisanthāraṃ katvā “samma,",
  "atk-s0513a1:2182_9": "tvaṃ kinnāmosī”ti pucchi.",
  "atk-s0513a1:2182_10": "“Ahaṃ bhīmaseno nāmā”ti?",
  "atk-s0513a1:2182_11": "“Kiṃ pana tvaṃ evaṃ abhirūpo upadhisampanno hutvā imaṃ lāmakakammaṃ karosī”ti?",
  "atk-s0513a1:2182_12": "“Jīvituṃ asakkonto”ti. “Samma,",
  "atk-s0513a1:2182_13": "mā etaṃ kammaṃ kari,",
  "atk-s0513a1:2182_14": "sakalajambudīpe mayā sadiso dhanuggaho nāma natthi.",
  "atk-s0513a1:2182_15": "Sace panāhaṃ kañci rājānaṃ passeyyaṃ,",
  "atk-s0513a1:2182_16": "so maṃ ‘evaṃrasso ayaṃ kiṃ amhākaṃ kammaṃ karissatī’ti kopeyya,",
  "atk-s0513a1:2182_17": "tvaṃ rājānaṃ disvā ‘ahaṃ dhanuggaho’ti vakkhasi.",
  "atk-s0513a1:2182_18": "Rājā te paribbayaṃ datvā vuttiṃ nibaddhaṃ dassati.",
  "atk-s0513a1:2182_19": "Ahaṃ te uppannakammaṃ karonto tava piṭṭhicchāyāya jīvissāmi.",
  "atk-s0513a1:2182_20": "Evaṃ ubhopi sukhitā bhavissāma.",
  "atk-s0513a1:2182_21": "Karohi mama vacana”nti āha.",
  "atk-s0513a1:2182_22": "So “sādhū”ti sampaṭicchi.",
  "atk-s0513a1:2183_0": "Atha naṃ ādāya bārāṇasiṃ gantvā sayaṃ cūḷūpaṭṭhāko hutvā taṃ purato katvā rājadvāre ṭhatvā rañño ārocāpesi.",
  "atk-s0513a1:2183_1": "“Āgacchantū”ti vutte ubhopi pavisitvā rājānaṃ vanditvā aṭṭhaṃsu.",
  "atk-s0513a1:2183_2": "“Kiṃkāraṇā āgatatthā”ti ca vutte bhīmaseno āha –",
  "atk-s0513a1:2183_3": "“ahaṃ dhanuggaho,",
  "atk-s0513a1:2183_4": "mayā sadiso sakalajambudīpe dhanuggaho natthī”ti.",
  "atk-s0513a1:2183_5": "“Kiṃ pana labhanto maṃ upaṭṭhahissasī”ti?",
  "atk-s0513a1:2183_6": "“Aḍḍhamāse sahassaṃ labhanto upaṭṭhahissāmi, devā”ti.",
  "atk-s0513a1:2183_7": "“Ayaṃ te puriso kiṃ hotī”ti?",
  "atk-s0513a1:2183_8": "“Cūḷūpaṭṭhāko, devā”ti.",
  "atk-s0513a1:2183_9": "“Sādhu upaṭṭhahā”ti.",
  "atk-s0513a1:2183_10": "Tato paṭṭhāya bhīmaseno rājānaṃ upaṭṭhahati.",
  "atk-s0513a1:2183_11": "Uppannakiccaṃ panassa bodhisattova nittharati.",
  "atk-s0513a1:2184_0": "Tena kho pana samayena kāsiraṭṭhe ekasmiṃ araññe bahūnaṃ manussānaṃ sañcaraṇamaggaṃ byaggho chaḍḍāpeti,",
  "atk-s0513a1:2184_1": "bahū manusse gahetvā gahetvā khādati.",
  "atk-s0513a1:2184_2": "Taṃ pavattiṃ rañño ārocesuṃ.",
  "atk-s0513a1:2184_3": "Rājā bhīmasenaṃ pakkosāpetvā “sakkhissasi, tāta,",
  "atk-s0513a1:2184_4": "naṃ byagghaṃ gaṇhitu”nti āha. “Deva,",
  "atk-s0513a1:2184_5": "kiṃ dhanuggaho nāmāhaṃ,",
  "atk-s0513a1:2184_6": "yadi byagghaṃ gahetuṃ na sakkomī”ti.",
  "atk-s0513a1:2184_7": "Rājā tassa paribbayaṃ datvā uyyojesi.",
  "atk-s0513a1:2184_8": "So gharaṃ gantvā bodhisattassa kathesi.",
  "atk-s0513a1:2184_9": "Bodhisatto “sādhu, samma,",
  "atk-s0513a1:2184_10": "gacchā”ti āha.",
  "atk-s0513a1:2184_11": "“Tvaṃ pana na gamissasī”ti?",
  "atk-s0513a1:2184_12": "“Āma na gamissāmi,",
  "atk-s0513a1:2184_13": "upāyaṃ pana te ācikkhissāmī”ti. “Ācikkha, sammā”ti.",
  "atk-s0513a1:2184_14": "Tvaṃ byagghassa vasanaṭṭhānaṃ sahasā ekakova mā agamāsi,",
  "atk-s0513a1:2184_15": "janapadamanusse pana sannipātetvā ekaṃ vā dve vā dhanusahassāni gāhāpetvā tattha gantvā byagghassa uṭṭhitabhāvaṃ",
  "atk-s0513a1:2184_16": "ñatvā palāyitvā ekaṃ gumbaṃ pavisitvā urena nipajjeyyāsi,",
  "atk-s0513a1:2184_17": "jānapadāva byagghaṃ pothetvā gaṇhissanti,",
  "atk-s0513a1:2184_18": "tehi byagghe gahite tvaṃ dantehi ekaṃ valliṃ chinditvā koṭiyaṃ gahetvā matabyagghassa santikaṃ gantvā “bho, kenesa,",
  "atk-s0513a1:2184_19": "byaggho mārito,",
  "atk-s0513a1:2184_20": "ahaṃ imaṃ byagghaṃ goṇaṃ viya valliyā bandhitvā rañño santikaṃ nessāmī’ti valliatthāya gumbaṃ paviṭṭho,",
  "atk-s0513a1:2184_21": "mayā valliyā anābhatāya eva kenesa mārito”ti katheyyāsi.",
  "atk-s0513a1:2184_22": "Atha te jānapadā bhītatasitā “sāmi,",
  "atk-s0513a1:2184_23": "mā rañño ācikkhī”ti bahuṃ dhanaṃ dassanti,",
  "atk-s0513a1:2184_24": "byaggho tayā gahito bhavissati,",
  "atk-s0513a1:2184_25": "raññopi santikā bahuṃ dhanaṃ labhissasīti.",
  "atk-s0513a1:2184_26": "So “sādhū”ti sampaṭicchitvā bodhisattena kathitaniyāmeneva byagghaṃ gahetvā araññaṃ khemaṃ katvā mahājanaparivuto",
  "atk-s0513a1:2184_27": "bārāṇasiṃ āgantvā rājānaṃ disvā “gahito me, deva, byaggho,",
  "atk-s0513a1:2184_28": "araññaṃ khemaṃ kata”nti āha.",
  "atk-s0513a1:2184_29": "Rājā tuṭṭho bahuṃ dhanaṃ adāsi.",
  "atk-s0513a1:2184_30": "Punekadivasaṃ “ekamaggaṃ mahiṃso chaḍḍāpetī”ti ārocesuṃ,",
  "atk-s0513a1:2184_31": "rājā tatheva bhīmasenaṃ pesesi.",
  "atk-s0513a1:2184_32": "Sopi bodhisattena dinnanayena byagghaṃ viya tampi gahetvā āgañchi,",
  "atk-s0513a1:2184_33": "rājā puna bahuṃ dhanaṃ adāsi,",
  "atk-s0513a1:2184_34": "mahantaṃ issariyaṃ jātaṃ.",
  "atk-s0513a1:2184_35": "So issariyamadamatto bodhisattaṃ avamaññaṃ katvā tassa vacanaṃ na gaṇhāti,",
  "atk-s0513a1:2184_36": "“nāhaṃ taṃ nissāya jīvāmi,",
  "atk-s0513a1:2184_37": "kiṃ tvaññeva puriso”tiādīni pharusavacanāni vadati.",
  "atk-s0513a1:2185_0": "Atha katipāhaccayena eko sāmantarājā āgantvā bārāṇasiṃ uparundhitvā “rajjaṃ vā detu,",
  "atk-s0513a1:2185_1": "yuddhaṃ vā”ti rañño sāsanaṃ pesesi.",
  "atk-s0513a1:2185_2": "Rājā “yujjhāhī”ti bhīmasenaṃ pesesi.",
  "atk-s0513a1:2185_3": "So sabbasannāhasannaddho rājavesaṃ gahetvā susannaddhassa vāraṇassa piṭṭhe nisīdi.",
  "atk-s0513a1:2185_4": "Bodhisattopi tassa maraṇabhayena sabbasannāhasannaddho bhīmasenasseva pacchimāsane nisīdi.",
  "atk-s0513a1:2185_5": "Vāraṇo mahājanaparivuto nagaradvārena nikkhamitvā saṅgāmasīsaṃ pāpuṇi.",
  "atk-s0513a1:2185_6": "Bhīmaseno yuddhabherisaddaṃ sutvāva kampituṃ āraddho.",
  "atk-s0513a1:2185_7": "Bodhisatto “idānesa hatthipiṭṭhito patitvā marissatī”ti hatthikkhandhato apatanatthaṃ bhīmasenaṃ yottena parikkhipitvā gaṇhi,",
  "atk-s0513a1:2185_8": "bhīmaseno sampahāraṭṭhānaṃ disvā maraṇabhayatajjito sarīravaḷañjena hatthipiṭṭhiṃ dūsesi.",
  "atk-s0513a1:2185_9": "Bodhisatto “na kho te bhīmasena purimena pacchimaṃ sameti,",
  "atk-s0513a1:2185_10": "tvaṃ pubbe saṅgāmayodho viya ahosi,",
  "atk-s0513a1:2185_11": "idāni hatthipiṭṭhiṃ dūsesī”ti vatvā imaṃ gāthamāha –",
  "atk-s0513a1:2186_0": "80.",
  "atk-s0513a1:2187_0": "“Yaṃ te pavikatthitaṃ pure, atha te pūtisarā sajanti pacchā;",
  "atk-s0513a1:2188_0": "Ubhayaṃ na sameti bhīmasena, yuddhakathā ca idañca te vihañña”nti.",
  "atk-s0513a1:2189_0": "Tattha yaṃ te pavikatthitaṃ pureti yaṃ tayā pubbe “kiṃ tvaṃyeva puriso,",
  "atk-s0513a1:2189_1": "nāhaṃ puriso,",
  "atk-s0513a1:2189_2": "ahampi saṅgāmayodho”ti vikatthitaṃ vambhanavacanaṃ vuttaṃ,",
  "atk-s0513a1:2189_3": "idaṃ tāva ekaṃ.",
  "atk-s0513a1:2189_4": "Atha te pūtisarā sajanti pacchāti atha te ime pūtibhāvena saraṇabhāvena ca “pūtisarā”ti laddhanāmā sarīravaḷañjadhārā sajanti vaḷañjanti paggharanti.",
  "atk-s0513a1:2189_5": "Pacchāti tato pure vikatthitato aparabhāge,",
  "atk-s0513a1:2189_6": "idāni imasmiṃ saṅgāmasīseti attho.",
  "atk-s0513a1:2189_7": "Ubhayaṃ na sameti bhīmasenāti idaṃ bhīmasena ubhayaṃ na sameti. Kataraṃ?",
  "atk-s0513a1:2189_8": "Yuddhakathā ca idañca te vihaññanti,",
  "atk-s0513a1:2189_9": "yā ca pure kathitā yuddhakathā,",
  "atk-s0513a1:2189_10": "yañca te idāni vihaññaṃ kilamatho hatthipiṭṭhidūsanākārappatto vighātoti attho.",
  "atk-s0513a1:2190_0": "Evaṃ bodhisatto taṃ garahitvā “mā bhāyi, samma,",
  "atk-s0513a1:2190_1": "kasmā mayi ṭhite vihaññasī”ti bhīmasenaṃ hatthipiṭṭhito otāretvā “nhāyitvā gehameva gacchā”ti uyyojetvā",
  "atk-s0513a1:2190_2": "“ajja mayā pākaṭena bhavituṃ vaṭṭatī”ti saṅgāmaṃ pavisitvā unnaditvā balakoṭṭhakaṃ bhinditvā sapattarājānaṃ",
  "atk-s0513a1:2190_3": "jīvaggāhaṃ gāhāpetvā bārāṇasirañño santikaṃ agamāsi.",
  "atk-s0513a1:2190_4": "Rājā tuṭṭho bodhisattassa mahantaṃ yasaṃ adāsi.",
  "atk-s0513a1:2190_5": "Tato paṭṭhāya “cūḷadhanuggahapaṇḍito”ti sakalajambudīpe pākaṭo ahosi.",
  "atk-s0513a1:2190_6": "So bhīmasenassa paribbayaṃ datvā sakaṭṭhānameva pesetvā dānādīni puññāni katvā yathākammaṃ gato.",
  "atk-s0513a1:2191_0": "Satthā “na,",
  "atk-s0513a1:2191_1": "bhikkhave,",
  "atk-s0513a1:2191_2": "idānevesa bhikkhu vikattheti,",
  "atk-s0513a1:2191_3": "pubbepi vikatthiyevā”ti vatvā imaṃ dhammadesanaṃ āharitvā anusandhiṃ ghaṭetvā jātakaṃ samodhānesi –",
  "atk-s0513a1:2191_4": "“tadā bhīmaseno vikatthitabhikkhu ahosi,",
  "atk-s0513a1:2191_5": "cūḷadhanuggahapaṇḍito pana ahameva ahosi”nti.",
  "atk-s0513a1:2192_0": "Bhīmasenajātakavaṇṇanā dasamā.",
  "atk-s0513a1:2193_0": "Varuṇavaggo aṭṭhamo.",
  "atk-s0513a1:2194_0": "Tassuddānaṃ –",
  "atk-s0513a1:2195_0": "Varuṇaṃ sīlavanāgaṃ, saccaṃkira rukkhadhammaṃ;",
  "atk-s0513a1:2196_0": "Maccharājā asaṅkiyaṃ, mahāsupinaillisaṃ;",
  "atk-s0513a1:2197_0": "Kharassaraṃ bhīmasenanti.",
  "atk-s0513a1:2198_0": "9. Apāyimhavaggo",
  "atk-s0513a1:2200_0": "[81] 1. Surāpānajātakavaṇṇanā",
  "atk-s0513a1:2201_0": "Apāyimha anaccimhāti idaṃ satthā kosambiṃ upanissāya ghositārāme viharanto sāgatattheraṃ ārabbha kathesi.",
  "atk-s0513a1:2201_1": "Bhagavati hi sāvatthiyaṃ vassaṃ vasitvā cārikāgamanena bhaddavatikaṃ nāma nigamaṃ sampatte gopālakā pasupālakā",
  "atk-s0513a1:2201_2": "kassakā pathāvino ca satthāraṃ disvā vanditvā “mā, bhante,",
  "atk-s0513a1:2201_3": "bhagavā ambatitthaṃ agamāsi,",
  "atk-s0513a1:2201_4": "ambatitthe jaṭilassa assame ambatitthako nāma nāgo āsīviso ghoraviso,",
  "atk-s0513a1:2201_5": "so bhagavantaṃ viheṭheyyā”ti vārayiṃsu.",
  "atk-s0513a1:2201_6": "Bhagavāpi tesaṃ kathaṃ asuṇanto viya tesu yāvatatiyaṃ vārayamānesupi agamāsiyeva.",
  "atk-s0513a1:2202_0": "Tatra sudaṃ bhagavā bhaddavatikāya avidūre aññatarasmiṃ vanasaṇḍe viharati.",
  "atk-s0513a1:2202_1": "Tena kho pana samayena buddhūpaṭṭhāko sāgato nāma thero pothujjanikāya iddhiyā samannāgato taṃ assamaṃ",
  "atk-s0513a1:2202_2": "upasaṅkamitvā tassa nāgarājassa vasanaṭṭhāne tiṇasanthārakaṃ paññāpetvā pallaṅkena nisīdi.",
  "atk-s0513a1:2202_3": "Nāgo makkhaṃ asahamāno dhūmāyi,",
  "atk-s0513a1:2202_4": "theropi dhūmāyi.",
  "atk-s0513a1:2202_5": "Nāgo pajjali,",
  "atk-s0513a1:2202_6": "theropi pajjali.",
  "atk-s0513a1:2202_7": "Nāgassa tejo theraṃ na bādhati,",
  "atk-s0513a1:2202_8": "therassa tejo nāgaṃ bādhati.",
  "atk-s0513a1:2202_9": "Evaṃ so khaṇena taṃ nāgarājānaṃ dametvā saraṇesu ca sīlesu ca patiṭṭhāpetvā satthu santikaṃ agamāsi.",
  "atk-s0513a1:2203_0": "Satthā bhaddavatikāyaṃ yathābhirantaṃ viharitvā kosambiṃ agamāsi.",
  "atk-s0513a1:2203_1": "Sāgatattherena nāgassa damitabhāvo sakalajanapadaṃ patthari.",
  "atk-s0513a1:2203_2": "Kosambinagaravāsino satthu paccuggamanaṃ katvā satthāraṃ vanditvā sāgatattherassa santikaṃ gantvā vanditvā ekamantaṃ ṭhitā evamāhaṃsu “bhante,",
  "atk-s0513a1:2203_3": "yaṃ tumhākaṃ dullabhaṃ,",
  "atk-s0513a1:2203_4": "taṃ vadeyyātha,",
  "atk-s0513a1:2203_5": "tadeva mayaṃ paṭiyādessāmā”ti.",
  "atk-s0513a1:2203_6": "Thero tuṇhī ahosi.",
  "atk-s0513a1:2203_7": "Chabbaggiyā panāhaṃsu “āvuso,",
  "atk-s0513a1:2203_8": "pabbajitānaṃ nāma kāpotikā surā dullabhā ceva manāpā ca.",
  "atk-s0513a1:2203_9": "Sace tumhe therassa pasannā,",
  "atk-s0513a1:2203_10": "kāpotikaṃ suraṃ paṭiyādethā”ti.",
  "atk-s0513a1:2203_11": "Te “sādhū”ti sampaṭicchitvā satthāraṃ svātanāya nimantetvā nagaraṃ pavisitvā attano attano gehe “therassa",
  "atk-s0513a1:2203_12": "dassāmā”ti kāpotikaṃ suraṃ pasannaṃ paṭiyādetvā theraṃ nimantetvā ghare ghare pasannaṃ suraṃ adaṃsu.",
  "atk-s0513a1:2203_13": "Thero pivitvā surāmadamatto nagarato nikkhamanto dvārantare patitvā vilapamāno nipajji.",
  "atk-s0513a1:2204_0": "Satthā katabhattakicco nagarā nikkhamanto theraṃ tenākārena nipannaṃ disvā “gaṇhatha,",
  "atk-s0513a1:2204_1": "bhikkhave,",
  "atk-s0513a1:2204_2": "sāgata”nti gāhāpetvā ārāmaṃ agamāsi.",
  "atk-s0513a1:2204_3": "Bhikkhū therassa sīsaṃ tathāgatassa pādamūle katvā taṃ nipajjāpesuṃ,",
  "atk-s0513a1:2204_4": "so parivattitvā pāde tathāgatābhimukhe katvā nipajji.",
  "atk-s0513a1:2204_5": "Satthā bhikkhū paṭipucchi “kiṃ nu kho,",
  "atk-s0513a1:2204_6": "bhikkhave,",
  "atk-s0513a1:2204_7": "yaṃ pubbe sāgatassa mayi gāravaṃ,",
  "atk-s0513a1:2204_8": "taṃ idāni atthī”ti? “Natthi,",
  "atk-s0513a1:2204_9": "bhante”ti.",
  "atk-s0513a1:2204_10": "“Bhikkhave,",
  "atk-s0513a1:2204_11": "ambatitthakaṃ nāgarājānaṃ ko damesī”ti. “Sāgato,",
  "atk-s0513a1:2204_12": "bhante”ti.",
  "atk-s0513a1:2204_13": "“Kiṃ panetarahi,",
  "atk-s0513a1:2204_14": "bhikkhave,",
  "atk-s0513a1:2204_15": "sāgato udakadeḍḍūbhakampi dametuṃ sakkuṇeyyā”ti.",
  "atk-s0513a1:2204_16": "“No hetaṃ, bhante”.",
  "atk-s0513a1:2204_17": "“Api nu kho,",
  "atk-s0513a1:2204_18": "bhikkhave,",
  "atk-s0513a1:2204_19": "evarūpaṃ pātuṃ yuttaṃ,",
  "atk-s0513a1:2204_20": "yaṃ pivitvā evaṃvisaññī hotī”ti. “Ayuttaṃ,",
  "atk-s0513a1:2204_21": "bhante”ti.",
  "atk-s0513a1:2204_22": "Atha kho bhagavā theraṃ garahitvā bhikkhū āmantetvā “surāmerayapāne pācittiya”nti sikkhāpadaṃ paññāpetvā uṭṭhāyāsanā gandhakuṭiṃ pāvisi.",
  "atk-s0513a1:2205_0": "Dhammasabhāyaṃ sannipatitā bhikkhū surāpānassa avaṇṇaṃ kathayiṃsu “yāva mahādosañcetaṃ, āvuso,",
  "atk-s0513a1:2205_1": "surāpānaṃ nāma,",
  "atk-s0513a1:2205_2": "tāva paññāsampannaṃ nāma iddhimantaṃ sāgataṃ yathā satthu guṇamattampi na jānāti,",
  "atk-s0513a1:2205_3": "tathā akāsī”ti.",
  "atk-s0513a1:2205_4": "Satthā āgantvā “kāya nuttha,",
  "atk-s0513a1:2205_5": "bhikkhave,",
  "atk-s0513a1:2205_6": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a1:2205_7": "bhikkhave,",
  "atk-s0513a1:2205_8": "idāneva suraṃ pivitvā pabbajitā visaññino honti,",
  "atk-s0513a1:2205_9": "pubbepi ahesuṃyevā”ti vatvā atītaṃ āhari.",
  "atk-s0513a1:2206_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe udiccabrāhmaṇakule nibbattitvā vayappatto",
  "atk-s0513a1:2206_1": "isipabbajjaṃ pabbajitvā abhiññā ca samāpattiyo ca uppādetvā jhānakīḷaṃ kīḷanto himavantappadese vasati",
  "atk-s0513a1:2206_2": "pañcahi antevāsikasatehi parivuto.",
  "atk-s0513a1:2206_3": "Atha naṃ vassānasamaye sampatte antevāsikā āhaṃsu “ācariya,",
  "atk-s0513a1:2206_4": "manussapathaṃ gantvā loṇambilaṃ sevitvā āgacchāmā”ti. “Āvuso,",
  "atk-s0513a1:2206_5": "ahaṃ idheva vasissāmi,",
  "atk-s0513a1:2206_6": "tumhe pana gantvā sarīraṃ santappetvā vassaṃ vītināmetvā āgacchathā”ti.",
  "atk-s0513a1:2206_7": "Te “sādhū”ti ācariyaṃ vanditvā bārāṇasiṃ gantvā rājuyyāne vasitvā punadivase bahidvāragāmeyeva bhikkhāya",
  "atk-s0513a1:2206_8": "caritvā suhitā hutvā punadivase nagaraṃ pavisiṃsu.",
  "atk-s0513a1:2206_9": "Manussā sampiyāyamānā bhikkhaṃ adaṃsu.",
  "atk-s0513a1:2206_10": "Katipāhaccayena ca raññopi ārocesuṃ “deva,",
  "atk-s0513a1:2206_11": "himavantato pañcasatā isayo āgantvā uyyāne vasanti ghoratapā paramadhitindriyā sīlavanto”ti.",
  "atk-s0513a1:2206_12": "Rājā tesaṃ guṇe sutvā uyyānaṃ gantvā vanditvā katapaṭisanthāro vassānaṃ catumāsaṃ tattheva vasanatthāya paṭiññaṃ gahetvā nimantesi,",
  "atk-s0513a1:2206_13": "te tato paṭṭhāya rājageheyeva bhuñjitvā uyyāne vasanti.",
  "atk-s0513a1:2207_0": "Athekadivasaṃ nagare surānakkhattaṃ nāma ahosi.",
  "atk-s0513a1:2207_1": "Rājā “pabbajitānaṃ surā dullabhā”ti bahuṃ uttamasuraṃ dāpesi.",
  "atk-s0513a1:2207_2": "Tāpasā suraṃ pivitvā uyyānaṃ gantvā surāmadamattā hutvā ekacce uṭṭhāya nacciṃsu,",
  "atk-s0513a1:2207_3": "ekacce gāyiṃsu,",
  "atk-s0513a1:2207_4": "naccitvā gāyitvā khārikādīni avattharitvā niddāyitvā surāmade chinne pabujjhitvā taṃ attano vippakāraṃ",
  "atk-s0513a1:2207_5": "disvā “na amhehi pabbajitasāruppaṃ kata”nti roditvā paridevitvā “mayaṃ ācariyena vinābhūtattā evarūpaṃ",
  "atk-s0513a1:2207_6": "pāpakammaṃ karimhā”ti taṅkhaṇaññeva uyyānaṃ pahāya himavantaṃ gantvā paṭisāmitaparikkhārā ācariyaṃ vanditvā",
  "atk-s0513a1:2207_7": "nisīditvā “kiṃ nu kho, tātā,",
  "atk-s0513a1:2207_8": "manussapathe bhikkhāya akilamamānā sukhaṃ vasittha,",
  "atk-s0513a1:2207_9": "samaggavāsañca pana vasitthā”ti pucchitā “ācariya,",
  "atk-s0513a1:2207_10": "sukhaṃ vasimha,",
  "atk-s0513a1:2207_11": "apica kho pana mayaṃ apātabbayuttakaṃ pivitvā visaññībhūtā satiṃ paccupaṭṭhāpetuṃ asakkontā naccimha",
  "atk-s0513a1:2207_12": "ceva gāyimha cā”ti etamatthaṃ ārocentā imaṃ gāthaṃ samuṭṭhāpetvā āhaṃsu –",
  "atk-s0513a1:2208_0": "81.",
  "atk-s0513a1:2209_0": "“Apāyimha anaccimha, agāyimha rudimha ca;",
  "atk-s0513a1:2210_0": "Visaññīkaraṇiṃ pitvā, diṭṭhā nāhumha vānarā”ti.",
  "atk-s0513a1:2211_0": "Tattha apāyimhāti suraṃ pivimha.",
  "atk-s0513a1:2211_1": "Anaccimhāti taṃ pivitvā hatthapāde lāḷentā naccimha.",
  "atk-s0513a1:2211_2": "Agāyimhāti mukhaṃ vivaritvā āyatakena sarena gāyimha.",
  "atk-s0513a1:2211_3": "Rudimha cāti puna vippaṭisārino “evarūpaṃ nāma amhehi kata”nti rodimha ca.",
  "atk-s0513a1:2211_4": "Visaññīkaraṇiṃ pitvā,",
  "atk-s0513a1:2211_5": "diṭṭhā nāhumha vānarāti evarūpaṃ saññāvināsanato visaññīkaraṇiṃ suraṃ pivitvā “etadeva sādhu,",
  "atk-s0513a1:2211_6": "yaṃ vānarā nāhumhā”ti.",
  "atk-s0513a1:2211_7": "Evaṃ te attano aguṇaṃ kathesuṃ.",
  "atk-s0513a1:2212_0": "Bodhisatto “garusaṃvāsarahitānaṃ nāma evarūpaṃ hotiyevā”ti te tāpase garahitvā “puna evarūpaṃ mākaritthā”ti",
  "atk-s0513a1:2212_1": "tesaṃ ovādaṃ datvā aparihīnajjhāno brahmalokaparāyaṇo ahosi.",
  "atk-s0513a1:2213_0": "Satthā imaṃ dhammadesanaṃ āharitvā jātakaṃ samodhānesi.",
  "atk-s0513a1:2213_1": "Ito paṭṭhāya hi “anusandhiṃ ghaṭetvā”ti idampi na vakkhāma.",
  "atk-s0513a1:2213_2": "Tadā isigaṇo buddhaparisā ahosi,",
  "atk-s0513a1:2213_3": "gaṇasatthā pana ahameva ahosinti.",
  "atk-s0513a1:2214_0": "Surāpānajātakavaṇṇanā paṭhamā.",
  "atk-s0513a1:2216_0": "[82] 2. Mittavindakajātakavaṇṇanā",
  "atk-s0513a1:2217_0": "Atikkamma ramaṇakanti idaṃ satthā jetavane viharanto ekaṃ dubbacabhikkhuṃ ārabbha kathesi.",
  "atk-s0513a1:2217_1": "Imassa pana jātakassa kassapasammāsambuddhakālikaṃ vatthu,",
  "atk-s0513a1:2217_2": "taṃ dasakanipāte mahāmittavindakajātake āvi bhavissati.",
  "atk-s0513a1:2217_3": "Tadā pana bodhisatto imaṃ gāthamāha –",
  "atk-s0513a1:2218_0": "82.",
  "atk-s0513a1:2219_0": "“Atikkamma ramaṇakaṃ, sadāmattañca dūbhakaṃ;",
  "atk-s0513a1:2220_0": "Svāsi pāsāṇamāsīno, yasmā jīvaṃ na mokkhasī”ti.",
  "atk-s0513a1:2221_0": "Tattha ramaṇakanti tasmiṃ kāle phalikassa nāmaṃ,",
  "atk-s0513a1:2221_1": "phalikapāsādañca atikkantosīti dīpeti.",
  "atk-s0513a1:2221_2": "Sadāmattañcāti rajatassa nāmaṃ,",
  "atk-s0513a1:2221_3": "rajatapāsādañca atikkantosīti dīpeti.",
  "atk-s0513a1:2221_4": "Dūbhakanti maṇino nāmaṃ,",
  "atk-s0513a1:2221_5": "maṇipāsādañca atikkantosīti dīpeti.",
  "atk-s0513a1:2221_6": "Svāsīti so asi tvaṃ.",
  "atk-s0513a1:2221_7": "Pāsāṇamāsīnoti khuracakkaṃ nāma pāsāṇamayaṃ vā hoti rajatamayaṃ vā maṇimayaṃ vā,",
  "atk-s0513a1:2221_8": "taṃ pana pāsāṇamayameva.",
  "atk-s0513a1:2221_9": "So ca tena āsīno atiniviṭṭho ajjhotthaṭo.",
  "atk-s0513a1:2221_10": "Tasmā pāsāṇena āsīnattā “pāsāṇāsīno”ti vattabbe byañjanasandhivasena makāraṃ ādāya “pāsāṇamāsīno”ti vuttaṃ.",
  "atk-s0513a1:2221_11": "Pāsāṇaṃ vā āsīno,",
  "atk-s0513a1:2221_12": "taṃ khuracakkaṃ āsajja pāpuṇitvā ṭhitoti attho.",
  "atk-s0513a1:2221_13": "Yasmā jīvaṃ na mokkhasīti yasmā khuracakkā yāva te pāpaṃ na khīyati,",
  "atk-s0513a1:2221_14": "tāva jīvantoyeva na muccissasi,",
  "atk-s0513a1:2221_15": "taṃ āsīnosīti.",
  "atk-s0513a1:2222_0": "Imaṃ gāthaṃ vatvā bodhisatto attano vasanaṭṭhānaṃyeva gato.",
  "atk-s0513a1:2222_1": "Mittavindakopi khuracakkaṃ ukkhipitvā mahādukkhaṃ anubhavamāno pāpakamme parikkhīṇe yathākammaṃ gato.",
  "atk-s0513a1:2223_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:2223_1": "“tadā mittavindako dubbacabhikkhu ahosi,",
  "atk-s0513a1:2223_2": "devarājā pana ahameva ahosi”nti.",
  "atk-s0513a1:2224_0": "Mittavindakajātakavaṇṇanā dutiyā.",
  "atk-s0513a1:2226_0": "[83] 3. Kāḷakaṇṇijātakavaṇṇanā",
  "atk-s0513a1:2227_0": "Mitto have sattapadena hotīti idaṃ satthā jetavane viharanto ekaṃ anāthapiṇḍikassa mittaṃ ārabbha kathesi.",
  "atk-s0513a1:2227_1": "So kira anāthapiṇḍikena saddhiṃ sahapaṃsukīḷiko ekācariyasseva santike uggahitasippo nāmena kāḷakaṇṇī nāma.",
  "atk-s0513a1:2227_2": "So gacchante kāle duggato hutvā jīvituṃ asakkonto seṭṭhissa santikaṃ agamāsi.",
  "atk-s0513a1:2227_3": "So taṃ samassāsetvā paribbayaṃ datvā attano kuṭumbaṃ paṭicchāpesi.",
  "atk-s0513a1:2227_4": "So seṭṭhino upakārako hutvā sabbakiccāni karoti.",
  "atk-s0513a1:2227_5": "Taṃ seṭṭhissa santikaṃ āgatakāle “tiṭṭha,",
  "atk-s0513a1:2227_6": "kāḷakaṇṇi, nisīda,",
  "atk-s0513a1:2227_7": "kāḷakaṇṇi,",
  "atk-s0513a1:2227_8": "bhuñja kāḷakaṇṇī”ti vadanti.",
  "atk-s0513a1:2227_9": "Athekadivasaṃ seṭṭhino mittāmaccā seṭṭhiṃ upasaṅkamitvā evamāhaṃsu “mahāseṭṭhi,",
  "atk-s0513a1:2227_10": "mā etaṃ tava santike kari, ‘tiṭṭha,",
  "atk-s0513a1:2227_11": "kāḷakaṇṇi,",
  "atk-s0513a1:2227_12": "nisīda kāḷakaṇṇi,",
  "atk-s0513a1:2227_13": "bhuñja kāḷakaṇṇī’ti hi iminā saddena yakkhopi palāyeyya,",
  "atk-s0513a1:2227_14": "na cesa tayā samāno,",
  "atk-s0513a1:2227_15": "duggato durūpeto,",
  "atk-s0513a1:2227_16": "kiṃ te iminā”ti.",
  "atk-s0513a1:2227_17": "Anāthapiṇḍiko “nāmaṃ nāma vohāramattaṃ,",
  "atk-s0513a1:2227_18": "na taṃ paṇḍitā pamāṇaṃ karonti,",
  "atk-s0513a1:2227_19": "sutamaṅgalikena nāma bhavituṃ na vaṭṭati,",
  "atk-s0513a1:2227_20": "na sakkā mayā nāmamattaṃ nissāya sahapaṃsukīḷikaṃ sahāyaṃ pariccajitu”nti tesaṃ vacanaṃ anādāya ekadivasaṃ",
  "atk-s0513a1:2227_21": "attano bhogagāmaṃ gacchanto taṃ geharakkhakaṃ katvā agamāsi.",
  "atk-s0513a1:2228_0": "Corā “seṭṭhi kira bhogagāmaṃ gato,",
  "atk-s0513a1:2228_1": "gehamassa vilumpissāmā”ti nānāvudhahatthā rattibhāge āgantvā gehaṃ parivāresuṃ.",
  "atk-s0513a1:2228_2": "Itaropi corānaññeva āgamanaṃ āsaṅkamāno aniddāyantova nisīdi.",
  "atk-s0513a1:2228_3": "So corānaṃ āgatabhāvaṃ ñatvā manusse pabodhetuṃ “tvaṃ saṅkhaṃ dhama,",
  "atk-s0513a1:2228_4": "tvaṃ mudiṅgaṃ vādehī”ti mahāsamajjaṃ karonto viya sakalanivesanaṃ ekasaddaṃ kāresi.",
  "atk-s0513a1:2228_5": "Corā “suññaṃ gehanti dussutaṃ amhehi,",
  "atk-s0513a1:2228_6": "attheva idha mahāseṭṭhī”ti pāsāṇamuggarādīni tattheva chaḍḍetvā palāyiṃsu.",
  "atk-s0513a1:2229_0": "Punadivase manussā tattha tattha chaḍḍite pāsāṇamuggarādayo disvā saṃvegappattā hutvā “sace ajja evarūpo buddhisampanno gharavicārako nābhavissa,",
  "atk-s0513a1:2229_1": "corehi yathāruciyā pavisitvā sabbaṃ gehaṃ viluttaṃ assa,",
  "atk-s0513a1:2229_2": "imaṃ daḷhamittaṃ nissāya seṭṭhino vuḍḍhi jātā”ti taṃ pasaṃsitvā seṭṭhissa bhogagāmato āgatakāle sabbaṃ taṃ pavattiṃ ārocayiṃsu.",
  "atk-s0513a1:2229_3": "Atha ne seṭṭhi avoca “tumhe evarūpaṃ mama geharakkhakaṃ mittaṃ nikkaḍḍhāpetha,",
  "atk-s0513a1:2229_4": "sacāyaṃ tumhākaṃ vacanena mayā nikkaḍḍhito assa,",
  "atk-s0513a1:2229_5": "ajja me kuṭumbaṃ kiñci nābhavissa,",
  "atk-s0513a1:2229_6": "nāmaṃ nāma appamāṇaṃ,",
  "atk-s0513a1:2229_7": "hitacittameva pamāṇa”nti tassa uttaritaraṃ paribbayaṃ datvā “atthi dāni me idaṃ kathāpābhata”nti satthu",
  "atk-s0513a1:2229_8": "santikaṃ gantvā ādito paṭṭhāya sabbaṃ taṃ pavattiṃ ārocesi.",
  "atk-s0513a1:2229_9": "Satthā “na kho, gahapati,",
  "atk-s0513a1:2229_10": "idāneva kāḷakaṇṇimitto attano mittassa ghare kuṭumbaṃ rakkhati,",
  "atk-s0513a1:2229_11": "pubbepi rakkhiyevā”ti vatvā tena yācito atītaṃ āhari.",
  "atk-s0513a1:2230_0": "Atīte bārāṇasiyaṃ brahmadatte rajjaṃ kārente bodhisatto mahāyaso seṭṭhi ahosi.",
  "atk-s0513a1:2230_1": "Tassa kāḷakaṇṇī nāma mittoti sabbaṃ paccuppannavatthusadisameva.",
  "atk-s0513a1:2230_2": "Bodhisatto bhogagāmato āgato taṃ pavattiṃ sutvā “sace mayā tumhākaṃ vacanena evarūpo mitto nikkaḍḍhito assa,",
  "atk-s0513a1:2230_3": "ajja me kuṭumbaṃ kiñci nābhavissā”ti vatvā imaṃ gāthamāha –",
  "atk-s0513a1:2231_0": "83.",
  "atk-s0513a1:2232_0": "“Mitto have sattapadena hoti, sahāyo pana dvādasakena hoti;",
  "atk-s0513a1:2233_0": "Māsaḍḍhamāsena ca ñāti hoti, tatuttariṃ attasamopi hoti;",
  "atk-s0513a1:2234_0": "Sohaṃ kathaṃ attasukhassa hetu, cirasanthutaṃ kāḷakaṇṇiṃ jaheyya”nti.",
  "atk-s0513a1:2235_0": "Tattha haveti nipātamattaṃ.",
  "atk-s0513a1:2235_1": "Mettāyatīti mitto,",
  "atk-s0513a1:2235_2": "mettaṃ paccupaṭṭhāpeti,",
  "atk-s0513a1:2235_3": "sinehaṃ karotīti attho.",
  "atk-s0513a1:2235_4": "So panesa sattapadena hoti,",
  "atk-s0513a1:2235_5": "ekato sattapadavītihāragamanamattena hotīti attho.",
  "atk-s0513a1:2235_6": "Sahāyo pana dvādasakena hotīti sabbakiccāni ekato karaṇavasena sabbiriyāpathesu saha gacchatīti sahāyo.",
  "atk-s0513a1:2235_7": "So panesa dvādasakena hoti,",
  "atk-s0513a1:2235_8": "dvādasāhaṃ ekato nivāsena hotīti attho.",
  "atk-s0513a1:2235_9": "Māsaḍḍhamāsena cāti māsena vā aḍḍhamāsena vā.",
  "atk-s0513a1:2235_10": "Ñāti hotīti ñātisamo hoti.",
  "atk-s0513a1:2235_11": "Tatuttarinti tato uttariṃ ekato vāsena attasamopi hotiyeva.",
  "atk-s0513a1:2235_12": "Jaheyyanti “evarūpaṃ sahāyaṃ kathaṃ jaheyya”nti mittassa guṇaṃ kathesi.",
  "atk-s0513a1:2235_13": "Tato paṭṭhāya puna koci tassa antare vattā nāma nāhosīti.",
  "atk-s0513a1:2236_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:2236_1": "“tadā kāḷakaṇṇī ānando ahosi,",
  "atk-s0513a1:2236_2": "bārāṇasiseṭṭhi pana ahameva ahosi”nti.",
  "atk-s0513a1:2237_0": "Kāḷakaṇṇijātakavaṇṇanā tatiyā.",
  "atk-s0513a1:2239_0": "[84] 4. Atthassadvārajātakavaṇṇanā",
  "atk-s0513a1:2240_0": "Ārogyamicche paramañca lābhanti idaṃ satthā jetavane viharanto ekaṃ atthakusalaṃ kulaputtaṃ ārabbha kathesi.",
  "atk-s0513a1:2240_1": "Sāvatthiyañhi ekassa mahāvibhavassa seṭṭhino putto jātiyā sattavasso paññavā atthakusalo.",
  "atk-s0513a1:2240_2": "So ekadivasaṃ pitaraṃ upasaṅkamitvā atthassa dvārapañhaṃ nāma pucchi,",
  "atk-s0513a1:2240_3": "so taṃ na jānāti.",
  "atk-s0513a1:2240_4": "Athassa etadahosi “ayaṃ pañho atisukhumo,",
  "atk-s0513a1:2240_5": "ṭhapetvā sabbaññubuddhaṃ añño upari bhavaggena,",
  "atk-s0513a1:2240_6": "heṭṭhā ca avīcinā paricchinne lokasannivāse etaṃ pañhaṃ kathetuṃ samattho nāma natthī”ti.",
  "atk-s0513a1:2240_7": "So puttamādāya bahuṃ mālāgandhavilepanaṃ gāhāpetvā jetavanaṃ gantvā satthāraṃ pūjetvā vanditvā ekamantaṃ nisinno bhagavantaṃ etadavoca “ayaṃ, bhante,",
  "atk-s0513a1:2240_8": "dārako paññavā atthakusalo maṃ atthassa dvārapañhaṃ nāma pucchi,",
  "atk-s0513a1:2240_9": "ahaṃ taṃ pañhaṃ ajānanto tumhākaṃ santikaṃ āgato, sādhu me, bhante,",
  "atk-s0513a1:2240_10": "bhagavā taṃ pañhaṃ kathetū”ti.",
  "atk-s0513a1:2240_11": "Satthā “pubbepāhaṃ, upāsaka,",
  "atk-s0513a1:2240_12": "iminā kumārakenetaṃ pañhaṃ puṭṭho,",
  "atk-s0513a1:2240_13": "mayā cassa kathito,",
  "atk-s0513a1:2240_14": "tadā naṃ esa jānāti,",
  "atk-s0513a1:2240_15": "idāni pana bhavasaṅkhepagatattā na sallakkhetī”ti vatvā tena yācito atītaṃ āhari.",
  "atk-s0513a1:2241_0": "Atīte bārāṇasiyaṃ brahmadatte rajjaṃ kārente bodhisatto mahāvibhavo seṭṭhi ahosi.",
  "atk-s0513a1:2241_1": "Athassa putto sattavassiko jātiyā paññavā atthakusalo.",
  "atk-s0513a1:2241_2": "So ekadivasaṃ pitaraṃ upasaṅkamitvā “tāta,",
  "atk-s0513a1:2241_3": "atthassa dvāraṃ nāma ki”nti atthassa dvārapañhaṃ pucchi.",
  "atk-s0513a1:2241_4": "Athassa pitā taṃ pañhaṃ kathento imaṃ gāthamāha –",
  "atk-s0513a1:2242_0": "84.",
  "atk-s0513a1:2243_0": "“Ārogyamicche paramañca lābhaṃ, sīlañca vuddhānumataṃ sutañca;",
  "atk-s0513a1:2244_0": "Dhammānuvattī ca alīnatā ca, atthassa dvārā pamukhā chaḷete”ti.",
  "atk-s0513a1:2245_0": "Tattha ārogyamicche paramañca lābhanti ca-",
  "atk-s0513a1:2245_1": "kāro nipātamattaṃ. Tāta,",
  "atk-s0513a1:2245_2": "paṭhamameva ārogyasaṅkhātaṃ paramaṃ lābhaṃ iccheyyāti imamatthaṃ dīpento evamāha.",
  "atk-s0513a1:2245_3": "Tattha ārogyaṃ nāma sarīrassa ceva cittassa ca arogabhāvo anāturatā.",
  "atk-s0513a1:2245_4": "Sarīre hi rogāture neva aladdhaṃ bhogalābhaṃ uppādetuṃ sakkoti,",
  "atk-s0513a1:2245_5": "na laddhaṃ paribhuñjituṃ,",
  "atk-s0513a1:2245_6": "anāture pana ubhayampetaṃ sakkoti.",
  "atk-s0513a1:2245_7": "Citte ca kilesāture neva aladdhaṃ jhānādibhedaṃ lābhaṃ uppādetuṃ sakkoti,",
  "atk-s0513a1:2245_8": "na laddhaṃ puna samāpattivasena paribhuñjituṃ.",
  "atk-s0513a1:2245_9": "Etasmiṃ anārogye sati aladdhopi lābho na labbhati,",
  "atk-s0513a1:2245_10": "laddhopi niratthako hoti,",
  "atk-s0513a1:2245_11": "asati panetasmiṃ aladdhopi lābho labbhati,",
  "atk-s0513a1:2245_12": "laddhopi sātthako hotīti ārogyaṃ paramo lābho nāma.",
  "atk-s0513a1:2245_13": "Taṃ sabbapaṭhamaṃ icchitabbaṃ.",
  "atk-s0513a1:2245_14": "Idamekaṃ atthassa dvāranti ayamettha attho.",
  "atk-s0513a1:2245_15": "Sīlañcāti ācārasīlaṃ.",
  "atk-s0513a1:2245_16": "Iminā lokacārittaṃ dasseti.",
  "atk-s0513a1:2245_17": "Vuddhānumatanti guṇavuddhānaṃ paṇḍitānaṃ anumataṃ.",
  "atk-s0513a1:2245_18": "Iminā ñāṇasampannānaṃ garūnaṃ ovādaṃ dasseti.",
  "atk-s0513a1:2245_19": "Sutañcāti kāraṇanissitaṃ sutaṃ.",
  "atk-s0513a1:2245_20": "Iminā imasmiṃ loke atthanissitaṃ bāhusaccaṃ dasseti.",
  "atk-s0513a1:2245_21": "Dhammānuvattī cāti tividhassa sucaritadhammassa anuvattanaṃ.",
  "atk-s0513a1:2245_22": "Iminā duccaritadhammaṃ vajjetvā sucaritadhammassa anuvattanabhāvaṃ dasseti.",
  "atk-s0513a1:2245_23": "Alīnatā cāti cittassa alīnatā anīcatā.",
  "atk-s0513a1:2245_24": "Iminā cittassa asaṅkocataṃ paṇītabhāvaṃ uttamabhāvaṃ dasseti.",
  "atk-s0513a1:2245_25": "Atthassa dvārā pamukhā chaḷeteti attho nāma vuḍḍhi,",
  "atk-s0513a1:2245_26": "tassa vuḍḍhisaṅkhātassa lokiyalokuttarassa atthassa ete pamukhā uttamā cha dvārā upāyā adhigamamukhānīti.",
  "atk-s0513a1:2246_0": "Evaṃ bodhisatto puttassa atthassa dvārapañhaṃ kathesi.",
  "atk-s0513a1:2246_1": "So tato paṭṭhāya tesu chasu dhammesu vatti.",
  "atk-s0513a1:2246_2": "Bodhisattopi dānādīni puññāni katvā yathākammaṃ gato.",
  "atk-s0513a1:2247_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:2247_1": "“tadā puttova paccuppannaputto,",
  "atk-s0513a1:2247_2": "mahāseṭṭhi pana ahameva ahosi”nti.",
  "atk-s0513a1:2248_0": "Atthassadvārajātakavaṇṇanā catutthā.",
  "atk-s0513a1:2250_0": "[85] 5. Kiṃpakkajātakavaṇṇanā",
  "atk-s0513a1:2251_0": "Āyatiṃ dosaṃ nāññāyāti idaṃ satthā jetavane viharanto ekaṃ ukkaṇṭhitabhikkhuṃ ārabbha kathesi.",
  "atk-s0513a1:2251_1": "Aññataro kira kulaputto buddhasāsane uraṃ datvā pabbajito ekadivasaṃ sāvatthiyaṃ piṇḍāya caranto ekaṃ alaṅkataitthiṃ disvā ukkaṇṭhi.",
  "atk-s0513a1:2251_2": "Atha naṃ ācariyupajjhāyā satthu santikaṃ ānayiṃsu.",
  "atk-s0513a1:2251_3": "Satthā “saccaṃ kira tvaṃ bhikkhu ukkaṇṭhitosī”ti pucchitvā “sacca”nti vutte “pañca kāmaguṇā nāmete bhikkhu paribhogakāle ramaṇīyā.",
  "atk-s0513a1:2251_4": "So pana tesaṃ paribhogo nirayādīsu paṭisandhidāyakattā kiṃpakkaphalaparibhogasadiso hoti.",
  "atk-s0513a1:2251_5": "Kiṃpakkaphalaṃ nāma vaṇṇagandharasasampannaṃ,",
  "atk-s0513a1:2251_6": "khāditaṃ pana antāni khaṇḍitvā jīvitakkhayaṃ pāpeti.",
  "atk-s0513a1:2251_7": "Pubbe bahū bālajanā tassa dosaṃ adisvā vaṇṇagandharasesu bajjhitvā taṃ phalaṃ paribhuñjitvā jīvitakkhayaṃ pāpuṇiṃsū”ti vatvā tehi yācito atītaṃ āhari.",
  "atk-s0513a1:2252_0": "Atīte bārāṇasiyaṃ brahmadatte rajjaṃ kārente bodhisatto satthavāho hutvā pañcahi sakaṭasatehi pubbantāparantaṃ",
  "atk-s0513a1:2252_1": "gacchanto aṭavimukhaṃ patvā manusse sannipātetvā “imissā aṭaviyā visarukkhā nāma atthi,",
  "atk-s0513a1:2252_2": "mā kho maṃ anāpucchā pubbe akhāditapubbāni phalāphalāni khāditthā”ti ovadi.",
  "atk-s0513a1:2252_3": "Manussā aṭaviṃ atikkamitvā aṭavimukhe ekaṃ kiṃpakkarukkhaṃ phalabhāraoṇamitasākhaṃ addasaṃsu.",
  "atk-s0513a1:2252_4": "Tassa khandhasākhāpattaphalāni saṇṭhānavaṇṇarasagandhehi ambasadisāneva.",
  "atk-s0513a1:2252_5": "Tesu ekacce vaṇṇagandharasesu bajjhitvā ambaphalasaññāya phalāni khādiṃsu,",
  "atk-s0513a1:2252_6": "ekacce “satthavāhaṃ pucchitvā khādissāmā”ti gahetvā aṭṭhaṃsu.",
  "atk-s0513a1:2252_7": "Bodhisatto taṃ ṭhānaṃ patvā ye gahetvā ṭhitā,",
  "atk-s0513a1:2252_8": "te phalāni chaḍḍāpetvā,",
  "atk-s0513a1:2252_9": "ye khādamānā aṭṭhaṃsu,",
  "atk-s0513a1:2252_10": "te vamanaṃ kāretvā tesaṃ bhesajjaṃ adāsi.",
  "atk-s0513a1:2252_11": "Tesu ekacce arogā jātā,",
  "atk-s0513a1:2252_12": "paṭhamameva khāditvā ṭhitā pana jīvitakkhayaṃ pattā.",
  "atk-s0513a1:2252_13": "Bodhisattopi icchitaṭṭhānaṃ sotthinā gantvā lābhaṃ labhitvā puna sakaṭṭhānameva āgantvā dānādīni puññāni katvā yathākammaṃ gato.",
  "atk-s0513a1:2253_0": "Satthā taṃ vatthuṃ kathetvā abhisambuddho hutvā imaṃ gāthamāha –",
  "atk-s0513a1:2254_0": "85.",
  "atk-s0513a1:2255_0": "“Āyatiṃ dosaṃ nāññāya, yo kāme paṭisevati;",
  "atk-s0513a1:2256_0": "Vipākante hananti naṃ, kiṃpakkamiva bhakkhita”nti.",
  "atk-s0513a1:2257_0": "Tattha āyatiṃ dosaṃ nāññāyāti anāgate dosaṃ na aññāya,",
  "atk-s0513a1:2257_1": "ajānitvāti attho.",
  "atk-s0513a1:2257_2": "Yo kāme paṭisevatīti yo vatthukāme ca kilesakāme ca paṭisevati.",
  "atk-s0513a1:2257_3": "Vipākante hananti nanti te kāmā taṃ purisaṃ attano vipākasaṅkhāte ante nirayādīsu uppannaṃ nānappakārena dukkhena saṃyojayamānā hananti. Kathaṃ?",
  "atk-s0513a1:2257_4": "Kiṃpakkamiva bhakkhitanti,",
  "atk-s0513a1:2257_5": "yathā paribhogakāle vaṇṇagandharasasampattiyā manāpaṃ kiṃpakkaphalaṃ anāgatadosaṃ adisvā bhakkhitaṃ ante hanati,",
  "atk-s0513a1:2257_6": "jīvitakkhayaṃ pāpeti,",
  "atk-s0513a1:2257_7": "evaṃ paribhogakāle manāpāpi kāmā vipākakāle hanantīti desanaṃ yathānusandhiṃ pāpetvā saccāni pakāsesi,",
  "atk-s0513a1:2257_8": "saccapariyosāne ukkaṇṭhitabhikkhu sotāpattiphalaṃ pāpuṇi.",
  "atk-s0513a1:2257_9": "Sesaparisāyapi keci sotāpannā,",
  "atk-s0513a1:2257_10": "keci sakadāgāmino,",
  "atk-s0513a1:2257_11": "keci anāgāmino,",
  "atk-s0513a1:2257_12": "keci arahanto ahesuṃ.",
  "atk-s0513a1:2258_0": "Satthāpi imaṃ dhammadesanaṃ āharitvā jātakaṃ samodhānesi –",
  "atk-s0513a1:2258_1": "“tadā parisā buddhaparisā ahosi,",
  "atk-s0513a1:2258_2": "satthavāho pana ahameva ahosi”nti.",
  "atk-s0513a1:2259_0": "Kiṃpakkajātakavaṇṇanā pañcamā.",
  "atk-s0513a1:2261_0": "[86] 6. Sīlavīmaṃsakajātakavaṇṇanā",
  "atk-s0513a1:2262_0": "Sīlaṃ kireva kalyāṇanti idaṃ satthā jetavane viharanto ekaṃ sīlavīmaṃsakaṃ brāhmaṇaṃ ārabbha kathesi.",
  "atk-s0513a1:2262_1": "So kira kosalarājānaṃ nissāya jīvati tisaraṇaṃ gato akhaṇḍapañcasīlo tiṇṇaṃ vedānaṃ pāragū.",
  "atk-s0513a1:2262_2": "Rājā “ayaṃ sīlavā”ti tassa atirekasammānaṃ karoti.",
  "atk-s0513a1:2262_3": "So cintesi “ayaṃ rājā mayhaṃ aññehi brāhmaṇehi atirekasammānaṃ karoti,",
  "atk-s0513a1:2262_4": "ativiya maṃ garuṃ katvā passati,",
  "atk-s0513a1:2262_5": "kiṃ nu kho esa mama jātigottakulappadesasippasampattiṃ nissāya imaṃ sammānaṃ karoti,",
  "atk-s0513a1:2262_6": "udāhu sīlasampattiṃ,",
  "atk-s0513a1:2262_7": "vīmaṃsissāmi tāvā”ti.",
  "atk-s0513a1:2262_8": "So ekadivasaṃ rājūpaṭṭhānaṃ gantvā gharaṃ āgacchanto ekassa heraññikassa phalakato anāpucchitvā ekaṃ kahāpaṇaṃ gahetvā agamāsi,",
  "atk-s0513a1:2262_9": "heraññiko brāhmaṇe garubhāvena kiñci avatvā nisīdi.",
  "atk-s0513a1:2262_10": "Punadivase dve kahāpaṇe gaṇhi,",
  "atk-s0513a1:2262_11": "heraññiko tatheva adhivāsesi.",
  "atk-s0513a1:2262_12": "Tatiyadivase kahāpaṇamuṭṭhiṃ aggahesi,",
  "atk-s0513a1:2262_13": "atha naṃ heraññiko “ajja te tatiyo divaso rājakuṭumbaṃ vilumpantassā”ti “rājakuṭumbavilumpakacoro me gahito”ti tikkhattuṃ viravi.",
  "atk-s0513a1:2262_14": "Atha naṃ manussā ito cito ca āgantvā “ciraṃdāni tvaṃ sīlavā viya vicarī”ti dve tayo pahāre datvā bandhitvā rañño dassesuṃ.",
  "atk-s0513a1:2263_0": "Rājā vippaṭisārī hutvā “kasmā, brāhmaṇa,",
  "atk-s0513a1:2263_1": "evarūpaṃ dussīlakammaṃ karosī”ti vatvā “gacchatha,",
  "atk-s0513a1:2263_2": "tassa rājāṇaṃ karothā”ti āha.",
  "atk-s0513a1:2263_3": "Brāhmaṇo “nāhaṃ, mahārāja,",
  "atk-s0513a1:2263_4": "coro”ti āha.",
  "atk-s0513a1:2263_5": "Atha “kasmā rājakuṭumbikassa phalakato kahāpaṇe gaṇhī”ti?",
  "atk-s0513a1:2263_6": "“Etaṃ mayā tayi mama atisammānaṃ karonte ‘kiṃ nu kho rājā mama jātiādīni nissāya atisammānaṃ karoti,",
  "atk-s0513a1:2263_7": "udāhu sīlaṃ nissāyā’ti vīmaṃsanatthāya kataṃ,",
  "atk-s0513a1:2263_8": "idāni pana mayā ekaṃsena ñātaṃ.",
  "atk-s0513a1:2263_9": "Yathā sīlameva nissāya tayā mama sammāno kato,",
  "atk-s0513a1:2263_10": "na jātiādīni.",
  "atk-s0513a1:2263_11": "Tathā hi me idāni rājāṇaṃ kāresi,",
  "atk-s0513a1:2263_12": "svāhaṃ iminā kāraṇena ‘imasmiṃ loke sīlameva uttamaṃ sīlaṃ pamukha’nti sanniṭṭhānaṃ gato.",
  "atk-s0513a1:2263_13": "Imassa panāhaṃ sīlassa anucchavikaṃ karonto gehe ṭhito kilese paribhuñjanto na sakkhissāmi kātuṃ,",
  "atk-s0513a1:2263_14": "ajjeva jetavanaṃ gantvā satthu santike pabbajissāmi,",
  "atk-s0513a1:2263_15": "pabbajjaṃ me detha,",
  "atk-s0513a1:2263_16": "devā”ti vatvā rājānaṃ anujānāpetvā jetavanābhimukho pāyāsi.",
  "atk-s0513a1:2264_0": "Atha naṃ ñātisuhajjabandhavā sannipatitvā nivāretuṃ asakkontā nivattiṃsu.",
  "atk-s0513a1:2264_1": "So satthu santikaṃ gantvā pabbajjaṃ yācitvā pabbajjañca upasampadañca labhitvā avissaṭṭhakammaṭṭhāno",
  "atk-s0513a1:2264_2": "vipassanaṃ vaḍḍhetvā arahattaṃ patvā satthāraṃ upasaṅkamitvā “bhante,",
  "atk-s0513a1:2264_3": "mayhaṃ pabbajjā matthakaṃ pattā”ti aññaṃ byākāsi.",
  "atk-s0513a1:2264_4": "Tassa taṃ aññabyākaraṇaṃ bhikkhusaṅghe pākaṭaṃ jātaṃ.",
  "atk-s0513a1:2264_5": "Athekadivasaṃ dhammasabhāyaṃ sannipatitā bhikkhū “āvuso,",
  "atk-s0513a1:2264_6": "asuko nāma rañño upaṭṭhākabrāhmaṇo attano sīlaṃ vīmaṃsitvā rājānaṃ āpucchitvā pabbajitvā arahatte patiṭṭhito”ti tassa guṇaṃ kathayamānā nisīdiṃsu.",
  "atk-s0513a1:2264_7": "Satthā āgantvā “kāya nuttha,",
  "atk-s0513a1:2264_8": "bhikkhave,",
  "atk-s0513a1:2264_9": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a1:2264_10": "bhikkhave,",
  "atk-s0513a1:2264_11": "idāni ayameva brāhmaṇo attano sīlaṃ vīmaṃsitvā pabbajitvā attano patiṭṭhaṃ akāsi,",
  "atk-s0513a1:2264_12": "pubbepi paṇḍitā attano sīlaṃ vīmaṃsitvā pabbajitvā attano patiṭṭhaṃ kariṃsū”ti vatvā tehi yācito atītaṃ āhari.",
  "atk-s0513a1:2265_0": "Atīte bārāṇasiyaṃ brahmadatte rajjaṃ kārente bodhisatto tassa purohito ahosi dānādhimutto sīlajjhāsayo akhaṇḍapañcasīlo.",
  "atk-s0513a1:2265_1": "Rājā sesabrāhmaṇehi atirekaṃ tassa sammānaṃ karotīti sabbaṃ purimasadisameva.",
  "atk-s0513a1:2265_2": "Bodhisatte pana bandhitvā rañño santikaṃ nīyamāne ahituṇḍikā antaravīthiyaṃ sappaṃ kīḷāpentā naṅguṭṭhe gaṇhanti,",
  "atk-s0513a1:2265_3": "gīvāya gaṇhanti,",
  "atk-s0513a1:2265_4": "gale veṭhenti.",
  "atk-s0513a1:2265_5": "Bodhisatto te disvā “mā, tātā,",
  "atk-s0513a1:2265_6": "evaṃ sappaṃ naṅguṭṭhe gaṇhatha,",
  "atk-s0513a1:2265_7": "mā gīvāya gaṇhatha,",
  "atk-s0513a1:2265_8": "mā gale veṭhetha.",
  "atk-s0513a1:2265_9": "Ayañhi vo ḍaṃsitvā jīvitakkhayaṃ pāpeyyā”ti āha.",
  "atk-s0513a1:2265_10": "Ahituṇḍikā “ayaṃ, brāhmaṇa,",
  "atk-s0513a1:2265_11": "sappo sīlavā ācārasampanno tādiso dussīlo na hoti,",
  "atk-s0513a1:2265_12": "tvaṃ pana attano dussīlatāya anācārena rājakuṭumbavilumpakacoroti bandhitvā nīyasī”ti āhaṃsu.",
  "atk-s0513a1:2266_0": "So cintesi “sappāpi tāva aḍaṃsantā aviheṭhentā ‘sīlavanto’ti nāmaṃ labhanti,",
  "atk-s0513a1:2266_1": "kimaṅgaṃ pana manussabhūtā.",
  "atk-s0513a1:2266_2": "Sīlameva imasmiṃ loke uttamaṃ,",
  "atk-s0513a1:2266_3": "natthi tato uttaritara”nti.",
  "atk-s0513a1:2266_4": "Atha naṃ netvā rañño dassesuṃ.",
  "atk-s0513a1:2266_5": "Rājā “kiṃ idaṃ,",
  "atk-s0513a1:2266_6": "tātā”ti pucchi.",
  "atk-s0513a1:2266_7": "“Rājakuṭumbavilumpako coro, devā”ti.",
  "atk-s0513a1:2266_8": "“Tena hissa rājāṇaṃ karothā”ti.",
  "atk-s0513a1:2266_9": "Brāhmaṇo “nāhaṃ, mahārāja,",
  "atk-s0513a1:2266_10": "coro”ti āha.",
  "atk-s0513a1:2266_11": "“Atha kasmā kahāpaṇe aggahesī”ti ca vutte purimanayeneva sabbaṃ ārocento “svāhaṃ iminā kāraṇena ‘imasmiṃ loke sīlameva uttamaṃ,",
  "atk-s0513a1:2266_12": "sīlaṃ pāmokkha’nti sanniṭṭhānaṃ gato”ti vatvā “tiṭṭhatu tāva idaṃ,",
  "atk-s0513a1:2266_13": "āsīvisopi tāva aḍaṃsanto aviheṭhento ‘sīlavā’ti vattabbataṃ labhati.",
  "atk-s0513a1:2266_14": "Imināpi kāraṇena sīlameva uttamaṃ,",
  "atk-s0513a1:2266_15": "sīlaṃ pavara”nti sīlaṃ vaṇṇento imaṃ gāthamāha –",
  "atk-s0513a1:2267_0": "86.",
  "atk-s0513a1:2268_0": "“Sīlaṃ kireva kalyāṇaṃ, sīlaṃ loke anuttaraṃ;",
  "atk-s0513a1:2269_0": "Passa ghoraviso nāgo, sīlavāti na haññatī”ti.",
  "atk-s0513a1:2270_0": "Tattha sīlaṃ kirevāti kāyavācācittehi avītikkamasaṅkhātaṃ ācārasīlameva.",
  "atk-s0513a1:2270_1": "Kirāti anussavavasena vadati.",
  "atk-s0513a1:2270_2": "Kalyāṇanti sundarataraṃ.",
  "atk-s0513a1:2270_3": "Anuttaranti jeṭṭhakaṃ sabbaguṇadāyakaṃ.",
  "atk-s0513a1:2270_4": "Passāti attanā diṭṭhakāraṇaṃ abhimukhaṃ karonto katheti.",
  "atk-s0513a1:2270_5": "Sīlavāti na haññatīti ghoravisopi samāno aḍaṃsanaaviheṭhanamattakena sīlavāti pasaṃsaṃ labhati,",
  "atk-s0513a1:2270_6": "na haññati na vihaññatīti.",
  "atk-s0513a1:2270_7": "Imināpi kāraṇena sīlameva uttamanti.",
  "atk-s0513a1:2271_0": "Evaṃ bodhisatto imāya gāthāya rañño dhammaṃ desetvā kāme pahāya isipabbajjaṃ pabbajitvā himavantaṃ pavisitvā",
  "atk-s0513a1:2271_1": "pañcābhiññā aṭṭha samāpattiyo nibbattetvā brahmalokaparāyaṇo ahosi.",
  "atk-s0513a1:2272_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:2272_1": "“tadā rājā ānando ahosi,",
  "atk-s0513a1:2272_2": "rājaparisā buddhaparisā,",
  "atk-s0513a1:2272_3": "purohito pana ahameva ahosi”nti.",
  "atk-s0513a1:2273_0": "Sīlavīmaṃsakajātakavaṇṇanā chaṭṭhā.",
  "atk-s0513a1:2275_0": "[87] 7. Maṅgalajātakavaṇṇanā",
  "atk-s0513a1:2276_0": "Yassa maṅgalā samūhatāti idaṃ satthā veḷuvane viharanto ekaṃ sāṭakalakkhaṇabrāhmaṇaṃ ārabbha kathesi.",
  "atk-s0513a1:2276_1": "Rājagahavāsiko kireko brāhmaṇo kotuhalamaṅgaliko tīsu ratanesu appasanno micchādiṭṭhiko aḍḍho mahaddhano mahābhogo,",
  "atk-s0513a1:2276_2": "tassa samugge ṭhapitaṃ sāṭakayugaṃ mūsikā khādiṃsu.",
  "atk-s0513a1:2276_3": "Athassa sīsaṃ nhāyitvā “sāṭake āharathā”ti vuttakāle mūsikāya khāditabhāvaṃ ārocayiṃsu.",
  "atk-s0513a1:2276_4": "So cintesi “sace idaṃ mūsikādaṭṭhaṃ sāṭakayugaṃ imasmiṃ gehe bhavissati,",
  "atk-s0513a1:2276_5": "mahāvināso bhavissati.",
  "atk-s0513a1:2276_6": "Idañhi avamaṅgalaṃ kāḷakaṇṇisadisaṃ puttadhītādīnaṃ vā dāsakammakarādīnaṃ vā na sakkā dātuṃ.",
  "atk-s0513a1:2276_7": "Yo hi idaṃ gaṇhissati,",
  "atk-s0513a1:2276_8": "sabbassa mahāvināso bhavissati,",
  "atk-s0513a1:2276_9": "āmakasusāne taṃ chaḍḍāpessāmi,",
  "atk-s0513a1:2276_10": "na kho pana sakkā dāsakammakarādīnaṃ hatthe dātuṃ.",
  "atk-s0513a1:2276_11": "Te hi ettha lobhaṃ uppādetvā imaṃ gahetvā vināsaṃ pāpuṇeyyuṃ,",
  "atk-s0513a1:2276_12": "puttassa taṃ hatthe dassāmī”ti.",
  "atk-s0513a1:2276_13": "So puttaṃ pakkosāpetvā tamatthaṃ ārocetvā “tvampi naṃ, tāta,",
  "atk-s0513a1:2276_14": "hatthena aphusitvā daṇḍakena gahetvā āmakasusāne chaḍḍetvā sīsaṃ nhāyitvā ehī”ti pesesi.",
  "atk-s0513a1:2277_0": "Satthāpi kho taṃ divasaṃ paccūsasamaye bodhaneyyabandhave olokento imesaṃ pitāputtānaṃ sotāpattiphalassa",
  "atk-s0513a1:2277_1": "upanissayaṃ disvā migavīthiṃ gahetvā migaluddako viya gantvā āmakasusānadvāre nisīdi chabbaṇṇabuddharasmiyo",
  "atk-s0513a1:2277_2": "vissajjento.",
  "atk-s0513a1:2277_3": "Māṇavopi pitu vacanaṃ sampaṭicchitvā ajagarasappaṃ viya taṃ yugasāṭakaṃ yaṭṭhikoṭiyā gahetvā āmakasusānadvāraṃ pāpuṇi.",
  "atk-s0513a1:2277_4": "Atha naṃ satthā “kiṃ karosi māṇavā”ti āha.",
  "atk-s0513a1:2277_5": "“Bho gotama,",
  "atk-s0513a1:2277_6": "idaṃ sāṭakayugaṃ mūsikādaṭṭhaṃ kāḷakaṇṇisadisaṃ halāhalavisūpamaṃ,",
  "atk-s0513a1:2277_7": "mama pitā ‘añño etaṃ chaḍḍento lobhaṃ uppādetvā gaṇheyyā’ti bhayena maṃ pahiṇi,",
  "atk-s0513a1:2277_8": "ahametaṃ chaḍḍetvā sīsaṃ nhāyissāmīti āgatomhi,",
  "atk-s0513a1:2277_9": "bho gotamā”ti.",
  "atk-s0513a1:2277_10": "“Tena hi chaḍḍehī”ti.",
  "atk-s0513a1:2277_11": "Māṇavo chaḍḍesi,",
  "atk-s0513a1:2277_12": "satthā “amhākaṃ dāni vaṭṭatī”ti tassa sammukhāva gaṇhi.",
  "atk-s0513a1:2277_13": "“Avamaṅgalaṃ,",
  "atk-s0513a1:2277_14": "bho gotama,",
  "atk-s0513a1:2277_15": "etaṃ kāḷakaṇṇisadisaṃ,",
  "atk-s0513a1:2277_16": "mā gaṇhi mā gaṇhī”ti tasmiṃ vārayamāneyeva taṃ gahetvā veḷuvanābhimukho pāyāsi.",
  "atk-s0513a1:2278_0": "Māṇavo vegena gantvā pitu ārocesi “tāta,",
  "atk-s0513a1:2278_1": "mayā āmakasusāne chaḍḍitaṃ sāṭakayugaṃ samaṇo gotamo ‘amhākaṃ vaṭṭatī’ti mayā vāriyamānopi gahetvā veḷuvanaṃ gato”ti.",
  "atk-s0513a1:2278_2": "Brāhmaṇo cintesi “taṃ sāṭakayugaṃ avamaṅgalaṃ kāḷakaṇṇisadisaṃ,",
  "atk-s0513a1:2278_3": "taṃ vaḷañjento samaṇopi gotamo nassissati,",
  "atk-s0513a1:2278_4": "vihāropi nassissati,",
  "atk-s0513a1:2278_5": "tato amhākaṃ garahā bhavissati,",
  "atk-s0513a1:2278_6": "samaṇassa gotamassa aññe bahū sāṭake datvā taṃ chaḍḍāpessāmī”ti.",
  "atk-s0513a1:2278_7": "So bahū sāṭake gāhāpetvā puttena saddhiṃ veḷuvanaṃ gantvā satthāraṃ disvā ekamantaṃ ṭhito evamāha “saccaṃ kira vo,",
  "atk-s0513a1:2278_8": "bho gotama,",
  "atk-s0513a1:2278_9": "āmakasusāne sāṭakayugaṃ gahita”nti? “Saccaṃ,",
  "atk-s0513a1:2278_10": "brāhmaṇā”ti.",
  "atk-s0513a1:2278_11": "“Bho gotama,",
  "atk-s0513a1:2278_12": "taṃ sāṭakayugaṃ avamaṅgalaṃ,",
  "atk-s0513a1:2278_13": "tumhe taṃ paribhuñjamānā nassissatha,",
  "atk-s0513a1:2278_14": "sakalavihāropi nassissati.",
  "atk-s0513a1:2278_15": "Sace vo nivāsanaṃ vā pārupanaṃ vā nappahoti,",
  "atk-s0513a1:2278_16": "ime sāṭake gahetvā taṃ chaḍḍāpethā”ti.",
  "atk-s0513a1:2278_17": "Atha naṃ satthā “mayaṃ brāhmaṇa pabbajitā nāma,",
  "atk-s0513a1:2278_18": "amhākaṃ āmakasusāne antaravīthiyaṃ saṅkāraṭṭhāne nhānatitthe mahāmaggeti evarūpesu ṭhānesu chaḍḍitā vā patitā vā pilotikā vaṭṭati,",
  "atk-s0513a1:2278_19": "tvaṃ pana na idāneva evaṃladdhiko,",
  "atk-s0513a1:2278_20": "pubbepi evaṃladdhikoyevā”ti vatvā tena yācito atītaṃ āhari.",
  "atk-s0513a1:2279_0": "Atīte magadharaṭṭhe rājagahanagare dhammiko magadharājā rajjaṃ kāresi.",
  "atk-s0513a1:2279_1": "Tadā bodhisatto ekasmiṃ udiccabrāhmaṇakule nibbattitvā viññutaṃ patto isipabbajjaṃ pabbajitvā abhiññā",
  "atk-s0513a1:2279_2": "ca samāpattiyo ca nibbattetvā himavante vasamāno ekasmiṃ kāle himavantato nikkhamitvā rājagahanagare",
  "atk-s0513a1:2279_3": "rājuyyānaṃ patvā tattha vasitvā dutiyadivase bhikkhācāratthāya nagaraṃ pāvisi.",
  "atk-s0513a1:2279_4": "Rājā taṃ disvā pakkosāpetvā pāsāde nisīdāpetvā bhojetvā uyyāneyeva vasanatthāya paṭiññaṃ gaṇhi.",
  "atk-s0513a1:2279_5": "Bodhisatto rañño nivesane bhuñjitvā uyyāne vasati.",
  "atk-s0513a1:2279_6": "Tasmiṃ kāle rājagahanagare dussalakkhaṇabrāhmaṇo nāma ahosi.",
  "atk-s0513a1:2279_7": "Tassa samugge ṭhapitaṃ sāṭakayuganti sabbaṃ purimasadisameva.",
  "atk-s0513a1:2280_0": "Māṇave pana susānaṃ gacchante bodhisatto paṭhamataraṃ gantvā susānadvāre nisīditvā tena chaḍḍitaṃ sāṭakayugaṃ gahetvā uyyānaṃ agamāsi.",
  "atk-s0513a1:2280_1": "Māṇavo gantvā pitu ārocesi.",
  "atk-s0513a1:2280_2": "Pitā “rājakulūpako tāpaso nasseyyā”ti bodhisattassa santikaṃ gantvā “tāpasa,",
  "atk-s0513a1:2280_3": "tayā gahitasāṭake chaḍḍehi,",
  "atk-s0513a1:2280_4": "mā nassī”ti āha.",
  "atk-s0513a1:2280_5": "Tāpaso “amhākaṃ susāne chaḍḍitapilotikā vaṭṭati,",
  "atk-s0513a1:2280_6": "na mayaṃ kotuhalamaṅgalikā,",
  "atk-s0513a1:2280_7": "kotuhalamaṅgalaṃ nāmetaṃ na buddhapaccekabuddhabodhisattehi vaṇṇitaṃ,",
  "atk-s0513a1:2280_8": "tasmā paṇḍitena nāma kotuhalamaṅgalikena na bhavitabba”nti brāhmaṇassa dhammaṃ desesi.",
  "atk-s0513a1:2280_9": "Brāhmaṇo dhammaṃ sutvā diṭṭhiṃ bhinditvā bodhisattaṃ saraṇaṃ gato.",
  "atk-s0513a1:2280_10": "Bodhisattopi aparihīnajjhāno brahmalokaparāyaṇo ahosi.",
  "atk-s0513a1:2281_0": "Satthāpi imaṃ atītaṃ āharitvā abhisambuddho hutvā brāhmaṇassa dhammaṃ desento imaṃ gāthamāha –",
  "atk-s0513a1:2282_0": "87.",
  "atk-s0513a1:2283_0": "“Yassa maṅgalā samūhatā, uppātā supinā ca lakkhaṇā ca;",
  "atk-s0513a1:2284_0": "So maṅgaladosavītivatto, yugayogādhigato na jātumetī”ti.",
  "atk-s0513a1:2285_0": "Tattha yassa maṅgalā samūhatāti yassa arahato khīṇāsavassa diṭṭhamaṅgalaṃ,",
  "atk-s0513a1:2285_1": "sutamaṅgalaṃ,",
  "atk-s0513a1:2285_2": "mutamaṅgalanti ete maṅgalā samucchinnā.",
  "atk-s0513a1:2285_3": "Uppātā supinā ca lakkhaṇā cāti “evarūpo candaggāho bhavissati,",
  "atk-s0513a1:2285_4": "evarūpo sūriyaggāho bhavissati,",
  "atk-s0513a1:2285_5": "evarūpo nakkhattaggāho bhavissati,",
  "atk-s0513a1:2285_6": "evarūpo ukkāpāto bhavissati,",
  "atk-s0513a1:2285_7": "evarūpo disāḍāho bhavissatī”ti ime pañca mahāuppātā,",
  "atk-s0513a1:2285_8": "nānappakārā supinā,",
  "atk-s0513a1:2285_9": "subhagalakkhaṇaṃ,",
  "atk-s0513a1:2285_10": "dubbhagalakkhaṇaṃ,",
  "atk-s0513a1:2285_11": "itthilakkhaṇaṃ,",
  "atk-s0513a1:2285_12": "purisalakkhaṇaṃ,",
  "atk-s0513a1:2285_13": "dāsilakkhaṇaṃ,",
  "atk-s0513a1:2285_14": "dāsalakkhaṇaṃ,",
  "atk-s0513a1:2285_15": "asilakkhaṇaṃ,",
  "atk-s0513a1:2285_16": "hatthilakkhaṇaṃ,",
  "atk-s0513a1:2285_17": "assalakkhaṇaṃ,",
  "atk-s0513a1:2285_18": "usabhalakkhaṇaṃ,",
  "atk-s0513a1:2285_19": "āvudhalakkhaṇaṃ,",
  "atk-s0513a1:2285_20": "vatthalakkhaṇanti evamādikāni lakkhaṇāni ime ca diṭṭhiṭṭhānā yassa samūhatā,",
  "atk-s0513a1:2285_21": "na etehi uppātādīhi attano maṅgalaṃ vā avamaṅgalaṃ vā pacceti.",
  "atk-s0513a1:2285_22": "So maṅgaladosavītivattoti so khīṇāsavo sabbamaṅgaladose vītivatto atikkanto pajahitvā ṭhito.",
  "atk-s0513a1:2285_23": "Yugayogādhigatoti “kodho ca upanāho ca,",
  "atk-s0513a1:2285_24": "makkho ca paḷāso cā”tiādinā nayena dve dve ekato āgatakilesā yugā nāma. Kāmayogo,",
  "atk-s0513a1:2285_25": "bhavayogo,",
  "atk-s0513a1:2285_26": "diṭṭhiyogo,",
  "atk-s0513a1:2285_27": "avijjāyogoti ime saṃsāre yojanabhāvato cattāro yogā nāma.",
  "atk-s0513a1:2285_28": "Te yuge ca yoge cāti yugayoge adhigato abhibhavitvā gato vītivatto samatikkanto khīṇāsavo bhikkhu.",
  "atk-s0513a1:2285_29": "Na jātumetīti puna paṭisandhivasena ekaṃseneva imaṃ lokaṃ na eti nāgacchatīti.",
  "atk-s0513a1:2286_0": "Evaṃ satthā imāya gāthāya brāhmaṇassa dhammaṃ desetvā saccāni pakāsesi,",
  "atk-s0513a1:2286_1": "saccapariyosāne brāhmaṇo saddhiṃ puttena sotāpattiphale patiṭṭhahi.",
  "atk-s0513a1:2286_2": "Satthā jātakaṃ samodhānesi –",
  "atk-s0513a1:2286_3": "“tadā eteva pitāputtā idāni pitāputtā ahesuṃ,",
  "atk-s0513a1:2286_4": "tāpaso pana ahameva ahosi”nti.",
  "atk-s0513a1:2287_0": "Maṅgalajātakavaṇṇanā sattamā.",
  "atk-s0513a1:2289_0": "[88] 8. Sārambhajātakavaṇṇanā",
  "atk-s0513a1:2290_0": "Kalyāṇimeva muñceyyāti idaṃ satthā jetavane viharanto omasavādasikkhāpadaṃ ārabbha kathesi.",
  "atk-s0513a1:2290_1": "Dvepi vatthūni heṭṭhā nandivisālajātake vuttasadisāneva.",
  "atk-s0513a1:2290_2": "Imasmiṃ pana jātake bodhisatto gandhāraraṭṭhe takkasilāyaṃ aññatarassa brāhmaṇassa sārambho nāma balibaddo ahosi.",
  "atk-s0513a1:2290_3": "Satthā idaṃ atītavatthuṃ kathetvā abhisambuddho hutvā imaṃ gāthamāha –",
  "atk-s0513a1:2291_0": "88.",
  "atk-s0513a1:2292_0": "“Kalyāṇimeva muñceyya, na hi muñceyya pāpikaṃ;",
  "atk-s0513a1:2293_0": "Mokkho kalyāṇiyā sādhu, mutvā tappati pāpika”nti.",
  "atk-s0513a1:2294_0": "Tattha kalyāṇimeva muñceyyāti catudosavinimuttaṃ kalyāṇiṃ sundaraṃ anavajjaṃ vācameva muñceyya vissajjeyya katheyya.",
  "atk-s0513a1:2294_1": "Na hi muñceyya pāpikanti pāpikaṃ lāmikaṃ paresaṃ appiyaṃ amanāpaṃ na muñceyya na katheyya.",
  "atk-s0513a1:2294_2": "Mokkho kalyāṇiyā sādhūti kalyāṇavācāya vissajjanameva imasmiṃ loke sādhu sundaraṃ bhaddakaṃ.",
  "atk-s0513a1:2294_3": "Mutvā tappati pāpikanti pāpikaṃ pharusavācaṃ muñcitvā vissajjetvā kathetvā so puggalo tappati socati kilamatīti.",
  "atk-s0513a1:2295_0": "Evaṃ satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:2295_1": "“tadā brāhmaṇo ānando ahosi,",
  "atk-s0513a1:2295_2": "brāhmaṇī uppalavaṇṇā,",
  "atk-s0513a1:2295_3": "sārambho pana ahameva ahosi”nti.",
  "atk-s0513a1:2296_0": "Sārambhajātakavaṇṇanā aṭṭhamā.",
  "atk-s0513a1:2298_0": "[89] 9. Kuhakajātakavaṇṇanā",
  "atk-s0513a1:2299_0": "Vācāva kira te āsīti idaṃ satthā jetavane viharanto ekaṃ kuhakabhikkhuṃ ārabbha kathesi.",
  "atk-s0513a1:2299_1": "Kuhakavatthu uddālakajātake āvi bhavissati.",
  "atk-s0513a1:2300_0": "Atīte bārāṇasiyaṃ brahmadatte rajjaṃ kārente ekaṃ gāmakaṃ upanissāya eko kūṭajaṭilo kuhakatāpaso vasati.",
  "atk-s0513a1:2300_1": "Eko kuṭumbiko tassa araññe paṇṇasālaṃ kāretvā tattha naṃ vāsento attano gehe paṇītāhārena paṭijaggati.",
  "atk-s0513a1:2300_2": "So taṃ kūṭajaṭilaṃ “sīlavā eso”ti saddahitvā corabhayena suvaṇṇanikkhasataṃ tassa paṇṇasālaṃ netvā bhūmigataṃ katvā “idaṃ olokeyyāsi,",
  "atk-s0513a1:2300_3": "bhante”ti āha.",
  "atk-s0513a1:2300_4": "Atha naṃ tāpaso “pabbajitānaṃ nāma, āvuso,",
  "atk-s0513a1:2300_5": "evarūpaṃ kathetuṃ,",
  "atk-s0513a1:2300_6": "na vaṭṭati,",
  "atk-s0513a1:2300_7": "amhākaṃ pana parasantake lobho nāma natthī”ti āha.",
  "atk-s0513a1:2300_8": "So “sādhu,",
  "atk-s0513a1:2300_9": "bhante”ti tassa vacanaṃ saddahitvā pakkāmi.",
  "atk-s0513a1:2300_10": "Duṭṭhatāpaso “sakkā ettakena jīvitu”nti katipāhaṃ atikkamitvā taṃ suvaṇṇaṃ gahetvā antarāmagge ekasmiṃ",
  "atk-s0513a1:2300_11": "ṭhāne ṭhapetvā āgantvā paṇṇasālāyameva vasitvā punadivase tassa gehe bhattakiccaṃ katvā evamāha “āvuso,",
  "atk-s0513a1:2300_12": "mayaṃ tumhe nissāya ciraṃ vasimha,",
  "atk-s0513a1:2300_13": "aticiraṃ ekasmiṃ ṭhāne vasantānaṃ manussehi saddhiṃ saṃsaggo hoti,",
  "atk-s0513a1:2300_14": "saṃsaggo ca nāma pabbajitānaṃ malaṃ,",
  "atk-s0513a1:2300_15": "tasmā gacchāmaha”nti vatvā tena punappunaṃ yāciyamānopi nivattituṃ na icchi.",
  "atk-s0513a1:2300_16": "Atha naṃ so “evaṃ sante gacchatha,",
  "atk-s0513a1:2300_17": "bhante”ti yāva gāmadvāraṃ anugantvā nivatti.",
  "atk-s0513a1:2300_18": "Tāpasopi thokaṃ gantvāva “imaṃ kuṭumbikaṃ mayā vañcetuṃ vaṭṭatī”ti cintetvā jaṭānaṃ antare tiṇaṃ ṭhapetvā paṭinivatti.",
  "atk-s0513a1:2300_19": "Kuṭumbiko “kiṃ, bhante,",
  "atk-s0513a1:2300_20": "nivattitthā”ti pucchi.",
  "atk-s0513a1:2300_21": "Āvuso tumhākaṃ gehacchadanato me jaṭāsu ekatiṇaṃ laggaṃ,",
  "atk-s0513a1:2300_22": "adinnādānañca nāma pabbajitānaṃ na vaṭṭati,",
  "atk-s0513a1:2300_23": "taṃ ādāya āgatomhīti.",
  "atk-s0513a1:2300_24": "Kuṭumbiko “chaḍḍetvā gacchatha,",
  "atk-s0513a1:2300_25": "bhante”ti vatvā “tiṇasalākampi nāma parasantakaṃ na gaṇhāti,",
  "atk-s0513a1:2300_26": "aho kukkuccako me ayyo”ti pasīditvā vanditvā uyyojesi.",
  "atk-s0513a1:2301_0": "Tadā pana bodhisattena bhaṇḍatthāya paccantaṃ gacchantena tasmiṃ nivesane nivāso gahito hoti.",
  "atk-s0513a1:2301_1": "So tāpasassa vacanaṃ sutvāva “addhā iminā duṭṭhatāpasena imassa kiñci gahitaṃ bhavissatī”ti kuṭumbikaṃ pucchi “atthi pana te, samma,",
  "atk-s0513a1:2301_2": "kiñci etassa tāpasassa santike nikkhitta”nti? “Atthi, samma,",
  "atk-s0513a1:2301_3": "suvaṇṇanikkhasata”nti.",
  "atk-s0513a1:2301_4": "“Tena hi gaccha,",
  "atk-s0513a1:2301_5": "taṃ upadhārehī”ti.",
  "atk-s0513a1:2301_6": "So paṇṇasālaṃ gantvā taṃ adisvā vegenāgantvā “natthi,",
  "atk-s0513a1:2301_7": "sammā”ti āha.",
  "atk-s0513a1:2301_8": "“Na te suvaṇṇaṃ aññena gahitaṃ,",
  "atk-s0513a1:2301_9": "teneva kuhakatāpasena gahitaṃ, ehi,",
  "atk-s0513a1:2301_10": "taṃ anubandhitvā gaṇhāmā”ti vegena gantvā kūṭatāpasaṃ gaṇhitvā hatthehi ca pādehi ca pothetvā suvaṇṇaṃ āharāpetvā gaṇhiṃsu.",
  "atk-s0513a1:2301_11": "Bodhisatto suvaṇṇaṃ disvā “nikkhasataṃ haramāno asajjitvā tiṇamatte sattosī”ti vatvā taṃ garahanto imaṃ gāthamāha –",
  "atk-s0513a1:2302_0": "89.",
  "atk-s0513a1:2303_0": "“Vācāva kira te āsi, saṇhā sakhilabhāṇino;",
  "atk-s0513a1:2304_0": "Tiṇamatte asajjittho, no ca nikkhasataṃ hara”nti.",
  "atk-s0513a1:2305_0": "Tattha vācāva kira te āsi,",
  "atk-s0513a1:2305_1": "saṇhā sakhilabhāṇinoti “pabbajitānaṃ tiṇamattampi adinnaṃ ādātuṃ na vaṭṭatī”ti evaṃ sakhilaṃ muduvacanaṃ vadantassa vācā eva kira te saṇhā āsi,",
  "atk-s0513a1:2305_2": "vacanamattameva maṭṭhaṃ ahosīti attho.",
  "atk-s0513a1:2305_3": "Tiṇamatte asajjitthoti kūṭajaṭila ekissā tiṇasalākāya kukkuccaṃ kurumāno tvaṃ satto āsatto laggo ahosi.",
  "atk-s0513a1:2305_4": "No ca nikkhasataṃ haranti imaṃ pana nikkhasataṃ haranto asatto nillaggova jātosīti.",
  "atk-s0513a1:2306_0": "Evaṃ bodhisatto taṃ garahitvā “mā puna, kūṭajaṭila, evarūpamakāsī”ti ovādaṃ datvā yathākammaṃ gato.",
  "atk-s0513a1:2307_0": "Satthā imaṃ dhammadesanaṃ āharitvā “na,",
  "atk-s0513a1:2307_1": "bhikkhave,",
  "atk-s0513a1:2307_2": "idānevesa bhikkhu kuhako,",
  "atk-s0513a1:2307_3": "pubbepi kuhakoyevā”ti vatvā jātakaṃ samodhānesi –",
  "atk-s0513a1:2307_4": "“tadā kūṭatāpaso kuhakabhikkhu ahosi,",
  "atk-s0513a1:2307_5": "paṇḍitapuriso pana ahameva ahosi”nti.",
  "atk-s0513a1:2308_0": "Kuhakajātakavaṇṇanā navamā.",
  "atk-s0513a1:2310_0": "[90] 10. Akataññujātakavaṇṇanā",
  "atk-s0513a1:2311_0": "Yo pubbe katakalyāṇoti idaṃ satthā jetavane viharanto anāthapiṇḍikaṃ ārabbha kathesi.",
  "atk-s0513a1:2311_1": "Tassa kireko paccantavāsiko seṭṭhi adiṭṭhasahāyo ahosi.",
  "atk-s0513a1:2311_2": "So ekadā paccante uṭṭhānakabhaṇḍassa pañca sakaṭasatāni pūretvā kammantikamanusse āha –",
  "atk-s0513a1:2311_3": "“gacchatha, bho,",
  "atk-s0513a1:2311_4": "imaṃ bhaṇḍaṃ sāvatthiṃ netvā amhākaṃ sahāyakassa anāthapiṇḍikamahāseṭṭhissa paccagghena vikkiṇitvā paṭibhaṇḍaṃ āharathā”ti.",
  "atk-s0513a1:2311_5": "Te “sādhū”ti tassa vacanaṃ sampaṭicchitvā sāvatthiṃ gantvā mahāseṭṭhiṃ disvā paṇṇākāraṃ datvā taṃ pavattiṃ ārocesuṃ.",
  "atk-s0513a1:2311_6": "Mahāseṭṭhi “svāgataṃ vo”ti tesaṃ āvāsañca paribbayañca dāpetvā sahāyakassa sukhaṃ pucchitvā bhaṇḍaṃ vikkiṇitvā paṭibhaṇḍaṃ dāpesi.",
  "atk-s0513a1:2311_7": "Te paccantaṃ gantvā tamatthaṃ attano seṭṭhissa ārocesuṃ.",
  "atk-s0513a1:2312_0": "Aparabhāge anāthapiṇḍikopi tatheva pañca sakaṭasatāni tattha pesesi.",
  "atk-s0513a1:2312_1": "Manussā tattha gantvā paṇṇākāraṃ ādāya paccantavāsikaseṭṭhiṃ passiṃsu.",
  "atk-s0513a1:2312_2": "So “kuto āgacchathā”ti pucchitvā “sāvatthito tumhākaṃ sahāyakassa anāthapiṇḍikassa santikā”ti vutte “anāthapiṇḍikoti",
  "atk-s0513a1:2312_3": "kassaci purisassa nāmaṃ bhavissatī”ti parihāsaṃ katvā paṇṇākāraṃ gahetvā “gacchatha tumhe”ti uyyojesi,",
  "atk-s0513a1:2312_4": "neva nivāsaṃ,",
  "atk-s0513a1:2312_5": "na paribbayaṃ dāpesi.",
  "atk-s0513a1:2312_6": "Te sayameva bhaṇḍaṃ vikkiṇitvā paṭibhaṇḍaṃ ādāya sāvatthiṃ āgantvā seṭṭhissa taṃ pavattiṃ ārocesuṃ.",
  "atk-s0513a1:2313_0": "Atha so paccantavāsī punapi ekavāraṃ tatheva pañca sakaṭasatāni sāvatthiṃ pesesi,",
  "atk-s0513a1:2313_1": "manussā paṇṇākāraṃ ādāya mahāseṭṭhiṃ passiṃsu.",
  "atk-s0513a1:2313_2": "Te pana disvā anāthapiṇḍikassa manussā “mayaṃ, sāmi,",
  "atk-s0513a1:2313_3": "etesaṃ nivāsañca bhattañca paribbayañca jānissāmā”ti vatvā tesaṃ sakaṭāni bahinagare tathārūpe ṭhāne mocāpetvā “tumhe idheva vasatha,",
  "atk-s0513a1:2313_4": "amhākaṃ vo ghare yāgubhattañca paribbayo ca bhavissatī”ti gantvā dāsakammakare sannipātetvā majjhimayāmasamanantare",
  "atk-s0513a1:2313_5": "pañca sakaṭasatāni vilumpitvā nivāsanapārupanānipi nesaṃ acchinditvā goṇe palāpetvā sakaṭāni vicakkāni",
  "atk-s0513a1:2313_6": "katvā bhūmiyaṃ ṭhapetvā cakkānipi gaṇhitvāva agamaṃsu.",
  "atk-s0513a1:2313_7": "Paccantavāsino nivāsanamattassapi sāmikā ahutvā bhītā vegena palāyitvā paccantameva gatā.",
  "atk-s0513a1:2313_8": "Seṭṭhimanussāpi tamatthaṃ mahāseṭṭhino ārocesuṃ.",
  "atk-s0513a1:2313_9": "So “atthi dānidaṃ kathāpābhata”nti satthu santikaṃ gantvā ādito paṭṭhāya sabbaṃ taṃ pavattiṃ ārocesi.",
  "atk-s0513a1:2313_10": "Satthā “na kho, gahapati,",
  "atk-s0513a1:2313_11": "so paccantavāsī idāneva evaṃsīlo,",
  "atk-s0513a1:2313_12": "pubbepi evaṃsīloyeva ahosī”ti vatvā tena yācito atītaṃ āhari.",
  "atk-s0513a1:2314_0": "Atīte bārāṇasiyaṃ brahmadatte rajjaṃ kārente bodhisatto bārāṇasiyaṃ mahāvibhavo seṭṭhi ahosi.",
  "atk-s0513a1:2314_1": "Tasseko paccantavāsiko seṭṭhi adiṭṭhasahāyo ahosi.",
  "atk-s0513a1:2314_2": "Sabbaṃ atītavatthu paccuppannavatthusadisameva bodhisatto pana attano manussehi “ajja amhehi idaṃ nāma",
  "atk-s0513a1:2314_3": "kata”nti ārocite “paṭhamaṃ attano kataṃ upakāraṃ ajānantā pacchā evarūpaṃ labhantiyevā”ti vatvā sampattaparisāya",
  "atk-s0513a1:2314_4": "dhammaṃ desento imaṃ gāthamāha –",
  "atk-s0513a1:2315_0": "90.",
  "atk-s0513a1:2316_0": "“Yo pubbe katakalyāṇo, katattho nāvabujjhati;",
  "atk-s0513a1:2317_0": "Pacchā kicce samuppanne, kattāraṃ nādhigacchatī”ti.",
  "atk-s0513a1:2318_0": "Tatrāyaṃ piṇḍattho –",
  "atk-s0513a1:2318_1": "khattiyādīsu yo koci puriso pubbe paṭhamataraṃ aññena katakalyāṇo katūpakāro katattho nipphāditakicco",
  "atk-s0513a1:2318_2": "hutvā taṃ parena attani kataṃ kalyāṇañceva atthañca na jānāti,",
  "atk-s0513a1:2318_3": "so pacchā attano kicce samuppanne tassa kiccassa kattāraṃ nādhigacchati na labhatīti.",
  "atk-s0513a1:2319_0": "Evaṃ bodhisatto imāya gāthāya dhammaṃ desetvā dānādīni puññāni katvā yathākammaṃ gato.",
  "atk-s0513a1:2320_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:2320_1": "“tadā paccantavāsī idānīpi paccantavāsīyeva,",
  "atk-s0513a1:2320_2": "bārāṇasiseṭṭhi pana ahameva ahosi”nti.",
  "atk-s0513a1:2321_0": "Akataññujātakavaṇṇanā dasamā.",
  "atk-s0513a1:2322_0": "Apāyimhavaggo navamo.",
  "atk-s0513a1:2323_0": "Tassuddānaṃ –",
  "atk-s0513a1:2324_0": "Surāpānaṃ mittavindaṃ, kāḷakaṇṇī atthadvāraṃ;",
  "atk-s0513a1:2325_0": "Kiṃpakkasīlavīmaṃsaṃ, maṅgalañcāpi sārambhaṃ;",
  "atk-s0513a1:2326_0": "Kuhakaṃ akataññū cāti.",
  "atk-s0513a1:2327_0": "10. Littavaggo",
  "atk-s0513a1:2329_0": "[91] 1. Littajātakavaṇṇanā",
  "atk-s0513a1:2330_0": "Littaṃ paramena tejasāti idaṃ satthā jetavane viharanto apaccavekkhitaparibhogaṃ ārabbha kathesi.",
  "atk-s0513a1:2330_1": "Tasmiṃ kira kāle bhikkhū cīvarādīni labhitvā yebhuyyena apaccavekkhitvā paribhuñjanti.",
  "atk-s0513a1:2330_2": "Te cattāro paccaye apaccavekkhitvā paribhuñjamānā yebhuyyena nirayatiracchānayonito na muccanti.",
  "atk-s0513a1:2330_3": "Satthā taṃ kāraṇaṃ ñatvā bhikkhūnaṃ anekapariyāyena dhammiṃ kathaṃ kathetvā apaccavekkhitaparibhoge ādīnavaṃ dassetvā “bhikkhave,",
  "atk-s0513a1:2330_4": "bhikkhunā nāma cattāro paccaye labhitvā apaccavekkhitvā paribhuñjituṃ na vaṭṭati,",
  "atk-s0513a1:2330_5": "tasmā ito paṭṭhāya cattāro paccaye paccavekkhitvā paribhuñjeyyāthā”ti paccavekkhanavidhiṃ dassento “idha pana,",
  "atk-s0513a1:2330_6": "bhikkhave,",
  "atk-s0513a1:2330_7": "bhikkhu paṭisaṅkhā yoniso cīvaraṃ paṭisevati sītassa paṭighātāyā”tiādinā nayena tantiṃ ṭhapetvā “bhikkhave,",
  "atk-s0513a1:2330_8": "cattāro paccaye evaṃ paccavekkhitvā paribhuñjituṃ vaṭṭati,",
  "atk-s0513a1:2330_9": "apaccavekkhitvā paribhogo nāma halāhalavisaparibhogasadiso.",
  "atk-s0513a1:2330_10": "Porāṇakā hi apaccavekkhitvā dosaṃ ajānitvā visaṃ paribhuñjitvā vipākante mahādukkhaṃ anubhaviṃsū”ti vatvā atītaṃ āhari.",
  "atk-s0513a1:2331_0": "Atīte bārāṇasiyaṃ brahmadatte rajjaṃ kārente bodhisatto aññatarasmiṃ mahābhogakule nibbattitvā vayappatto akkhadhutto ahosi.",
  "atk-s0513a1:2331_1": "Athāparo kūṭakkhadhutto bodhisattena saddhiṃ kīḷanto attano jaye vattamāne keḷimaṇḍalaṃ na bhindati,",
  "atk-s0513a1:2331_2": "parājayakāle pana akkhaṃ mukhe pakkhipitvā “akkho naṭṭho”ti keḷimaṇḍalaṃ bhinditvā pakkamati.",
  "atk-s0513a1:2331_3": "Bodhisatto tassa taṃ kāraṇaṃ ñatvā “hotu,",
  "atk-s0513a1:2331_4": "jānissāmettha patirūpakāraṇa”nti akkhe ādāya attano ghare halāhalavisena rañjitvā punappunaṃ sukkhāpetvā te ādāya tassa santikaṃ gantvā “ehi, samma,",
  "atk-s0513a1:2331_5": "akkhehi kīḷāmā”ti āha.",
  "atk-s0513a1:2331_6": "So “sādhu,",
  "atk-s0513a1:2331_7": "sammā”ti keḷimaṇḍalaṃ sajjetvā tena saddhiṃ kīḷanto attano parājayakāle ekaṃ akkhaṃ mukhe pakkhipi.",
  "atk-s0513a1:2331_8": "Atha naṃ bodhisatto tathā karontaṃ disvā “gilāhi tāva,",
  "atk-s0513a1:2331_9": "pacchā idaṃ nāmetanti jānissasī”ti codetuṃ imaṃ gāthamāha –",
  "atk-s0513a1:2332_0": "91.",
  "atk-s0513a1:2333_0": "“Littaṃ paramena tejasā, gilamakkhaṃ puriso na bujjhati;",
  "atk-s0513a1:2334_0": "Gila re gila pāpadhuttaka, pacchā te kaṭukaṃ bhavissatī”ti.",
  "atk-s0513a1:2335_0": "Tattha littanti makkhitaṃ rañjitaṃ.",
  "atk-s0513a1:2335_1": "Paramena tejasāti uttamatejasampannena halāhalavisena.",
  "atk-s0513a1:2335_2": "Gilanti gilanto.",
  "atk-s0513a1:2335_3": "Akkhanti guḷakaṃ.",
  "atk-s0513a1:2335_4": "Na bujjhatīti “ayaṃ me gilato idaṃ nāma karissatī”ti na jānāti.",
  "atk-s0513a1:2335_5": "Gila reti gilāhi are.",
  "atk-s0513a1:2335_6": "Gilāti punapi codento vadati.",
  "atk-s0513a1:2335_7": "Pacchā te kaṭukaṃ bhavissatīti imasmiṃ te akkhe gilite pacchā etaṃ visaṃ tikhiṇaṃ bhavissatīti attho.",
  "atk-s0513a1:2336_0": "So bodhisattassa kathentasseva visavegena mucchito akkhīni parivattetvā khandhaṃ nāmetvā pati.",
  "atk-s0513a1:2336_1": "Bodhisatto “idānissa jīvitadānaṃ dātuṃ vaṭṭatī”ti osadhaparibhāvitaṃ vamanayogaṃ datvā vametvā sappiphāṇitamadhusakkarādayo",
  "atk-s0513a1:2336_2": "khādāpetvā arogaṃ katvā “puna evarūpaṃ mā akāsī”ti ovaditvā dānādīni puññāni katvā yathākammaṃ gato.",
  "atk-s0513a1:2337_0": "Satthā imaṃ dhammadesanaṃ āharitvā “bhikkhave,",
  "atk-s0513a1:2337_1": "apaccavekkhitaparibhogo nāma apaccavekkhitvā katavisaparibhogasadiso hotī”ti vatvā jātakaṃ samodhānesi –",
  "atk-s0513a1:2337_2": "“tadā paṇḍitadhutto ahameva ahosiṃ,",
  "atk-s0513a1:2337_3": "kūṭadhutto panettha na kathīyati,",
  "atk-s0513a1:2337_4": "yathā ca ettha,",
  "atk-s0513a1:2337_5": "evaṃ sabbattha.",
  "atk-s0513a1:2337_6": "Yo pana imasmiṃ kāle na paññāyati,",
  "atk-s0513a1:2337_7": "so na kathīyatevā”ti.",
  "atk-s0513a1:2338_0": "Littajātakavaṇṇanā paṭhamā.",
  "atk-s0513a1:2340_0": "[92] 2. Mahāsārajātakavaṇṇanā",
  "atk-s0513a1:2341_0": "Ukkaṭṭhe sūramicchantīti idaṃ satthā jetavane viharanto āyasmantaṃ ānandattheraṃ ārabbha kathesi.",
  "atk-s0513a1:2341_1": "Ekasmiñhi samaye kosalarañño itthiyo cintayiṃsu “buddhuppādo nāma dullabho,",
  "atk-s0513a1:2341_2": "tathā manussapaṭilābho,",
  "atk-s0513a1:2341_3": "paripuṇṇāyatanatā ca.",
  "atk-s0513a1:2341_4": "Mayañca imaṃ dullabhaṃ khaṇasamavāyaṃ labhitvāpi attano ruciyā vihāraṃ gantvā dhammaṃ vā sotuṃ buddhapūjaṃ vā kātuṃ dānaṃ vā dātuṃ na labhāma,",
  "atk-s0513a1:2341_5": "mañjūsāya pakkhittā viya vasāma,",
  "atk-s0513a1:2341_6": "rañño kathetvā amhākaṃ dhammaṃ desetuṃ anucchavikaṃ ekaṃ bhikkhuṃ pakkosāpetvā tassa santike dhammaṃ sossāma,",
  "atk-s0513a1:2341_7": "tato yaṃ sakkhissāma,",
  "atk-s0513a1:2341_8": "taṃ uggaṇhissāma,",
  "atk-s0513a1:2341_9": "dānādīni ca puññāni karissāma.",
  "atk-s0513a1:2341_10": "Evaṃ no ayaṃ khaṇapaṭilābho saphalo bhavissatī”ti.",
  "atk-s0513a1:2341_11": "Tā sabbāpi rājānaṃ upasaṅkamitvā attanā cintitakāraṇaṃ kathayiṃsu.",
  "atk-s0513a1:2341_12": "Rājā “sādhū”ti sampaṭicchi.",
  "atk-s0513a1:2342_0": "Athekadivasaṃ rājā uyyānakīḷaṃ kīḷitukāmo uyyānapālaṃ pakkosāpetvā “uyyānaṃ sodhehī”ti āha.",
  "atk-s0513a1:2342_1": "Uyyānapālo uyyānaṃ sodhento satthāraṃ aññatarasmiṃ rukkhamūle nisinnaṃ disvā rañño santikaṃ gantvā “suddhaṃ, deva, uyyānaṃ,",
  "atk-s0513a1:2342_2": "apicettha aññatarasmiṃ rukkhamūle bhagavā nisinno”ti āha.",
  "atk-s0513a1:2342_3": "Rājā “sādhu, samma,",
  "atk-s0513a1:2342_4": "satthu santike dhammampi sossāmā”ti alaṅkatarathaṃ abhiruhitvā uyyānaṃ gantvā satthu santikaṃ agamāsi.",
  "atk-s0513a1:2343_0": "Tasmiñca samaye chattapāṇi nāmeko anāgāmī upāsako satthu santike dhammaṃ suṇamāno nisinno hoti.",
  "atk-s0513a1:2343_1": "Rājā taṃ disvā āsaṅkamāno muhuttaṃ ṭhatvā puna “sacāyaṃ pāpako bhaveyya,",
  "atk-s0513a1:2343_2": "na satthu santike nisīditvā dhammaṃ suṇeyya,",
  "atk-s0513a1:2343_3": "apāpakena iminā bhavitabba”nti cintetvā satthāraṃ upasaṅkamitvā vanditvā ekamantaṃ nisīdi.",
  "atk-s0513a1:2343_4": "Upāsako buddhagāravena rañño paccuṭṭhānaṃ vā vandanaṃ vā na akāsi,",
  "atk-s0513a1:2343_5": "tenassa rājā anattamano ahosi.",
  "atk-s0513a1:2343_6": "Satthā tassa anattamanabhāvaṃ ñatvā upāsakassa guṇaṃ kathesi “ayaṃ, mahārāja,",
  "atk-s0513a1:2343_7": "upāsako bahussuto āgatāgamo kāmesu vītarāgo”ti rājā “na iminā orakena bhavitabbaṃ,",
  "atk-s0513a1:2343_8": "yassa satthā guṇaṃ vaṇṇetī”ti cintetvā “upāsaka,",
  "atk-s0513a1:2343_9": "vadeyyāsi yena te attho”ti āha.",
  "atk-s0513a1:2343_10": "Upāsako “sādhū”ti sampaṭicchi.",
  "atk-s0513a1:2343_11": "Rājā satthu santike dhammaṃ sutvā satthāraṃ padakkhiṇaṃ katvā pakkāmi.",
  "atk-s0513a1:2344_0": "So ekadivasaṃ uparipāsāde mahāvātapānaṃ vivaritvā ṭhito taṃ upāsakaṃ bhuttapātarāsaṃ chattamādāya jetavanaṃ",
  "atk-s0513a1:2344_1": "gacchantaṃ disvā pakkosāpetvā evamāha “tvaṃ kira, upāsaka,",
  "atk-s0513a1:2344_2": "bahussuto,",
  "atk-s0513a1:2344_3": "amhākañca itthiyo dhammaṃ sotukāmā ceva uggahetukāmā ca,",
  "atk-s0513a1:2344_4": "sādhu vatassa sace tāsaṃ dhammaṃ vāceyyāsī”ti. “Deva,",
  "atk-s0513a1:2344_5": "gihīnaṃ nāma rājantepure dhammaṃ desetuṃ vā vācetuṃ vā nappatirūpaṃ,",
  "atk-s0513a1:2344_6": "ayyānaṃ eva patirūpa”nti.",
  "atk-s0513a1:2344_7": "Rājā “saccaṃ esa vadatī”ti uyyojetvā itthiyo pakkosāpetvā “bhadde,",
  "atk-s0513a1:2344_8": "ahaṃ tumhākaṃ dhammadesanatthāya ca dhammavācanatthāya ca satthu santikaṃ gantvā ekaṃ bhikkhuṃ yācāmi,",
  "atk-s0513a1:2344_9": "asītiyā mahāsāvakesu kataraṃ yācāmī”ti āha.",
  "atk-s0513a1:2344_10": "Tā sabbāpi mantetvā dhammabhaṇḍāgārikaṃ ānandattherameva ārocesuṃ.",
  "atk-s0513a1:2344_11": "Rājā satthu santikaṃ gantvā vanditvā ekamantaṃ nisinno evamāha “bhante,",
  "atk-s0513a1:2344_12": "amhākaṃ gehe itthiyo ānandattherassa santike dhammaṃ sotuñca uggaṇhituñca icchanti,",
  "atk-s0513a1:2344_13": "sādhu vata sace thero amhākaṃ gehe dhammaṃ deseyya ceva vāceyya cā”ti.",
  "atk-s0513a1:2344_14": "Satthā “sādhū”ti sampaṭicchitvā theraṃ āṇāpesi.",
  "atk-s0513a1:2344_15": "Tato paṭṭhāya rañño itthiyo therassa santike dhammaṃ suṇanti ceva uggaṇhanti ca.",
  "atk-s0513a1:2345_0": "Athekadivasaṃ rañño cūḷāmaṇi naṭṭho.",
  "atk-s0513a1:2345_1": "Rājā tassa naṭṭhabhāvaṃ sutvā amacce āṇāpesi “sabbe antovaḷañjanake manusse gahetvā cūḷāmaṇiṃ āharāpethā”ti.",
  "atk-s0513a1:2345_2": "Amaccā mātugāme ādiṃ katvā cūḷāmaṇiṃ paripucchantā adisvā mahājanaṃ kilamenti.",
  "atk-s0513a1:2345_3": "Taṃ divasaṃ ānandatthero rājanivesanaṃ paviṭṭho.",
  "atk-s0513a1:2345_4": "Yathā tā itthiyo pubbe theraṃ disvāva haṭṭhatuṭṭhā dhammaṃ suṇanti ceva uggaṇhanti ca,",
  "atk-s0513a1:2345_5": "tathā akatvā sabbā domanassappattāva ahesuṃ.",
  "atk-s0513a1:2345_6": "Tato therena “kasmā tumhe ajja evarūpā jātā”ti pucchitā evamāhaṃsu “bhante,",
  "atk-s0513a1:2345_7": "rañño cūḷāmaṇiṃ pariyesāmāti amaccā mātugāme upādāya antovaḷañjanake kilamenti,",
  "atk-s0513a1:2345_8": "na jānāma kassa ‘kiṃ bhavissatī’ti,",
  "atk-s0513a1:2345_9": "tenamha domanassappattā”ti.",
  "atk-s0513a1:2345_10": "Thero “mā cintayitthā”ti tā samassāsetvā rañño santikaṃ gantvā paññattāsane nisīditvā “maṇi kira te, mahārāja,",
  "atk-s0513a1:2345_11": "naṭṭho”ti pucchi. “Āma,",
  "atk-s0513a1:2345_12": "bhante”ti.",
  "atk-s0513a1:2345_13": "“Asakkhi pana taṃ āharāpetu”nti. “Bhante,",
  "atk-s0513a1:2345_14": "sabbaṃ antojanaṃ gahetvā kilamentopi na sakkomi āharāpetu”nti.",
  "atk-s0513a1:2345_15": "“Mahārāja,",
  "atk-s0513a1:2345_16": "mahājanaṃ akilametvāva āharaṇūpāyo atthī”ti. “Kataro,",
  "atk-s0513a1:2345_17": "bhante”ti?",
  "atk-s0513a1:2345_18": "“Piṇḍadānaṃ,",
  "atk-s0513a1:2345_19": "mahārājā”ti.",
  "atk-s0513a1:2345_20": "“Kataraṃ piṇḍadānaṃ,",
  "atk-s0513a1:2345_21": "bhante”ti?",
  "atk-s0513a1:2345_22": "“Mahārāja,",
  "atk-s0513a1:2345_23": "yattakesu āsaṅkā atthi,",
  "atk-s0513a1:2345_24": "te gahetvā ekekassa ekekaṃ palālapiṇḍaṃ vā mattikāpiṇḍaṃ vā datvā ‘imaṃ paccūsakāle āharitvā asukaṭṭhāne nāma pātethā’ti vattabbaṃ.",
  "atk-s0513a1:2345_25": "Yena gahito bhavissati,",
  "atk-s0513a1:2345_26": "so tasmiṃ pakkhipitvā āharissati.",
  "atk-s0513a1:2345_27": "Sace paṭhamadivaseyeva pātenti,",
  "atk-s0513a1:2345_28": "iccetaṃ kusalaṃ.",
  "atk-s0513a1:2345_29": "No ce pātenti,",
  "atk-s0513a1:2345_30": "dutiyadivasepi tatiyadivasepi tatheva kātabbaṃ.",
  "atk-s0513a1:2345_31": "Evaṃ mahājano ca na kilamissati,",
  "atk-s0513a1:2345_32": "maṇiñca labhissasī”ti evaṃ vatvā thero agamāsi.",
  "atk-s0513a1:2346_0": "Rājā vuttanayeneva tayo divase dāpesi,",
  "atk-s0513a1:2346_1": "neva maṇiṃ āhariṃsu.",
  "atk-s0513a1:2346_2": "Thero tatiyadivase āgantvā “kiṃ, mahārāja,",
  "atk-s0513a1:2346_3": "pātito maṇī”ti pucchi.",
  "atk-s0513a1:2346_4": "“Na pātenti,",
  "atk-s0513a1:2346_5": "bhante”ti. “Tena hi, mahārāja,",
  "atk-s0513a1:2346_6": "mahātalasmiṃyeva paṭicchannaṭṭhāne mahācāṭiṃ ṭhapāpetvā udakassa pūrāpetvā sāṇiṃ parikkhipāpetvā ‘sabbe",
  "atk-s0513a1:2346_7": "antovaḷañjanakamanussā ca itthiyo ca uttarāsaṅgaṃ katvā ekekova antosāṇiṃ pavisitvā hatthaṃ dhovitvā",
  "atk-s0513a1:2346_8": "āgacchantū’ti vadehī”ti thero imaṃ upāyaṃ ācikkhitvā pakkāmi.",
  "atk-s0513a1:2346_9": "Rājā tathā kāresi.",
  "atk-s0513a1:2346_10": "Maṇicoro cintesi “dhammabhaṇḍāgāriko imaṃ adhikaraṇaṃ ādāya maṇiṃ adassetvā osakkissatīti aṭṭhānametaṃ,",
  "atk-s0513a1:2346_11": "pātetuṃ dāni vaṭṭatī”ti maṇiṃ paṭicchannaṃ katvā ādāya antosāṇiṃ pavisitvā cāṭiyaṃ pātetvā nikkhami.",
  "atk-s0513a1:2346_12": "Sabbesaṃ nikkhantakāle udakaṃ chaḍḍetvā maṇiṃ addasaṃsu.",
  "atk-s0513a1:2346_13": "Rājā “theraṃ nissāya mahājanaṃ akilametvāva me maṇi laddho”ti tussi,",
  "atk-s0513a1:2346_14": "antovaḷañjanakamanussāpi “theraṃ nissāya mahādukkhato muttamhā”ti tussiṃsu.",
  "atk-s0513a1:2346_15": "“Therassānubhāvena rañño cūḷāmaṇi laddho”ti therassānubhāvo sakalanagare ceva bhikkhusaṅghe ca pākaṭo jāto.",
  "atk-s0513a1:2347_0": "Dhammasabhāyaṃ sannisinnā bhikkhū therassa guṇaṃ vaṇṇayiṃsu “āvuso,",
  "atk-s0513a1:2347_1": "ānandatthero attano bahussutatāya paṇḍiccena upāyakusalatāya mahājanaṃ akilametvā upāyeneva rañño maṇiṃ dassesī”ti.",
  "atk-s0513a1:2347_2": "Satthā āgantvā “kāya nuttha,",
  "atk-s0513a1:2347_3": "bhikkhave,",
  "atk-s0513a1:2347_4": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a1:2347_5": "bhikkhave,",
  "atk-s0513a1:2347_6": "idāni ānandeneva parahatthagataṃ bhaṇḍaṃ dassitaṃ,",
  "atk-s0513a1:2347_7": "pubbepi paṇḍitā mahājanaṃ akilametvā upāyeneva tiracchānahatthagataṃ bhaṇḍaṃ dassayiṃsū”ti vatvā atītaṃ āhari.",
  "atk-s0513a1:2348_0": "Atīte bārāṇasiyaṃ brahmadatte rajjaṃ kārente bodhisatto sabbasippesu nipphattiṃ patto tasseva amacco ahosi.",
  "atk-s0513a1:2348_1": "Athekadivasaṃ rājā mahantena parivārena uyyānaṃ gantvā vanantarāni vicaritvā udakakīḷaṃ kīḷitukāmo maṅgalapokkharaṇiṃ otaritvā itthāgārampi pakkosi.",
  "atk-s0513a1:2348_2": "Itthiyo attano attano sīsūpagagīvūpagādīni ābharaṇāni omuñcitvā uttarāsaṅgesu pakkhipitvā samuggapiṭṭhesu",
  "atk-s0513a1:2348_3": "ṭhapetvā dāsiyo paṭicchāpetvā pokkharaṇiṃ otariṃsu.",
  "atk-s0513a1:2348_4": "Athekā uyyānamakkaṭī sākhantare nisinnā deviṃ piḷandhanāni omuñcitvā uttarāsaṅge pakkhipitvā samuggapiṭṭhe",
  "atk-s0513a1:2348_5": "ṭhapayamānaṃ disvā tassā muttāhāraṃ piḷandhitukāmā hutvā dāsiyā pamādaṃ olokayamānā nisīdi,",
  "atk-s0513a1:2348_6": "dāsīpi taṃ rakkhamānā tahaṃ tahaṃ oloketvā nisinnāyeva niddāyituṃ ārabhi.",
  "atk-s0513a1:2348_7": "Makkaṭī tassā pamādabhāvaṃ ñatvā vātavegena otaritvā mahāmuttāhāraṃ gīvāya paṭimuñcitvā vātavegena uppatitvā",
  "atk-s0513a1:2348_8": "sākhantare nisīditvā aññāsaṃ makkaṭīnaṃ dassanabhayena ekasmiṃ rukkhasusiraṭṭhāne ṭhapetvā upasantūpasantā",
  "atk-s0513a1:2348_9": "viya taṃ rakkhamānā nisīdi.",
  "atk-s0513a1:2349_0": "Sāpi kho dāsī paṭibujjhitvā muttāhāraṃ apassantī kampamānā aññaṃ upāyaṃ adisvā “puriso deviyā muttāhāraṃ gahetvā palāto”ti mahāviravaṃ viravi.",
  "atk-s0513a1:2349_1": "Ārakkhamanussā tato tato sannipatitvā tassā vacanaṃ sutvā rañño ārocayiṃsu.",
  "atk-s0513a1:2349_2": "Rājā “coraṃ gaṇhathā”ti āha.",
  "atk-s0513a1:2349_3": "Purisā uyyānā nikkhamitvā “coraṃ gaṇhatha,",
  "atk-s0513a1:2349_4": "coraṃ gaṇhathā”ti ito cito ca olokenti.",
  "atk-s0513a1:2349_5": "Atheko jānapado balikārakapuriso taṃ saddaṃ sutvā kampamāno palāyi.",
  "atk-s0513a1:2349_6": "Taṃ disvā rājapurisā “ayaṃ coro bhavissatī”ti anubandhitvā taṃ gahetvā pothetvā “are,",
  "atk-s0513a1:2349_7": "duṭṭhacora,",
  "atk-s0513a1:2349_8": "evaṃ mahāsāraṃ nāma piḷandhanaṃ avaharissasī”ti paribhāsiṃsu.",
  "atk-s0513a1:2349_9": "So cintesi “sacāhaṃ ‘na gaṇhāmī’ti vakkhāmi,",
  "atk-s0513a1:2349_10": "ajja me jīvitaṃ natthi,",
  "atk-s0513a1:2349_11": "pothentāyeva maṃ māressanti,",
  "atk-s0513a1:2349_12": "sampaṭicchāmi na”nti. So “āma, sāmi,",
  "atk-s0513a1:2349_13": "gahitaṃ me”ti āha.",
  "atk-s0513a1:2349_14": "Atha naṃ bandhitvā rañño santikaṃ ānayiṃsu.",
  "atk-s0513a1:2349_15": "Rājāpi naṃ pucchi “gahitaṃ te mahāsārapiḷandhana”nti? “Āma, devā”ti.",
  "atk-s0513a1:2349_16": "“Idāni taṃ kaha”nti. “Deva,",
  "atk-s0513a1:2349_17": "mayā mahāsāraṃ nāma mañcapīṭhampi na diṭṭhapubbaṃ,",
  "atk-s0513a1:2349_18": "seṭṭhi pana maṃ mahāsārapiḷandhanaṃ gaṇhāpesi,",
  "atk-s0513a1:2349_19": "sohaṃ taṃ gahetvāva tassa adāsiṃ,",
  "atk-s0513a1:2349_20": "so naṃ jānātī”ti.",
  "atk-s0513a1:2350_0": "Rājā seṭṭhiṃ pakkosāpetvā “gahitaṃ te imassa hatthato mahāsārapiḷandhana”nti pucchi. “Āma, devā”ti.",
  "atk-s0513a1:2350_1": "“Kahaṃ ta”nti.",
  "atk-s0513a1:2350_2": "“Purohitassa me dinna”nti.",
  "atk-s0513a1:2350_3": "Purohitampi pakkosāpetvā tatheva pucchi,",
  "atk-s0513a1:2350_4": "sopi sampaṭicchitvā “gandhabbassa me dinna”nti āha.",
  "atk-s0513a1:2350_5": "Tampi pakkosāpetvā “purohitassa hatthato te mahāsārapiḷandhanaṃ gahita”nti pucchi. “Āma, devā”ti.",
  "atk-s0513a1:2350_6": "“Kahaṃ ta”nti.",
  "atk-s0513a1:2350_7": "“Kilesavasena me vaṇṇadāsiyā dinna”nti.",
  "atk-s0513a1:2350_8": "Tampi pakkosāpetvā pucchi,",
  "atk-s0513a1:2350_9": "sā “na gaṇhāmī”ti āha.",
  "atk-s0513a1:2350_10": "Te pañca jane pucchantānaññeva sūriyo atthaṃ gato.",
  "atk-s0513a1:2350_11": "Rājā “idāni vikālo jāto,",
  "atk-s0513a1:2350_12": "sve jānissāmā”ti te pañca jane amaccānaṃ datvā nagaraṃ pāvisi.",
  "atk-s0513a1:2351_0": "Bodhisatto cintesi –",
  "atk-s0513a1:2351_1": "“idaṃ piḷandhanaṃ antovaḷañje naṭṭhaṃ,",
  "atk-s0513a1:2351_2": "ayañca gahapatiko bahivaḷañjo,",
  "atk-s0513a1:2351_3": "dvārepi balavārakkho,",
  "atk-s0513a1:2351_4": "tasmā antovaḷañjanakānampi taṃ gahetvā palāyituṃ na sakkā.",
  "atk-s0513a1:2351_5": "Evaṃ neva bahivaḷañjanakānaṃ, na anto,",
  "atk-s0513a1:2351_6": "uyyāne vaḷañjanakānaṃ gahaṇūpāyo dissati.",
  "atk-s0513a1:2351_7": "Iminā duggatamanussena ‘seṭṭhissa me dinna’nti kathentena attano mokkhatthāya kathitaṃ bhavissati,",
  "atk-s0513a1:2351_8": "seṭṭhināpi ‘purohitassa me dinna’nti kathentena ‘ekato hutvā nittharissāmī’ti cintetvā kathitaṃ bhavissati,",
  "atk-s0513a1:2351_9": "purohitenāpi ‘gandhabbassa me dinna’nti kathentena ‘bandhanāgāre gandhabbaṃ nissāya sukhena vasissāmā’ti cintetvā kathitaṃ bhavissati,",
  "atk-s0513a1:2351_10": "gandhabbenāpi ‘vaṇṇadāsiyā me dinna’nti kathentena ‘ekantena anukkaṇṭhitā bhavissāmā’ti cintetvā kathitaṃ bhavissati,",
  "atk-s0513a1:2351_11": "imehi pañcahipi corehi na bhavitabbaṃ,",
  "atk-s0513a1:2351_12": "uyyāne makkaṭā bahū,",
  "atk-s0513a1:2351_13": "piḷandhanena ekissā makkaṭiyā hatthe āruḷhena bhavitabba”nti.",
  "atk-s0513a1:2351_14": "So rājānaṃ upasaṅkamitvā “mahārāja,",
  "atk-s0513a1:2351_15": "core amhākaṃ niyyādetha,",
  "atk-s0513a1:2351_16": "mayaṃ taṃ kiccaṃ sodhessāmā”ti āha.",
  "atk-s0513a1:2351_17": "Rājā “sādhu, paṇḍita,",
  "atk-s0513a1:2351_18": "sodhehī”ti tassa niyyādesi.",
  "atk-s0513a1:2352_0": "Bodhisatto attano dāsapurise pakkosāpetvā te pañca jane ekasmiṃyeva ṭhāne vasāpetvā samantā ārakkhaṃ katvā kaṇṇaṃ datvā “yaṃ te aññamaññaṃ kathenti,",
  "atk-s0513a1:2352_1": "taṃ mayhaṃ ārocethā”ti vatvā pakkāmi.",
  "atk-s0513a1:2352_2": "Te tathā akaṃsu.",
  "atk-s0513a1:2352_3": "Tato manussānaṃ sannisinnavelāya seṭṭhi taṃ gahapatikaṃ āha – “are,",
  "atk-s0513a1:2352_4": "duṭṭhagahapati,",
  "atk-s0513a1:2352_5": "tayā ahaṃ,",
  "atk-s0513a1:2352_6": "mayā vā tvaṃ kahaṃ diṭṭhapubbo,",
  "atk-s0513a1:2352_7": "kadā te mayhaṃ piḷandhanaṃ dinna”nti āha.",
  "atk-s0513a1:2352_8": "So “sāmi mahāseṭṭhi,",
  "atk-s0513a1:2352_9": "ahaṃ mahāsāraṃ nāma rukkhasārapādakaṃ mañcapīṭhampi na jānāmi,",
  "atk-s0513a1:2352_10": "‘taṃ nissāya pana mokkhaṃ labhissāmī’ti evaṃ avacaṃ,",
  "atk-s0513a1:2352_11": "mā me kujjha,",
  "atk-s0513a1:2352_12": "sāmī”ti āha.",
  "atk-s0513a1:2352_13": "Purohitopi seṭṭhiṃ āha “mahāseṭṭhi,",
  "atk-s0513a1:2352_14": "tvaṃ iminā attano adinnakameva mayhaṃ kathaṃ adāsī”ti?",
  "atk-s0513a1:2352_15": "“Mayampi dve issarā,",
  "atk-s0513a1:2352_16": "amhākaṃ ekato hutvā ṭhitakāle kammaṃ khippaṃ nipphajjissatī”ti kathesinti.",
  "atk-s0513a1:2352_17": "Gandhabbopi purohitaṃ āha “brāhmaṇa,",
  "atk-s0513a1:2352_18": "kadā tayā mayhaṃ piḷandhanaṃ dinna”nti?",
  "atk-s0513a1:2352_19": "“Ahaṃ taṃ nissāya vasanaṭṭhāne sukhaṃ vasissāmī”ti kathesinti.",
  "atk-s0513a1:2352_20": "Vaṇṇadāsīpi gandhabbaṃ āha “are duṭṭhagandhabba,",
  "atk-s0513a1:2352_21": "ahaṃ kadā tava santikaṃ gatapubbā,",
  "atk-s0513a1:2352_22": "tvaṃ vā mama santikaṃ āgatapubbo,",
  "atk-s0513a1:2352_23": "kadā te mayhaṃ piḷandhanaṃ dinna”nti?",
  "atk-s0513a1:2352_24": "Bhagini kiṃkāraṇā kujjhasi,",
  "atk-s0513a1:2352_25": "“amhesu pañcasu ekato vasantesu gharāvāso bhavissati,",
  "atk-s0513a1:2352_26": "anukkaṇṭhamānā sukhaṃ vasissāmā”ti kathesinti.",
  "atk-s0513a1:2352_27": "Bodhisatto payojitamanussānaṃ santikā taṃ kathaṃ sutvā tesaṃ tathato acorabhāvaṃ ñatvā “makkaṭiyā gahitapiḷandhanaṃ",
  "atk-s0513a1:2352_28": "upāyeneva pātessāmī”ti geṇḍumayāni bahūni piḷandhanāni kāretvā uyyāne makkaṭiyo gāhāpetvā hatthapādagīvāsu",
  "atk-s0513a1:2352_29": "geṇḍupiḷandhanāni piḷandhāpetvā vissajjesi.",
  "atk-s0513a1:2352_30": "Itarā makkaṭī piḷandhanaṃ rakkhamānā uyyāne eva nisīdi.",
  "atk-s0513a1:2353_0": "Bodhisatto manusse āṇāpesi “gacchatha tumhe,",
  "atk-s0513a1:2353_1": "uyyāne sabbā makkaṭiyo upadhāretha,",
  "atk-s0513a1:2353_2": "yassā taṃ piḷandhanaṃ passatha,",
  "atk-s0513a1:2353_3": "taṃ uttāsetvā piḷandhanaṃ gaṇhathā”ti.",
  "atk-s0513a1:2353_4": "Tāpi kho makkaṭiyo “piḷandhanaṃ no laddha”nti tuṭṭhapahaṭṭhā uyyāne vicarantiyo tassā santikaṃ gantvā “passa amhākaṃ piḷandhana”nti āhaṃsu.",
  "atk-s0513a1:2353_5": "Sā makkaṭī asahamānā “kiṃ iminā geṇḍupiḷandhanenā”ti muttāhāraṃ piḷandhitvā nikkhami.",
  "atk-s0513a1:2353_6": "Atha naṃ te purisā disvā piḷandhanaṃ chaḍḍāpetvā āharitvā bodhisattassa adaṃsu.",
  "atk-s0513a1:2353_7": "So taṃ ādāya rañño dassetvā “idaṃ te deva piḷandhanaṃ,",
  "atk-s0513a1:2353_8": "te pañcapi acorā,",
  "atk-s0513a1:2353_9": "idaṃ pana uyyāne makkaṭiyā ābhata”nti āha.",
  "atk-s0513a1:2353_10": "“Kathaṃ pana te, paṇḍita,",
  "atk-s0513a1:2353_11": "makkaṭiyā hatthaṃ āruḷhabhāvo ñāto,",
  "atk-s0513a1:2353_12": "kathaṃ te gahita”nti?",
  "atk-s0513a1:2353_13": "So sabbaṃ ācikkhi.",
  "atk-s0513a1:2353_14": "Rājā tuṭṭhamānaso “saṅgāmasīsādīsu nāma sūrādayo icchitabbā hontī”ti bodhisattassa thutiṃ karonto imaṃ gāthamāha –",
  "atk-s0513a1:2354_0": "92.",
  "atk-s0513a1:2355_0": "“Ukkaṭṭhe sūramicchanti, mantīsu akutūhalaṃ;",
  "atk-s0513a1:2356_0": "Piyañca annapānamhi, atthe jāte ca paṇḍita”nti.",
  "atk-s0513a1:2357_0": "Tattha ukkaṭṭheti upakaṭṭhe,",
  "atk-s0513a1:2357_1": "ubhatobyūḷhe saṅgāme sampahāre vattamāneti attho.",
  "atk-s0513a1:2357_2": "Sūramicchantīti asaniyāpi matthake patamānāya apalāyinaṃ sūraṃ icchanti,",
  "atk-s0513a1:2357_3": "tasmiṃ khaṇe evarūpo saṅgāmayodho patthetabbo hoti.",
  "atk-s0513a1:2357_4": "Mantīsu akutūhalanti kattabbākattabbakiccaṃ sammantanakāle uppanne mantīsu yo akutūhalo avikiṇṇavāco mantaṃ na bhindati,",
  "atk-s0513a1:2357_5": "taṃ icchanti,",
  "atk-s0513a1:2357_6": "tādiso tesu ṭhānesu patthetabbo hoti.",
  "atk-s0513a1:2357_7": "Piyañca annapānamhīti madhure annapāne paccupaṭṭhite sahaparibhuñjanatthāya piyapuggalaṃ patthenti,",
  "atk-s0513a1:2357_8": "tādiso tasmiṃ kāle patthetabbo hoti.",
  "atk-s0513a1:2357_9": "Atthe jāte ca paṇḍitanti atthagambhīre dhammagambhīre kismiñcideva kāraṇe vā pañhe vā uppanne paṇḍitaṃ vicakkhaṇaṃ icchanti.",
  "atk-s0513a1:2357_10": "Tathārūpo hi tasmiṃ samaye patthetabbo hotīti.",
  "atk-s0513a1:2358_0": "Evaṃ rājā bodhisattaṃ vaṇṇetvā thometvā ghanavassaṃ vassento mahāmegho viya sattāhi ratanehi pūjetvā",
  "atk-s0513a1:2358_1": "tassovāde ṭhatvā dānādīni puññāni katvā yathākammaṃ gato,",
  "atk-s0513a1:2358_2": "bodhisattopi yathākammaṃ gato.",
  "atk-s0513a1:2359_0": "Satthā imaṃ dhammadesanaṃ āharitvā therassa guṇaṃ kathetvā jātakaṃ samodhānesi –",
  "atk-s0513a1:2359_1": "“tadā rājā ānando ahosi,",
  "atk-s0513a1:2359_2": "paṇḍitāmacco pana ahameva ahosi”nti.",
  "atk-s0513a1:2360_0": "Mahāsārajātakavaṇṇanā dutiyā.",
  "atk-s0513a1:2362_0": "[93] 3. Vissāsabhojanajātakavaṇṇanā",
  "atk-s0513a1:2363_0": "Na vissase avissattheti idaṃ satthā jetavane viharanto vissāsabhojanaṃ ārabbha kathesi.",
  "atk-s0513a1:2363_1": "Tasmiṃ kira samaye yebhuyyena bhikkhū “mātarā no dinnaṃ,",
  "atk-s0513a1:2363_2": "pitarā no dinnaṃ, bhātarā,",
  "atk-s0513a1:2363_3": "bhaginiyā,",
  "atk-s0513a1:2363_4": "cūḷamātarā,",
  "atk-s0513a1:2363_5": "cūḷapitarā, mātulena,",
  "atk-s0513a1:2363_6": "mātulāniyā dinnaṃ.",
  "atk-s0513a1:2363_7": "Amhākaṃ gihikālepi bhikkhukālepi ete dātuṃ yuttarūpāvā”ti ñātīhi dinne cattāro paccaye vissatthā hutvā apaccavekkhitvā paribhuñjanti.",
  "atk-s0513a1:2363_8": "Satthā taṃ kāraṇaṃ ñatvā “bhikkhūnaṃ mayā dhammadesanaṃ kātuṃ vaṭṭatī”ti bhikkhū sannipātāpetvā “bhikkhave,",
  "atk-s0513a1:2363_9": "bhikkhunā nāma ñātīhipi aññātīhipi dinnake cattāro paccaye paccavekkhitvāva paribhogo kātabbo.",
  "atk-s0513a1:2363_10": "Apaccavekkhitvā paribhogaṃ katvā hi kālaṃ kurumāno bhikkhu yakkhapetaattabhāvato na muccati,",
  "atk-s0513a1:2363_11": "apaccavekkhitaparibhogo nāmesa visaparibhogasadiso.",
  "atk-s0513a1:2363_12": "Visañhi vissāsikena dinnakampi avissāsikena dinnakampi māretiyeva.",
  "atk-s0513a1:2363_13": "Pubbepi vissāsena dinnaṃ visaṃ paribhuñjitvā jīvitakkhayaṃ pattā”ti vatvā atītaṃ āhari.",
  "atk-s0513a1:2364_0": "Atīte bārāṇasiyaṃ brahmadatte rajjaṃ kārente bodhisatto mahāvibhavo seṭṭhi ahosi.",
  "atk-s0513a1:2364_1": "Tasseko gopālako kiṭṭhasambādhasamaye gāvo gahetvā araññaṃ pavisitvā tattha gosālaṃ katvā rakkhanto vasati.",
  "atk-s0513a1:2364_2": "Seṭṭhino ca kālena kālaṃ gorasaṃ āharati.",
  "atk-s0513a1:2364_3": "Athassa gosālāya avidūre sīho nivāsaṃ gaṇhi.",
  "atk-s0513a1:2364_4": "Gāvīnaṃ sīhasantāsena milātānaṃ khīraṃ mandaṃ ahosi.",
  "atk-s0513a1:2364_5": "Atha naṃ ekadivasaṃ sappiṃ ādāya āgataṃ seṭṭhi pucchi “kiṃ nu kho,",
  "atk-s0513a1:2364_6": "samma gopālaka,",
  "atk-s0513a1:2364_7": "mandaṃ sappī”ti?",
  "atk-s0513a1:2364_8": "So taṃ kāraṇaṃ ācikkhi.",
  "atk-s0513a1:2364_9": "“Atthi pana, samma,",
  "atk-s0513a1:2364_10": "tassa sīhassa katthaci paṭibandho”ti?",
  "atk-s0513a1:2364_11": "“Atthissa sāmi,",
  "atk-s0513a1:2364_12": "ekāya migamātukāya saddhiṃ saṃsaggo”ti.",
  "atk-s0513a1:2364_13": "“Sakkā pana taṃ gāhāpetu”nti? “Sakkā, sāmī”ti.",
  "atk-s0513a1:2364_14": "“Tena hi taṃ gahetvā tassā nalāṭato paṭṭhāya sarīre lomāni visena punappunaṃ rajitvā sukkhāpetvā dve",
  "atk-s0513a1:2364_15": "tayo divase atikkāmetvā taṃ migamātukaṃ vissajjehi,",
  "atk-s0513a1:2364_16": "so tassā sinehena sarīraṃ lehitvā jīvitakkhayaṃ pāpuṇissati.",
  "atk-s0513a1:2364_17": "Athassa cammanakhadāṭhā ceva vasañca maṃsañca gahetvā āgaccheyyāsī”ti halāhalavisaṃ datvā uyyojesi.",
  "atk-s0513a1:2365_0": "So gopālako jālaṃ khipitvā upāyena taṃ migamātukaṃ gaṇhitvā tathā akāsi.",
  "atk-s0513a1:2365_1": "Sīho taṃ disvāva balavasinehena tassā sarīraṃ lehitvā jīvitakkhayaṃ pāpuṇi.",
  "atk-s0513a1:2365_2": "Gopālakopi cammādīni gahetvā bodhisattassa santikaṃ agamāsi.",
  "atk-s0513a1:2365_3": "Bodhisatto taṃ kāraṇaṃ ñatvā “paresu sineho nāma na kātabbo,",
  "atk-s0513a1:2365_4": "evaṃ balasampannopi sīho migarājā kilesavasena saṃsaggaṃ nissāya migamātukāya sarīraṃ lehanto visaparibhogaṃ",
  "atk-s0513a1:2365_5": "katvā jīvitakkhayaṃ patto”ti vatvā sampattaparisāya dhammaṃ desento imaṃ gāthamāha –",
  "atk-s0513a1:2366_0": "93.",
  "atk-s0513a1:2367_0": "“Na vissase avissatthe, vissatthepi na vissase;",
  "atk-s0513a1:2368_0": "Vissāsā bhayamanveti, sīhaṃva migamātukā”ti.",
  "atk-s0513a1:2369_0": "Tatrāyaṃ saṅkhepattho –",
  "atk-s0513a1:2369_1": "yo pubbe sabhayo attani avissattho ahosi,",
  "atk-s0513a1:2369_2": "tasmiṃ avissatthe,",
  "atk-s0513a1:2369_3": "yo pubbepi nibbhayo attani vissāsikoyeva,",
  "atk-s0513a1:2369_4": "tasmiṃ vissatthepi na vissase,",
  "atk-s0513a1:2369_5": "neva vissāsaṃ kareyya.",
  "atk-s0513a1:2369_6": "Kiṃkāraṇā?",
  "atk-s0513a1:2369_7": "Vissāsā bhayamanveti,",
  "atk-s0513a1:2369_8": "yo hi mittepi amittepi vissāso,",
  "atk-s0513a1:2369_9": "tato bhayameva āgacchati. Kathaṃ?",
  "atk-s0513a1:2369_10": "Sīhaṃva migamātukā,",
  "atk-s0513a1:2369_11": "yathā mittasanthavavasena katavissāsāya migamātukāya santikā sīhassa bhayaṃ anveti,",
  "atk-s0513a1:2369_12": "upagataṃ sampattanti attho.",
  "atk-s0513a1:2369_13": "Yathā vā vissāsavasena sīhaṃ migamātukā anvetā upagatātipi attho.",
  "atk-s0513a1:2370_0": "Evaṃ bodhisatto sampattaparisāya dhammaṃ desetvā dānādīni puññāni katvā yathākammaṃ gato.",
  "atk-s0513a1:2371_0": "Satthā imaṃ dhammadesanaṃ āharitvā jātakaṃ samodhānesi – “tadā mahāseṭṭhi ahameva ahosi”nti.",
  "atk-s0513a1:2372_0": "Vissāsabhojanajātakavaṇṇanā tatiyā.",
  "atk-s0513a1:2374_0": "[94] 4. Lomahaṃsajātakavaṇṇanā",
  "atk-s0513a1:2375_0": "Sotatto sosinno cevāti idaṃ satthā vesāliṃ upanissāya pāṭikārāme viharanto sunakkhattaṃ ārabbha kathesi.",
  "atk-s0513a1:2375_1": "Ekasmiñhi samaye sunakkhatto satthu upaṭṭhāko hutvā pattacīvaramādāya vicaramāno korakkhattiyassa dhammaṃ",
  "atk-s0513a1:2375_2": "rocento dasabalassa pattacīvaraṃ niyyādetvā korakkhattiyaṃ nissāya vasati.",
  "atk-s0513a1:2375_3": "Tassa kālakañjikaasurayoniyaṃ nibbattakāle gihi hutvā “natthi samaṇassa gotamassa uttari manussadhammā alamariyañāṇadassanaviseso,",
  "atk-s0513a1:2375_4": "takkapariyāhataṃ samaṇo gotamo dhammaṃ deseti vīmaṃsānucaritaṃ sayaṃpaṭibhānaṃ.",
  "atk-s0513a1:2375_5": "Yassa ca khvāssa atthāya dhammo desito,",
  "atk-s0513a1:2375_6": "na so niyyāti takkarassa sammā dukkhakkhayāyā”ti vesāliyaṃ tiṇṇaṃ pākārānaṃ antare vicaranto satthu avaṇṇaṃ bhāsati.",
  "atk-s0513a1:2376_0": "Athāyasmā sāriputto piṇḍāya caranto tassevaṃ avaṇṇaṃ bhāsantassa sutvā piṇḍapātapaṭikkanto tamatthaṃ bhagavato ārocesi.",
  "atk-s0513a1:2376_1": "Bhagavā “kodhano,",
  "atk-s0513a1:2376_2": "sāriputta,",
  "atk-s0513a1:2376_3": "sunakkhatto moghapuriso,",
  "atk-s0513a1:2376_4": "kodhavasenevamāha,",
  "atk-s0513a1:2376_5": "kodhavasenāpi pana ‘na so niyyāti takkarassa sammā dukkhakkhayāyā’ti vadanto ajānitvāpi mayhaṃ guṇameva bhāsati.",
  "atk-s0513a1:2376_6": "Na kho pana so moghapuriso mayhaṃ guṇaṃ jānāti. Mayhañhi,",
  "atk-s0513a1:2376_7": "sāriputta,",
  "atk-s0513a1:2376_8": "cha abhiññā nāma atthi,",
  "atk-s0513a1:2376_9": "ayampi me uttarimanussadhammova.",
  "atk-s0513a1:2376_10": "Dasabalañāṇāni atthi,",
  "atk-s0513a1:2376_11": "catuvesārajjañāṇaṃ atthi,",
  "atk-s0513a1:2376_12": "catuyoniparicchedakañāṇaṃ atthi,",
  "atk-s0513a1:2376_13": "pañcagatiparicchedakañāṇaṃ atthi,",
  "atk-s0513a1:2376_14": "ayampi me uttarimanussadhammova.",
  "atk-s0513a1:2376_15": "Evaṃ uttarimanussadhammasamannāgataṃ pana maṃ yo evaṃ vadeyya ‘natthi samaṇassa gotamassa uttarimanussadhammo’ti,",
  "atk-s0513a1:2376_16": "so taṃ vācaṃ appahāya taṃ cittaṃ appahāya taṃ diṭṭhiṃ appaṭinissajjitvā yathābhataṃ nikkhitto evaṃ niraye”ti",
  "atk-s0513a1:2376_17": "evaṃ attano vijjamānaṃ uttarimanussadhammassa guṇaṃ kathetvā “sunakkhatto kira,",
  "atk-s0513a1:2376_18": "sāriputta,",
  "atk-s0513a1:2376_19": "korakkhattiyassa dukkarakārikāya micchātape pasanno,",
  "atk-s0513a1:2376_20": "micchātape pasīdantena pana mayi eva pasīdituṃ vaṭṭati.",
  "atk-s0513a1:2376_21": "Ahañhi ito ekanavutikappamatthake ‘atthi nu kho ettha sāro’ti bāhirakaṃ micchātapaṃ vīmaṃsanto caturaṅgasamannāgataṃ brahmacariyavāsaṃ vasiṃ,",
  "atk-s0513a1:2376_22": "tapassī sudaṃ homi paramatapassī,",
  "atk-s0513a1:2376_23": "lūkho sudaṃ homi paramalūkho,",
  "atk-s0513a1:2376_24": "jegucchī sudaṃ homi paramajegucchī,",
  "atk-s0513a1:2376_25": "pavivitto sudaṃ homi paramapavivitto”ti vatvā therena yācito atītaṃ āhari.",
  "atk-s0513a1:2377_0": "Atīte ekanavutikappamatthake bodhisatto “bāhirakatapaṃ vīmaṃsissāmī”ti ājīvakapabbajjaṃ pabbajitvā acelako ahosi rajojalliko,",
  "atk-s0513a1:2377_1": "pavivitto ahosi ekavihārī.",
  "atk-s0513a1:2377_2": "Manusse disvā migo viya palāyi,",
  "atk-s0513a1:2377_3": "mahāvikatibhojano ahosi,",
  "atk-s0513a1:2377_4": "vacchakagomayādīni paribhuñji,",
  "atk-s0513a1:2377_5": "appamādavihāratthāya araññe ekasmiṃ bhiṃsanake vanasaṇḍe vihāsi.",
  "atk-s0513a1:2377_6": "Tasmimpi viharanto himapātasamaye antaraṭṭhake rattiṃ vanasaṇḍā nikkhamitvā abbhokāse viharitvā sūriye uggate vanasaṇḍaṃ pavisati.",
  "atk-s0513a1:2377_7": "So yathā rattiṃ abbhokāse himodakena tinto,",
  "atk-s0513a1:2377_8": "tatheva divā vanasaṇḍato paggharantehi udakabindūhi temayi.",
  "atk-s0513a1:2377_9": "Evaṃ ahorattaṃ sītadukkhaṃ anubhoti.",
  "atk-s0513a1:2377_10": "Gimhānaṃ pana pacchime māse divā abbhokāse viharitvā rattiṃ vanasaṇḍaṃ pavisati.",
  "atk-s0513a1:2377_11": "So yathā divā abbhokāse ātapena pariḷāhappatto,",
  "atk-s0513a1:2377_12": "tatheva rattiṃ nivāte vanasaṇḍe pariḷāhaṃ pāpuṇāti,",
  "atk-s0513a1:2377_13": "sarīrā sedadhārā muccanti.",
  "atk-s0513a1:2377_14": "Athassa pubbe assutapubbā ayaṃ gāthā paṭibhāsi –",
  "atk-s0513a1:2378_0": "94.",
  "atk-s0513a1:2379_0": "“Sotatto sosinno ceva, eko bhiṃsanake vane;",
  "atk-s0513a1:2380_0": "Naggo na caggimāsīno, esanāpasuto munī”ti.",
  "atk-s0513a1:2381_0": "Tattha sotattoti sūriyasantāpena suṭṭhu tatto.",
  "atk-s0513a1:2381_1": "Sosinnoti himodakena susinno suṭṭhu tinto.",
  "atk-s0513a1:2381_2": "Eko bhiṃsanake vaneti yattha paviṭṭhānaṃ yebhuyyena lomāni haṃsanti,",
  "atk-s0513a1:2381_3": "tathārūpe bhiṃsanakevanasaṇḍe eko adutiyova ahosinti dīpeti.",
  "atk-s0513a1:2381_4": "Naggo na caggimāsīnoti naggo ca na ca aggimāsīno.",
  "atk-s0513a1:2381_5": "Tathā sītena pīḷiyamānopi neva nivāsanapārupanaṃ vā ādiyiṃ,",
  "atk-s0513a1:2381_6": "na ca aggiṃ āgamma nisīdinti dīpeti.",
  "atk-s0513a1:2381_7": "Esanāpasutoti abrahmacariyepi tasmiṃ brahmacariyasaññī hutvā “brahmacariyamevetaṃ esanā gavesanā upāyo",
  "atk-s0513a1:2381_8": "brahmalokassā”ti evaṃ tāya brahmacariyesanāya pasuto anuyutto ussukkaṃ āpanno ahosinti dasseti.",
  "atk-s0513a1:2381_9": "Munīti “muni kho esa monatthāya paṭipanno”ti evaṃ lokena sambhāvito ahosinti dīpeti.",
  "atk-s0513a1:2382_0": "Evaṃ caturaṅgasamannāgataṃ brahmacariyaṃ caritvā bodhisatto maraṇakāle upaṭṭhitaṃ nirayanimittaṃ disvā",
  "atk-s0513a1:2382_1": "“idaṃ vatasamādānaṃ niratthaka”nti ñatvā taṅkhaṇaññeva taṃ laddhiṃ bhinditvā sammādiṭṭhiṃ gahetvā devaloke nibbatti.",
  "atk-s0513a1:2383_0": "Satthā imaṃ dhammadesanaṃ āharitvā jātakaṃ samodhānesi – “ahaṃ tena samayena so ājīvako ahosi”nti.",
  "atk-s0513a1:2384_0": "Lomahaṃsajātakavaṇṇanā catutthā.",
  "atk-s0513a1:2386_0": "[95] 5. Mahāsudassanajātakavaṇṇanā",
  "atk-s0513a1:2387_0": "Aniccā vata saṅkhārāti idaṃ satthā parinibbānamañce nipanno ānandattherassa “mā, bhante,",
  "atk-s0513a1:2387_1": "bhagavā imasmiṃ khuddakanagarake”tyādivacanaṃ ārabbha kathesi.",
  "atk-s0513a1:2387_2": "Tathāgate hi jetavane viharante sāriputtatthero kattikapuṇṇamāyaṃ nāḷakagāmake jātovarake parinibbāyi,",
  "atk-s0513a1:2387_3": "mahāmoggallāno kattikamāsasseva kāḷapakkhaamāvasiyaṃ.",
  "atk-s0513a1:2387_4": "Evaṃ parinibbute aggasāvakayuge “ahampi kusinārāyaṃ parinibbāyissāmī”ti anupubbena cārikaṃ caramāno tattha",
  "atk-s0513a1:2387_5": "gantvā yamakasālānamantare uttarasīsake mañcake anuṭṭhānaseyyāya nipajji.",
  "atk-s0513a1:2387_6": "Atha naṃ āyasmā ānandatthero “mā, bhante,",
  "atk-s0513a1:2387_7": "bhagavā imasmiṃ khuddakanagarake visame ujjaṅgalanagarake,",
  "atk-s0513a1:2387_8": "sākhānagarake parinibbāyi,",
  "atk-s0513a1:2387_9": "aññesaṃ campārājagahādīnaṃ mahānagarānaṃ aññatarasmiṃ bhagavā parinibbāyatū”ti yāci.",
  "atk-s0513a1:2387_10": "Satthā “mā, ānanda,",
  "atk-s0513a1:2387_11": "imaṃ ‘khuddakanagarakaṃ,",
  "atk-s0513a1:2387_12": "ujjaṅgalanagarakaṃ sākhānagaraka’nti vadehi,",
  "atk-s0513a1:2387_13": "ahañhi pubbe sudassanacakkavattirājakāle imasmiṃ nagare vasiṃ,",
  "atk-s0513a1:2387_14": "tadā idaṃ dvādasayojanikena ratanapākārena parikkhittaṃ mahānagaraṃ ahosī”ti vatvā therena yācito atītaṃ āharanto mahāsudassanasuttaṃ kathesi.",
  "atk-s0513a1:2388_0": "Tadā pana mahāsudassanaṃ sudhammapāsādā otaritvā avidūre sattaratanamaye tālavane paññattasmiṃ kappiyamañcake",
  "atk-s0513a1:2388_1": "dakkhiṇena passena anuṭṭhānaseyyāya nipannaṃ disvā “imāni te, deva,",
  "atk-s0513a1:2388_2": "caturāsīti nagarasahassāni kusāvatirājadhānippamukhāni,",
  "atk-s0513a1:2388_3": "ettha chandaṃ karohī”ti subhaddāya deviyā vutte mahāsudassano “mā devi evaṃ avaca,",
  "atk-s0513a1:2388_4": "atha kho ‘ettha chandaṃ vinehi,",
  "atk-s0513a1:2388_5": "mā apekkhaṃ akāsī’ti evaṃ maṃ ovadā”ti vatvā “kiṃkāraṇā,",
  "atk-s0513a1:2388_6": "devā”ti pucchito “ajjāhaṃ kālakiriyaṃ karissāmī”ti.",
  "atk-s0513a1:2388_7": "Atha naṃ devī rodamānā akkhīni puñchitvā kicchena kasirena tathā vatvā rodi paridevi.",
  "atk-s0513a1:2388_8": "Sesāpi caturāsītisahassaitthiyo rodiṃsu parideviṃsu.",
  "atk-s0513a1:2388_9": "Amaccādīsupi ekopi adhivāsetuṃ nāsakkhi,",
  "atk-s0513a1:2388_10": "sabbepi rodiṃsu.",
  "atk-s0513a1:2388_11": "Bodhisatto “alaṃ, bhaṇe,",
  "atk-s0513a1:2388_12": "mā saddamakatthā”ti sabbe nivāretvā deviṃ āmantetvā “mā tvaṃ devi rodi,",
  "atk-s0513a1:2388_13": "mā paridevi.",
  "atk-s0513a1:2388_14": "Tilaphalamattopi hi saṅkhāro nicco nāma natthi,",
  "atk-s0513a1:2388_15": "sabbepi aniccā bhedanadhammā evā”ti vatvā deviṃ ovadanto imaṃ gāthamāha –",
  "atk-s0513a1:2389_0": "95.",
  "atk-s0513a1:2390_0": "“Aniccā vata saṅkhārā, uppādavayadhammino;",
  "atk-s0513a1:2391_0": "Uppajjitvā nirujjhanti, tesaṃ vūpasamo sukho”ti.",
  "atk-s0513a1:2392_0": "Tattha aniccā vata saṅkhārāti bhadde subhaddādevi,",
  "atk-s0513a1:2392_1": "yattakā kehici paccayehi samāgantvā katā khandhāyatanādayo saṅkhārā,",
  "atk-s0513a1:2392_2": "sabbe te aniccāyeva nāma.",
  "atk-s0513a1:2392_3": "Etesu hi rūpaṃ aniccaṃ…pe…",
  "atk-s0513a1:2392_4": "viññāṇaṃ aniccaṃ.",
  "atk-s0513a1:2392_5": "Cakkhu aniccaṃ…pe…",
  "atk-s0513a1:2392_6": "dhammā aniccā.",
  "atk-s0513a1:2392_7": "Yaṃkiñci saviññāṇakaṃ aviññāṇakaṃ ratanaṃ,",
  "atk-s0513a1:2392_8": "sabbaṃ taṃ aniccameva.",
  "atk-s0513a1:2392_9": "Iti “aniccā vata saṅkhārā”ti gaṇha. Kasmā?",
  "atk-s0513a1:2392_10": "Uppādavayadhamminoti,",
  "atk-s0513a1:2392_11": "sabbe hete uppādadhammino ceva vayadhammino ca uppajjanabhijjanasabhāvāyeva,",
  "atk-s0513a1:2392_12": "tasmā “aniccā”ti veditabbā.",
  "atk-s0513a1:2392_13": "Yasmā ca aniccā,",
  "atk-s0513a1:2392_14": "tasmā uppajjitvā nirujjhanti,",
  "atk-s0513a1:2392_15": "uppajjitvā ṭhitiṃ patvāpi nirujjhantiyeva.",
  "atk-s0513a1:2392_16": "Sabbeva hete nibbattamānā uppajjanti nāma,",
  "atk-s0513a1:2392_17": "bhijjamānā nirujjhanti nāma.",
  "atk-s0513a1:2392_18": "Tesaṃ uppāde satiyeva ca ṭhiti nāma hoti,",
  "atk-s0513a1:2392_19": "ṭhitiyā satiyeva bhaṅgo nāma hoti,",
  "atk-s0513a1:2392_20": "na hi anuppannassa ṭhiti nāma,",
  "atk-s0513a1:2392_21": "nāpi ṭhitaṃ abhijjanakaṃ nāma atthi.",
  "atk-s0513a1:2392_22": "Iti sabbepi saṅkhārā tīṇi lakkhaṇāni patvā tattha tattheva nirujjhanti,",
  "atk-s0513a1:2392_23": "tasmā sabbepime aniccā khaṇikā ittarā adhuvā pabhaṅguno calitā samīritā anaddhaniyā payātā tāvakālikā nissārā,",
  "atk-s0513a1:2392_24": "tāvakālikaṭṭhena māyāmarīcipheṇasadisā.",
  "atk-s0513a1:2392_25": "Tesu bhadde subhaddādevi,",
  "atk-s0513a1:2392_26": "kasmā sukhasaññaṃ uppādesi,",
  "atk-s0513a1:2392_27": "evaṃ pana gaṇha tesaṃ vūpasamo sukhoti,",
  "atk-s0513a1:2392_28": "sabbavaṭṭavūpasamanato tesaṃ vūpasamo nāma nibbānaṃ,",
  "atk-s0513a1:2392_29": "tadevekaṃ ekantato sukhaṃ,",
  "atk-s0513a1:2392_30": "tato aññaṃ sukhaṃ nāma natthīti.",
  "atk-s0513a1:2393_0": "Evaṃ mahāsudassano amatamahānibbānena desanāya kūṭaṃ gahetvā avasesassapi mahājanassa “dānaṃ detha,",
  "atk-s0513a1:2393_1": "sīlaṃ rakkhatha,",
  "atk-s0513a1:2393_2": "uposathakammaṃ karothā”ti ovādaṃ datvā devalokaparāyaṇo ahosi.",
  "atk-s0513a1:2394_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:2394_1": "“tadā subhaddā devī rāhulamātā ahosi,",
  "atk-s0513a1:2394_2": "pariṇāyakaratanaṃ rāhulo,",
  "atk-s0513a1:2394_3": "sesaparisā buddhaparisā,",
  "atk-s0513a1:2394_4": "mahāsudassano pana ahameva ahosi”nti.",
  "atk-s0513a1:2395_0": "Mahāsudassanajātakavaṇṇanā pañcamā.",
  "atk-s0513a1:2397_0": "[96] 6. Telapattajātakavaṇṇanā",
  "atk-s0513a1:2398_0": "Samatittikaṃ anavasesakanti idaṃ satthā sumbharaṭṭhe sedakaṃ nāma nigamaṃ upanissāya aññatarasmiṃ vanasaṇḍe",
  "atk-s0513a1:2398_1": "viharanto janapadakalyāṇisuttaṃ ārabbha kathesi.",
  "atk-s0513a1:2398_2": "Tatra hi bhagavā –",
  "atk-s0513a1:2399_0": "“Seyyathāpi,",
  "atk-s0513a1:2399_1": "bhikkhave,",
  "atk-s0513a1:2399_2": "‘janapadakalyāṇī janapadakalyāṇī’ti kho,",
  "atk-s0513a1:2399_3": "bhikkhave,",
  "atk-s0513a1:2399_4": "mahājanakāyo sannipateyya,",
  "atk-s0513a1:2399_5": "sā kho panassa janapadakalyāṇī paramapāsāvinī nacce,",
  "atk-s0513a1:2399_6": "paramapāsāvinī gīte.",
  "atk-s0513a1:2399_7": "‘Janapadakalyāṇī naccati gāyatī’ti kho,",
  "atk-s0513a1:2399_8": "bhikkhave,",
  "atk-s0513a1:2399_9": "bhiyyosomattāya mahājanakāyo sannipateyya.",
  "atk-s0513a1:2399_10": "Atha puriso āgaccheyya jīvitukāmo amaritukāmo sukhakāmo dukkhapaṭikūlo.",
  "atk-s0513a1:2399_11": "Tamenaṃ evaṃ vadeyya “ayaṃ te,",
  "atk-s0513a1:2399_12": "ambho purisa,",
  "atk-s0513a1:2399_13": "samatittiko telapatto antarena ca mahājanakāyassa antarena ca janapadakalyāṇiyā pariharitabbo,",
  "atk-s0513a1:2399_14": "puriso ca taṃ ukkhittāsiko piṭṭhito piṭṭhito anubandhissati ‘yattheva naṃ thokampi chaḍḍessasi,",
  "atk-s0513a1:2399_15": "tattheva te sīsaṃ pātessāmī”’ti.",
  "atk-s0513a1:2399_16": "“Taṃ kiṃ maññatha,",
  "atk-s0513a1:2399_17": "bhikkhave,",
  "atk-s0513a1:2399_18": "api nu so puriso amuṃ telapattaṃ amanasikaritvā bahiddhā pamādaṃ āhareyyā”ti?",
  "atk-s0513a1:2399_19": "“No hetaṃ, bhante”.",
  "atk-s0513a1:2399_20": "Upamā kho myāyaṃ,",
  "atk-s0513a1:2399_21": "bhikkhave,",
  "atk-s0513a1:2399_22": "katā atthassa viññāpanāya.",
  "atk-s0513a1:2399_23": "Ayamevettha attho –",
  "atk-s0513a1:2399_24": "‘samatittiko telapatto’ti kho,",
  "atk-s0513a1:2399_25": "bhikkhave,",
  "atk-s0513a1:2399_26": "kāyagatāyetaṃ satiyā adhivacanaṃ.",
  "atk-s0513a1:2399_27": "Tasmātiha,",
  "atk-s0513a1:2399_28": "bhikkhave,",
  "atk-s0513a1:2399_29": "evaṃ sikkhitabbaṃ ‘kāyagatā no sati bhāvitā bhavissati susamāraddhā’ti evañhi vo,",
  "atk-s0513a1:2399_30": "bhikkhave,",
  "atk-s0513a1:2399_31": "sikkhitabba”nti –",
  "atk-s0513a1:2400_0": "Idaṃ janapadakalyāṇisuttaṃ sātthaṃ sabyañjanaṃ kathesi.",
  "atk-s0513a1:2401_0": "Tatrāyaṃ saṅkhepattho –",
  "atk-s0513a1:2401_1": "janapadakalyāṇīti janapadamhi kalyāṇī uttamā chasarīradosarahitā pañcakalyāṇasamannāgatā.",
  "atk-s0513a1:2401_2": "Sā hi yasmā nātidīghā,",
  "atk-s0513a1:2401_3": "nātirassā, nātikisā,",
  "atk-s0513a1:2401_4": "nātithūlā, nātikāḷā,",
  "atk-s0513a1:2401_5": "nāccodātā,",
  "atk-s0513a1:2401_6": "atikkantā mānusakavaṇṇaṃ,",
  "atk-s0513a1:2401_7": "apattā dibbavaṇṇaṃ,",
  "atk-s0513a1:2401_8": "tasmā chasarīradosarahitā.",
  "atk-s0513a1:2401_9": "Chavikalyāṇaṃ,",
  "atk-s0513a1:2401_10": "maṃsakalyāṇaṃ,",
  "atk-s0513a1:2401_11": "nhārukalyāṇaṃ,",
  "atk-s0513a1:2401_12": "aṭṭhikalyāṇaṃ,",
  "atk-s0513a1:2401_13": "vayokalyāṇanti imehi pana pañcahi kalyāṇehi samannāgatattā pañcakalyāṇasamannāgatā nāma.",
  "atk-s0513a1:2401_14": "Tassā hi āgantukobhāsakiccaṃ nāma natthi,",
  "atk-s0513a1:2401_15": "attano sarīrobhāseneva dvādasahatthe ṭhāne ālokaṃ karoti,",
  "atk-s0513a1:2401_16": "piyaṅgusāmā vā hoti suvaṇṇasāmā vā.",
  "atk-s0513a1:2401_17": "Ayamassā chavikalyāṇatā.",
  "atk-s0513a1:2401_18": "Cattāro panassā hatthapādā mukhapariyosānañca lākhārasaparikammakataṃ viya rattapavāḷarattakambalasadisaṃ hoti.",
  "atk-s0513a1:2401_19": "Ayamassā maṃsakalyāṇatā.",
  "atk-s0513a1:2401_20": "Vīsati nakhapattāni maṃsato amuttaṭṭhāne lākhārasapūritāni viya,",
  "atk-s0513a1:2401_21": "muttaṭṭhāne khīradhārāsadisāni.",
  "atk-s0513a1:2401_22": "Ayamassā nhārukalyāṇatā.",
  "atk-s0513a1:2401_23": "Dvattiṃsa dantā suphusitā sudhotavajirapanti viya khāyanti.",
  "atk-s0513a1:2401_24": "Ayamassā aṭṭhikalyāṇatā.",
  "atk-s0513a1:2401_25": "Vīsativassasatikāpi pana samānā soḷasavassuddesikā viya hoti nibbalipalitā.",
  "atk-s0513a1:2401_26": "Ayamassā vayokalyāṇatā.",
  "atk-s0513a1:2402_0": "Paramapāsāvinīti ettha pana pasavanaṃ pasavo,",
  "atk-s0513a1:2402_1": "pavattīti attho.",
  "atk-s0513a1:2402_2": "Pasavo eva pāsāvo,",
  "atk-s0513a1:2402_3": "paramo pāsāvo paramapāsāvo,",
  "atk-s0513a1:2402_4": "so assā atthīti paramapāsāvinī.",
  "atk-s0513a1:2402_5": "Nacce ca gīte ca uttamappavatti seṭṭhakiriyā.",
  "atk-s0513a1:2402_6": "Uttamameva naccaṃ naccati,",
  "atk-s0513a1:2402_7": "gītañca gāyatīti vuttaṃ hoti.",
  "atk-s0513a1:2403_0": "Atha puriso āgaccheyyāti na attano ruciyā āgaccheyya,",
  "atk-s0513a1:2403_1": "ayaṃ panettha adhippāyo –",
  "atk-s0513a1:2403_2": "athevaṃ mahājanamajjhe janapadakalyāṇiyā naccamānāya “sādhu sādhū”ti sādhukāresu aṅguliphoṭanesu celukkhepesu",
  "atk-s0513a1:2403_3": "ca pavattamānesu taṃ pavattiṃ sutvā rājā bandhanāgārato ekaṃ corapurisaṃ pakkosāpetvā nigaḷāni chinditvā",
  "atk-s0513a1:2403_4": "samatittikaṃ suparipuṇṇaṃ telapattaṃ tassa hatthe datvā ubhohi hatthehi daḷhaṃ gāhāpetvā ekaṃ asihatthaṃ",
  "atk-s0513a1:2403_5": "purisaṃ āṇāpesi “etaṃ gahetvā janapadakalyāṇiyā samajjaṭṭhānaṃ gaccha.",
  "atk-s0513a1:2403_6": "Yattheva cesa pamādaṃ āgamma ekampi telabinduṃ chaḍḍeti,",
  "atk-s0513a1:2403_7": "tatthevassa sīsaṃ chindā”ti.",
  "atk-s0513a1:2403_8": "So puriso asiṃ ukkhipitvā taṃ tajjento tattha nesi.",
  "atk-s0513a1:2403_9": "So maraṇabhayatajjito jīvitukāmatāya pamādavasena taṃ amanasikaritvā sakimpi akkhīni ummīletvā taṃ janapadakalyāṇiṃ na olokesi.",
  "atk-s0513a1:2403_10": "Evaṃ bhūtapubbamevetaṃ vatthu,",
  "atk-s0513a1:2403_11": "sutte pana parikappavasenetaṃ vuttanti veditabbaṃ.",
  "atk-s0513a1:2404_0": "Upamā kho myāyanti ettha pana telapattassa tāva kāyagatāsatiyā opammasaṃsandanaṃ katameva.",
  "atk-s0513a1:2404_1": "Ettha pana rājā viya kammaṃ daṭṭhabbaṃ,",
  "atk-s0513a1:2404_2": "asi viya kilesā,",
  "atk-s0513a1:2404_3": "ukkhittāsikapuriso viya māro,",
  "atk-s0513a1:2404_4": "telapattahattho puriso viya kāyagatāsatibhāvako vipassakayogāvacaro.",
  "atk-s0513a1:2404_5": "Iti bhagavā “kāyagatāsatiṃ bhāvetukāmena bhikkhunā telapattahatthena tena purisena viya satiṃ avissajjetvā",
  "atk-s0513a1:2404_6": "appamattena kāyagatāsati bhāvetabbā”ti imaṃ suttaṃ āharitvā dassesi.",
  "atk-s0513a1:2405_0": "Bhikkhū imaṃ suttañca atthañca sutvā evamāhaṃsu –",
  "atk-s0513a1:2405_1": "“dukkaraṃ, bhante,",
  "atk-s0513a1:2405_2": "tena purisena kataṃ tathārūpiṃ janapadakalyāṇiṃ anoloketvā telapattaṃ ādāya gacchantenā”ti.",
  "atk-s0513a1:2405_3": "Satthā “na,",
  "atk-s0513a1:2405_4": "bhikkhave,",
  "atk-s0513a1:2405_5": "tena dukkaraṃ kataṃ,",
  "atk-s0513a1:2405_6": "sukaramevetaṃ. Kasmā?",
  "atk-s0513a1:2405_7": "Ukkhittāsikena purisena santajjetvā nīyamānatāya.",
  "atk-s0513a1:2405_8": "Yaṃ pana pubbe paṇḍitā appamādena satiṃ avissajjetvā abhisaṅkhataṃ dibbarūpampi indriyāni bhinditvā anoloketvāva gantvā rajjaṃ pāpuṇiṃsu,",
  "atk-s0513a1:2405_9": "etaṃ dukkara”nti vatvā atītaṃ āhari.",
  "atk-s0513a1:2406_0": "Atīte bārāṇasiyaṃ brahmadatte rajjaṃ kārente bodhisatto tassa rañño puttasatassa sabbakaniṭṭho hutvā nibbatti,",
  "atk-s0513a1:2406_1": "so anupubbena viññutaṃ pāpuṇi.",
  "atk-s0513a1:2406_2": "Tadā ca rañño gehe paccekabuddhā bhuñjanti,",
  "atk-s0513a1:2406_3": "bodhisatto tesaṃ veyyāvaccaṃ karoti.",
  "atk-s0513a1:2406_4": "So ekadivasaṃ cintesi “mama bahū bhātaro,",
  "atk-s0513a1:2406_5": "lacchāmi nu kho ahaṃ imasmiṃ nagare kulasantakaṃ rajjaṃ,",
  "atk-s0513a1:2406_6": "udāhu no”ti?",
  "atk-s0513a1:2406_7": "Athassa etadahosi “paccekabuddhe pucchitvā jānissāmī”ti.",
  "atk-s0513a1:2406_8": "So dutiyadivase paccekabuddhesu āgatesu dhamakaraṇaṃ ādāya pānīyaṃ parissāvetvā pāde dhovitvā telena",
  "atk-s0513a1:2406_9": "makkhetvā tesaṃ antarakhajjakaṃ khāditvā nisinnakāle vanditvā ekamantaṃ nisinno tamatthaṃ pucchi.",
  "atk-s0513a1:2406_10": "Atha naṃ te avocuṃ – kumāra,",
  "atk-s0513a1:2406_11": "na tvaṃ imasmiṃ nagare rajjaṃ labhissasi,",
  "atk-s0513a1:2406_12": "ito pana vīsayojanasatamatthake gandhāraraṭṭhe takkasilānagaraṃ nāma atthi,",
  "atk-s0513a1:2406_13": "tattha gantuṃ sakkonto ito sattame divase rajjaṃ lacchasi.",
  "atk-s0513a1:2406_14": "Antarāmagge pana mahāvattaniaṭaviyaṃ paripantho atthi,",
  "atk-s0513a1:2406_15": "taṃ aṭaviṃ pariharitvā gacchantassa yojanasatiko maggo hoti,",
  "atk-s0513a1:2406_16": "ujukaṃ gacchantassa paññāsa yojanāni honti.",
  "atk-s0513a1:2406_17": "So hi amanussakantāro nāma.",
  "atk-s0513a1:2406_18": "Tattha yakkhiniyo antarāmagge gāme ca sālāyo ca māpetvā upari suvaṇṇatārakavicittavitānaṃ mahārahaseyyaṃ",
  "atk-s0513a1:2406_19": "paññāpetvā nānāvirāgapaṭasāṇiyo parikkhipitvā dibbālaṅkārehi attabhāvaṃ maṇḍetvā sālāsu nisīditvā āgacchante",
  "atk-s0513a1:2406_20": "purise madhurāhi vācāhi saṅgaṇhitvā “kilantarūpā viya paññāyatha,",
  "atk-s0513a1:2406_21": "idhāgantvā nisīditvā pānīyaṃ pivitvā gacchathā”ti pakkositvā āgatāgatānaṃ āsanāni datvā attano rūpalīlāvilāsehi",
  "atk-s0513a1:2406_22": "palobhetvā kilesavasike katvā attanā saddhiṃ ajjhācāre kate tattheva ne lohitena paggharantena khāditvā",
  "atk-s0513a1:2406_23": "jīvitakkhayaṃ pāpenti.",
  "atk-s0513a1:2406_24": "Rūpagocaraṃ sattaṃ rūpeneva gaṇhanti,",
  "atk-s0513a1:2406_25": "saddagocaraṃ madhurena gītavāditasaddena,",
  "atk-s0513a1:2406_26": "gandhagocaraṃ dibbagandhehi,",
  "atk-s0513a1:2406_27": "rasagocaraṃ dibbena nānaggarasabhojanena,",
  "atk-s0513a1:2406_28": "phoṭṭhabbagocaraṃ ubhatolohitakūpadhānehi dibbasayanehi gaṇhanti.",
  "atk-s0513a1:2406_29": "Sace indriyāni bhinditvā tā anoloketvā satiṃ paccupaṭṭhāpetvā gamissasi,",
  "atk-s0513a1:2406_30": "sattame divase tattha rajjaṃ lacchasīti.",
  "atk-s0513a1:2407_0": "Bodhisatto “hotu, bhante,",
  "atk-s0513a1:2407_1": "tumhākaṃ ovādaṃ gahetvā kiṃ tā olokessāmī”ti paccekabuddhehi parittaṃ kārāpetvā parittavālukañceva parittasuttañca",
  "atk-s0513a1:2407_2": "ādāya paccekabuddhe ca mātāpitaro ca vanditvā nivesanaṃ gantvā attano purise āha –",
  "atk-s0513a1:2407_3": "“ahaṃ takkasilāyaṃ rajjaṃ gahetuṃ gacchāmi,",
  "atk-s0513a1:2407_4": "tumhe idheva tiṭṭhathā”ti.",
  "atk-s0513a1:2407_5": "Atha naṃ pañca janā āhaṃsu “mayampi anugacchāmā”ti.",
  "atk-s0513a1:2407_6": "“Na sakkā tumhehi anugantuṃ,",
  "atk-s0513a1:2407_7": "antarāmagge kira yakkhiniyo rūpādigocare manusse evañcevañca rūpādīhi palobhetvā gaṇhanti,",
  "atk-s0513a1:2407_8": "mahā paripantho,",
  "atk-s0513a1:2407_9": "ahaṃ pana attānaṃ takketvā gacchāmī”ti.",
  "atk-s0513a1:2407_10": "“Kiṃ pana, deva,",
  "atk-s0513a1:2407_11": "mayaṃ tumhehi saddhiṃ gacchantā attano piyāni rūpādīni olokessāma,",
  "atk-s0513a1:2407_12": "mayampi tatheva gamissāmā”ti.",
  "atk-s0513a1:2407_13": "Bodhisatto “tena hi appamattā hothā”ti te pañca jane ādāya maggaṃ paṭipajji.",
  "atk-s0513a1:2408_0": "Yakkhiniyo gāmādīni māpetvā nisīdiṃsu.",
  "atk-s0513a1:2408_1": "Tesu rūpagocaro puriso tā yakkhiniyo oloketvā rūpārammaṇe paṭibaddhacitto thokaṃ ohīyi.",
  "atk-s0513a1:2408_2": "Bodhisatto “kiṃ bho,",
  "atk-s0513a1:2408_3": "thokaṃ ohīyasī”ti āha. “Deva,",
  "atk-s0513a1:2408_4": "pādā me rujjanti,",
  "atk-s0513a1:2408_5": "thokaṃ sālāyaṃ nisīditvā āgacchāmī”ti. “Ambho,",
  "atk-s0513a1:2408_6": "etā yakkhiniyo,",
  "atk-s0513a1:2408_7": "mā kho patthesī”ti.",
  "atk-s0513a1:2408_8": "“Yaṃ hoti, taṃ hotu,",
  "atk-s0513a1:2408_9": "na sakkomi, devā”ti.",
  "atk-s0513a1:2408_10": "“Tena hi paññāyissasī”ti itare cattāro ādāya agamāsi.",
  "atk-s0513a1:2408_11": "Sopi rūpagocarako tāsaṃ santikaṃ agamāsi.",
  "atk-s0513a1:2408_12": "Tā attanā saddhiṃ ajjhācāre kate taṃ tattheva jīvitakkhayaṃ pāpetvā purato gantvā aññaṃ sālaṃ māpetvā nānātūriyāni gahetvā gāyamānā nisīdiṃsu,",
  "atk-s0513a1:2408_13": "tattha saddagocarako ohīyi.",
  "atk-s0513a1:2408_14": "Purimanayeneva tampi khāditvā purato gantvā nānappakāre gandhakaraṇḍake pūretvā āpaṇaṃ pasāretvā nisīdiṃsu,",
  "atk-s0513a1:2408_15": "tattha gandhagocarako ohīyi.",
  "atk-s0513a1:2408_16": "Tampi khāditvā purato gantvā nānaggarasānaṃ dibbabhojanānaṃ bhājanāni pūretvā odanikāpaṇaṃ pasāretvā nisīdiṃsu,",
  "atk-s0513a1:2408_17": "tattha rasagocarako ohīyi.",
  "atk-s0513a1:2408_18": "Tampi khāditvā purato gantvā dibbasayanāni paññāpetvā nisīdiṃsu,",
  "atk-s0513a1:2408_19": "tattha phoṭṭhabbagocarako ohīyi.",
  "atk-s0513a1:2408_20": "Tampi khādiṃsu,",
  "atk-s0513a1:2408_21": "bodhisatto ekakova ahosi.",
  "atk-s0513a1:2409_0": "Athekā yakkhinī “atikharamanto vatāyaṃ,",
  "atk-s0513a1:2409_1": "ahaṃ taṃ khāditvāva nivattissāmī”ti bodhisattassa pacchato pacchato agamāsi.",
  "atk-s0513a1:2409_2": "Aṭaviyā parabhāge vanakammikādayo yakkhiniṃ disvā “ayaṃ te purato gacchanto puriso kiṃ hotī”ti pucchiṃsu.",
  "atk-s0513a1:2409_3": "“Komārasāmiko me, ayyā”ti. “Ambho,",
  "atk-s0513a1:2409_4": "ayaṃ evaṃ sukumālā pupphadāmasadisā suvaṇṇavaṇṇā kumārikā attano kulaṃ chaḍḍetvā bhavantaṃ takketvā nikkhantā,",
  "atk-s0513a1:2409_5": "kasmā etaṃ akilametvā ādāya na gacchasī”ti? “Nesā, ayyā,",
  "atk-s0513a1:2409_6": "mayhaṃ pajāpati,",
  "atk-s0513a1:2409_7": "yakkhinī esā,",
  "atk-s0513a1:2409_8": "etāya me pañca manussā khāditā”ti. “Ayyā,",
  "atk-s0513a1:2409_9": "purisā nāma kuddhakāle attano pajāpatiyo yakkhiniyopi karonti petiniyopī”ti.",
  "atk-s0513a1:2409_10": "Sā gacchamānā gabbhinivaṇṇaṃ dassetvā puna sakiṃ vijātavaṇṇaṃ katvā puttaṃ aṅkena ādāya bodhisattaṃ anubandhi,",
  "atk-s0513a1:2409_11": "diṭṭhadiṭṭhā purimanayeneva pucchanti.",
  "atk-s0513a1:2409_12": "Bodhisattopi tatheva vatvā gacchanto takkasilaṃ pāpuṇi.",
  "atk-s0513a1:2409_13": "Sā puttaṃ antaradhāpetvā ekikāva anubandhi.",
  "atk-s0513a1:2409_14": "Bodhisatto nagaradvāraṃ gantvā ekissā sālāya nisīdi.",
  "atk-s0513a1:2409_15": "Sā bodhisattassa tejena pavisituṃ asakkontī dibbarūpaṃ māpetvā sālādvāre aṭṭhāsi.",
  "atk-s0513a1:2410_0": "Tasmiṃ samaye takkasilarājā uyyānaṃ gacchanto taṃ disvā paṭibaddhacitto hutvā “gaccha,",
  "atk-s0513a1:2410_1": "imissā sassāmikaassāmikabhāvaṃ jānāhī”ti manussaṃ pesesi.",
  "atk-s0513a1:2410_2": "So taṃ upasaṅkamitvā “sassāmikāsī”ti pucchi. “Āma, ayya,",
  "atk-s0513a1:2410_3": "ayaṃ me sālāya nisinno sāmiko”ti.",
  "atk-s0513a1:2410_4": "Bodhisatto “nesā mayhaṃ pajāpati,",
  "atk-s0513a1:2410_5": "yakkhinī esā,",
  "atk-s0513a1:2410_6": "etāya me pañca manussā khāditā”ti āha.",
  "atk-s0513a1:2410_7": "Sāpi “purisā nāma ayyā kuddhakāle yaṃ icchanti,",
  "atk-s0513a1:2410_8": "taṃ vadantī”ti āha.",
  "atk-s0513a1:2410_9": "So ubhinnampi vacanaṃ rañño ārocesi.",
  "atk-s0513a1:2410_10": "Rājā “assāmikabhaṇḍaṃ nāma rājasantakaṃ hotī”ti yakkhiniṃ pakkosāpetvā ekahatthipiṭṭhe nisīdāpetvā nagaraṃ",
  "atk-s0513a1:2410_11": "padakkhiṇaṃ katvā pāsādaṃ abhiruyha taṃ aggamahesiṭṭhāne ṭhapesi.",
  "atk-s0513a1:2411_0": "So nhātavilitto sāyamāsaṃ bhuñjitvā sirīsayanaṃ abhiruhi.",
  "atk-s0513a1:2411_1": "Sāpi yakkhinī attano upakappanakaṃ āhāraṃ āharitvā alaṅkatapaṭiyattā sirisayane raññā saddhiṃ nipajjitvā",
  "atk-s0513a1:2411_2": "rañño rativasena sukhaṃ samappitassa nipannakāle ekena passena parivattitvā parodi.",
  "atk-s0513a1:2411_3": "Atha naṃ rājā “kiṃ, bhadde,",
  "atk-s0513a1:2411_4": "rodasī”ti pucchi. “Deva,",
  "atk-s0513a1:2411_5": "ahaṃ tumhehi magge disvā ānītā,",
  "atk-s0513a1:2411_6": "tumhākañca gehe bahū itthiyo,",
  "atk-s0513a1:2411_7": "ahaṃ sapattīnaṃ antare vasamānā kathāya uppannāya ‘ko tuyhaṃ mātaraṃ vā pitaraṃ vā gottaṃ vā jātiṃ vā jānāti,",
  "atk-s0513a1:2411_8": "tvaṃ antarāmagge disvā ānītā nāmā’ti sīse gahetvā nippīḷiyamānā viya maṅku bhavissāmi.",
  "atk-s0513a1:2411_9": "Sace tumhe sakalarajje issariyañca āṇañca mayhaṃ dadeyyātha,",
  "atk-s0513a1:2411_10": "koci mayhaṃ cittaṃ kopetvā kathetuṃ na sakkhissatī”ti. “Bhadde,",
  "atk-s0513a1:2411_11": "mayhaṃ sakalaraṭṭhavāsino na kiñci honti,",
  "atk-s0513a1:2411_12": "nāhaṃ etesaṃ sāmiko.",
  "atk-s0513a1:2411_13": "Ye pana rājāṇaṃ kopetvā akattabbaṃ karonti,",
  "atk-s0513a1:2411_14": "tesaññevāhaṃ sāmiko.",
  "atk-s0513a1:2411_15": "Iminā kāraṇena na sakkā tuyhaṃ sakalaraṭṭhe vā nagare vā issariyañca āṇañca dātu”nti. “Tena hi, deva,",
  "atk-s0513a1:2411_16": "sace raṭṭhe vā nagare vā āṇaṃ dātuṃ na sakkotha,",
  "atk-s0513a1:2411_17": "antonivesane antovaḷañjanakānaṃ upari mama vasaṃ vattanatthāya āṇaṃ dethā”ti.",
  "atk-s0513a1:2411_18": "Rājā dibbaphoṭṭhabbena baddho tassā vacanaṃ atikkamituṃ asakkonto “sādhu, bhadde,",
  "atk-s0513a1:2411_19": "antovaḷañjanakesu tuyhaṃ āṇaṃ dammi,",
  "atk-s0513a1:2411_20": "tvaṃ ete attano vase vattāpehī”ti āha.",
  "atk-s0513a1:2411_21": "Sā “sādhū”ti sampaṭicchitvā rañño niddaṃ okkantakāle yakkhanagaraṃ gantvā yakkhe pakkositvā attanā rājānaṃ",
  "atk-s0513a1:2411_22": "jīvitakkhayaṃ pāpetvā aṭṭhimattaṃ sesetvā sabbaṃ nhārucammamaṃsalohitaṃ khādi,",
  "atk-s0513a1:2411_23": "avasesā yakkhā mahādvārato paṭṭhāya antonivesane kukkuṭakukkure ādiṃ katvā sabbe khāditvā aṭṭhimattasese akaṃsu.",
  "atk-s0513a1:2412_0": "Punadivase dvāraṃ yathāpihitameva disvā manussā pharasūhi kavāṭāni koṭṭetvā anto pavisitvā sabbaṃ nivesanaṃ",
  "atk-s0513a1:2412_1": "aṭṭhikaparikiṇṇaṃ disvā “saccaṃ vata so puriso āha ‘nāyaṃ mayhaṃ pajāpati,",
  "atk-s0513a1:2412_2": "yakkhinī esā’ti.",
  "atk-s0513a1:2412_3": "Rājā pana kiñci ajānitvā taṃ gahetvā attano bhariyaṃ akāsi,",
  "atk-s0513a1:2412_4": "sā yakkhe pakkositvā sabbaṃ janaṃ khāditvā gatā bhavissatī”ti āhaṃsu.",
  "atk-s0513a1:2412_5": "Bodhisattopi taṃ divasaṃ tassāyeva sālāyaṃ parittavālukaṃ sīse katvā parittasuttañca parikkhipitvā khaggaṃ gahetvā ṭhitakova aruṇaṃ uṭṭhāpesi.",
  "atk-s0513a1:2412_6": "Manussā sakalarājanivesanaṃ sodhetvā haritūpalittaṃ katvā upari gandhehi vilimpitvā pupphāni vikiritvā",
  "atk-s0513a1:2412_7": "pupphadāmāni osāretvā dhūmaṃ datvā navamālā bandhitvā sammantayiṃsu “ambho,",
  "atk-s0513a1:2412_8": "yo puriso dibbarūpaṃ māpetvā pacchato āgacchantiṃ yakkhiniṃ indriyāni bhinditvā olokanamattampi na akāsi,",
  "atk-s0513a1:2412_9": "so ativiya uḷārasatto dhitimā ñāṇasampanno,",
  "atk-s0513a1:2412_10": "tādise purise rajjaṃ anusāsante sabbaraṭṭhaṃ sukhitaṃ bhavissati,",
  "atk-s0513a1:2412_11": "taṃ rājānaṃ karomā”ti.",
  "atk-s0513a1:2412_12": "Atha sabbe amaccā ca nāgarā ca ekacchandā hutvā bodhisattaṃ upasaṅkamitvā “deva,",
  "atk-s0513a1:2412_13": "tumhe imaṃ rajjaṃ kārethā”ti nagaraṃ pavesetvā ratanarāsimhi ṭhapetvā abhisiñcitvā takkasilarājānaṃ akaṃsu.",
  "atk-s0513a1:2412_14": "So cattāri agatigamanāni vajjetvā dasa rājadhamme akopetvā dhammena rajjaṃ kārento dānādīni puññāni katvā yathākammaṃ gato.",
  "atk-s0513a1:2413_0": "Satthā imaṃ atītaṃ āharitvā abhisambuddho hutvā imaṃ gāthamāha –",
  "atk-s0513a1:2414_0": "96.",
  "atk-s0513a1:2415_0": "“Samatittikaṃ anavasesakaṃ, telapattaṃ yathā parihareyya;",
  "atk-s0513a1:2416_0": "Evaṃ sacittamanurakkhe, patthayāno disaṃ agatapubba”nti.",
  "atk-s0513a1:2417_0": "Tattha samatittikanti antomukhavaṭṭilekhaṃ pāpetvā samabharitaṃ.",
  "atk-s0513a1:2417_1": "Anavasesakanti anavasiñcanakaṃ aparissāvanakaṃ katvā.",
  "atk-s0513a1:2417_2": "Telapattanti pakkhittatilatelapattaṃ.",
  "atk-s0513a1:2417_3": "Parihareyyāti hareyya,",
  "atk-s0513a1:2417_4": "ādāya gaccheyya.",
  "atk-s0513a1:2417_5": "Evaṃ sacittamanurakkheti taṃ telabharitaṃ pattaṃ viya attano cittaṃ kāyagatāsatiyā gocare ceva sampayuttasatiyā",
  "atk-s0513a1:2417_6": "cāti ubhinnaṃ antare pakkhipitvā yathā muhuttampi bahiddhā gocare na vikkhipati,",
  "atk-s0513a1:2417_7": "tathā paṇḍito yogāvacaro rakkheyya gopeyya.",
  "atk-s0513a1:2417_8": "Kiṃkāraṇā?",
  "atk-s0513a1:2417_9": "Etassa hi –",
  "atk-s0513a1:2418_0": "“Dunniggahassa lahuno, yatthakāmanipātino;",
  "atk-s0513a1:2419_0": "Cittassa damatho sādhu, cittaṃ dantaṃ sukhāvaha”nti. ;",
  "atk-s0513a1:2420_0": "Tasmā –",
  "atk-s0513a1:2421_0": "“Sududdasaṃ sunipuṇaṃ, yatthakāmanipātinaṃ;",
  "atk-s0513a1:2422_0": "Cittaṃ rakkhetha medhāvī, cittaṃ guttaṃ sukhāvahaṃ”. ;",
  "atk-s0513a1:2423_0": "Idañhi –",
  "atk-s0513a1:2424_0": "“Dūraṅgamaṃ ekacaraṃ, asarīraṃ guhāsayaṃ;",
  "atk-s0513a1:2425_0": "Ye cittaṃ saṃyamessanti, mokkhanti mārabandhanā”. ;",
  "atk-s0513a1:2426_0": "Itarassa pana –",
  "atk-s0513a1:2427_0": "“Anavaṭṭhitacittassa, saddhammaṃ avijānato;",
  "atk-s0513a1:2428_0": "Pariplavapasādassa, paññā na paripūrati”. ;",
  "atk-s0513a1:2429_0": "Thirakammaṭṭhānasahāyassa pana –",
  "atk-s0513a1:2430_0": "“Anavassutacittassa, ananvāhatacetaso;",
  "atk-s0513a1:2431_0": "Puññapāpapahīnassa, natthi jāgarato bhayaṃ”. ;",
  "atk-s0513a1:2432_0": "Tasmā etaṃ –",
  "atk-s0513a1:2433_0": "“Phandanaṃ capalaṃ cittaṃ, dūrakkhaṃ dunnivārayaṃ;",
  "atk-s0513a1:2434_0": "Ujuṃ karoti medhāvī, usukārova tejanaṃ”. ;",
  "atk-s0513a1:2435_0": "Evaṃ ujuṃ karonto sacittamanurakkhe.",
  "atk-s0513a1:2436_0": "Patthayāno disaṃ agatapubbanti imasmiṃ kāyagatāsatikammaṭṭhāne kammaṃ ārabhitvā anamatagge saṃsāre agatapubbaṃ",
  "atk-s0513a1:2436_1": "disaṃ patthento pihento vuttanayena sakaṃ cittaṃ rakkheyyāti attho.",
  "atk-s0513a1:2436_2": "Kā panesā disā nāma? –",
  "atk-s0513a1:2437_0": "“Mātāpitā disā pubbā, ācariyā dakkhiṇā disā;",
  "atk-s0513a1:2438_0": "Puttadārā disā pacchā, mittāmaccā ca uttarā.",
  "atk-s0513a1:2439_0": "“Dāsakammakarā heṭṭhā, uddhaṃ samaṇabrāhmaṇā;",
  "atk-s0513a1:2440_0": "Etā disā namasseyya, alamatto kule gihī”ti. –",
  "atk-s0513a1:2441_0": "Ettha tāva puttadārādayo “disā”ti vuttā.",
  "atk-s0513a1:2442_0": "“Disā catasso vidisā catasso, uddhaṃ adho dasa disā imāyo;",
  "atk-s0513a1:2443_0": "Katamaṃ disaṃ tiṭṭhati nāgarājā, yamaddasā supine chabbisāṇa”nti. –",
  "atk-s0513a1:2444_0": "Ettha puratthimādibhedā disāva “disā”ti vuttā.",
  "atk-s0513a1:2445_0": "“Agārino annadapānavatthadā, avhāyikā tampi disaṃ vadanti;",
  "atk-s0513a1:2446_0": "Esā disā paramā setaketu, yaṃ patvā dukkhī sukhino bhavantī”ti. –",
  "atk-s0513a1:2447_0": "Ettha pana nibbānaṃ “disā”ti vuttaṃ.",
  "atk-s0513a1:2447_1": "Idhāpi tadeva adhippetaṃ.",
  "atk-s0513a1:2447_2": "Tañhi “khayaṃ virāga”ntiādīhi dissati apadissati,",
  "atk-s0513a1:2447_3": "tasmā “disā”ti vuccati.",
  "atk-s0513a1:2447_4": "Anamatagge pana saṃsāre kenaci bālaputhujjanena supinenapi agatapubbatāya agatapubbā disā nāmāti vuttaṃ.",
  "atk-s0513a1:2447_5": "Taṃ patthayantena kāyagatāsatiyā yogo karaṇīyoti.",
  "atk-s0513a1:2448_0": "Evaṃ satthā nibbānena desanāya kūṭaṃ gahetvā jātakaṃ samodhānesi –",
  "atk-s0513a1:2448_1": "“tadā rājaparisā buddhaparisā ahosi,",
  "atk-s0513a1:2448_2": "rajjappattakumāro pana ahameva ahosi”nti.",
  "atk-s0513a1:2449_0": "Telapattajātakavaṇṇanā chaṭṭhā.",
  "atk-s0513a1:2451_0": "[97] 7. Nāmasiddhijātakavaṇṇanā",
  "atk-s0513a1:2452_0": "Jīvakañca mataṃ disvāti idaṃ satthā jetavane viharanto ekaṃ nāmasiddhikaṃ bhikkhuṃ ārabbha kathesi.",
  "atk-s0513a1:2452_1": "Eko kira kulaputto nāmena pāpako nāma.",
  "atk-s0513a1:2452_2": "So sāsane uraṃ datvā pabbajito bhikkhūhi “ehāvuso, pāpaka,",
  "atk-s0513a1:2452_3": "tiṭṭhāvuso,",
  "atk-s0513a1:2452_4": "pāpakā”ti vuccamāno cintesi “loke pāpakaṃ nāma lāmakaṃ kāḷakaṇṇibhūtaṃ vuccati,",
  "atk-s0513a1:2452_5": "aññaṃ maṅgalapaṭisaṃyuttaṃ nāmaṃ āharāpessāmī”ti.",
  "atk-s0513a1:2452_6": "So ācariyupajjhāye upasaṅkamitvā “bhante,",
  "atk-s0513a1:2452_7": "mayhaṃ nāmaṃ avamaṅgalaṃ,",
  "atk-s0513a1:2452_8": "aññaṃ me nāmaṃ karothā”ti āha.",
  "atk-s0513a1:2452_9": "Atha naṃ te evamāhaṃsu – “āvuso,",
  "atk-s0513a1:2452_10": "nāmaṃ nāma paṇṇattimattaṃ,",
  "atk-s0513a1:2452_11": "nāmena kāci atthasiddhi nāma natthi,",
  "atk-s0513a1:2452_12": "attano nāmeneva santuṭṭho hohī”ti.",
  "atk-s0513a1:2452_13": "So punappunaṃ yāciyeva.",
  "atk-s0513a1:2452_14": "Tassāyaṃ nāmasiddhikabhāvo bhikkhusaṅghe pākaṭo jāto.",
  "atk-s0513a1:2452_15": "Athekadivasaṃ dhammasabhāyaṃ sannisinnā bhikkhū kathaṃ samuṭṭhāpesuṃ “āvuso,",
  "atk-s0513a1:2452_16": "asuko kira bhikkhu nāmasiddhiko maṅgalaṃ nāmaṃ āharāpetī”ti.",
  "atk-s0513a1:2452_17": "Atha satthā dhammasabhaṃ āgantvā “kāya nuttha,",
  "atk-s0513a1:2452_18": "bhikkhave,",
  "atk-s0513a1:2452_19": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a1:2452_20": "bhikkhave,",
  "atk-s0513a1:2452_21": "so idāneva,",
  "atk-s0513a1:2452_22": "pubbepi nāmasiddhikoyevā”ti vatvā atītaṃ āhari.",
  "atk-s0513a1:2453_0": "Atīte takkasilāyaṃ bodhisatto disāpāmokkho ācariyo hutvā pañca māṇavakasatāni mante vācesi.",
  "atk-s0513a1:2453_1": "Tasseko māṇavo pāpako nāma nāmena. So “ehi, pāpaka, yāhi,",
  "atk-s0513a1:2453_2": "pāpakā”ti vuccamāno cintesi “mayhaṃ nāmaṃ avamaṅgalaṃ,",
  "atk-s0513a1:2453_3": "aññaṃ nāmaṃ āharāpessāmī”ti.",
  "atk-s0513a1:2453_4": "So ācariyaṃ upasaṅkamitvā “ācariya,",
  "atk-s0513a1:2453_5": "mayhaṃ nāmaṃ avamaṅgalaṃ,",
  "atk-s0513a1:2453_6": "aññaṃ me nāmaṃ karothā”ti āha.",
  "atk-s0513a1:2453_7": "Atha naṃ ācariyo avoca “gaccha, tāta,",
  "atk-s0513a1:2453_8": "janapadacārikaṃ caritvā attano abhirucitaṃ ekaṃ maṅgalanāmaṃ gahetvā ehi,",
  "atk-s0513a1:2453_9": "āgatassa te nāmaṃ parivattetvā aññaṃ nāmaṃ karissāmī”ti.",
  "atk-s0513a1:2453_10": "So “sādhū”ti pātheyyaṃ gahetvā nikkhanto gāmena gāmaṃ caranto ekaṃ nagaraṃ pāpuṇi.",
  "atk-s0513a1:2453_11": "Tattha ceko puriso kālakato jīvako nāma nāmena.",
  "atk-s0513a1:2453_12": "So taṃ ñātijanena āḷāhanaṃ nīyamānaṃ disvā “kiṃ nāmako esa puriso”ti pucchi.",
  "atk-s0513a1:2453_13": "“Jīvako nāmeso”ti.",
  "atk-s0513a1:2453_14": "“Jīvakopi maratī”ti?",
  "atk-s0513a1:2453_15": "“Jīvakopi marati,",
  "atk-s0513a1:2453_16": "ajīvakopi marati,",
  "atk-s0513a1:2453_17": "nāmaṃ nāma paṇṇattimattaṃ,",
  "atk-s0513a1:2453_18": "tvaṃ bālo maññe”ti.",
  "atk-s0513a1:2453_19": "So taṃ kathaṃ sutvā nāme majjhatto hutvā antonagaraṃ pāvisi.",
  "atk-s0513a1:2454_0": "Athekaṃ dāsiṃ bhatiṃ adadamānaṃ sāmikā dvāre nisīdāpetvā rajjuyā paharanti,",
  "atk-s0513a1:2454_1": "tassā ca “dhanapālī”ti nāmaṃ hoti.",
  "atk-s0513a1:2454_2": "So antaravīthiyā gacchanto taṃ pothiyamānaṃ disvā “kasmā imaṃ pothethā”ti pucchi.",
  "atk-s0513a1:2454_3": "“Bhatiṃ dātuṃ na sakkotī”ti.",
  "atk-s0513a1:2454_4": "“Kiṃ panassā nāma”nti?",
  "atk-s0513a1:2454_5": "“Dhanapālī nāmā”ti.",
  "atk-s0513a1:2454_6": "Nāmena dhanapālī samānāpi bhatimattaṃ dātuṃ na sakkotīti dhanapāliyopi adhanapāliyopi duggatā honti,",
  "atk-s0513a1:2454_7": "nāmaṃ nāma paṇṇattimattaṃ,",
  "atk-s0513a1:2454_8": "tvaṃ bālo maññeti.",
  "atk-s0513a1:2454_9": "So nāme majjhattataro hutvā nagarā nikkhamma maggaṃ paṭipanno antarāmagge maggamūḷhapurisaṃ disvā “ambho kiṃ karonto vicarasī”ti pucchi.",
  "atk-s0513a1:2454_10": "“Maggamūḷhomhi, sāmī”ti.",
  "atk-s0513a1:2454_11": "“Kiṃ pana te nāma”nti?",
  "atk-s0513a1:2454_12": "“Panthako nāmā”ti.",
  "atk-s0513a1:2454_13": "“Panthakopi maggamūḷho hotī”ti?",
  "atk-s0513a1:2454_14": "“Panthakopi apanthakopi maggamūḷho hoti,",
  "atk-s0513a1:2454_15": "nāmaṃ nāma paṇṇattimattaṃ tvaṃ pana bālo maññeti”.",
  "atk-s0513a1:2454_16": "So nāme atimajjhatto hutvā bodhisattassa santikaṃ gantvā “kiṃ, tāta,",
  "atk-s0513a1:2454_17": "nāmaṃ rocetvā āgatosī”ti vutte “ācariya,",
  "atk-s0513a1:2454_18": "jīvakāpi nāma maranti ajīvakāpi,",
  "atk-s0513a1:2454_19": "dhanapāliyopi duggatā honti adhanapāliyopi,",
  "atk-s0513a1:2454_20": "panthakāpi maggamūḷhā honti apanthakāpi,",
  "atk-s0513a1:2454_21": "nāmaṃ nāma paṇṇattimattaṃ,",
  "atk-s0513a1:2454_22": "nāmena siddhi natthi,",
  "atk-s0513a1:2454_23": "kammeneva siddhi.",
  "atk-s0513a1:2454_24": "Alaṃ mayhaṃ aññena nāmena,",
  "atk-s0513a1:2454_25": "tadeva me nāmaṃ hotū”ti āha.",
  "atk-s0513a1:2454_26": "Bodhisatto tena diṭṭhañca katañca saṃsandetvā imaṃ gāthamāha –",
  "atk-s0513a1:2455_0": "97.",
  "atk-s0513a1:2456_0": "“Jīvakañca mataṃ disvā, dhanapāliñca duggataṃ;",
  "atk-s0513a1:2457_0": "Panthakañca vane mūḷhaṃ, pāpako punarāgato”ti.",
  "atk-s0513a1:2458_0": "Tattha punarāgatoti imāni tīṇi kāraṇāni disvā puna āgato, ra-kāro sandhivasena vutto.",
  "atk-s0513a1:2459_0": "Satthā imaṃ dhammadesanaṃ āharitvā “na,",
  "atk-s0513a1:2459_1": "bhikkhave, idāneva,",
  "atk-s0513a1:2459_2": "pubbepesa nāmasiddhikoyevā”ti vatvā jātakaṃ samodhānesi –",
  "atk-s0513a1:2459_3": "“tadā nāmasiddhiko idānipi nāmasiddhikoyeva,",
  "atk-s0513a1:2459_4": "ācariyaparisā buddhaparisā,",
  "atk-s0513a1:2459_5": "ācariyo pana ahameva ahosi”nti.",
  "atk-s0513a1:2460_0": "Nāmasiddhijātakavaṇṇanā sattamā.",
  "atk-s0513a1:2462_0": "[98] 8. Kūṭavāṇijajātakavaṇṇanā",
  "atk-s0513a1:2463_0": "Sādhu kho paṇḍito nāmāti idaṃ satthā jetavane viharanto ekaṃ kūṭavāṇijaṃ ārabbha kathesi.",
  "atk-s0513a1:2463_1": "Sāvatthiyañhi dve janā ekato vaṇijjaṃ karontā bhaṇḍaṃ sakaṭenādāya janapadaṃ gantvā laddhalābhā paccāgamiṃsu.",
  "atk-s0513a1:2463_2": "Tesu kūṭavāṇijo cintesi “ayaṃ bahū divase dubbhojanena dukkhaseyyāya kilanto,",
  "atk-s0513a1:2463_3": "idāni attano ghare nānaggarasehi yāvadatthaṃ subhojanaṃ bhuñjitvā ajīrakena marissati.",
  "atk-s0513a1:2463_4": "Athāhaṃ imaṃ bhaṇḍaṃ tayo koṭṭhāse katvā ekaṃ tassa dārakānaṃ dassāmi,",
  "atk-s0513a1:2463_5": "dve koṭṭhāse attanā gahessāmī”ti.",
  "atk-s0513a1:2463_6": "So “ajja bhājessāma,",
  "atk-s0513a1:2463_7": "sve bhājessāmā”ti bhaṇḍaṃ bhājetuṃ na icchi.",
  "atk-s0513a1:2463_8": "Atha naṃ paṇḍitavāṇijo akāmakaṃ nippīḷetvā bhājāpetvā vihāraṃ gantvā satthāraṃ vanditvā katapaṭisanthāro “atipapañco te kato,",
  "atk-s0513a1:2463_9": "idhāgantvāpi cirena buddhupaṭṭhānaṃ āgatosī”ti vutte taṃ pavattiṃ bhagavato ārocesi.",
  "atk-s0513a1:2463_10": "Satthā “na kho so, upāsaka,",
  "atk-s0513a1:2463_11": "idāneva kūṭavāṇijo,",
  "atk-s0513a1:2463_12": "pubbepi kūṭavāṇijoyeva.",
  "atk-s0513a1:2463_13": "Idāni pana taṃ vañcetukāmo jāto,",
  "atk-s0513a1:2463_14": "pubbe paṇḍitepi vañcetuṃ ussahī”ti vatvā tena yācito atītaṃ āhari.",
  "atk-s0513a1:2464_0": "Atīte bārāṇasiyaṃ brahmadatte rajjaṃ kārente bodhisatto bārāṇasiyaṃ vāṇijakule nibbatti,",
  "atk-s0513a1:2464_1": "nāmaggahaṇadivase cassa “paṇḍito”ti nāmaṃ akaṃsu.",
  "atk-s0513a1:2464_2": "So vayappatto aññena vāṇijena saddhiṃ ekato hutvā vaṇijjaṃ karoti,",
  "atk-s0513a1:2464_3": "tassa “atipaṇḍito”ti nāmaṃ ahosi.",
  "atk-s0513a1:2464_4": "Te bārāṇasito pañcahi sakaṭasatehi bhaṇḍaṃ ādāya janapadaṃ gantvā vaṇijjaṃ katvā laddhalābhā puna bārāṇasiṃ āgamiṃsu.",
  "atk-s0513a1:2464_5": "Atha nesaṃ bhaṇḍabhājanakāle atipaṇḍito āha “mayā dve koṭṭhāsā laddhabbā”ti.",
  "atk-s0513a1:2464_6": "“Kiṃkāraṇā”ti?",
  "atk-s0513a1:2464_7": "“Tvaṃ paṇḍito,",
  "atk-s0513a1:2464_8": "ahaṃ atipaṇḍito.",
  "atk-s0513a1:2464_9": "Paṇḍito ekaṃ laddhuṃ arahati,",
  "atk-s0513a1:2464_10": "atipaṇḍito dve”ti.",
  "atk-s0513a1:2464_11": "“Nanu amhākaṃ dvinnaṃ bhaṇḍamūlakampi goṇādayopi samasamāyeva,",
  "atk-s0513a1:2464_12": "tvaṃ kasmā dve koṭṭhāse laddhuṃ arahasī”ti.",
  "atk-s0513a1:2464_13": "“Atipaṇḍitabhāvenā”ti.",
  "atk-s0513a1:2464_14": "Evaṃ te kathaṃ vaḍḍhetvā kalahaṃ akaṃsu.",
  "atk-s0513a1:2465_0": "Tato atipaṇḍito “attheko upāyo”ti cintetvā attano pitaraṃ ekasmiṃ susirarukkhe pavesetvā “tvaṃ amhesu",
  "atk-s0513a1:2465_1": "āgatesu ‘atipaṇḍito dve koṭṭhāse laddhuṃ arahatī’ti vadeyyāsī”ti vatvā bodhisattaṃ upasaṅkamitvā “samma,",
  "atk-s0513a1:2465_2": "mayhaṃ dvinnaṃ koṭṭhāsānaṃ yuttabhāvaṃ vā ayuttabhāvaṃ vā esā rukkhadevatā jānāti, ehi,",
  "atk-s0513a1:2465_3": "taṃ pucchissāmā”ti taṃ tattha netvā “ayye rukkhadevate,",
  "atk-s0513a1:2465_4": "amhākaṃ aṭṭaṃ pacchindā”ti āha.",
  "atk-s0513a1:2465_5": "Athassa pitā saraṃ parivattetvā “tena hi kathethā”ti āha. “Ayye,",
  "atk-s0513a1:2465_6": "ayaṃ paṇḍito,",
  "atk-s0513a1:2465_7": "ahaṃ atipaṇḍito.",
  "atk-s0513a1:2465_8": "Amhehi ekato vohāro kato,",
  "atk-s0513a1:2465_9": "tattha kena kiṃ laddhabbanti.",
  "atk-s0513a1:2465_10": "Paṇḍitena eko koṭṭhāso,",
  "atk-s0513a1:2465_11": "atipaṇḍitena pana dve koṭṭhāsā laddhabbā”ti.",
  "atk-s0513a1:2465_12": "Bodhisatto evaṃ vinicchitaṃ aṭṭaṃ sutvā “idāni devatābhāvaṃ vā adevatābhāvaṃ vā jānissāmī”ti palālaṃ āharitvā susiraṃ pūretvā aggiṃ adāsi,",
  "atk-s0513a1:2465_13": "atipaṇḍitassa pitā jālāya phuṭṭhakāle aḍḍhajjhāmena sarīrena upari āruyha sākhaṃ gahetvā olambanto bhūmiyaṃ patitvā imaṃ gāthamāha –",
  "atk-s0513a1:2466_0": "98.",
  "atk-s0513a1:2467_0": "“Sādhu kho paṇḍito nāma, na tveva atipaṇḍito;",
  "atk-s0513a1:2468_0": "Atipaṇḍitena puttena, manamhi upakūḷito”ti.",
  "atk-s0513a1:2469_0": "Tattha sādhu kho paṇḍito nāmāti imasmiṃ loke paṇḍiccena samannāgato kāraṇākāraṇaññū puggalo sādhu sobhano.",
  "atk-s0513a1:2469_1": "Atipaṇḍitoti nāmamattena atipaṇḍito kūṭapuriso na tveva varaṃ.",
  "atk-s0513a1:2469_2": "Manamhi upakūḷitoti thokenamhi jhāmo,",
  "atk-s0513a1:2469_3": "aḍḍhajjhāmakova muttoti attho.",
  "atk-s0513a1:2469_4": "Te ubhopi majjhe bhinditvā samaññeva koṭṭhāsaṃ gaṇhitvā yathākammaṃ gatā.",
  "atk-s0513a1:2470_0": "Satthā “pubbepi esa kūṭavāṇijoyevā”ti imaṃ atītaṃ āharitvā jātakaṃ samodhānesi –",
  "atk-s0513a1:2470_1": "“tadā kūṭavāṇijo paccuppannepi kūṭavāṇijoyeva,",
  "atk-s0513a1:2470_2": "paṇḍitavāṇijo pana ahameva ahosi”nti.",
  "atk-s0513a1:2471_0": "Kūṭavāṇijajātakavaṇṇanā aṭṭhamā.",
  "atk-s0513a1:2473_0": "[99] 9. Parosahassajātakavaṇṇanā",
  "atk-s0513a1:2474_0": "Parosahassampi samāgatānanti idaṃ satthā jetavane viharanto puthujjanapucchāpañcakaṃ ārabbha kathesi.",
  "atk-s0513a1:2474_1": "Vatthu sarabhajātake āvi bhavissati.",
  "atk-s0513a1:2474_2": "Ekasmiṃ pana samaye bhikkhū dhammasabhāyaṃ sannipatitvā “āvuso,",
  "atk-s0513a1:2474_3": "dasabalena saṃkhittena kathitaṃ dhammasenāpati sāriputto vitthārena byākāsī”ti therassa guṇaṃ kathayamānā nisīdiṃsu.",
  "atk-s0513a1:2474_4": "Satthā āgantvā “kāya nuttha,",
  "atk-s0513a1:2474_5": "bhikkhave,",
  "atk-s0513a1:2474_6": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a1:2474_7": "bhikkhave,",
  "atk-s0513a1:2474_8": "sāriputto idāneva mayā saṃkhittena bhāsitaṃ vitthārena byākaroti,",
  "atk-s0513a1:2474_9": "pubbepi byākāsiyevā”ti vatvā atītaṃ āhari.",
  "atk-s0513a1:2475_0": "Atīte bārāṇasiyaṃ brahmadatte rajjaṃ kārente bodhisatto udiccabrāhmaṇakule nibbattitvā takkasilāyaṃ sabbasippāni",
  "atk-s0513a1:2475_1": "uggaṇhitvā kāme pahāya isipabbajjaṃ pabbajitvā pañcābhiññā aṭṭha samāpattiyo nibbattetvā himavante vihāsi.",
  "atk-s0513a1:2475_2": "Parivāropissa pañca tāpasasatāni ahesuṃ.",
  "atk-s0513a1:2475_3": "Athassa jeṭṭhantevāsiko vassārattasamaye upaḍḍhaṃ isigaṇaṃ ādāya loṇambilasevanatthāya manussapathaṃ agamāsi.",
  "atk-s0513a1:2475_4": "Tadā bodhisattassa kālakiriyāsamayo jāto.",
  "atk-s0513a1:2475_5": "Atha naṃ antevāsikā “ācariya,",
  "atk-s0513a1:2475_6": "kataro vo guṇo laddho”ti adhigamaṃ pucchiṃsu.",
  "atk-s0513a1:2475_7": "So “natthi kiñcī”ti vatvā ābhassarabrahmaloke nibbatti.",
  "atk-s0513a1:2475_8": "Bodhisattā hi arūpasamāpattilābhino hutvāpi abhabbaṭṭhānattā āruppe na nibbattanti.",
  "atk-s0513a1:2475_9": "Antevāsikā “ācariyassa adhigamo natthī”ti āḷāhane sakkāraṃ na kariṃsu.",
  "atk-s0513a1:2476_0": "Jeṭṭhantevāsiko āgantvā “kahaṃ ācariyo”ti pucchitvā “kālakato”ti sutvā “api ācariyaṃ adhigamaṃ pucchitthā”ti āha. “Āma,",
  "atk-s0513a1:2476_1": "pucchimhā”ti.",
  "atk-s0513a1:2476_2": "“Kiṃ kathesī”ti?",
  "atk-s0513a1:2476_3": "“Natthi kiñcīti tena vuttaṃ,",
  "atk-s0513a1:2476_4": "athassa amhehi sakkāro na kato”ti āhaṃsu.",
  "atk-s0513a1:2476_5": "Jeṭṭhantevāsiko “tumhe ācariyassa vacanatthaṃ na jānātha,",
  "atk-s0513a1:2476_6": "ākiñcaññāyatanasamāpattilābhī ācariyo”ti āha.",
  "atk-s0513a1:2476_7": "Te tasmiṃ punappunaṃ kathentepi na saddahiṃsu.",
  "atk-s0513a1:2476_8": "Bodhisatto taṃ kāraṇaṃ ñatvā “andhabālā mama jeṭṭhantevāsikassa vacanaṃ na saddahanti.",
  "atk-s0513a1:2476_9": "Imaṃ tesaṃ kāraṇaṃ pākaṭaṃ karissāmī”ti brahmalokā āgantvā assamapadamatthake mahantenānubhāvena ākāse",
  "atk-s0513a1:2476_10": "ṭhatvā jeṭṭhantevāsikassa paññānubhāvaṃ vaṇṇento imaṃ gāthamāha –",
  "atk-s0513a1:2477_0": "99.",
  "atk-s0513a1:2478_0": "“Parosahassampi samāgatānaṃ, kandeyyuṃ te vassasataṃ apaññā;",
  "atk-s0513a1:2479_0": "Ekova seyyo puriso sapañño, yo bhāsitassa vijānāti attha”nti.",
  "atk-s0513a1:2480_0": "Tattha parosahassampīti atirekasahassampi.",
  "atk-s0513a1:2480_1": "Samāgatānanti sannipatitānaṃ bhāsitassa atthaṃ jānituṃ asakkontānaṃ bālānaṃ.",
  "atk-s0513a1:2480_2": "Kandeyyuṃ te vassasataṃ apaññāti te evaṃ samāgatā apaññā ime bālatāpasā viya vassasatampi vassasahassampi rodeyyuṃ parideveyyuṃ,",
  "atk-s0513a1:2480_3": "rodamānāpi pana atthaṃ vā kāraṇaṃ vā neva jāneyyunti dīpeti.",
  "atk-s0513a1:2480_4": "Ekova seyyo puriso sapaññoti evarūpānaṃ bālānaṃ parosahassatopi eko paṇḍitapurisova seyyo varataroti attho.",
  "atk-s0513a1:2480_5": "Kīdiso sapaññoti?",
  "atk-s0513a1:2480_6": "Yo bhāsitassa vijānāti atthaṃ ayaṃ jeṭṭhantevāsiko viyāti.",
  "atk-s0513a1:2481_0": "Evaṃ mahāsatto ākāse ṭhitova dhammaṃ desetvā tāpasagaṇaṃ bujjhāpetvā brahmalokameva gato.",
  "atk-s0513a1:2481_1": "Tepi tāpasā jīvitapariyosāne brahmalokaparāyaṇā ahesuṃ.",
  "atk-s0513a1:2482_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:2482_1": "“tadā jeṭṭhantevāsiko sāriputto ahosi,",
  "atk-s0513a1:2482_2": "mahābrahmā pana ahameva ahosi”nti.",
  "atk-s0513a1:2483_0": "Parosahassajātakavaṇṇanā navamā.",
  "atk-s0513a1:2485_0": "[100] 10. Asātarūpajātakavaṇṇanā",
  "atk-s0513a1:2486_0": "Asātaṃ sātarūpenāti idaṃ satthā kuṇḍiyanagaraṃ upanissāya kuṇḍadhānavane viharanto koliyarājadhītaraṃ suppavāsaṃ upāsikaṃ ārabbha kathesi.",
  "atk-s0513a1:2486_1": "Sā hi tasmiṃ samaye satta vassāni kucchinā gabbhaṃ pariharitvā sattāhaṃ mūḷhagabbhā ahosi,",
  "atk-s0513a1:2486_2": "adhimattā vedanā pavattiṃsu.",
  "atk-s0513a1:2486_3": "Sā evaṃ adhimattavedanābhibhūtāpi “sammāsambuddho vata so bhagavā,",
  "atk-s0513a1:2486_4": "yo evarūpassa dukkhassa pahānāya dhammaṃ deseti.",
  "atk-s0513a1:2486_5": "Suppaṭipanno vata tassa bhagavato sāvakasaṅgho,",
  "atk-s0513a1:2486_6": "yo evarūpassa dukkhassa pahānāya paṭipanno.",
  "atk-s0513a1:2486_7": "Susukhaṃ vata nibbānaṃ,",
  "atk-s0513a1:2486_8": "yattheva rūpaṃ dukkhaṃ natthī”ti imehi tīhi vitakkehi adhivāsesi.",
  "atk-s0513a1:2486_9": "Sā sāmikaṃ pakkosetvā tañca attano pavattiṃ vandanasāsanañca ārocetuṃ satthu santikaṃ pesesi.",
  "atk-s0513a1:2486_10": "Satthā vandanasāsanaṃ sutvāva “sukhinī hotu suppavāsā koliyadhītā,",
  "atk-s0513a1:2486_11": "sukhinī arogā arogaṃ puttaṃ vijāyatū”ti āha.",
  "atk-s0513a1:2486_12": "Saha vacaneneva pana bhagavato suppavāsā koliyadhītā sukhinī arogā arogaṃ puttaṃ vijāyi.",
  "atk-s0513a1:2486_13": "Athassā sāmiko gehaṃ gantvā taṃ vijātaṃ disvā “acchariyaṃ vata,",
  "atk-s0513a1:2486_14": "bho”ti ativiya tathāgatassa ānubhāvena acchariyabbhutacittajāto ahosi.",
  "atk-s0513a1:2487_0": "Suppavāsāpi puttaṃ vijāyitvā sattāhaṃ buddhappamukhassa saṅghassa dānaṃ dātukāmā puna nimantanatthāya taṃ pesesi.",
  "atk-s0513a1:2487_1": "Tena kho pana samayena mahāmoggallānassa upaṭṭhākena buddhappamukho saṅgho nimantito hoti.",
  "atk-s0513a1:2487_2": "Satthā suppavāsāya dānassa okāsadānatthāya theraṃ tassa santikaṃ pesetvā taṃ saññāpetvā sattāhaṃ tassā dānaṃ paṭiggahesi saddhiṃ bhikkhusaṅghena.",
  "atk-s0513a1:2487_3": "Sattame pana divase suppavāsā puttaṃ sīvalikumāraṃ maṇḍetvā satthārañceva bhikkhusaṅghañca vandāpesi.",
  "atk-s0513a1:2487_4": "Tasmiṃ paṭipāṭiyā sāriputtattherassa santikaṃ nīte thero tena saddhiṃ “kacci te, sīvali,",
  "atk-s0513a1:2487_5": "khamanīya”nti paṭisanthāramakāsi.",
  "atk-s0513a1:2487_6": "So “kuto me, bhante, sukhaṃ,",
  "atk-s0513a1:2487_7": "svāhaṃ satta vassāni lohitakumbhiyaṃ vasi”nti therena saddhiṃ evarūpaṃ kathaṃ kathesi.",
  "atk-s0513a1:2487_8": "Suppāvāsā tassa vacanaṃ sutvā “sattāhajāto me putto anubuddhena dhammasenāpatinā saddhiṃ mantetī”ti somanassappattā ahosi.",
  "atk-s0513a1:2487_9": "Satthā “api nu suppavāse aññepi evarūpe putte icchasī”ti āha. “Sace, bhante,",
  "atk-s0513a1:2487_10": "evarūpe aññe satta putte labheyyaṃ,",
  "atk-s0513a1:2487_11": "iccheyyamevāha”nti.",
  "atk-s0513a1:2487_12": "Satthā udānaṃ udānetvā anumodanaṃ katvā pakkāmi.",
  "atk-s0513a1:2487_13": "Sīvalikumāropi kho sattavassikakāleyeva sāsane uraṃ datvā pabbajitvā paripuṇṇavasso upasampadaṃ labhitvā",
  "atk-s0513a1:2487_14": "puññavā lābhaggappatto hutvā pathaviṃ unnādetvā arahattaṃ patvā puññavantānaṃ antare etadaggaṭṭhānaṃ pāpuṇi.",
  "atk-s0513a1:2488_0": "Athekadivasaṃ bhikkhū dhammasabhāyaṃ sannipatitvā “āvuso,",
  "atk-s0513a1:2488_1": "sīvalitthero nāma evarūpo mahāpuñño patthitapatthano pacchimabhavikasatto satta vassāni lohitakumbhiyaṃ vasitvā sattāhaṃ mūḷhagabbhabhāvaṃ āpajji,",
  "atk-s0513a1:2488_2": "aho mātāputtā mahantaṃ dukkhaṃ anubhaviṃsu,",
  "atk-s0513a1:2488_3": "kiṃ nu kho kammaṃ akaṃsū”ti kathaṃ samuṭṭhāpesuṃ.",
  "atk-s0513a1:2488_4": "Satthā tatthāgantvā “kāya nuttha,",
  "atk-s0513a1:2488_5": "bhikkhave,",
  "atk-s0513a1:2488_6": "etarahi kathāya sannisinnā”ti pucchitvā “imāya nāmā”ti vutte “bhikkhave,",
  "atk-s0513a1:2488_7": "sīvalino mahāpuññatova satta vassāni lohitakumbhiyaṃ nivāso ca sattāhaṃ mūḷhagabbhabhāvappatti ca attanā katakammamūlakāva,",
  "atk-s0513a1:2488_8": "suppavāsāyapi satta vassāni kucchinā gabbhapariharaṇadukkhañca sattāhaṃ mūḷhagabbhadukkhañca attanā katakammamūlakamevā”ti",
  "atk-s0513a1:2488_9": "vatvā tehi yācito atītaṃ āhari.",
  "atk-s0513a1:2489_0": "Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchismiṃ paṭisandhiṃ gaṇhitvā",
  "atk-s0513a1:2489_1": "vayappatto takkasilāyaṃ sabbasippāni uggaṇhitvā pitu accayena rajjaṃ patvā dhammena rajjaṃ kāresi.",
  "atk-s0513a1:2489_2": "Tasmiṃ samaye kosalamahārājā mahantena balenāgantvā bārāṇasiṃ gahetvā rājānaṃ māretvā tasseva aggamahesiṃ attano aggamahesiṃ akāsi.",
  "atk-s0513a1:2489_3": "Bārāṇasirañño pana putto pitu maraṇakāle niddhamanadvārena palāyitvā balaṃ saṃharitvā bārāṇasiṃ āgantvā",
  "atk-s0513a1:2489_4": "avidūre nisīditvā tassa rañño paṇṇaṃ pesesi “rajjaṃ vā detu yuddhaṃ vā”ti.",
  "atk-s0513a1:2489_5": "So “yuddhaṃ demī”ti paṭipaṇṇaṃ pesesi.",
  "atk-s0513a1:2489_6": "Rājakumārassa pana mātā taṃ sāsanaṃ sutvā “yuddhena kammaṃ natthi,",
  "atk-s0513a1:2489_7": "sabbadisāsu sañcāraṃ pacchinditvā bārāṇasinagaraṃ parivāretu,",
  "atk-s0513a1:2489_8": "tato dārūdakabhattaparikkhayena kilantamanussaṃ nagaraṃ vināva yuddhena gaṇhissasī”ti paṇṇaṃ pesesi.",
  "atk-s0513a1:2489_9": "So mātu sāsanaṃ sutvā satta divasāni sañcāraṃ pacchinditvā nagaraṃ rundhi,",
  "atk-s0513a1:2489_10": "nāgarā sañcāraṃ alabhamānā sattame divase tassa rañño sīsaṃ gahetvā kumārassa adaṃsu.",
  "atk-s0513a1:2489_11": "Kumāro pana nagaraṃ pavisitvā rajjaṃ gahetvā jīvitapariyosāne yathākammaṃ gato.",
  "atk-s0513a1:2490_0": "So etarahi satta divasāni sañcāraṃ pacchinditvā nagaraṃ rundhitvā gahitakammanissandena satta vassāni",
  "atk-s0513a1:2490_1": "lohitakumbhiyaṃ vasitvā sattāhaṃ mūḷhagabbhabhāvaṃ āpajji.",
  "atk-s0513a1:2490_2": "Yaṃ pana so padumuttarassa bhagavato pādamūle “lābhīnaṃ aggo bhaveyya”nti mahādānaṃ datvā patthanaṃ akāsi,",
  "atk-s0513a1:2490_3": "yañca vipassibuddhakāle nāgarehi saddhiṃ sahassagghanakaṃ guḷadadhiṃ datvā patthanamakāsi,",
  "atk-s0513a1:2490_4": "tassānubhāvena lābhīnaṃ aggo jāto.",
  "atk-s0513a1:2490_5": "Suppavāsāpi “nagaraṃ rundhitvā gaṇha,",
  "atk-s0513a1:2490_6": "tātā”ti pesitabhāvena satta vassāni kucchinā gabbhaṃ pariharitvā sattāhaṃ mūḷhagabbhā jātā.",
  "atk-s0513a1:2491_0": "Satthā imaṃ atītaṃ āharitvā abhisambuddho hutvā imaṃ gāthamāha –",
  "atk-s0513a1:2492_0": "100.",
  "atk-s0513a1:2493_0": "“Asātaṃ sātarūpena, piyarūpena appiyaṃ;",
  "atk-s0513a1:2494_0": "Dukkhaṃ sukhassa rūpena, pamattamativattatī”ti.",
  "atk-s0513a1:2495_0": "Tattha asātaṃ sātarūpenāti amadhurameva madhurapatirūpakena.",
  "atk-s0513a1:2495_1": "Pamattamativattatīti asātaṃ appiyaṃ dukkhanti etaṃ tividhampi etena sātarūpādinā ākārena sativippavāsavasena",
  "atk-s0513a1:2495_2": "pamattaṃ puggalaṃ ativattati abhibhavati ajjhottharatīti attho.",
  "atk-s0513a1:2495_3": "Idaṃ bhagavatā yañca te mātāputtā iminā gabbhapariharaṇagabbhavāsasaṅkhātena asātādinā pubbe nagararundhanasātādipatirūpakena ajjhotthaṭā,",
  "atk-s0513a1:2495_4": "yañca idāni sā upāsikā punapi sattakkhattuṃ evarūpaṃ asātaṃ appiyaṃ dukkhaṃ pemavatthubhūtena puttasaṅkhātena",
  "atk-s0513a1:2495_5": "sātādipatirūpakena ajjhotthaṭā hutvā tathā avaca,",
  "atk-s0513a1:2495_6": "taṃ sabbampi sandhāya vuttanti veditabbaṃ.",
  "atk-s0513a1:2496_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:2496_1": "“tadā nagaraṃ rundhitvā rajjappattakumāro sīvali ahosi,",
  "atk-s0513a1:2496_2": "mātā suppavāsā,",
  "atk-s0513a1:2496_3": "pitā pana bārāṇasirājā ahameva ahosi”nti.",
  "atk-s0513a1:2497_0": "Asātarūpajātakavaṇṇanā dasamā.",
  "atk-s0513a1:2498_0": "Littavaggo dasamo.",
  "atk-s0513a1:2499_0": "Tassuddānaṃ –",
  "atk-s0513a1:2500_0": "Littatejaṃ mahāsāraṃ, vissāsa lomahaṃsanaṃ;",
  "atk-s0513a1:2501_0": "Sudassana telapattaṃ, nāmasiddhi kūṭavāṇijaṃ;",
  "atk-s0513a1:2502_0": "Parosahassa asātarūpanti.",
  "atk-s0513a1:2503_0": "Majjhimapaṇṇāsako niṭṭhito.",
  "atk-s0513a1:2504_0": "11. Parosatavaggo",
  "atk-s0513a1:2506_0": "[101] 1. Parosatajātakavaṇṇanā",
  "atk-s0513a1:2507_0": "101.",
  "atk-s0513a1:2508_0": "“Parosatañcepi samāgatānaṃ, jhāyeyyuṃ te vassasataṃ apaññā;",
  "atk-s0513a1:2509_0": "Ekova seyyo puriso sapañño, yo bhāsitassa vijānāti attha”nti. –",
  "atk-s0513a1:2510_0": "Idaṃ jātakaṃ vatthuto ca veyyākaraṇato ca samodhānato ca parosahassajātakasadisameva.",
  "atk-s0513a1:2510_1": "Kevalañhettha “jhāyeyyu”nti padamattameva viseso.",
  "atk-s0513a1:2510_2": "Tassattho –",
  "atk-s0513a1:2510_3": "vassasatampi apaññā jhāyeyyuṃ olokeyyuṃ upadhāreyyuṃ,",
  "atk-s0513a1:2510_4": "evaṃ olokentāpi pana atthaṃ vā kāraṇaṃ vā na passanti,",
  "atk-s0513a1:2510_5": "tasmā yo bhāsitassa atthaṃ jānāti,",
  "atk-s0513a1:2510_6": "so ekova sapañño seyyoti.",
  "atk-s0513a1:2511_0": "Parosatajātakavaṇṇanā paṭhamā.",
  "atk-s0513a1:2513_0": "[102] 2. Paṇṇikajātakavaṇṇanā",
  "atk-s0513a1:2514_0": "Yo dukkhaphuṭṭhāya bhaveyya tāṇanti idaṃ satthā jetavane viharanto ekaṃ paṇṇikaṃ upāsakaṃ ārabbha kathesi.",
  "atk-s0513a1:2514_1": "So kira sāvatthivāsī upāsako nānappakārāni mūlapaṇṇādīni ceva lābukumbhaṇḍādīni ca vikkiṇitvā jīvikaṃ kappeti.",
  "atk-s0513a1:2514_2": "Tassekā dhītā abhirūpā pāsādikā ācārasīlasampannā hirottappasamannāgatā kevalaṃ niccappahasitamukhā.",
  "atk-s0513a1:2514_3": "Tassā samānakulesu vāreyyatthāya āgatesu so cintesi “imissā vāreyyaṃ vattati,",
  "atk-s0513a1:2514_4": "ayañca niccappahasitamukhā.",
  "atk-s0513a1:2514_5": "Kumārikādhamme pana asati kumārikāya parakulaṃ gatāya mātāpitūnaṃ garahā hoti,",
  "atk-s0513a1:2514_6": "‘atthi nu kho imissā kumārikādhammo,",
  "atk-s0513a1:2514_7": "natthī’ti vīmaṃsissāmi na”nti.",
  "atk-s0513a1:2514_8": "So ekadivasaṃ dhītaraṃ pacchiṃ gāhāpetvā paṇṇatthāya araññaṃ gantvā vīmaṃsanavasena kilesasannissito",
  "atk-s0513a1:2514_9": "viya hutvā rahassakathaṃ kathetvā taṃ hatthe gaṇhi.",
  "atk-s0513a1:2514_10": "Sā gahitamattāva rodantī kandantī “ayuttametaṃ, tāta,",
  "atk-s0513a1:2514_11": "udakato aggipātubhāvasadisaṃ,",
  "atk-s0513a1:2514_12": "mā evarūpaṃ karothā”ti āha. “Amma,",
  "atk-s0513a1:2514_13": "mayā vīmaṃsanatthāya tvaṃ hatthe gahitā,",
  "atk-s0513a1:2514_14": "na ca kilesavasena. Vadehi,",
  "atk-s0513a1:2514_15": "atthi dāni te kumārikādhammo”ti. “Āma, tāta, atthi.",
  "atk-s0513a1:2514_16": "Mayā hi lobhavasena na koci puriso olokitapubbo”ti.",
  "atk-s0513a1:2514_17": "So dhītaraṃ assāsetvā gharaṃ netvā maṅgalaṃ katvā parakulaṃ pesetvā “satthāraṃ vandissāmī”ti gandhamālādihattho",
  "atk-s0513a1:2514_18": "jetavanaṃ gantvā satthāraṃ vanditvā pūjetvā ekamantaṃ nisīdi,",
  "atk-s0513a1:2514_19": "“cirassamāgatosī”ti ca vutte tamatthaṃ bhagavato ārocesi.",
  "atk-s0513a1:2514_20": "Satthā “upāsaka,",
  "atk-s0513a1:2514_21": "kumārikā ciraṃ paṭṭhāya ācārasīlasampannāva,",
  "atk-s0513a1:2514_22": "tvaṃ pana na idāneva evaṃ vīmaṃsasi,",
  "atk-s0513a1:2514_23": "pubbepi vīmaṃsiyevā”ti vatvā tena yācito atītaṃ āhari.",
  "atk-s0513a1:2515_0": "Atīte bārāṇasiyaṃ brahmadatte rajjaṃ kārente bodhisatto araññe rukkhadevatā hutvā nibbatti.",
  "atk-s0513a1:2515_1": "Atheko bārāṇasiyaṃ paṇṇikaupāsakoti atītavatthu paccuppannasadisameva.",
  "atk-s0513a1:2515_2": "Tena pana sā vīmaṃsanatthāya hatthe gahitamattā paridevamānā imaṃ gāthamāha –",
  "atk-s0513a1:2516_0": "102.",
  "atk-s0513a1:2517_0": "“Yo dukkhaphuṭṭhāya bhaveyya tāṇaṃ, so me pitā dubbhi vane karoti;",
  "atk-s0513a1:2518_0": "Sā kassa kandāmi vanassa majjhe, yo tāyitā so sahasaṃ karotī”ti.",
  "atk-s0513a1:2519_0": "Tattha yo dukkhaphuṭṭhāya bhaveyya tāṇanti kāyikacetasikehi dukkhehi phuṭṭhāya tāyitā paritāyitā patiṭṭhā bhaveyya.",
  "atk-s0513a1:2519_1": "So me pitā dubbhi vane karotīti so mayhaṃ dukkhaparitāyako pitāva imasmiṃ vane evarūpaṃ mittadubbhi kammaṃ karoti,",
  "atk-s0513a1:2519_2": "attano jātāya dhītari vītikkamaṃ kātuṃ maññatīti attho.",
  "atk-s0513a1:2519_3": "Sā kassa kandāmīti kassa rodāmi,",
  "atk-s0513a1:2519_4": "ko me patiṭṭhā bhavissatīti dīpeti.",
  "atk-s0513a1:2519_5": "Yo tāyitā so sahasaṃ karotīti yo mayhaṃ tāyitā rakkhitā avassayo bhavituṃ arahati,",
  "atk-s0513a1:2519_6": "so pitāyeva sāhasikakammaṃ karotīti attho.",
  "atk-s0513a1:2520_0": "Atha naṃ pitā assāsetvā “amma,",
  "atk-s0513a1:2520_1": "rakkhitattāsī”ti pucchi. “Āma,",
  "atk-s0513a1:2520_2": "tāta rakkhito me attā”ti.",
  "atk-s0513a1:2520_3": "So taṃ gharaṃ netvā maṇḍetvā maṅgalaṃ katvā parakulaṃ pesesi.",
  "atk-s0513a1:2521_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a1:2521_1": "saccapariyosāne upāsako sotāpattiphale patiṭṭhahi.",
  "atk-s0513a1:2522_0": "Tadā pitā etarahi pitāva,",
  "atk-s0513a1:2522_1": "dhītā ca etarahi dhītāva,",
  "atk-s0513a1:2522_2": "taṃ kāraṇaṃ paccakkhato diṭṭharukkhadevatā pana ahameva ahosinti.",
  "atk-s0513a1:2523_0": "Paṇṇikajātakavaṇṇanā dutiyā.",
  "atk-s0513a1:2525_0": "[103] 3. Verijātakavaṇṇanā",
  "atk-s0513a1:2526_0": "Yattha verī nivisatīti idaṃ satthā jetavane viharanto anāthapiṇḍikaṃ ārabbha kathesi.",
  "atk-s0513a1:2526_1": "Anāthapiṇḍiko kira bhogagāmaṃ gantvā āgacchanto antarāmagge core disvā “antarāmagge vasituṃ na yuttaṃ,",
  "atk-s0513a1:2526_2": "sāvatthimeva gamissāmī”ti vegena goṇe pājetvā sāvatthimeva āgantvā punadivase vihāraṃ gato satthu etamatthaṃ ārocesi.",
  "atk-s0513a1:2526_3": "Satthā “pubbepi gahapati paṇḍitā antarāmagge core disvā antarā avilambamānā attano vasanaṭṭhānameva gamiṃsū”ti vatvā tena yācito atītaṃ āhari.",
  "atk-s0513a1:2527_0": "Atīte bārāṇasiyaṃ brahmadatte rajjaṃ kārente bodhisatto mahāvibhavo seṭṭhi hutvā ekaṃ gāmakaṃ nimantanaṃ",
  "atk-s0513a1:2527_1": "bhuñjanatthāya gantvā paccāgacchanto antarāmagge core disvā antarāmagge avasitvāva vegena goṇe pājento",
  "atk-s0513a1:2527_2": "attano gehameva āgantvā nānaggarasehi bhuñjitvā mahāsayane nisinno “corānaṃ hatthato muccitvā nibbhayaṭṭhānaṃ",
  "atk-s0513a1:2527_3": "attano gehaṃ āgatomhī”ti udānavasena imaṃ gāthamāha –",
  "atk-s0513a1:2528_0": "103.",
  "atk-s0513a1:2529_0": "“Yattha verī nivisati, na vase tattha paṇḍito;",
  "atk-s0513a1:2530_0": "Ekarattaṃ dirattaṃ vā, dukkhaṃ vasati verisū”ti.",
  "atk-s0513a1:2531_0": "Tattha verīti veracetanāsamaṅgipuggalo.",
  "atk-s0513a1:2531_1": "Nivisatīti patiṭṭhāti.",
  "atk-s0513a1:2531_2": "Na vase tattha paṇḍitoti so verīpuggalo yasmiṃ ṭhāne patiṭṭhito hutvā vasati,",
  "atk-s0513a1:2531_3": "tattha paṇḍito paṇḍiccena samannāgato na vaseyya.",
  "atk-s0513a1:2531_4": "Kiṃkāraṇā?",
  "atk-s0513a1:2531_5": "Ekarattaṃ dirattaṃ vā,",
  "atk-s0513a1:2531_6": "dukkhaṃ vasati verisūti,",
  "atk-s0513a1:2531_7": "verīnañhi antare vasanto ekāhampi dvīhampi dukkhameva vasatīti attho.",
  "atk-s0513a1:2532_0": "Evaṃ mahāsatto udānaṃ udānetvā dānādīni puññāni katvā yathākammaṃ gato.",
  "atk-s0513a1:2533_0": "Satthā imaṃ dhammadesanaṃ āharitvā jātakaṃ samodhānesi – “tadā ahameva bārāṇasiseṭṭhi ahosi”nti.",
  "atk-s0513a1:2534_0": "Verijātakavaṇṇanā tatiyā.",
  "atk-s0513a1:2536_0": "[104] 4. Mittavindakajātakavaṇṇanā",
  "atk-s0513a1:2537_0": "Catubbhi aṭṭhajjhagamāti idaṃ satthā jetavane viharanto ekaṃ dubbacabhikkhuṃ ārabbha kathesi.",
  "atk-s0513a1:2537_1": "Vatthu heṭṭhā mittavindakajātake vuttanayena vitthāretabbaṃ.",
  "atk-s0513a1:2537_2": "Idaṃ pana jātakaṃ kassapabuddhakālikaṃ.",
  "atk-s0513a1:2537_3": "Tasmiñhi kāle uracakkaṃ ukkhipitvā niraye paccamāno eko nerayikasatto “bhante,",
  "atk-s0513a1:2537_4": "kiṃ nu kho pāpakammaṃ akāsi”nti bodhisattaṃ pucchi.",
  "atk-s0513a1:2537_5": "Bodhisatto “tayā idañcidañca pāpakammaṃ kata”nti vatvā imaṃ gāthamāha –",
  "atk-s0513a1:2538_0": "104.",
  "atk-s0513a1:2539_0": "“Catubbhi aṭṭhajjhagamā, aṭṭhāhipi ca soḷasa;",
  "atk-s0513a1:2540_0": "Soḷasāhi ca bāttiṃsa, atricchaṃ cakkamāsado;",
  "atk-s0513a1:2541_0": "Icchāhatassa posassa, cakkaṃ bhamati matthake”ti.",
  "atk-s0513a1:2542_0": "Tattha catubbhi aṭṭhajjhagamāti samuddantare catasso vimānapetiyo labhitvā tāhi asantuṭṭho atricchatāya parato gantvā aparā aṭṭha adhigatosīti attho.",
  "atk-s0513a1:2542_1": "Sesapadadvayepi eseva nayo.",
  "atk-s0513a1:2542_2": "Atricchaṃ cakkamāsadoti evaṃ sakalābhena asantuṭṭho atra atra icchanto parato parato lābhaṃ patthento idāni cakkamāsado idaṃ uracakkaṃ pattosi.",
  "atk-s0513a1:2542_3": "Tassa te evaṃ icchāhatassa posassa taṇhāya hatassa upahatassa tava cakkaṃ bhamati matthake.",
  "atk-s0513a1:2542_4": "Pāsāṇacakkaṃ,",
  "atk-s0513a1:2542_5": "ayacakkanti imesu dvīsu khuradhāraṃ ayacakkaṃ tassa matthake punappunaṃ patanavasena bhamantaṃ disvā evamāha.",
  "atk-s0513a1:2542_6": "Vatvā ca pana attano devalokameva gato.",
  "atk-s0513a1:2542_7": "Sopi nerayikasatto attano pāpe khīṇe yathākammaṃ gato.",
  "atk-s0513a1:2543_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:2543_1": "“tadā mittavindako dubbacabhikkhu ahosi,",
  "atk-s0513a1:2543_2": "devaputto pana ahameva ahosi”nti.",
  "atk-s0513a1:2544_0": "Mittavindakajātakavaṇṇanā catutthā.",
  "atk-s0513a1:2546_0": "[105] 5. Dubbalakaṭṭhajātakavaṇṇanā",
  "atk-s0513a1:2547_0": "Bahumpetaṃ vane kaṭṭhanti idaṃ satthā jetavane viharanto ekaṃ uttasitabhikkhuṃ ārabbha kathesi.",
  "atk-s0513a1:2547_1": "So kira sāvatthivāsī eko kulaputto satthu dhammadesanaṃ sutvā pabbajitvā maraṇabhīruko ahosi,",
  "atk-s0513a1:2547_2": "rattiṭṭhānadivāṭṭhānesu vātassa vā vījantassa sukkhadaṇḍakassa vā patantassa pakkhicatuppadānaṃ vā saddaṃ",
  "atk-s0513a1:2547_3": "sutvā maraṇabhayatajjito mahāravaṃ ravanto palāyati.",
  "atk-s0513a1:2547_4": "Tassa hi “maritabbaṃ mayā”ti satimattampi natthi.",
  "atk-s0513a1:2547_5": "Sace hi so “ahaṃ marissāmī”ti jāneyya,",
  "atk-s0513a1:2547_6": "na maraṇaṃ bhāyeyya.",
  "atk-s0513a1:2547_7": "Maraṇassatikammaṭṭhānassa pana tassa abhāvitattāva bhāyati.",
  "atk-s0513a1:2547_8": "Tassa so maraṇabhīrukabhāvo bhikkhusaṅghe pākaṭo jāto.",
  "atk-s0513a1:2548_0": "Athekadivasaṃ dhammasabhāyaṃ bhikkhū kathaṃ samuṭṭhāpesuṃ “āvuso,",
  "atk-s0513a1:2548_1": "asuko nāma bhikkhu maraṇabhīruko maraṇaṃ bhāyati,",
  "atk-s0513a1:2548_2": "bhikkhunā nāma ‘avassaṃ mayā maritabba’nti maraṇassatikammaṭṭhānaṃ bhāvetuṃ vaṭṭatī”ti.",
  "atk-s0513a1:2548_3": "Satthā āgantvā “kāya nuttha,",
  "atk-s0513a1:2548_4": "bhikkhave,",
  "atk-s0513a1:2548_5": "etarahi kathāya sannisinnā”ti pucchitvā “imāya nāmā”ti vutte taṃ bhikkhuṃ pakkosāpetvā “saccaṃ kira tvaṃ maraṇabhīruko”ti pucchitvā “saccaṃ,",
  "atk-s0513a1:2548_6": "bhante”ti vutte “bhikkhave,",
  "atk-s0513a1:2548_7": "mā etassa bhikkhuno anattamanā hotha,",
  "atk-s0513a1:2548_8": "nāyaṃ idāneva maraṇabhīruko,",
  "atk-s0513a1:2548_9": "pubbepi maraṇabhīrukoyevā”ti vatvā atītaṃ āhari.",
  "atk-s0513a1:2549_0": "Atīte bārāṇasiyaṃ brahmadatte rajjaṃ kārente bodhisatto himavante rukkhadevatā hutvā nibbatti.",
  "atk-s0513a1:2549_1": "Tasmiṃ kāle bārāṇasirājā attano maṅgalahatthiṃ āneñjakāraṇaṃ sikkhāpetuṃ hatthācariyānaṃ adāsi.",
  "atk-s0513a1:2549_2": "Taṃ āḷāne niccalaṃ bandhitvā tomarahatthā manussā parivāretvā āneñjakāraṇaṃ kārenti.",
  "atk-s0513a1:2549_3": "So taṃ kāraṇaṃ kāriyamāno vedanaṃ adhivāsetuṃ asakkonto āḷānaṃ bhinditvā manusse palāpetvā himavantaṃ pāvisi.",
  "atk-s0513a1:2549_4": "Manussā taṃ gahetuṃ asakkontā nivattiṃsu.",
  "atk-s0513a1:2549_5": "So tattha maraṇabhīruko ahosi,",
  "atk-s0513a1:2549_6": "vātasaddāni sutvā kampamāno maraṇabhayatajjito soṇḍaṃ vidhunitvā vegena palāyati,",
  "atk-s0513a1:2549_7": "āḷāne bandhitvā āneñjakāraṇaṃ karaṇakālo viyassa hoti,",
  "atk-s0513a1:2549_8": "kāyassādaṃ vā cittassādaṃ vā alabhanto kampamāno vicarati.",
  "atk-s0513a1:2550_0": "Rukkhadevatā taṃ disvā khandhaviṭape ṭhatvā imaṃ gāthamāha –",
  "atk-s0513a1:2551_0": "105.",
  "atk-s0513a1:2552_0": "“Bahumpetaṃ vane kaṭṭhaṃ, vāto bhañjati dubbalaṃ;",
  "atk-s0513a1:2553_0": "Tassa ce bhāyasi nāga, kiso nūna bhavissasī”ti.",
  "atk-s0513a1:2554_0": "Tatthāyaṃ piṇḍattho –",
  "atk-s0513a1:2554_1": "yaṃ etaṃ dubbalaṃ kaṭṭhaṃ puratthimādibhedo vāto bhañjati,",
  "atk-s0513a1:2554_2": "taṃ imasmiṃ vane bahuṃ sulabhaṃ,",
  "atk-s0513a1:2554_3": "tattha tattha saṃvijjati.",
  "atk-s0513a1:2554_4": "Sace tvaṃ tassa bhāyasi,",
  "atk-s0513a1:2554_5": "evaṃ sante niccaṃ bhīto maṃsalohitakkhayaṃ patvā kiso nūna bhavissasi,",
  "atk-s0513a1:2554_6": "imasmiṃ pana vane tava bhayaṃ nāma natthi,",
  "atk-s0513a1:2554_7": "tasmā ito paṭṭhāya mā bhāyīti.",
  "atk-s0513a1:2555_0": "Evaṃ devatā tassa ovādaṃ adāsi, sopi tato paṭṭhāya nibbhayo ahosi.",
  "atk-s0513a1:2556_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a1:2556_1": "saccapariyosāne so bhikkhu sotāpattiphale patiṭṭhahi.",
  "atk-s0513a1:2556_2": "“Tadā nāgo ayaṃ bhikkhu ahosi,",
  "atk-s0513a1:2556_3": "rukkhadevatā pana ahameva ahosi”nti.",
  "atk-s0513a1:2557_0": "Dubbalakaṭṭhajātakavaṇṇanā pañcamā.",
  "atk-s0513a1:2559_0": "[106] 6. Udañcanījātakavaṇṇanā",
  "atk-s0513a1:2560_0": "Sukhaṃ vata maṃ jīvantanti idaṃ satthā jetavane viharanto thullakumārikāpalobhanaṃ ārabbha kathesi.",
  "atk-s0513a1:2560_1": "Vatthu terasakanipāte cūḷanāradakassapajātake āvi bhavissati.",
  "atk-s0513a1:2560_2": "Taṃ pana bhikkhuṃ satthā “saccaṃ kira tvaṃ bhikkhu ukkaṇṭhitosī”ti pucchitvā “saccaṃ,",
  "atk-s0513a1:2560_3": "bhagavā”ti vutte “kattha te cittaṃ paṭibaddha”nti pucchi.",
  "atk-s0513a1:2560_4": "So “ekissā thullakumārikāyā”ti āha.",
  "atk-s0513a1:2560_5": "Atha naṃ satthā “ayaṃ te bhikkhu anatthakārikā,",
  "atk-s0513a1:2560_6": "pubbepi tvaṃ etaṃ nissāya sīlabyasanaṃ patvā kampanto vicaramāno paṇḍite nissāya sukhaṃ labhī”ti vatvā atītaṃ āhari.",
  "atk-s0513a1:2561_0": "Atīte bārāṇasiyaṃ brahmadatte rajjaṃ kārenteti atītavatthupi cūḷanāradakassapajātakeyeva āvi bhavissati.",
  "atk-s0513a1:2561_1": "Tadā pana bodhisatto sāyaṃ phalāphale ādāya āgantvā paṇṇasālādvāraṃ vivaritvā pavisitvā puttaṃ cūḷatāpasaṃ etadavoca “tāta,",
  "atk-s0513a1:2561_2": "tvaṃ aññesu divasesu dārūni āharasi,",
  "atk-s0513a1:2561_3": "pānīyaṃ paribhojanīyaṃ āharasi,",
  "atk-s0513a1:2561_4": "aggiṃ karosi,",
  "atk-s0513a1:2561_5": "ajja pana ekampi akatvā kasmā dummukho pajjhāyanto nipannosī”ti? “Tāta,",
  "atk-s0513a1:2561_6": "tumhesu phalāphalatthāya gatesu ekā itthī āgantvā maṃ palobhetvā ādāya gantuṃ ārabhi,",
  "atk-s0513a1:2561_7": "ahaṃ pana ‘tumhehi vissajjito gamissāmī’ti na gacchiṃ,",
  "atk-s0513a1:2561_8": "asukaṭṭhāne pana naṃ nisīdāpetvā āgatomhi,",
  "atk-s0513a1:2561_9": "idāni gacchāmahaṃ tātā”ti.",
  "atk-s0513a1:2561_10": "Bodhisatto “na sakkā etaṃ nivattetu”nti ñatvā “tena hi, tāta, gaccha,",
  "atk-s0513a1:2561_11": "esā pana taṃ netvā yadā macchamaṃsādīni vā khāditukāmā bhavissati,",
  "atk-s0513a1:2561_12": "sappiloṇataṇḍulādīhi vā panassā attho bhavissati,",
  "atk-s0513a1:2561_13": "tadā ‘idañcidañcāharā’ti taṃ kilamessati.",
  "atk-s0513a1:2561_14": "Tadā mayhaṃ guṇaṃ saritvā palāyitvā idheva āgaccheyyāsī”ti vissajjesi.",
  "atk-s0513a1:2561_15": "So tāya saddhiṃ manussapathaṃ agamāsi.",
  "atk-s0513a1:2561_16": "Atha naṃ sā attano vasaṃ gametvā “maṃsaṃ āhara,",
  "atk-s0513a1:2561_17": "macchaṃ āharā”ti yena yena atthikā hoti,",
  "atk-s0513a1:2561_18": "taṃ taṃ āharāpeti.",
  "atk-s0513a1:2561_19": "Tadā so “ayaṃ maṃ attano dāsaṃ viya kammakāraṃ viya ca katvā pīḷetī”ti palāyitvā pitu santikaṃ āgantvā pitaraṃ vanditvā ṭhitakova imaṃ gāthamāha –",
  "atk-s0513a1:2562_0": "106.",
  "atk-s0513a1:2563_0": "“Sukhaṃ vata maṃ jīvantaṃ, pacamānā udañcanī;",
  "atk-s0513a1:2564_0": "Corī jāyappavādena, telaṃ loṇañca yācatī”ti.",
  "atk-s0513a1:2565_0": "Tattha sukhaṃ vata maṃ jīvantanti tāta,",
  "atk-s0513a1:2565_1": "tumhākaṃ santike maṃ sukhaṃ jīvantaṃ.",
  "atk-s0513a1:2565_2": "Pacamānāti tāpayamānā pīḷayamānā,",
  "atk-s0513a1:2565_3": "yaṃ yaṃ vā khāditukāmā hoti,",
  "atk-s0513a1:2565_4": "taṃ taṃ pacamānā.",
  "atk-s0513a1:2565_5": "Udakaṃ añcanti etāyāti udañcanī,",
  "atk-s0513a1:2565_6": "cāṭito vā kūpato vā udakaussiñcanaghaṭikāyetaṃ nāmaṃ.",
  "atk-s0513a1:2565_7": "Sā pana udañcanī viya,",
  "atk-s0513a1:2565_8": "udakaṃ viya ghaṭikā,",
  "atk-s0513a1:2565_9": "yena yenatthikā hoti,",
  "atk-s0513a1:2565_10": "taṃ taṃ ākaḍḍhatiyevāti attho.",
  "atk-s0513a1:2565_11": "Corī jāyappavādenāti “bhariyā”ti nāmena ekā corī maṃ madhuravacanena upalāpetvā tattha netvā telaṃ loṇañca yañca aññaṃ icchati,",
  "atk-s0513a1:2565_12": "taṃ sabbaṃ yācati,",
  "atk-s0513a1:2565_13": "dāsaṃ viya kammakāraṃ viya ca katvā āharāpetīti tassā aguṇaṃ kathesi.",
  "atk-s0513a1:2566_0": "Atha naṃ bodhisatto assāsetvā “hotu, tāta,",
  "atk-s0513a1:2566_1": "ehi tvaṃ mettaṃ bhāvehi,",
  "atk-s0513a1:2566_2": "karuṇaṃ bhāvehī”ti cattāro brahmavihāre ācikkhi,",
  "atk-s0513a1:2566_3": "ācikkhitvā kasiṇaparikammaṃ ācikkhi.",
  "atk-s0513a1:2566_4": "So na cirasseva abhiññā ca samāpattiyo ca uppādetvā brahmavihāre bhāvetvā saddhiṃ pitarā brahmaloke nibbatti.",
  "atk-s0513a1:2567_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a1:2567_1": "saccapariyosāne so bhikkhu sotāpattiphale patiṭṭhahi.",
  "atk-s0513a1:2568_0": "“Tadā thullakumārikāva etarahi thullakumārikā.",
  "atk-s0513a1:2568_1": "Cūḷatāpaso ukkaṇṭhitabhikkhu ahosi,",
  "atk-s0513a1:2568_2": "pitā pana ahameva ahosi”nti.",
  "atk-s0513a1:2569_0": "Udañcanījātakavaṇṇanā chaṭṭhā.",
  "atk-s0513a1:2571_0": "[107] 7. Sālittakajātakavaṇṇanā",
  "atk-s0513a1:2572_0": "Sādhū kho sippakaṃ nāmāti idaṃ satthā jetavane viharanto ekaṃ haṃsapaharanakaṃ bhikkhuṃ ārabbha kathesi.",
  "atk-s0513a1:2572_1": "So kireko sāvatthivāsī kulaputto sālittakasippe nipphattiṃ patto.",
  "atk-s0513a1:2572_2": "“Sālittakasippa”nti sakkharākhipanasippaṃ vuccati.",
  "atk-s0513a1:2572_3": "So ekadivasaṃ dhammaṃ sutvā sāsane uraṃ datvā pabbajitvā upasampadaṃ labhi,",
  "atk-s0513a1:2572_4": "na pana sikkhākāmo,",
  "atk-s0513a1:2572_5": "na paṭipattisādhako ahosi.",
  "atk-s0513a1:2572_6": "So ekadivasaṃ ekaṃ daharabhikkhuṃ ādāya aciravatiṃ gantvā nhāyitvā nadītīre aṭṭhāsi.",
  "atk-s0513a1:2572_7": "Tasmiṃ samaye dve setahaṃsā ākāsena gacchanti.",
  "atk-s0513a1:2572_8": "So taṃ daharaṃ āha “imaṃ pacchimahaṃsaṃ sakkharāya akkhimhi paharitvā pādamūle pātemī”ti.",
  "atk-s0513a1:2572_9": "Itaro “kathaṃ pātessasi,",
  "atk-s0513a1:2572_10": "na sakkhissasi paharitu”nti āha.",
  "atk-s0513a1:2572_11": "Itaro “tiṭṭhatu tāvassa orato akkhi,",
  "atk-s0513a1:2572_12": "parato akkhimhi taṃ paharāmī”ti.",
  "atk-s0513a1:2572_13": "Idāni pana tvaṃ asantaṃ kathesīti.",
  "atk-s0513a1:2572_14": "“Tena hi upadhārehī”ti ekaṃ tikhiṇasakkharaṃ gahetvā aṅguliyā pariyante katvā tassa haṃsassa pacchato khipi.",
  "atk-s0513a1:2572_15": "Sā “ru”nti saddaṃ akāsi,",
  "atk-s0513a1:2572_16": "haṃso “parissayena bhavitabba”nti nivattitvā saddaṃ sotuṃ ārabhi.",
  "atk-s0513a1:2572_17": "Itaro tasmiṃ khaṇe ekaṃ vaṭṭasakkharaṃ gahetvā tassa nivattitvā olokentassa parabhāge akkhiṃ pahari.",
  "atk-s0513a1:2572_18": "Sakkharā itarampi akkhiṃ vinivijjhitvā gatā.",
  "atk-s0513a1:2572_19": "Haṃso mahāravaṃ ravanto pādamūleyeva pati.",
  "atk-s0513a1:2572_20": "Tato tato bhikkhū āgantvā garahitvā “ananucchavikaṃ te kata”nti satthu santikaṃ netvā “bhante,",
  "atk-s0513a1:2572_21": "iminā idaṃ nāma kata”nti tamatthaṃ ārocesuṃ.",
  "atk-s0513a1:2572_22": "Satthā taṃ bhikkhuṃ garahitvā “na,",
  "atk-s0513a1:2572_23": "bhikkhave,",
  "atk-s0513a1:2572_24": "idānevesa etasmiṃ sippe kusalo,",
  "atk-s0513a1:2572_25": "pubbepi kusaloyeva ahosī”ti vatvā atītaṃ āhari.",
  "atk-s0513a1:2573_0": "Atīte bārāṇasiyaṃ brahmadatte rajjaṃ kārente bodhisatto tassa amacco ahosi.",
  "atk-s0513a1:2573_1": "Tasmiṃ kāle rañño purohito atimukharo hoti bahubhāṇī,",
  "atk-s0513a1:2573_2": "tasmiṃ kathetuṃ āraddhe aññe okāsameva na labhanti.",
  "atk-s0513a1:2573_3": "Rājā cintesi “kadā nu kho etassa vacanupacchedakaṃ kañci labhissāmī”ti.",
  "atk-s0513a1:2573_4": "So tato paṭṭhāya tathārūpaṃ ekaṃ upadhārento vicarati.",
  "atk-s0513a1:2573_5": "Tasmiṃ kāle bārāṇasiyaṃ eko pīṭhasappī sakkharākhipanasippe nipphattiṃ patto hoti.",
  "atk-s0513a1:2573_6": "Gāmadārakā taṃ rathakaṃ āropetvā ākaḍḍhamānā bārāṇasinagaradvāramūle eko viṭapasampanno mahānigrodho atthi,",
  "atk-s0513a1:2573_7": "tattha ānetvā samparivāretvā kākaṇikādīni datvā “hatthirūpakaṃ kara,",
  "atk-s0513a1:2573_8": "assarūpakaṃ karā”ti vadanti.",
  "atk-s0513a1:2573_9": "So sakkharā khipitvā khipitvā nigrodhapaṇṇesu nānārūpāni dasseti,",
  "atk-s0513a1:2573_10": "sabbāni paṇṇāni chiddāvachiddāneva ahesuṃ.",
  "atk-s0513a1:2574_0": "Atha bārāṇasirājā uyyānaṃ gacchanto taṃ ṭhānaṃ pāpuṇi.",
  "atk-s0513a1:2574_1": "Ussāraṇābhayena sabbe dārakā palāyiṃsu,",
  "atk-s0513a1:2574_2": "pīṭhasappī tattheva nipajji.",
  "atk-s0513a1:2574_3": "Rājā nigrodhamūlaṃ patvā rathe nisinno pattānaṃ chiddatāya chāyaṃ kabarakabaraṃ disvā olokento sabbesaṃ",
  "atk-s0513a1:2574_4": "pattānaṃ chiddabhāvaṃ disvā “kenetāni evaṃ katānī”ti pucchi.",
  "atk-s0513a1:2574_5": "“Pīṭhasappinā, devā”ti.",
  "atk-s0513a1:2574_6": "Rājā “imaṃ nissāya brāhmaṇassa vacanupacchedaṃ kātuṃ sakkā bhavissatī”ti cintetvā “kahaṃ, bhaṇe,",
  "atk-s0513a1:2574_7": "pīṭhasappī”ti pucchi.",
  "atk-s0513a1:2574_8": "Vicinantā mūlantare nipannaṃ disvā “ayaṃ,",
  "atk-s0513a1:2574_9": "devā”ti āhaṃsu.",
  "atk-s0513a1:2574_10": "Rājā naṃ pakkosāpetvā parisaṃ ussāretvā pucchi “amhākaṃ santike eko mukharabrāhmaṇo atthi,",
  "atk-s0513a1:2574_11": "sakkhissasi taṃ nissaddaṃ kātu”nti.",
  "atk-s0513a1:2574_12": "Nāḷimattā ajalaṇḍikā labhanto sakkhissāmi, devāti.",
  "atk-s0513a1:2574_13": "Rājā pīṭhasappiṃ gharaṃ netvā antosāṇiyaṃ nisīdāpetvā sāṇiyaṃ chiddaṃ kāretvā brāhmaṇassa chiddābhimukhaṃ",
  "atk-s0513a1:2574_14": "āsanaṃ paññapetvā nāḷimattā sukkhā ajalaṇḍikā pīṭhasappissa santike ṭhapāpetvā brāhmaṇaṃ upaṭṭhānakāle",
  "atk-s0513a1:2574_15": "āgataṃ tasmiṃ āsane nisīdāpetvā kathaṃ samuṭṭhāpesi.",
  "atk-s0513a1:2574_16": "Brāhmaṇo aññesaṃ okāsaṃ adatvā raññā saddhiṃ kathetuṃ ārabhi.",
  "atk-s0513a1:2574_17": "Athassa so pīṭhasappī sāṇicchiddena ekekaṃ ajalaṇḍikaṃ pacchiyaṃ pavesento viya tālutalamhiyeva pāteti,",
  "atk-s0513a1:2574_18": "brāhmaṇo āgatāgataṃ nāḷiyaṃ telaṃ pavesento viya gilati,",
  "atk-s0513a1:2574_19": "sabbā parikkhayaṃ gamiṃsu.",
  "atk-s0513a1:2574_20": "Tassetā nāḷimattā ajalaṇḍikā kucchiṃ paviṭṭhā aḍḍhāḷhakamattā ahesuṃ.",
  "atk-s0513a1:2575_0": "Rājā tāsaṃ parikkhīṇabhāvaṃ ñatvā āha – “ācariya,",
  "atk-s0513a1:2575_1": "tumhe atimukharatāya nāḷimattā ajalaṇḍikā gilantā kiñci na jānittha,",
  "atk-s0513a1:2575_2": "ito dāni uttari jīrāpetuṃ na sakkhissatha.",
  "atk-s0513a1:2575_3": "Gacchatha,",
  "atk-s0513a1:2575_4": "piyaṅgudakaṃ pivitvā chaḍḍetvā attānaṃ arogaṃ karothā”ti brāhmaṇo tato paṭṭhāya pihitamukho viya hutvā kathentenāpi saddhiṃ akathanasīlo ahosi.",
  "atk-s0513a1:2575_5": "Rājā “iminā me kaṇṇasukhaṃ kata”nti pīṭhasappissa satasahassuṭṭhānake catūsu disāsu cattāro gāme adāsi.",
  "atk-s0513a1:2575_6": "Bodhisatto rājānaṃ upasaṅkamitvā “deva,",
  "atk-s0513a1:2575_7": "sippaṃ nāma loke paṇḍitehi uggahitabbaṃ,",
  "atk-s0513a1:2575_8": "pīṭhasappinā sālittakamattenāpi ayaṃ sampatti laddhā”ti vatvā imaṃ gāthamāha –",
  "atk-s0513a1:2576_0": "107.",
  "atk-s0513a1:2577_0": "“Sādhuṃ kho sippakaṃ nāma, api yādisa kīdisaṃ;",
  "atk-s0513a1:2578_0": "Passa khañjappahārena, laddhā gāmā catuddisā”ti.",
  "atk-s0513a1:2579_0": "Tattha passa khañjappahārenāti passa, mahārāja,",
  "atk-s0513a1:2579_1": "iminā khañjapīṭhasappinā ajalaṇḍikāpahārena catuddisā cattāro gāmā laddhā,",
  "atk-s0513a1:2579_2": "aññesaṃ sippānaṃ ko ānisaṃsaparicchedoti sippaguṇaṃ kathesi.",
  "atk-s0513a1:2580_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:2580_1": "“tadā pīṭhasappī ayaṃ bhikkhu ahosi,",
  "atk-s0513a1:2580_2": "rājā ānando,",
  "atk-s0513a1:2580_3": "paṇḍitāmacco pana ahameva ahosi”nti.",
  "atk-s0513a1:2581_0": "Sālittakajātakavaṇṇanā sattamā.",
  "atk-s0513a1:2583_0": "[108] 8. Bāhiyajātakavaṇṇanā",
  "atk-s0513a1:2584_0": "Sikkheyya sikkhitabbānīti idaṃ satthā vesāliṃ upanissāya mahāvane kūṭāgārasālāyaṃ viharanto ekaṃ licchaviṃ ārabbha kathesi.",
  "atk-s0513a1:2584_1": "So kira licchavirājā saddho pasanno buddhappamukhaṃ bhikkhusaṅghaṃ nimantetvā attano nivesane mahādānaṃ pavattesi.",
  "atk-s0513a1:2584_2": "Bhariyā panassa thūlaṅgapaccaṅgā uddhumātakanimittasadisā anākappasampannā ahosi.",
  "atk-s0513a1:2584_3": "Satthā bhattakiccāvasāne anumodanaṃ katvā vihāraṃ gantvā bhikkhūnaṃ ovādaṃ datvā gandhakuṭiṃ pāvisi.",
  "atk-s0513a1:2584_4": "Bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a1:2584_5": "tassa nāma licchavirañño tāva abhirūpassa tādisā bhariyā thūlaṅgapaccaṅgā anākappasampannā,",
  "atk-s0513a1:2584_6": "kathaṃ so tāya saddhiṃ abhiramatī”ti.",
  "atk-s0513a1:2584_7": "Satthā āgantvā “kāya nuttha,",
  "atk-s0513a1:2584_8": "bhikkhave,",
  "atk-s0513a1:2584_9": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a1:2584_10": "bhikkhave,",
  "atk-s0513a1:2584_11": "esa idāneva,",
  "atk-s0513a1:2584_12": "pubbepi thūlasarīrāya eva itthiyā saddhiṃ abhiramī”ti vatvā tehi yācito atītaṃ āhari.",
  "atk-s0513a1:2585_0": "Atīte bārāṇasiyaṃ brahmadatte rajjaṃ kārente bodhisatto tassa amacco ahosi.",
  "atk-s0513a1:2585_1": "Athekā janapaditthī thūlasarīrā anākappasampannā bhatiṃ kurumānā rājaṅgaṇassa avidūrena gacchamānā sarīravaḷañjapīḷitā",
  "atk-s0513a1:2585_2": "hutvā nivatthasāṭakena sarīraṃ paṭicchādetvā nisīditvā sarīravaḷañjaṃ muñcitvā khippameva uṭṭhāsi.",
  "atk-s0513a1:2585_3": "Tasmiṃ khaṇe bārāṇasirājā vātapānena rājaṅgaṇaṃ olokento taṃ disvā cintesi “ayaṃ evarūpe aṅgaṇaṭṭhāne",
  "atk-s0513a1:2585_4": "sarīravaḷañjaṃ muñcamānā hirottappaṃ appahāya nivāsaneneva paṭicchannā hutvā sarīravaḷañjaṃ mocetvā khippaṃ uṭṭhitā,",
  "atk-s0513a1:2585_5": "imāya nirogāya bhavitabbaṃ,",
  "atk-s0513a1:2585_6": "etissā vatthu visadaṃ bhavissati,",
  "atk-s0513a1:2585_7": "visade pana vatthusmiṃ eko putto labbhamāno visado puññavā bhavissati,",
  "atk-s0513a1:2585_8": "imaṃ mayā aggamahesiṃ kātuṃ vaṭṭatī”ti.",
  "atk-s0513a1:2585_9": "So tassā apariggahitabhāvaṃ ñatvā āharāpetvā aggamahesiṭṭhānaṃ adāsi.",
  "atk-s0513a1:2585_10": "Sā tassa piyā ahosi manāpā,",
  "atk-s0513a1:2585_11": "na cirasseva ekaṃ puttaṃ vijāyi.",
  "atk-s0513a1:2585_12": "So panassā putto cakkavattī rājā ahosi.",
  "atk-s0513a1:2586_0": "Bodhisatto tassā sampattiṃ disvā tathārūpaṃ vacanokāsaṃ labhitvā “deva,",
  "atk-s0513a1:2586_1": "sikkhitabbayuttakaṃ nāma sippaṃ kasmā na sikkhitabbaṃ,",
  "atk-s0513a1:2586_2": "yatra hi nāmāyaṃ mahāpuññā hirottappaṃ appahāya paṭicchannākārena sarīravaḷañjaṃ kurumānā tumhe ārādhetvā",
  "atk-s0513a1:2586_3": "evarūpaṃ sampattiṃ pattā”ti vatvā sikkhitabbayuttakānaṃ sippānaṃ vaṇṇaṃ kathento imaṃ gāthamāha –",
  "atk-s0513a1:2587_0": "108.",
  "atk-s0513a1:2588_0": "“Sikkheyya sikkhitabbāni, santi sacchandino janā;",
  "atk-s0513a1:2589_0": "Bāhiyā hi suhannena, rājānamabhirādhayī”ti.",
  "atk-s0513a1:2590_0": "Tattha santi sacchandino janāti tesu tesu sippesu sacchandā janā atthiyeva.",
  "atk-s0513a1:2590_1": "Bāhiyāti bahijanapade jātā saṃvaḍḍhā itthī.",
  "atk-s0513a1:2590_2": "Suhannenāti hirottappaṃ appahāya paṭicchannenākārena hannaṃ suhannaṃ nāma,",
  "atk-s0513a1:2590_3": "tena suhannena.",
  "atk-s0513a1:2590_4": "Rājānamabhirādhayīti devaṃ abhirādhayitvā imaṃ sampattiṃ pattāti.",
  "atk-s0513a1:2590_5": "Evaṃ mahāsatto sikkhitabbayuttakānaṃ sippānaṃ guṇaṃ kathesi.",
  "atk-s0513a1:2591_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:2591_1": "“tadā jayampatikā etarahipi jayampatikāva,",
  "atk-s0513a1:2591_2": "paṇḍitāmacco pana ahameva ahosi”nti.",
  "atk-s0513a1:2592_0": "Bāhiyajātakavaṇṇanā aṭṭhamā.",
  "atk-s0513a1:2594_0": "[109] 9. Kuṇḍakapūvajātakavaṇṇanā",
  "atk-s0513a1:2595_0": "Yathanno puriso hotīti idaṃ satthā sāvatthiyaṃ viharanto mahāduggataṃ ārabbha kathesi.",
  "atk-s0513a1:2595_1": "Sāvatthiyañhi kadāci ekameva kulaṃ buddhappamukhassa bhikkhusaṅghassa dānaṃ deti,",
  "atk-s0513a1:2595_2": "kadāci tīṇi cattāri ekato hutvā,",
  "atk-s0513a1:2595_3": "kadāci gaṇabandhanena,",
  "atk-s0513a1:2595_4": "kadāci vīthisabhāgena,",
  "atk-s0513a1:2595_5": "kadāci sakalanagaraṃ chandakaṃ saṃharitvā.",
  "atk-s0513a1:2595_6": "Tadā pana vīthibhattaṃ nāma ahosi.",
  "atk-s0513a1:2595_7": "Atha manussā buddhappamukhassa bhikkhusaṅghassa yāguṃ datvā “khajjakaṃ āharathā”ti āhaṃsu.",
  "atk-s0513a1:2595_8": "Tadā paneko paresaṃ bhatikārako duggatamanusso tassaṃ vīthiyaṃ vasamāno cintesi “ahaṃ yāguṃ dātuṃ na sakkhissāmi,",
  "atk-s0513a1:2595_9": "khajjakaṃ pana dassāmī”ti saṇhasaṇhaṃ kuṇḍakaṃ vaḍḍhāpetvā udakena temetvā akkapaṇṇena veṭhetvā kukkuḷe",
  "atk-s0513a1:2595_10": "pacitvā “idaṃ buddhassa dassāmī”ti taṃ ādāya gantvā satthu santike ṭhito “khajjakaṃ āharathā”ti ekasmiṃ",
  "atk-s0513a1:2595_11": "vacane vuttamatte sabbapaṭhamaṃ gantvā taṃ pūvaṃ satthu patte patiṭṭhāpesi,",
  "atk-s0513a1:2595_12": "satthā aññehi dīyamānaṃ khajjakaṃ aggahetvā tameva pūvakhajjakaṃ paribhuñji.",
  "atk-s0513a1:2596_0": "Tasmiṃyeva pana khaṇe “sammāsambuddhena kira mahāduggatassa kuṇḍakakhajjakaṃ ajigucchitvā amataṃ viya paribhutta”nti sakalanagaraṃ ekakolāhalaṃ ahosi.",
  "atk-s0513a1:2596_1": "Rājarājamahāmattādayo antamaso dovārike upādāya sabbeva sannipatitvā satthāraṃ vanditvā mahāduggataṃ upasaṅkamitvā “handa bho,",
  "atk-s0513a1:2596_2": "sataṃ gahetvā,",
  "atk-s0513a1:2596_3": "dve satāni gahetvā,",
  "atk-s0513a1:2596_4": "pañca satāni gahetvā amhākaṃ pattiṃ dehī”ti vadiṃsu.",
  "atk-s0513a1:2596_5": "So “satthāraṃ paṭipucchitvā jānissāmī”ti satthu santikaṃ gantvā tamatthaṃ ārocesi.",
  "atk-s0513a1:2596_6": "Satthā “dhanaṃ gahetvā vā aggahetvā vā sabbasattānaṃ pattiṃ dehī”ti āha.",
  "atk-s0513a1:2596_7": "So dhanaṃ gahetuṃ ārabhi.",
  "atk-s0513a1:2596_8": "Manussā diguṇacatugguṇaaṭṭhaguṇādivasena dadantā nava hiraññakoṭiyo adaṃsu.",
  "atk-s0513a1:2596_9": "Satthā anumodanaṃ katvā vihāraṃ gantvā bhikkhūhi vatte dassite sugatovādaṃ datvā gandhakuṭiṃ pāvisi.",
  "atk-s0513a1:2596_10": "Rājā sāyanhasamaye mahāduggataṃ pakkosāpetvā seṭṭhiṭṭhānena pūjesi.",
  "atk-s0513a1:2597_0": "Bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a1:2597_1": "satthā mahāduggatena dinnaṃ kuṇḍakapūvaṃ ajigucchanto amataṃ viya paribhuñji,",
  "atk-s0513a1:2597_2": "mahāduggatopi bahudhanañca seṭṭhiṭṭhānañca labhitvā mahāsampattiṃ patto”ti.",
  "atk-s0513a1:2597_3": "Satthā āgantvā “kāya nuttha,",
  "atk-s0513a1:2597_4": "bhikkhave,",
  "atk-s0513a1:2597_5": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a1:2597_6": "bhikkhave,",
  "atk-s0513a1:2597_7": "idāneva mayā ajigucchantena tassa kuṇḍakapūvo paribhutto,",
  "atk-s0513a1:2597_8": "pubbepi rukkhadevatāya hutvā paribhuttoyeva,",
  "atk-s0513a1:2597_9": "tadāpi cesa maṃ nissāya seṭṭhiṭṭhānaṃ alatthevā”ti vatvā atītaṃ āhari.",
  "atk-s0513a1:2598_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ ṭhāne eraṇḍarukkhe rukkhadevatā hutvā nibbatti.",
  "atk-s0513a1:2598_1": "Tadā tasmiṃ gāmake manussā devatāmaṅgalikā honti.",
  "atk-s0513a1:2598_2": "Athekasmiṃ chaṇe sampatte manussā attano attano rukkhadevatānaṃ balikammaṃ akaṃsu.",
  "atk-s0513a1:2598_3": "Atheko duggatamanusso te manusse rukkhadevatā paṭijaggante disvā ekaṃ eraṇḍarukkhaṃ paṭijaggi.",
  "atk-s0513a1:2598_4": "Te manussā attano attano devatānaṃ nānappakārāni mālāgandhavilepanādīni ceva khajjabhojjāni ca ādāya gacchiṃsu.",
  "atk-s0513a1:2598_5": "So pana kuṇḍakapūvañceva uḷuṅkena ca udakaṃ ādāya gantvā eraṇḍarukkhassa avidūre ṭhatvā cintesi “devatā nāma dibbakhajjakāni khādanti,",
  "atk-s0513a1:2598_6": "mayhaṃ devatā imaṃ kuṇḍakapūvaṃ na khādissati,",
  "atk-s0513a1:2598_7": "kiṃ imaṃ akāraṇena nāsemi,",
  "atk-s0513a1:2598_8": "ahameva naṃ khādissāmī”ti tatova nivatti.",
  "atk-s0513a1:2598_9": "Bodhisatto khandhaviṭape ṭhatvā “bho purisa,",
  "atk-s0513a1:2598_10": "sace tvaṃ issaro bhaveyyāsi,",
  "atk-s0513a1:2598_11": "mayhaṃ madhurakhajjakaṃ dadeyyāsi.",
  "atk-s0513a1:2598_12": "Tvaṃ pana duggato,",
  "atk-s0513a1:2598_13": "ahaṃ tava pūvaṃ na khāditvā aññaṃ kiṃ khādissāmi,",
  "atk-s0513a1:2598_14": "mā me koṭṭhāsaṃ nāsehī”ti vatvā imaṃ gāthamāha –",
  "atk-s0513a1:2599_0": "109.",
  "atk-s0513a1:2600_0": "“Yathanno puriso hoti, tathannā tassa devatā;",
  "atk-s0513a1:2601_0": "Āharetaṃ kuṇḍapūvaṃ, mā me bhāgaṃ vināsayā”ti.",
  "atk-s0513a1:2602_0": "Tattha yathannoti yathārūpabhojano hoti.",
  "atk-s0513a1:2602_1": "Tathannāti tassa purisassa devatāpi tathārūpabhojanāva hoti.",
  "atk-s0513a1:2602_2": "Āharetaṃ kuṇḍapūvanti etaṃ kuṇḍakena pakkapūvaṃ ānehi,",
  "atk-s0513a1:2602_3": "mayhaṃ bhāgaṃ mā vināsehīti.",
  "atk-s0513a1:2603_0": "So nivattitvā bodhisattaṃ oloketvā balikammamakāsi.",
  "atk-s0513a1:2603_1": "Bodhisatto tato ojaṃ paribhuñjitvā “purisa,",
  "atk-s0513a1:2603_2": "tvaṃ kimatthaṃ maṃ paṭijaggasī”ti āha.",
  "atk-s0513a1:2603_3": "“Duggatomhi, sāmi,",
  "atk-s0513a1:2603_4": "taṃ nissāya duggatabhāvato muccitukāmatāya paṭijaggāmī”ti.",
  "atk-s0513a1:2603_5": "“Bho purisa,",
  "atk-s0513a1:2603_6": "mā cintayi,",
  "atk-s0513a1:2603_7": "tayā kataññussa katavedino pūjā katā,",
  "atk-s0513a1:2603_8": "imaṃ eraṇḍaṃ parikkhipitvā nidhikumbhiyo gīvāya gīvaṃ āhaccaṭhitā.",
  "atk-s0513a1:2603_9": "Tvaṃ rañño ācikkhitvā sakaṭehi dhanaṃ āharāpetvā rājaṅgaṇe rāsiṃ kārehi,",
  "atk-s0513a1:2603_10": "rājā te tussitvā seṭṭhiṭṭhānaṃ dassatī”ti vatvā bodhisatto antaradhāyi.",
  "atk-s0513a1:2603_11": "So tathā akāsi.",
  "atk-s0513a1:2603_12": "Rājāpi tassa seṭṭhiṭṭhānaṃ adāsi.",
  "atk-s0513a1:2603_13": "Iti so bodhisattaṃ nissāya mahāsampattiṃ patvā yathākammaṃ gato.",
  "atk-s0513a1:2604_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:2604_1": "“tadā duggato etarahi duggatova,",
  "atk-s0513a1:2604_2": "eraṇḍarukkhadevatā pana ahameva ahosi”nti.",
  "atk-s0513a1:2605_0": "Kuṇḍakapūvajātakavaṇṇanā navamā.",
  "atk-s0513a1:2607_0": "[110] 10. Sabbasaṃhārakapañhajātakavaṇṇanā",
  "atk-s0513a1:2608_0": "Sabbasaṃhārako natthīti ayaṃ sabbasaṃhārakapañho sabbākārena umaṅgajātake āvi bhavissatīti.",
  "atk-s0513a1:2609_0": "Sabbasaṃhārakapañhajātakavaṇṇanā dasamā.",
  "atk-s0513a1:2610_0": "Parosatavaggo ekādasamo.",
  "atk-s0513a1:2611_0": "Tassuddānaṃ –",
  "atk-s0513a1:2612_0": "Parosatampi paṇṇikaṃ, verī ca mittavindakaṃ;",
  "atk-s0513a1:2613_0": "Dubbalañca udañcanī, sālittampi ca bāhiyaṃ;",
  "atk-s0513a1:2614_0": "Kuṇḍakapūvasabbasaṃhārakanti.",
  "atk-s0513a1:2615_0": "12. Haṃcivaggo",
  "atk-s0513a1:2616_0": "[111] 1. Gadrabhapañhajātakavaṇṇanā",
  "atk-s0513a1:2617_0": "Haṃci tuvaṃ evamaññasīti ayampi gadrabhapañho mahāumaṅgajātakeyeva āvi bhavissati.",
  "atk-s0513a1:2618_0": "Gadrabhapañhajātakavaṇṇanā paṭhamā.",
  "atk-s0513a1:2619_0": "[112] 2. Amarādevīpañhajātakavaṇṇanā",
  "atk-s0513a1:2620_0": "Yena sattubilaṅgā cāti ayampi amarādevipañho nāma tattheva āvi bhavissati.",
  "atk-s0513a1:2621_0": "Amarādevīpañhajātakavaṇṇanā dutiyā.",
  "atk-s0513a1:2622_0": "[113] 3. Siṅgālajātakavaṇṇanā",
  "atk-s0513a1:2623_0": "Saddahāsi siṅgālassāti idaṃ satthā veḷuvane viharanto devadattaṃ ārabbha kathesi.",
  "atk-s0513a1:2623_1": "Tasmiñhi samaye bhikkhū dhammasabhāyaṃ sannipatitvā “āvuso,",
  "atk-s0513a1:2623_2": "devadattena pañca bhikkhusatāni ādāya gayāsīsaṃ gantvā ‘yaṃ samaṇo gotamo karoti,",
  "atk-s0513a1:2623_3": "na so dhammo.",
  "atk-s0513a1:2623_4": "Yamahaṃ karomi,",
  "atk-s0513a1:2623_5": "ayameva dhammo’ti te bhikkhū attano laddhiṃ gāhāpetvā ṭhānappattaṃ musāvādaṃ katvā saṅghaṃ bhinditvā",
  "atk-s0513a1:2623_6": "ekasīmāya dve uposathā katā”ti devadattassa aguṇakathaṃ kathentā nisīdiṃsu.",
  "atk-s0513a1:2623_7": "Satthā āgantvā “kāya nuttha,",
  "atk-s0513a1:2623_8": "bhikkhave,",
  "atk-s0513a1:2623_9": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a1:2623_10": "bhikkhave,",
  "atk-s0513a1:2623_11": "devadatto idāneva musāvādī,",
  "atk-s0513a1:2623_12": "pubbepi musāvādīyevā”ti vatvā atītaṃ āhari.",
  "atk-s0513a1:2624_0": "Atīte bārāṇasiyaṃ brahmadatte rajjaṃ kārente bodhisatto susānavane rukkhadevatā hutvā nibbatti.",
  "atk-s0513a1:2624_1": "Tadā bārāṇasiyaṃ nakkhattaṃ ghuṭṭhaṃ ahosi.",
  "atk-s0513a1:2624_2": "Manussā “yakkhabalikammaṃ karomā”ti tesu tesu caccararacchādiṭṭhānesu macchamaṃsādīni vippakiritvā kapālakesu bahuṃ suraṃ ṭhapayiṃsu.",
  "atk-s0513a1:2624_3": "Atheko siṅgālo aḍḍharattasamaye niddhamanena nagaraṃ pavisitvā macchamaṃsaṃ khāditvā suraṃ pivitvā punnāgagacchantaraṃ",
  "atk-s0513a1:2624_4": "pavisitvā yāva aruṇuggamanā niddaṃ okkami.",
  "atk-s0513a1:2624_5": "So pabujjhitvā ālokaṃ disvā “idāni nikkhamituṃ na sakkā”ti maggasamīpaṃ gantvā adissamāno nipajjitvā",
  "atk-s0513a1:2624_6": "aññe manusse disvāpi kiñci avatvā ekaṃ brāhmaṇaṃ mukhadhovanatthāya gacchantaṃ disvā cintesi “brāhmaṇā",
  "atk-s0513a1:2624_7": "nāma dhanalolā honti,",
  "atk-s0513a1:2624_8": "imaṃ dhanena palobhetvā yathā maṃ upakacchakantare katvā uttarāsaṅgena paṭicchādetvā nagarā nīharati,",
  "atk-s0513a1:2624_9": "tathā karissāmī”ti.",
  "atk-s0513a1:2624_10": "So manussabhāsāya “brāhmaṇā”ti āha.",
  "atk-s0513a1:2624_11": "So nivattitvā “ko maṃ pakkosatī”ti āha. “Ahaṃ,",
  "atk-s0513a1:2624_12": "brāhmaṇā”ti.",
  "atk-s0513a1:2624_13": "“Kiṃkāraṇā”ti.",
  "atk-s0513a1:2624_14": "“Brāhmaṇa,",
  "atk-s0513a1:2624_15": "mayhaṃ dve kahāpaṇasatāni atthi.",
  "atk-s0513a1:2624_16": "Sace maṃ upakacchakantare katvā uttarāsaṅgena paṭicchādetvā yathā na koci passati,",
  "atk-s0513a1:2624_17": "tathā nagarā nikkhāmetuṃ sakkosi,",
  "atk-s0513a1:2624_18": "tuyhaṃ te kahāpaṇe dassāmī”ti.",
  "atk-s0513a1:2624_19": "Brāhmaṇo dhanalobhena “sādhū”ti sampaṭicchitvā taṃ tathā katvā ādāya nagarā nikkhamitvā thokaṃ agamāsi.",
  "atk-s0513a1:2624_20": "Atha naṃ siṅgālo pucchi “kataraṭṭhānaṃ,",
  "atk-s0513a1:2624_21": "brāhmaṇā”ti?",
  "atk-s0513a1:2624_22": "“Asukaṃ nāmā”ti.",
  "atk-s0513a1:2624_23": "“Aññaṃ thokaṃ ṭhānaṃ gacchā”ti.",
  "atk-s0513a1:2624_24": "Evaṃ punappunaṃ vadanto mahāsusānaṃ patvā “idha maṃ otārehī”ti āha.",
  "atk-s0513a1:2624_25": "Tattha naṃ otāresi.",
  "atk-s0513a1:2624_26": "Atha siṅgālo “tena hi, brāhmaṇa,",
  "atk-s0513a1:2624_27": "uttarisāṭakaṃ pattharā”ti āha.",
  "atk-s0513a1:2624_28": "So dhanalobhena “sādhū”ti patthari.",
  "atk-s0513a1:2624_29": "Atha naṃ “imaṃ rukkhamūlaṃ khaṇāhī”ti pathavikhaṇane yojetvā brāhmaṇassa uttarisāṭakaṃ abhiruyha catūsu",
  "atk-s0513a1:2624_30": "kaṇṇesu ca majjhe cāti pañcasu ṭhānesu sarīranissandaṃ pātetvā makkhetvā ceva temetvā ca susānavanaṃ pāvisi.",
  "atk-s0513a1:2624_31": "Bodhisatto rukkhaviṭape ṭhatvā imaṃ gāthamāha –",
  "atk-s0513a1:2625_0": "113.",
  "atk-s0513a1:2626_0": "“Saddahāsi siṅgālassa, surāpītassa brāhmaṇa;",
  "atk-s0513a1:2627_0": "Sippikānaṃ sataṃ natthi, kuto kaṃsasatā duve”ti.",
  "atk-s0513a1:2628_0": "Tattha saddahāsīti saddahasi,",
  "atk-s0513a1:2628_1": "ayameva vā pāṭho,",
  "atk-s0513a1:2628_2": "pattiyāyasīti attho.",
  "atk-s0513a1:2628_3": "Sippikānaṃ sataṃ natthīti etassa hi sippikāsatampi natthi.",
  "atk-s0513a1:2628_4": "Kuto kaṃsasatā duveti dve kahāpaṇasatāni panassa kuto evāti.",
  "atk-s0513a1:2629_0": "Bodhisatto imaṃ gāthaṃ vatvā “gaccha, brāhmaṇa,",
  "atk-s0513a1:2629_1": "tava sāṭakaṃ dhovitvā nhāyitvā attano kammaṃ karohī”ti vatvā antaradhāyi.",
  "atk-s0513a1:2629_2": "Brāhmaṇo tathā katvā “vañcito vatamhī”ti domanassappatto pakkāmi.",
  "atk-s0513a1:2630_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:2630_1": "“tadā siṅgālo devadatto ahosi,",
  "atk-s0513a1:2630_2": "rukkhadevatā pana ahameva ahosi”nti.",
  "atk-s0513a1:2631_0": "Siṅgālajātakavaṇṇanā tatiyā.",
  "atk-s0513a1:2633_0": "[114] 4. Mitacintījātakavaṇṇanā",
  "atk-s0513a1:2634_0": "Bahucintī appacintīti idaṃ satthā jetavane viharanto dve mahallakatthere ārabbha kathesi.",
  "atk-s0513a1:2634_1": "Te kira janapade ekasmiṃ araññāvāse vassaṃ vasitvā “satthu dassanatthāya gacchissāmā”ti pātheyyaṃ sajjetvā “ajja gacchāma,",
  "atk-s0513a1:2634_2": "sve gacchāmā”ti māsaṃ atikkāmetvā puna pātheyyaṃ sajjetvā tatheva māsaṃ,",
  "atk-s0513a1:2634_3": "puna māsanti evaṃ attano kusītabhāvena ceva nivāsaṭṭhāne ca apekkhāya tayo māse atikkāmetvā tato nikkhamma",
  "atk-s0513a1:2634_4": "jetavanaṃ gantvā sabhāgaṭṭhāne pattacīvaraṃ paṭisāmetvā satthāraṃ passiṃsu.",
  "atk-s0513a1:2634_5": "Atha ne bhikkhū pucchiṃsu “ciraṃ vo, āvuso,",
  "atk-s0513a1:2634_6": "buddhupaṭṭhānaṃ akarontānaṃ,",
  "atk-s0513a1:2634_7": "kasmā evaṃ cirāyitthā”ti?",
  "atk-s0513a1:2634_8": "Te tamatthaṃ ārocesuṃ.",
  "atk-s0513a1:2634_9": "Atha nesaṃ so ālasiyakusītabhāvo bhikkhusaṅghe pākaṭo jāto.",
  "atk-s0513a1:2634_10": "Dhammasabhāyampi tesaṃ bhikkhūnameva ālasiyabhāvaṃ nissāya kathaṃ samuṭṭhāpesuṃ.",
  "atk-s0513a1:2634_11": "Satthā āgantvā “kāya nuttha,",
  "atk-s0513a1:2634_12": "bhikkhave,",
  "atk-s0513a1:2634_13": "etarahi kathāya sannisinnā”ti pucchitvā “imāya nāmā”ti vutte te pakkosāpetvā “saccaṃ kira tumhe,",
  "atk-s0513a1:2634_14": "bhikkhave,",
  "atk-s0513a1:2634_15": "alasā kusītā”ti pucchitvā “saccaṃ,",
  "atk-s0513a1:2634_16": "bhante”ti vutte “na,",
  "atk-s0513a1:2634_17": "bhikkhave,",
  "atk-s0513a1:2634_18": "idānevete alasā,",
  "atk-s0513a1:2634_19": "pubbepi alasā ceva nivāsaṭṭhāne ca sālayā sāpekkhā”ti vatvā atītaṃ āhari.",
  "atk-s0513a1:2635_0": "Atīte bārāṇasiyaṃ brahmadatte rajjaṃ kārente bārāṇasinadiyaṃ tayo macchā ahesuṃ,",
  "atk-s0513a1:2635_1": "bahucintī,",
  "atk-s0513a1:2635_2": "appacintī,",
  "atk-s0513a1:2635_3": "mitacintīti tesaṃ nāmāni.",
  "atk-s0513a1:2635_4": "Te araññato manussapathaṃ āgamiṃsu.",
  "atk-s0513a1:2635_5": "Tattha mitacintī itare dve evamāha “ayaṃ manussapatho nāma sāsaṅko sappaṭibhayo,",
  "atk-s0513a1:2635_6": "kevaṭṭā nānappakārāni jālakuminādīni khipitvā macche gaṇhanti,",
  "atk-s0513a1:2635_7": "mayaṃ araññameva gacchāmā”ti.",
  "atk-s0513a1:2635_8": "Itare dve janā alasatāya ceva āmisagiddhatāya ca “ajja gacchāma,",
  "atk-s0513a1:2635_9": "sve gacchāmā”ti tayo māse atikkāmesuṃ.",
  "atk-s0513a1:2635_10": "Atha kevaṭṭā nadiyaṃ jālaṃ khipiṃsu.",
  "atk-s0513a1:2635_11": "Bahucintī ca appacintī ca gocaraṃ gaṇhantā purato gacchanti.",
  "atk-s0513a1:2635_12": "Te attano andhabālatāya jālagandhaṃ asallakkhetvā jālakucchimeva pavisiṃsu.",
  "atk-s0513a1:2635_13": "Mitacintī pacchato āgacchanto jālagandhaṃ sallakkhetvā tesañca jālakucchiṃ paviṭṭhabhāvaṃ ñatvā “imesaṃ",
  "atk-s0513a1:2635_14": "kusītānaṃ andhabālānaṃ jīvitadānaṃ dassāmī”ti cintetvā bahipassena jālakucchiṭṭhānaṃ gantvā jālakucchiṃ",
  "atk-s0513a1:2635_15": "phāletvā nikkhantasadiso hutvā udakaṃ āluḷento jālassa purato patitvā puna jālakucchiṃ pavisitvā pacchimabhāgena",
  "atk-s0513a1:2635_16": "phāletvā nikkhantasadiso udakaṃ āluḷento pacchimabhāge pati.",
  "atk-s0513a1:2635_17": "Kevaṭṭā “macchā jālaṃ phāletvā gatā”ti maññamānā jālakoṭiyaṃ gahetvā ukkhipiṃsu.",
  "atk-s0513a1:2635_18": "Te dvepi macchā jālato muccitvā udake patiṃsu.",
  "atk-s0513a1:2635_19": "Iti tehi mitacintiṃ nissāya jīvitaṃ laddhaṃ.",
  "atk-s0513a1:2636_0": "Satthā imaṃ atītaṃ āharitvā abhisambuddho hutvā imaṃ gāthamāha –",
  "atk-s0513a1:2637_0": "114.",
  "atk-s0513a1:2638_0": "“Bahucintī appacintī, ubho jāle abajjhare;",
  "atk-s0513a1:2639_0": "Mitacintī pamocesi, ubho tattha samāgatā”ti.",
  "atk-s0513a1:2640_0": "Tattha bahucintīti bahucintanatāya vitakkabahulatāya evaṃladdhanāmo.",
  "atk-s0513a1:2640_1": "Itaresupi dvīsu ayameva nayo.",
  "atk-s0513a1:2640_2": "Ubho tattha samāgatāti mitacintiṃ nissāya laddhajīvitā tattha udake puna ubhopi janā mitacintinā saddhiṃ samāgatāti attho.",
  "atk-s0513a1:2641_0": "Evaṃ satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a1:2641_1": "saccapariyosāne mahallakā bhikkhū sotāpattiphale patiṭṭhahiṃsu.",
  "atk-s0513a1:2641_2": "Tadā bahucintī ca appacintī ca ime dve ahesuṃ,",
  "atk-s0513a1:2641_3": "mitacintī pana ahameva ahosinti.",
  "atk-s0513a1:2642_0": "Mitacintījātakavaṇṇanā catutthā.",
  "atk-s0513a1:2644_0": "[115] 5. Anusāsikajātakavaṇṇanā",
  "atk-s0513a1:2645_0": "Yāyaññe manusāsatīti idaṃ satthā jetavane viharanto ekaṃ anusāsikaṃ bhikkhuniṃ ārabbha kathesi.",
  "atk-s0513a1:2645_1": "Sā kira sāvatthivāsinī ekā kuladhītā pabbajitvā upasampannakālato paṭṭhāya samaṇadhamme ananuyuttā āmisagiddhā",
  "atk-s0513a1:2645_2": "hutvā yattha aññā bhikkhuniyo na gacchanti,",
  "atk-s0513a1:2645_3": "tādise nagarassa ekadese piṇḍāya carati.",
  "atk-s0513a1:2645_4": "Athassā manussā paṇītapiṇḍapātaṃ denti.",
  "atk-s0513a1:2645_5": "Sā rasataṇhāya bajjhitvā “sace imasmiṃ padese aññāpi bhikkhuniyo piṇḍāya carissanti,",
  "atk-s0513a1:2645_6": "mayhaṃ lābho parihāyissati.",
  "atk-s0513a1:2645_7": "Yathā etaṃ padesaṃ aññā nāgacchanti,",
  "atk-s0513a1:2645_8": "evaṃ mayā kātuṃ vaṭṭatī”ti cintetvā bhikkhunūpassayaṃ gantvā “ayye,",
  "atk-s0513a1:2645_9": "asukaṭṭhāne caṇḍo hatthī,",
  "atk-s0513a1:2645_10": "caṇḍo asso,",
  "atk-s0513a1:2645_11": "caṇḍo meṇḍo,",
  "atk-s0513a1:2645_12": "caṇḍo kukkuro carati,",
  "atk-s0513a1:2645_13": "saparissayaṭṭhānaṃ,",
  "atk-s0513a1:2645_14": "mā tattha piṇḍāya caritthā”ti bhikkhuniyo anusāsati.",
  "atk-s0513a1:2645_15": "Tassā vacanaṃ sutvā ekā bhikkhunīpi taṃ padesaṃ gīvaṃ parivattetvā na olokesi.",
  "atk-s0513a1:2645_16": "Tassā ekasmiṃ divase tasmiṃ padese piṇḍāya carantiyā vegenekaṃ gehaṃ pavisantiyā caṇḍo meṇḍako paharitvā ūruṭṭhikaṃ bhindi.",
  "atk-s0513a1:2645_17": "Manussā vegena upadhāvitvā dvidhā bhinnaṃ ūruṭṭhikaṃ ekato bandhitvā taṃ bhikkhuniṃ mañcenādāya bhikkhunūpassayaṃ nayiṃsu.",
  "atk-s0513a1:2645_18": "Bhikkhuniyo “ayaṃ aññā bhikkhuniyo anusāsitvā sayaṃ tasmiṃ padese carantī ūruṭṭhikaṃ bhindāpetvā āgatā”ti parihāsaṃ akaṃsu.",
  "atk-s0513a1:2645_19": "Tampi tāya katakāraṇaṃ na cirasseva bhikkhusaṅghe pākaṭaṃ ahosi.",
  "atk-s0513a1:2646_0": "Athekadivasaṃ dhammasabhāyaṃ bhikkhū “āvuso,",
  "atk-s0513a1:2646_1": "asukā anusāsikā bhikkhunī aññaṃ anusāsitvā sayaṃ tasmiṃ padese caramānā caṇḍena meṇḍakena ūruṃ bhindāpesī”ti tassā aguṇakathaṃ kathesuṃ.",
  "atk-s0513a1:2646_2": "Satthā āgantvā “kāya nuttha,",
  "atk-s0513a1:2646_3": "bhikkhave,",
  "atk-s0513a1:2646_4": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a1:2646_5": "bhikkhave, idāneva,",
  "atk-s0513a1:2646_6": "pubbepesā aññe anusāsatiyeva,",
  "atk-s0513a1:2646_7": "sayaṃ pana na vattati,",
  "atk-s0513a1:2646_8": "niccakālaṃ dukkhameva anubhotī”ti vatvā atītaṃ āhari.",
  "atk-s0513a1:2647_0": "Atīte bārāṇasiyaṃ brahmadatte rajjaṃ kārente bodhisatto araññe sakuṇayoniyaṃ nibbattitvā vayappatto sakuṇajeṭṭhako",
  "atk-s0513a1:2647_1": "hutvā anekasakuṇasahassaparivāro himavantaṃ pāvisi.",
  "atk-s0513a1:2647_2": "Tassa tattha vasanakāle ekā caṇḍasakuṇikā mahāvattanimaggaṃ gantvā gocaraṃ gaṇhāti.",
  "atk-s0513a1:2647_3": "Sā tattha sakaṭehi patitāni vīhimuggabījādīni labhitvā “yathā idāni imaṃ padesaṃ aññe sakuṇā nāgacchanti,",
  "atk-s0513a1:2647_4": "tathā karissāmī”ti cintetvā sakuṇasaṅghassa ovādaṃ deti “vattanimahāmaggo nāma sappaṭibhayo,",
  "atk-s0513a1:2647_5": "hatthiassādayo ceva caṇḍagoṇayuttayānādīni ca sañcaranti,",
  "atk-s0513a1:2647_6": "sahasā uppatitumpi na sakkā hoti,",
  "atk-s0513a1:2647_7": "na tattha gantabba”nti.",
  "atk-s0513a1:2647_8": "Sakuṇasaṅgho tassā “anusāsikā”teva nāmaṃ akāsi.",
  "atk-s0513a1:2648_0": "Sā ekadivasaṃ vattanimahāmagge carantī atimahāvegena āgacchantassa yānassa saddaṃ sutvā nivattitvā oloketvā “dūre tāvā”ti caratiyeva.",
  "atk-s0513a1:2648_1": "Atha naṃ yānaṃ vātavegena sīghameva sampāpuṇi,",
  "atk-s0513a1:2648_2": "sā uṭṭhātuṃ nāsakkhi,",
  "atk-s0513a1:2648_3": "cakkena dvidhā chinditvā gatā.",
  "atk-s0513a1:2648_4": "Sakuṇajeṭṭhako sakuṇe samānento taṃ adisvā “anusāsikā na dissati,",
  "atk-s0513a1:2648_5": "upadhāretha na”nti āha.",
  "atk-s0513a1:2648_6": "Sakuṇā upadhārentā taṃ mahāmagge dvidhā chinnaṃ disvā sakuṇajeṭṭhakassa ārocesuṃ.",
  "atk-s0513a1:2648_7": "Sakuṇajeṭṭhako “sā aññā sakuṇikā vāretvā sayaṃ tattha caramānā dvidhā chinnā”ti vatvā imaṃ gāthamāha –",
  "atk-s0513a1:2649_0": "115.",
  "atk-s0513a1:2650_0": "“Yāyaññe manusāsati, sayaṃ loluppacārinī;",
  "atk-s0513a1:2651_0": "Sāyaṃ vipakkhikā seti, hatā cakkena sāsikā”ti.",
  "atk-s0513a1:2652_0": "Tattha yāyaññe manusāsatīti yakāro padasandhikaro,",
  "atk-s0513a1:2652_1": "yā aññe anusāsatīti attho.",
  "atk-s0513a1:2652_2": "Sayaṃ loluppacārinīti attanā loluppacārinī samānā.",
  "atk-s0513a1:2652_3": "Sāyaṃ vipakkhikā setīti sā esā vihatapakkhā hutvā mahāmagge sayati.",
  "atk-s0513a1:2652_4": "Hatā cakkena sāsikāti yānacakkena hatā sāsikā sakuṇikāti.",
  "atk-s0513a1:2653_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:2653_1": "“tadā anusāsikā sakuṇikā ayaṃ anusāsikā bhikkhunī ahosi,",
  "atk-s0513a1:2653_2": "sakuṇajeṭṭhako pana ahameva ahosi”nti.",
  "atk-s0513a1:2654_0": "Anusāsikajātakavaṇṇanā pañcamā.",
  "atk-s0513a1:2656_0": "[116] 6. Dubbacajātakavaṇṇanā",
  "atk-s0513a1:2657_0": "Atikaramakarācariyāti idaṃ satthā jetavane viharanto ekaṃ dubbacabhikkhuṃ ārabbha kathesi.",
  "atk-s0513a1:2657_1": "Tassa vatthu navakanipāte gijjhajātake āvi bhavissati.",
  "atk-s0513a1:2657_2": "Satthā pana taṃ bhikkhuṃ āmantetvā “bhikkhu na tvaṃ idāneva dubbaco,",
  "atk-s0513a1:2657_3": "pubbepi dubbacoyeva.",
  "atk-s0513a1:2657_4": "Dubbacabhāveneva paṇḍitānaṃ ovādaṃ akaronto sattippahārena jīvitakkhayaṃ pattosī”ti vatvā atītaṃ āhari.",
  "atk-s0513a1:2658_0": "Atīte bārāṇasiyaṃ brahmadatte rajjaṃ kārente bodhisatto laṅghanaṭakayoniyaṃ paṭisandhiṃ gahetvā vayappatto paññavā upāyakusalo ahosi.",
  "atk-s0513a1:2658_1": "So ekassa laṅghanakassa santike sattilaṅghanasippaṃ sikkhitvā ācariyena saddhiṃ sippaṃ dassento vicarati.",
  "atk-s0513a1:2658_2": "Ācariyo panassa catunnaṃyeva sattīnaṃ laṅghanasippaṃ jānāti,",
  "atk-s0513a1:2658_3": "na pañcannaṃ.",
  "atk-s0513a1:2658_4": "So ekadivasaṃ ekasmiṃ gāmake sippaṃ dassento surāmadamatto “pañca sattiyo laṅghissāmī”ti paṭipāṭiyā ṭhapesi.",
  "atk-s0513a1:2658_5": "Atha naṃ bodhisatto āha “ācariya,",
  "atk-s0513a1:2658_6": "tvaṃ pañcasattilaṅghanasippaṃ na jānāsi,",
  "atk-s0513a1:2658_7": "ekaṃ sattiṃ hara.",
  "atk-s0513a1:2658_8": "Sace laṅghissasi,",
  "atk-s0513a1:2658_9": "pañcamāya sattiyā viddho marissasī”ti.",
  "atk-s0513a1:2658_10": "So suṭṭhu mattatāya “tvañhi mayhaṃ pamāṇaṃ na jānāsī”ti tassa vacanaṃ anādiyitvā catasso laṅghitvā pañcamāya",
  "atk-s0513a1:2658_11": "sattiyā daṇḍake madhukapupphaṃ viya āvuto paridevamāno nipajji.",
  "atk-s0513a1:2658_12": "Atha naṃ bodhisatto “paṇḍitānaṃ vacanaṃ akatvā imaṃ byasanaṃ pattosī”ti imaṃ gāthamāha –",
  "atk-s0513a1:2659_0": "116.",
  "atk-s0513a1:2660_0": "“Atikaramakarācariya, mayhampetaṃ na ruccati;",
  "atk-s0513a1:2661_0": "Catutthe laṅghayitvāna, pañcamāyasi āvuto”ti.",
  "atk-s0513a1:2662_0": "Tattha atikaramakarācariyāti ācariya ajja tvaṃ atikaraṃ akari,",
  "atk-s0513a1:2662_1": "attano karaṇato atirekaṃ karaṇaṃ akarīti attho.",
  "atk-s0513a1:2662_2": "Mayhampetaṃ na ruccatīti mayhaṃ antevāsikassapi samānassa etaṃ tava karaṇaṃ na ruccati,",
  "atk-s0513a1:2662_3": "tena te ahaṃ paṭhamameva kathesinti dīpeti.",
  "atk-s0513a1:2662_4": "Catutthe laṅghayitvānāti catutthe sattithale apatitvā attānaṃ laṅghayitvā.",
  "atk-s0513a1:2662_5": "Pañcamāyasi āvutoti paṇḍitānaṃ vacanaṃ aggaṇhanto idāni pañcamāya sattiyā āvutosīti.",
  "atk-s0513a1:2662_6": "Idaṃ vatvā ācariyaṃ sattito apanetvā kattabbayuttakaṃ akāsi.",
  "atk-s0513a1:2663_0": "Satthā imaṃ atītaṃ āharitvā jātakaṃ samodhānesi –",
  "atk-s0513a1:2663_1": "“tadā ācariyo ayaṃ dubbaco ahosi,",
  "atk-s0513a1:2663_2": "antevāsiko pana ahameva ahosi”nti.",
  "atk-s0513a1:2664_0": "Dubbacajātakavaṇṇanā chaṭṭhā.",
  "atk-s0513a1:2666_0": "[117] 7. Tittirajātakavaṇṇanā",
  "atk-s0513a1:2667_0": "Accuggatātibalatāti idaṃ satthā jetavane viharanto kokālikaṃ ārabbha kathesi.",
  "atk-s0513a1:2667_1": "Tassa vatthu terasakanipāte takkāriyajātake āvi bhavissati.",
  "atk-s0513a1:2667_2": "Satthā pana “na,",
  "atk-s0513a1:2667_3": "bhikkhave,",
  "atk-s0513a1:2667_4": "kokāliko idāneva attano vācaṃ nissāya naṭṭho,",
  "atk-s0513a1:2667_5": "pubbepi naṭṭhoyevā”ti vatvā atītaṃ āhari.",
  "atk-s0513a1:2668_0": "Atīte bārāṇasiyaṃ brahmadatte rajjaṃ kārente bodhisatto udiccabrāhmaṇakule nibbattitvā vayappatto takkasilāyaṃ",
  "atk-s0513a1:2668_1": "sabbasippāni uggaṇhitvā kāme pahāya isipabbajjaṃ pabbajitvā pañcābhiññā aṭṭha samāpattiyo nibbattesi.",
  "atk-s0513a1:2668_2": "Himavantappadese sabbo isigaṇo sannipatitvā taṃ ovādācariyaṃ katvā parivāresi.",
  "atk-s0513a1:2668_3": "So pañcannaṃ isisatānaṃ ovādācariyo hutvā jhānakīḷaṃ kīḷanto himavante vasati.",
  "atk-s0513a1:2668_4": "Tadā eko cettha paṇḍurogī tāpaso kuṭhāriṃ gahetvā kaṭṭhaṃ phāleti.",
  "atk-s0513a1:2668_5": "Atheko mukharatāpaso tassa santike nisīditvā “idha pahāraṃ dehi,",
  "atk-s0513a1:2668_6": "idha pahāraṃ dehī”ti taṃ tāpasaṃ rosesi.",
  "atk-s0513a1:2668_7": "So kujjhitvā “na dāni me tvaṃ dāruphālanasippaṃ sikkhāpanakācariyo”ti tiṇhaṃ kuṭhāriṃ ukkhipitvā naṃ ekappahāreneva jīvitakkhayaṃ pāpesi.",
  "atk-s0513a1:2668_8": "Bodhisatto tassa sarīrakiccaṃ kāresi.",
  "atk-s0513a1:2668_9": "Tadā assamato avidūre ekasmiṃ vammikapāde eko tittiro vasati.",
  "atk-s0513a1:2668_10": "So sāyaṃ pātaṃ tasmiṃ vammikamatthake ṭhatvā mahāvassitaṃ vassati.",
  "atk-s0513a1:2668_11": "Taṃ sutvā eko luddako “tittirena bhavitabba”nti cintetvā saddasaññāya tattha gantvā taṃ vadhitvā ādāya gato.",
  "atk-s0513a1:2669_0": "Bodhisatto tassa saddaṃ asuṇanto “asukaṭṭhāne tittiro vasati,",
  "atk-s0513a1:2669_1": "kiṃ nu kho tassa saddo na sūyatī”ti tāpase pucchi.",
  "atk-s0513a1:2669_2": "Te tassa tamatthaṃ ārocesuṃ.",
  "atk-s0513a1:2669_3": "So ubhopi tāni kāraṇāni saṃsandetvā isigaṇamajjhe imaṃ gāthamāha –",
  "atk-s0513a1:2670_0": "117.",
  "atk-s0513a1:2671_0": "“Accuggatātibalatā, ativelaṃ pabhāsitā;",
  "atk-s0513a1:2672_0": "Vācā hanati dummedhaṃ, tittiraṃ vātivassita”nti.",
  "atk-s0513a1:2673_0": "Tattha accuggatāti atiuggatā.",
  "atk-s0513a1:2673_1": "Atibalatāti punappunaṃ bhāsanena atibalasabhāvā.",
  "atk-s0513a1:2673_2": "Ativelaṃ pabhāsitāti atikkantavelā pamāṇātikkamena bhāsitā.",
  "atk-s0513a1:2673_3": "Tittiraṃ vātivassitanti yathā tittiraṃ ativassitaṃ hanati,",
  "atk-s0513a1:2673_4": "tathā evarūpā vācā dummedhaṃ bālapuggalaṃ hanatīti.",
  "atk-s0513a1:2674_0": "Evaṃ bodhisatto isigaṇassa ovādaṃ datvā cattāro brahmavihāre bhāvetvā brahmalokaparāyaṇo ahosi.",
  "atk-s0513a1:2675_0": "Satthā “na,",
  "atk-s0513a1:2675_1": "bhikkhave,",
  "atk-s0513a1:2675_2": "kokāliko idāneva attano vacanaṃ nissāya naṭṭho,",
  "atk-s0513a1:2675_3": "pubbepi naṭṭhoyevā”ti vatvā imaṃ dhammadesanaṃ āharitvā jātakaṃ samodhānesi –",
  "atk-s0513a1:2675_4": "“tadā mukharatāpaso kokāliko ahosi,",
  "atk-s0513a1:2675_5": "isigaṇo buddhaparisā,",
  "atk-s0513a1:2675_6": "gaṇasatthā pana ahameva ahosi”nti.",
  "atk-s0513a1:2676_0": "Tittirajātakavaṇṇanā sattamā.",
  "atk-s0513a1:2678_0": "[118] 8. Vaṭṭajātakavaṇṇanā",
  "atk-s0513a1:2679_0": "Nācintayanto purisoti idaṃ satthā jetavane viharanto uttaraseṭṭhiputtaṃ ārabbha kathesi.",
  "atk-s0513a1:2679_1": "Sāvatthiyaṃ kira uttaraseṭṭhi nāma ahosi mahāvibhavo.",
  "atk-s0513a1:2679_2": "Tassa bhariyāya kucchiyaṃ eko puññavā satto brahmalokā cavitvā paṭisandhiṃ gahetvā vayappatto abhirūpo pāsādiko ahosi brahmavaṇṇī.",
  "atk-s0513a1:2679_3": "Atha ekadivasaṃ sāvatthiyaṃ kattikachaṇe nakkhatte ghuṭṭhe sabbo loko nakkhattanissito ahosi.",
  "atk-s0513a1:2679_4": "Tassa sahāyakā aññe seṭṭhiputtā sapajāpatikā ahesuṃ.",
  "atk-s0513a1:2679_5": "Uttaraseṭṭhiputtassa pana dīgharattaṃ brahmaloke vasitattā kilesesu cittaṃ na allīyati.",
  "atk-s0513a1:2679_6": "Athassa sahāyakā “uttaraseṭṭhiputtassapi ekaṃ itthiṃ ānetvā nakkhattaṃ kīḷissāmā”ti sammantayitvā taṃ upasaṅkamitvā “samma,",
  "atk-s0513a1:2679_7": "imasmiṃ nagare kattikachaṇo ghuṭṭho,",
  "atk-s0513a1:2679_8": "tuyhampi ekaṃ itthiṃ ānetvā nakkhattaṃ kīḷissāmā”ti āhaṃsu.",
  "atk-s0513a1:2679_9": "“Na me attho itthiyā”ti ca vuttepi punappunaṃ nibandhitvā sampaṭicchāpetvā ekaṃ vaṇṇadāsiṃ sabbālaṅkārapaṭimaṇḍitaṃ",
  "atk-s0513a1:2679_10": "katvā tassa gharaṃ netvā “tvaṃ seṭṭhiputtassa santikaṃ gacchā”ti sayanigharaṃ pesetvā nikkhamiṃsu.",
  "atk-s0513a1:2679_11": "Taṃ sayanigharaṃ paviṭṭhampi seṭṭhiputto neva oloketi, nālapati.",
  "atk-s0513a1:2679_12": "Sā cintesi “ayaṃ evaṃ rūpasobhaggappattaṃ uttamavilāsasampannaṃ maṃ neva oloketi, nālapati,",
  "atk-s0513a1:2679_13": "idāni naṃ attano itthikuttalīlāya olokāpessāmī”ti itthilīlaṃ dassentī pahaṭṭhākārena aggadante vivaritvā hasitaṃ akāsi.",
  "atk-s0513a1:2679_14": "Seṭṭhiputto oloketvā dantaṭṭhike nimittaṃ gaṇhi.",
  "atk-s0513a1:2679_15": "Athassa aṭṭhikasaññā uppajji,",
  "atk-s0513a1:2679_16": "sakalampi taṃ sarīraṃ aṭṭhikasaṅkhalikā viya paññāyi.",
  "atk-s0513a1:2679_17": "So tassā paribbayaṃ datvā “gacchā”ti uyyojesi.",
  "atk-s0513a1:2680_0": "Taṃ tassa gharā otiṇṇaṃ eko issaro antaravīthiyaṃ disvā paribbayaṃ datvā attano gharaṃ nesi,",
  "atk-s0513a1:2680_1": "sattāhe vītivatte nakkhattaṃ ositaṃ.",
  "atk-s0513a1:2680_2": "Vaṇṇadāsiyā mātā dhītu āgamanaṃ adisvā seṭṭhiputtānaṃ santikaṃ gantvā “kahaṃ sā”ti pucchi.",
  "atk-s0513a1:2680_3": "Te uttaraseṭṭhiputtassa gharaṃ gantvā “kahaṃ sā”ti pucchiṃsu.",
  "atk-s0513a1:2680_4": "“Taṅkhaṇaññeva tassā paribbayaṃ datvā uyyojesi”nti.",
  "atk-s0513a1:2680_5": "Athassā mātā rodantī “dhītaraṃ me na passāmi,",
  "atk-s0513a1:2680_6": "dhītaraṃ me samānethā”ti uttaraseṭṭhiputtaṃ ādāya rañño santikaṃ agamāsi.",
  "atk-s0513a1:2680_7": "Rājā aṭṭaṃ vinicchinanto “ime te seṭṭhiputtā vaṇṇadāsiṃ ānetvā tuyhaṃ adaṃsū”ti pucchi. “Āma, devā”ti.",
  "atk-s0513a1:2680_8": "“Idāni sā kaha”nti?",
  "atk-s0513a1:2680_9": "“Na jānāmi,",
  "atk-s0513a1:2680_10": "taṅkhaṇaññeva naṃ uyyojesi”nti.",
  "atk-s0513a1:2680_11": "“Idāni taṃ samānetuṃ sakkosī”ti?",
  "atk-s0513a1:2680_12": "“Na sakkomi, devā”ti.",
  "atk-s0513a1:2680_13": "Rājā “sace samānetuṃ na sakkoti,",
  "atk-s0513a1:2680_14": "rājāṇamassa karothā”ti āha.",
  "atk-s0513a1:2680_15": "Atha naṃ pacchābāhaṃ bandhitvā “rājāṇaṃ karissāmā”ti gahetvā pakkamiṃsu.",
  "atk-s0513a1:2680_16": "“Seṭṭhiputtaṃ kira vaṇṇadāsiṃ samānetuṃ asakkontaṃ rājā rājāṇaṃ kāretī”ti sakalanagaraṃ ekakolāhalaṃ ahosi.",
  "atk-s0513a1:2680_17": "Mahājano ure hatthe ṭhapetvā “kiṃ nāmetaṃ, sāmi,",
  "atk-s0513a1:2680_18": "attano te ananucchavikaṃ laddha”nti paridevati.",
  "atk-s0513a1:2680_19": "Seṭṭhipi puttassa pacchato pacchato paridevanto gacchati.",
  "atk-s0513a1:2681_0": "Seṭṭhiputto cintesi “idaṃ mayhaṃ evarūpaṃ dukkhaṃ agāre vasanabhāvena uppannaṃ.",
  "atk-s0513a1:2681_1": "Sace ito muccissāmi,",
  "atk-s0513a1:2681_2": "mahāgotamasammāsambuddhassa santike pabbajissāmī”ti.",
  "atk-s0513a1:2681_3": "Sāpi kho vaṇṇadāsī taṃ kolāhalasaddaṃ sutvā “kiṃsaddo nāmeso”ti pucchitvā taṃ pavattiṃ sutvā vegena otaritvā “ussaratha,",
  "atk-s0513a1:2681_4": "ussaratha, sāmī,",
  "atk-s0513a1:2681_5": "maṃ rājapurisānaṃ daṭṭhuṃ dethā”ti attānaṃ dassesi.",
  "atk-s0513a1:2681_6": "Rājapurisā taṃ disvā mātaraṃ paṭicchāpetvā seṭṭhiputtaṃ muñcitvā pakkamiṃsu.",
  "atk-s0513a1:2681_7": "So sahāyakaparivutova nadiṃ gantvā sasīsaṃ nhāyitvā gehaṃ gantvā bhuttapātarāso mātāpitaro vanditvā pabbajjaṃ",
  "atk-s0513a1:2681_8": "anujānāpetvā cīvarasāṭake ādāya mahantena parivārena satthu santikaṃ gantvā vanditvā pabbajjaṃ yācitvā",
  "atk-s0513a1:2681_9": "pabbajjañca upasampadañca labhitvā avissaṭṭhakammaṭṭhāno vipassanaṃ vaḍḍhetvā na cirasseva arahatte patiṭṭhāsi.",
  "atk-s0513a1:2682_0": "Athekadivasaṃ dhammasabhāyaṃ sannipatitā bhikkhū “āvuso,",
  "atk-s0513a1:2682_1": "uttaraseṭṭhiputto attano bhaye uppanne sāsanassa guṇaṃ jānitvā ‘imamhā dukkhā muccamāno pabbajissāmī’ti cintetvā tena sucintitena maraṇamutto ceva,",
  "atk-s0513a1:2682_2": "pabbajito ca aggaphale patiṭṭhito”ti tassa guṇakathaṃ kathesuṃ.",
  "atk-s0513a1:2682_3": "Satthā āgantvā “kāya nuttha,",
  "atk-s0513a1:2682_4": "bhikkhave,",
  "atk-s0513a1:2682_5": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a1:2682_6": "bhikkhave,",
  "atk-s0513a1:2682_7": "uttaraseṭṭhiputtova attano bhaye uppanne ‘iminā upāyena imamhā dukkhā muccissāmī’ti cintetvā maraṇabhayā mutto,",
  "atk-s0513a1:2682_8": "atīte paṇḍitāpi attano bhaye uppanne ‘iminā upāyena imamhā dukkhā muccissāmā’ti cintetvā maraṇabhayato mucciṃsuyevā”ti vatvā atītaṃ āhari.",
  "atk-s0513a1:2683_0": "Atīte bārāṇasiyaṃ brahmadatte rajjaṃ kārente bodhisatto cutipaṭisandhivasena parivattanto vaṭṭakayoniyaṃ nibbatti.",
  "atk-s0513a1:2683_1": "Tadā eko vaṭṭakaluddako araññā bahū vaṭṭake āharitvā gehe ṭhapetvā gocaraṃ datvā mūlaṃ gahetvā āgatāgatānaṃ hatthe vaṭṭake vikkiṇanto jīvikaṃ kappeti.",
  "atk-s0513a1:2683_2": "So ekadivasaṃ bahūhi vaṭṭakehi saddhiṃ bodhisattampi gahetvā ānesi.",
  "atk-s0513a1:2683_3": "Bodhisatto cintesi “sacāhaṃ iminā dinnaṃ gocarañca pānīyañca paribhuñjissāmi,",
  "atk-s0513a1:2683_4": "ayaṃ maṃ gahetvā āgatānaṃ manussānaṃ dassati.",
  "atk-s0513a1:2683_5": "Sace pana na paribhuñjissāmi,",
  "atk-s0513a1:2683_6": "ahaṃ milāyissāmi,",
  "atk-s0513a1:2683_7": "atha maṃ milāyantaṃ disvā manussā na gaṇhissanti.",
  "atk-s0513a1:2683_8": "Evaṃ me sotthi bhavissati,",
  "atk-s0513a1:2683_9": "imaṃ upāyaṃ karissāmī”ti.",
  "atk-s0513a1:2683_10": "So tathā karonto milāyitvā aṭṭhicammamatto ahosi.",
  "atk-s0513a1:2683_11": "Manussā taṃ disvā na gaṇhiṃsu.",
  "atk-s0513a1:2683_12": "Luddako bodhisattaṃ ṭhapetvā sesesu vaṭṭakesu parikkhīṇesu pacchiṃ nīharitvā dvāre ṭhapetvā bodhisattaṃ",
  "atk-s0513a1:2683_13": "hatthatale katvā “kiṃ nu kho ayaṃ vaṭṭako”ti cintetvā oloketuṃ āraddho.",
  "atk-s0513a1:2683_14": "Athassa pamattabhāvaṃ ñatvā bodhisatto pakkhe pasāretvā uppatitvā araññameva gato.",
  "atk-s0513a1:2683_15": "Aññe vaṭṭakā taṃ disvā “kiṃ nu kho na paññāyasi,",
  "atk-s0513a1:2683_16": "kahaṃ gatosī”ti pucchitvā “luddakena gahitomhī”ti vutte “kinti katvā muttosī”ti pucchiṃsu.",
  "atk-s0513a1:2683_17": "Bodhisatto “ahaṃ tena dinnaṃ gocaraṃ aggahetvā pānīyaṃ apivitvā upāyacintāya mutto”ti vatvā imaṃ gāthamāha –",
  "atk-s0513a1:2684_0": "118.",
  "atk-s0513a1:2685_0": "“Nācintayanto puriso, visesamadhigacchati;",
  "atk-s0513a1:2686_0": "Cintitassa phalaṃ passa, muttosmi vadhabandhanā”ti.",
  "atk-s0513a1:2687_0": "Tatthāyaṃ piṇḍattho –",
  "atk-s0513a1:2687_1": "puriso dukkhaṃ patvā “iminā nāma upāyena imamhā dukkhā muccissāmī”ti acintayanto attano dukkhā mokkhasaṅkhātaṃ visesaṃ nādhigacchati.",
  "atk-s0513a1:2687_2": "Idāni pana mayā cintitakammassa phalaṃ passa.",
  "atk-s0513a1:2687_3": "Teneva upāyena muttosmi vadhabandhanā,",
  "atk-s0513a1:2687_4": "maraṇato ca bandhanato ca muttosmi ahanti.",
  "atk-s0513a1:2687_5": "Evaṃ bodhisatto attanā katakāraṇaṃ ācikkhi.",
  "atk-s0513a1:2688_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:2688_1": "“tadā maraṇamutto vaṭṭako ahameva ahosi”nti.",
  "atk-s0513a1:2689_0": "Vaṭṭajātakavaṇṇanā aṭṭhamā.",
  "atk-s0513a1:2691_0": "[119] 9. Akālarāvijātakavaṇṇanā",
  "atk-s0513a1:2692_0": "Amātāpitarasaṃvaddhoti idaṃ satthā jetavane viharanto ekaṃ akālarāviṃ bhikkhuṃ ārabbha kathesi.",
  "atk-s0513a1:2692_1": "So kira sāvatthivāsī kulaputto sāsane pabbajitvā vattaṃ vā sikkhaṃ vā na uggaṇhi.",
  "atk-s0513a1:2692_2": "So “imasmiṃ kāle mayā vattaṃ kātabbaṃ,",
  "atk-s0513a1:2692_3": "imasmiṃ kāle upaṭṭhātabbaṃ,",
  "atk-s0513a1:2692_4": "imasmiṃ kāle uggahetabbaṃ,",
  "atk-s0513a1:2692_5": "imasmiṃ kāle sajjhāyitabba”nti na jānāti,",
  "atk-s0513a1:2692_6": "paṭhamayāmepi majjhimayāmepi pacchimayāmepi pabuddhapabuddhakkhaṇeyeva mahāsaddaṃ karoti,",
  "atk-s0513a1:2692_7": "bhikkhū niddaṃ na labhanti.",
  "atk-s0513a1:2692_8": "Dhammasabhāyaṃ bhikkhū “āvuso,",
  "atk-s0513a1:2692_9": "asuko nāma bhikkhu evarūpe ratanasāsane pabbajitvā vattaṃ vā sikkhaṃ vā kālaṃ vā akālaṃ vā na jānātī”ti tassa aguṇakathaṃ kathesuṃ.",
  "atk-s0513a1:2692_10": "Satthā āgantvā “kāya nuttha,",
  "atk-s0513a1:2692_11": "bhikkhave,",
  "atk-s0513a1:2692_12": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a1:2692_13": "bhikkhave,",
  "atk-s0513a1:2692_14": "idānevesa akālarāvī,",
  "atk-s0513a1:2692_15": "pubbepi akālarāvīyeva,",
  "atk-s0513a1:2692_16": "kālākālaṃ ajānanabhāvena ca gīvāya vaṭṭitāya jīvitakkhayaṃ patto”ti vatvā atītaṃ āhari.",
  "atk-s0513a1:2693_0": "Atīte bārāṇasiyaṃ brahmadatte rajjaṃ kārente bodhisatto udiccabrāhmaṇakule nibbattitvā vayappatto sabbasippesu",
  "atk-s0513a1:2693_1": "pāraṃ gantvā bārāṇasiyaṃ disāpāmokkho ācariyo hutvā pañcasate māṇave sippaṃ vāceti.",
  "atk-s0513a1:2693_2": "Tesaṃ māṇavānaṃ eko kālarāvī kukkuṭo atthi,",
  "atk-s0513a1:2693_3": "te tassa vassitasaddena uṭṭhāya sippaṃ sikkhanti.",
  "atk-s0513a1:2693_4": "So kālamakāsi.",
  "atk-s0513a1:2693_5": "Te aññaṃ kukkuṭaṃ pariyesantā caranti.",
  "atk-s0513a1:2693_6": "Atheko māṇavako susānavane dārūni uddharanto ekaṃ kukkuṭaṃ disvā ānetvā pañjare ṭhapetvā paṭijaggati.",
  "atk-s0513a1:2693_7": "So susāne vaḍḍhitattā “asukavelāya nāma vassitabba”nti ajānanto kadāci atirattiṃ vassati,",
  "atk-s0513a1:2693_8": "kadāci aruṇuggamane.",
  "atk-s0513a1:2693_9": "Māṇavā tassa atirattiṃ vassitakāle sippaṃ sikkhantā yāva aruṇuggamanā sikkhituṃ na sakkonti,",
  "atk-s0513a1:2693_10": "niddāyamānā gahitaṭṭhānampi na passanti.",
  "atk-s0513a1:2693_11": "Atipabhāte vassitakāle sajjhāyassa okāsameva na labhanti.",
  "atk-s0513a1:2693_12": "Māṇavā “ayaṃ atirattiṃ vā vassati atipabhāte vā,",
  "atk-s0513a1:2693_13": "imaṃ nissāya amhākaṃ sippaṃ na niṭṭhāyissatī”ti taṃ gahetvā gīvaṃ vaṭṭetvā jīvitakkhayaṃ pāpetvā “akālarāvī",
  "atk-s0513a1:2693_14": "kukkuṭo amhehi ghātito”ti ācariyassa kathesuṃ.",
  "atk-s0513a1:2693_15": "Ācariyo “ovādaṃ aggahetvā saṃvaḍḍhitabhāvena maraṇaṃ patto”ti vatvā imaṃ gāthamāha –",
  "atk-s0513a1:2694_0": "119.",
  "atk-s0513a1:2695_0": "“Amātāpitara-saṃvaddho, anācerakule vasaṃ;",
  "atk-s0513a1:2696_0": "Nāyaṃ kālaṃ akālaṃ vā, abhijānāti kukkuṭo”ti.",
  "atk-s0513a1:2697_0": "Tattha amātāpitarasaṃvaddhoti mātāpitaro nissāya tesaṃ ovādaṃ aggahetvā saṃvaḍḍho.",
  "atk-s0513a1:2697_1": "Anācerakule vasanti ācariyakulepi avasamāno,",
  "atk-s0513a1:2697_2": "ācārasikkhāpakaṃ kañci nissāya avasitattāti attho.",
  "atk-s0513a1:2697_3": "Nāyaṃ kālaṃ akālaṃ vāti “imasmiṃ kāle vassitabbaṃ,",
  "atk-s0513a1:2697_4": "imasmiṃ na vassitabba”nti evaṃ vassitabbayuttakaṃ kālaṃ vā akālaṃ vā esa kukkuṭo na jānāti,",
  "atk-s0513a1:2697_5": "ajānanabhāveneva jīvitakkhayaṃ pattoti.",
  "atk-s0513a1:2697_6": "Idaṃ kāraṇaṃ dassetvā bodhisatto yāvatāyukaṃ ṭhatvā yathākammaṃ gato.",
  "atk-s0513a1:2698_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:2698_1": "“tadā akālarāvī kukkuṭo ayaṃ bhikkhu ahosi,",
  "atk-s0513a1:2698_2": "antevāsikā buddhaparisā,",
  "atk-s0513a1:2698_3": "ācariyo pana ahameva ahosi”nti.",
  "atk-s0513a1:2699_0": "Akālarāvijātakavaṇṇanā navamā.",
  "atk-s0513a1:2701_0": "[120] 10. Bandhanamokkhajātakavaṇṇanā",
  "atk-s0513a1:2702_0": "Abaddhā tattha bajjhantīti idaṃ satthā jetavane viharanto ciñcamāṇavikaṃ ārabbha kathesi.",
  "atk-s0513a1:2702_1": "Tassā vatthu dvādasakanipāte mahāpadumajātake āvi bhavissati.",
  "atk-s0513a1:2702_2": "Tadā pana satthā “na,",
  "atk-s0513a1:2702_3": "bhikkhave,",
  "atk-s0513a1:2702_4": "ciñcamāṇavikā idāneva maṃ abhūtena abbhācikkhati,",
  "atk-s0513a1:2702_5": "pubbepi abbhācikkhiyevā”ti vatvā atītaṃ āhari.",
  "atk-s0513a1:2703_0": "Atīte bārāṇasiyaṃ brahmadatte rajjaṃ kārente bodhisatto purohitassa gehe nibbattitvā vayappatto pitu accayena tasseva purohito ahosi.",
  "atk-s0513a1:2703_1": "Tena aggamahesiyā varo dinno hoti “bhadde,",
  "atk-s0513a1:2703_2": "yaṃ icchasi,",
  "atk-s0513a1:2703_3": "taṃ vadeyyāsī”ti.",
  "atk-s0513a1:2703_4": "Sā evamāha “na mayhaṃ añño varo nāma dullabho,",
  "atk-s0513a1:2703_5": "ito pana te paṭṭhāya aññā itthī kilesavasena na oloketabbā”ti.",
  "atk-s0513a1:2703_6": "So paṭikkhipitvā punappunaṃ nippīḷiyamāno tassā vacanaṃ atikkamituṃ asakkonto sampaṭicchitvā tato paṭṭhāya",
  "atk-s0513a1:2703_7": "soḷasasu nāṭakitthisahassesu kilesavasena ekitthimpi na olokesi.",
  "atk-s0513a1:2704_0": "Athassa paccanto kuppi,",
  "atk-s0513a1:2704_1": "paccante ṭhitā yodhā corehi saddhiṃ dve tayo saṅgāme katvā “ito uttari mayaṃ na sakkomā”ti rañño paṇṇaṃ pesesuṃ.",
  "atk-s0513a1:2704_2": "Rājā tattha gantukāmo balakāyaṃ saṃharitvā taṃ pakkosāpetvā “bhadde,",
  "atk-s0513a1:2704_3": "ahaṃ paccantaṃ gacchāmi,",
  "atk-s0513a1:2704_4": "tattha nānappakārāni yuddhāni honti,",
  "atk-s0513a1:2704_5": "jayaparājayopi anibaddho,",
  "atk-s0513a1:2704_6": "tādisesu ṭhānesu mātugāmo dupparihāro,",
  "atk-s0513a1:2704_7": "tvaṃ idheva nivattāhī”ti āha.",
  "atk-s0513a1:2704_8": "Sā “na sakkā, deva,",
  "atk-s0513a1:2704_9": "mayā nivattitu”nti punappunaṃ raññā paṭikkhittā āha “tena hi ekekaṃ yojanaṃ gantvā mayhaṃ sukhadukkhajānanatthaṃ ekekaṃ manussaṃ peseyyāthā”ti.",
  "atk-s0513a1:2704_10": "Rājā “sādhū”ti sampaṭicchitvā bodhisattaṃ nagare ṭhapetvā mahantena balakāyena nikkhamitvā gacchanto",
  "atk-s0513a1:2704_11": "yojane yojane ekekaṃ purisaṃ “amhākaṃ ārogyaṃ ārocetvā deviyā sukhadukkhaṃ jānitvā āgacchā”ti pesesi.",
  "atk-s0513a1:2704_12": "Sā āgatāgataṃ purisaṃ “rājā kimatthaṃ taṃ pesetī”ti pucchitvā “tumhākaṃ sukhadukkhajānanatthāyā”ti vutte",
  "atk-s0513a1:2704_13": "“tena hi ehī”ti tena saddhiṃ asaddhammaṃ paṭisevati.",
  "atk-s0513a1:2704_14": "Rājā dvattiṃsayojanamaggaṃ gacchanto dvattiṃsa jane pesesi,",
  "atk-s0513a1:2704_15": "sā sabbehipi tehi saddhiṃ tatheva akāsi.",
  "atk-s0513a1:2705_0": "Rājā paccantaṃ vūpasametvā janapadaṃ samassāsetvā puna āgacchantopi tatheva dvattiṃsa jane pesesi,",
  "atk-s0513a1:2705_1": "sā tehipi saddhiṃ tatheva vippaṭipajjiyeva.",
  "atk-s0513a1:2705_2": "Rājā āgantvā jayakkhandhāvāraṭṭhāne ṭhatvā “nagaraṃ paṭijaggāpetū”ti bodhisattassa paṇṇaṃ pesesi.",
  "atk-s0513a1:2705_3": "Bodhisatto sakalanagaraṃ paṭijaggāpetvā rājanivesanaṃ paṭijaggāpento deviyā vasanaṭṭhānaṃ agamāsi.",
  "atk-s0513a1:2705_4": "Sā bodhisattassa rūpasobhaggappattaṃ kāyaṃ disvā saṇṭhātuṃ asakkontī “ehi, brāhmaṇa,",
  "atk-s0513a1:2705_5": "sayanaṃ abhiruhā”ti āha.",
  "atk-s0513a1:2705_6": "Bodhisatto “mā evaṃ avaca,",
  "atk-s0513a1:2705_7": "rājāpi garu,",
  "atk-s0513a1:2705_8": "akusalampi bhāyāmi,",
  "atk-s0513a1:2705_9": "na sakkā mayā evaṃ kātu”nti āha.",
  "atk-s0513a1:2705_10": "“Catusaṭṭhiyā pādamūlikānaṃ neva rājā garu,",
  "atk-s0513a1:2705_11": "na akusalaṃ bhāyanti.",
  "atk-s0513a1:2705_12": "Taveva rājā garu,",
  "atk-s0513a1:2705_13": "tvaṃyeva ca akusalaṃ bhāyasī”ti. “Āma, devi,",
  "atk-s0513a1:2705_14": "sace tesampi evaṃ bhaveyya,",
  "atk-s0513a1:2705_15": "na evarūpaṃ kareyyuṃ”.",
  "atk-s0513a1:2705_16": "“Ahaṃ pana jānamāno evarūpaṃ sāhasiyakammaṃ na karissāmī”ti.",
  "atk-s0513a1:2705_17": "“Kiṃ bahuṃ vippalapasi,",
  "atk-s0513a1:2705_18": "sace me vacanaṃ na karosi,",
  "atk-s0513a1:2705_19": "sīsaṃ te chindāpessāmī”ti.",
  "atk-s0513a1:2705_20": "“Tiṭṭhatu tāva ekasmiṃ attabhāve sīsaṃ,",
  "atk-s0513a1:2705_21": "attabhāvasahassepi sīse chijjante na sakkā mayā evarūpaṃ kātu”nti. Sā “hotu,",
  "atk-s0513a1:2705_22": "jānissāmī”ti bodhisattaṃ tajjetvā attano gabbhaṃ pavisitvā sarīre nakhavaḷañjaṃ dassetvā telena gattāni",
  "atk-s0513a1:2705_23": "abbhañjitvā kiliṭṭhavatthaṃ nivāsetvā gilānālayaṃ katvā dāsiyo āṇāpesi ‘raññā kahaṃ devī’ti vutte ‘gilānā’ti",
  "atk-s0513a1:2705_24": "katheyyāthā”ti.",
  "atk-s0513a1:2706_0": "Bodhisattopi rañño paṭipathaṃ agamāsi.",
  "atk-s0513a1:2706_1": "Rājā nagaraṃ padakkhiṇaṃ katvā pāsādaṃ āruyha deviṃ apassanto “kahaṃ,",
  "atk-s0513a1:2706_2": "devī”ti pucchi. “Gilānā, devā”ti.",
  "atk-s0513a1:2706_3": "Sopi sirigabbhaṃ pavisitvā tassā piṭṭhiṃ parimajjanto “kiṃ te, bhadde,",
  "atk-s0513a1:2706_4": "aphāsuka”nti pucchi.",
  "atk-s0513a1:2706_5": "Sā tuṇhī ahosi.",
  "atk-s0513a1:2706_6": "Tatiyavāre rājānaṃ oloketvā “tvampi, mahārāja,",
  "atk-s0513a1:2706_7": "jīvasi nāma,",
  "atk-s0513a1:2706_8": "mādisāpi itthiyo sassāmikāyeva nāmā”ti āha.",
  "atk-s0513a1:2706_9": "“Kiṃ etaṃ,",
  "atk-s0513a1:2706_10": "bhadde”ti?",
  "atk-s0513a1:2706_11": "Tumhehi nagaraṃ rakkhanatthāya ṭhapito purohito “tumhākaṃ nivesanaṃ paṭijaggāmī”ti idhāgantvā attano",
  "atk-s0513a1:2706_12": "vacanaṃ akarontiṃ maṃ paharitvā attano manaṃ pūretvā gatoti.",
  "atk-s0513a1:2706_13": "Rājā aggimhi pakkhittaloṇasakkharā viya kodhena taṭataṭāyanto sirigabbhā nikkhamitvā dovārikapādamūlikādayo pakkosāpetvā “gacchatha, bhaṇe,",
  "atk-s0513a1:2706_14": "purohitaṃ pacchābāhaṃ bandhitvā vajjhabhāvappattaṃ katvā nagarā nīharitvā āghātanaṃ netvā sīsamassa chindathā”ti āha.",
  "atk-s0513a1:2706_15": "Te vegena gantvā taṃ pacchābāhaṃ bandhitvā vajjhabheriṃ carāpesuṃ.",
  "atk-s0513a1:2707_0": "Bodhisatto cintesi –",
  "atk-s0513a1:2707_1": "“addhā tāya duṭṭhadeviyā rājā puretarameva paribhinno,",
  "atk-s0513a1:2707_2": "ajja dānāhaṃ attano baleneva attānaṃ mocessāmī”ti.",
  "atk-s0513a1:2707_3": "So te purise āha “bho,",
  "atk-s0513a1:2707_4": "tumhe maṃ mārentā rañño dassetvāva mārethā”ti.",
  "atk-s0513a1:2707_5": "“Kiṃkāraṇā”ti?",
  "atk-s0513a1:2707_6": "“Ahaṃ rājakammiko,",
  "atk-s0513a1:2707_7": "bahu me kammaṃ kataṃ,",
  "atk-s0513a1:2707_8": "bahūni mahānidhiṭṭhānāni jānāmi,",
  "atk-s0513a1:2707_9": "rājakuṭumbaṃ mayā vicāritaṃ.",
  "atk-s0513a1:2707_10": "Sace maṃ rañño na dassessatha,",
  "atk-s0513a1:2707_11": "bahudhanaṃ nassissati,",
  "atk-s0513a1:2707_12": "mayā rañño sāpateyye ācikkhite pacchā kātabbaṃ karothā”ti.",
  "atk-s0513a1:2707_13": "Te taṃ rañño dassayiṃsu.",
  "atk-s0513a1:2707_14": "Rājā taṃ disvāva “kasmā bho, brāhmaṇa,",
  "atk-s0513a1:2707_15": "mayi lajjaṃ na akāsi,",
  "atk-s0513a1:2707_16": "kasmā te evarūpaṃ pāpakammaṃ kata”nti āha.",
  "atk-s0513a1:2707_17": "“Mahārāja,",
  "atk-s0513a1:2707_18": "ahaṃ sotthiyakule jāto,",
  "atk-s0513a1:2707_19": "mayā kunthakipillikamattopi pāṇātipāto na katapubbo,",
  "atk-s0513a1:2707_20": "tiṇasalākamattampi adinnaṃ nādinnapubbaṃ,",
  "atk-s0513a1:2707_21": "lobhavasena paresaṃ itthī akkhīni ummīletvāpi na olokitapubbā,",
  "atk-s0513a1:2707_22": "hassavasenāpi musā na bhāsitapubbā,",
  "atk-s0513a1:2707_23": "kusaggenāpi majjaṃ na pītapubbaṃ,",
  "atk-s0513a1:2707_24": "ahaṃ tumhesu niraparādho.",
  "atk-s0513a1:2707_25": "Sā pana bālā lobhavasena maṃ hatthe gahetvā mayā paṭikkhittā maṃ tajjetvā attanā kataṃ pāpaṃ uttānaṃ katvā mama ācikkhitvā antogabbhaṃ paviṭṭhā.",
  "atk-s0513a1:2707_26": "Ahaṃ niraparādho,",
  "atk-s0513a1:2707_27": "paṇṇaṃ gahetvā pana āgatā catusaṭṭhi janā sāparādhā,",
  "atk-s0513a1:2707_28": "te pakkosāpetvā “tāya vo vacanaṃ kataṃ,",
  "atk-s0513a1:2707_29": "na kata”nti puccha, devāti.",
  "atk-s0513a1:2707_30": "Rājā te catusaṭṭhi jane bandhāpetvā deviṃ pakkosāpetvā “tayā etehi saddhiṃ pāpaṃ kataṃ,",
  "atk-s0513a1:2707_31": "na kata”nti pucchi. “Kataṃ,",
  "atk-s0513a1:2707_32": "devā”ti vutte te pacchābāhaṃ bandhāpetvā “imesaṃ catusaṭṭhijanānaṃ sīsāni chindathā”ti āṇāpesi.",
  "atk-s0513a1:2708_0": "Atha naṃ bodhisatto āha – “natthi, mahārāja,",
  "atk-s0513a1:2708_1": "etesaṃ doso,",
  "atk-s0513a1:2708_2": "devī attano ruciṃ kārāpesi.",
  "atk-s0513a1:2708_3": "Niraparādhā ete,",
  "atk-s0513a1:2708_4": "tasmā nesaṃ khamatha.",
  "atk-s0513a1:2708_5": "Tassāpi doso natthi,",
  "atk-s0513a1:2708_6": "itthiyo nāma methunadhammena atittā.",
  "atk-s0513a1:2708_7": "Jātisabhāvo hi esa.",
  "atk-s0513a1:2708_8": "Etāsaṃ khamitabbayuttameva hoti.",
  "atk-s0513a1:2708_9": "Tasmā etissāpi khamathā”ti nānappakārena rājānaṃ saññāpetvā te catusaṭṭhipi jane tañca bālaṃ mocāpetvā sabbesaṃ yathāsakāni ṭhānāni dāpesi.",
  "atk-s0513a1:2708_10": "Evaṃ te sabbe mocetvā sakaṭṭhāne patiṭṭhāpetvā bodhisatto rājānaṃ upasaṅkamitvā “mahārāja,",
  "atk-s0513a1:2708_11": "andhabālānaṃ nāma avatthukena vacanena abandhitabbayuttakāpi paṇḍitā pacchābāhaṃ baddhā,",
  "atk-s0513a1:2708_12": "paṇḍitānaṃ kāraṇayuttena vacanena pacchābāhaṃ baddhāpi muttā.",
  "atk-s0513a1:2708_13": "Evaṃ bālā nāma abandhitabbayuttakepi bandhāpenti,",
  "atk-s0513a1:2708_14": "paṇḍitā baddhepi mocentī”ti vatvā imaṃ gāthamāha –",
  "atk-s0513a1:2709_0": "120.",
  "atk-s0513a1:2710_0": "“Abaddhā tattha bajjhanti, yattha bālā pabhāsare;",
  "atk-s0513a1:2711_0": "Baddhāpi tattha muccanti, yattha dhīrā pabhāsare”ti.",
  "atk-s0513a1:2712_0": "Tattha abaddhāti abandhitabbayuttā. Pabhāsareti pabhāsanti vadanti kathenti.",
  "atk-s0513a1:2713_0": "Evaṃ mahāsatto imāya gāthāya rañño dhammaṃ desetvā “mayā imaṃ dukkhaṃ agāre vasanabhāvena laddhaṃ,",
  "atk-s0513a1:2713_1": "idāni me agārena kiccaṃ natthi,",
  "atk-s0513a1:2713_2": "pabbajjaṃ me anujāna,",
  "atk-s0513a1:2713_3": "devā”ti pabbajjaṃ anujānāpetvā assumukhaṃ ñātijanaṃ mahantañca vibhavaṃ pahāya isipabbajjaṃ pabbajitvā",
  "atk-s0513a1:2713_4": "himavante vasanto abhiññā ca samāpattiyo ca nibbattetvā brahmalokaparāyaṇo ahosi.",
  "atk-s0513a1:2714_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:2714_1": "“tadā duṭṭhadevī ciñcamāṇavikā ahosi,",
  "atk-s0513a1:2714_2": "rājā ānando,",
  "atk-s0513a1:2714_3": "purohito pana ahameva ahosi”nti.",
  "atk-s0513a1:2715_0": "Bandhanamokkhajātakavaṇṇanā dasamā.",
  "atk-s0513a1:2716_0": "Haṃcivaggo dvādasamo.",
  "atk-s0513a1:2717_0": "Tassuddānaṃ –",
  "atk-s0513a1:2718_0": "Gadrabhapañhā amarā, siṅgālaṃ mitacinti ca;",
  "atk-s0513a1:2719_0": "Anusāsikadubbacaṃ, tittiraṃ vaṭṭakaṃ puna;",
  "atk-s0513a1:2720_0": "Akālarāvi bandhananti.",
  "atk-s0513a1:2721_0": "13. Kusanāḷivaggo",
  "atk-s0513a1:2723_0": "[121] 1. Kusanāḷijātakavaṇṇanā",
  "atk-s0513a1:2724_0": "Kare sarikkhoti idaṃ satthā jetavane viharanto anāthapiṇḍikassa mittaṃ ārabbha kathesi.",
  "atk-s0513a1:2724_1": "Anāthapiṇḍikassa hi mittasuhajjañātibandhavā ekato hutvā “mahāseṭṭhi ayaṃ tayā jātigottadhanadhaññādīhi neva sadiso,",
  "atk-s0513a1:2724_2": "na uttaritaro,",
  "atk-s0513a1:2724_3": "kasmā etena saddhiṃ santhavaṃ karosi,",
  "atk-s0513a1:2724_4": "mā karohī”ti punappunaṃ nivāresuṃ.",
  "atk-s0513a1:2724_5": "Anāthapiṇḍiko pana “mittasanthavo nāma hīnehipi samehipi atirekehipi kattabboyevā”ti tesaṃ vacanaṃ aggahetvā",
  "atk-s0513a1:2724_6": "bhogagāmaṃ gacchanto taṃ kuṭumbarakkhakaṃ katvā agamāsīti sabbaṃ kāḷakaṇṇivatthusmiṃ vuttanayeneva veditabbaṃ.",
  "atk-s0513a1:2724_7": "Idha pana anāthapiṇḍikena attano ghare pavattiyā ārocitāya satthā “gahapati,",
  "atk-s0513a1:2724_8": "mitto nāma khuddako natthi,",
  "atk-s0513a1:2724_9": "mittadhammaṃ rakkhituṃ samatthabhāvovettha pamāṇaṃ,",
  "atk-s0513a1:2724_10": "mitto nāma attanā samopi hīnopi seṭṭhopi gahetabbo.",
  "atk-s0513a1:2724_11": "Sabbepi hete attano pattabhāraṃ nittharantiyeva,",
  "atk-s0513a1:2724_12": "idāni tāva tvaṃ attano nīcamittaṃ nissāya kuṭumbassa sāmiko jāto,",
  "atk-s0513a1:2724_13": "porāṇā pana nīcamittaṃ nissāya vimānasāmikā jātā”ti vatvā tena yācito atītaṃ āhari.",
  "atk-s0513a1:2725_0": "Atīte bārāṇasiyaṃ brahmadatte rajjaṃ kārente bodhisatto rañño uyyāne kusanāḷigacche devatā hutvā nibbatti.",
  "atk-s0513a1:2725_1": "Tasmiṃyeva ca uyyāne maṅgalasilaṃ nissāya ujugatakkhandho parimaṇḍalasākhāviṭapasampanno rañño santikā laddhasammāno rucamaṅgalarukkho atthi,",
  "atk-s0513a1:2725_2": "“mukhako”tipi vuccati.",
  "atk-s0513a1:2725_3": "Tasmiṃ eko mahesakkho devarājā nibbatti.",
  "atk-s0513a1:2725_4": "Bodhisattassa tena saddhiṃ mittasanthavo ahosi.",
  "atk-s0513a1:2725_5": "Tadā rājā ekasmiṃ ekatthambhake pāsāde vasati,",
  "atk-s0513a1:2725_6": "tassa so thambho cali.",
  "atk-s0513a1:2725_7": "Athassa calitabhāvaṃ rañño ārocesuṃ.",
  "atk-s0513a1:2725_8": "Rājā vaḍḍhakī pakkosāpetvā “tātā,",
  "atk-s0513a1:2725_9": "mama ekatthambhakassa maṅgalapāsādassa thambho calito,",
  "atk-s0513a1:2725_10": "ekaṃ sāratthambhaṃ āharitvā taṃ niccalaṃ karothā”ti āha.",
  "atk-s0513a1:2725_11": "Te “sādhu,",
  "atk-s0513a1:2725_12": "devā”ti rañño vacanaṃ sampaṭicchitvā tadanucchavikaṃ rukkhaṃ pariyesamānā aññattha adisvā uyyānaṃ pavisitvā",
  "atk-s0513a1:2725_13": "taṃ mukhakarukkhaṃ disvā rañño santikaṃ gantvā “kiṃ, tātā,",
  "atk-s0513a1:2725_14": "diṭṭho vo tadanucchaviko rukkho”ti vutte “diṭṭho, deva,",
  "atk-s0513a1:2725_15": "apica taṃ chindituṃ na visahāmā”ti āhaṃsu.",
  "atk-s0513a1:2725_16": "“Kiṃkāraṇā”ti?",
  "atk-s0513a1:2725_17": "Mayañhi aññattha rukkhaṃ apassantā uyyānaṃ pavisimha,",
  "atk-s0513a1:2725_18": "tatrapi ṭhapetvā maṅgalarukkhaṃ aññaṃ na passāma.",
  "atk-s0513a1:2725_19": "Iti naṃ maṅgalarukkhatāya chindituṃ na visahāmāti.",
  "atk-s0513a1:2725_20": "Gacchatha,",
  "atk-s0513a1:2725_21": "taṃ chinditvā pāsādaṃ thiraṃ karotha,",
  "atk-s0513a1:2725_22": "mayaṃ aññaṃ maṅgalarukkhaṃ karissāmāti.",
  "atk-s0513a1:2725_23": "Te “sādhū”ti balikammaṃ gahetvā uyyānaṃ gantvā “sve chindissāmā”ti rukkhassa balikammaṃ katvā nikkhamiṃsu.",
  "atk-s0513a1:2726_0": "Rukkhadevatā taṃ kāraṇaṃ ñatvā “sve mayhaṃ vimānaṃ nāsessanti,",
  "atk-s0513a1:2726_1": "dārake gahetvā kuhiṃ gamissāmī”ti gantabbaṭṭhānaṃ apassantī puttake gīvāya gahetvā parodi.",
  "atk-s0513a1:2726_2": "Tassā sandiṭṭhasambhattā rukkhadevatā āgantvā “kiṃ eta”nti pucchitvā taṃ kāraṇaṃ sutvā sayampi vaḍḍhakīnaṃ",
  "atk-s0513a1:2726_3": "paṭikkamanūpāyaṃ apassantiyo taṃ parissajitvā rodituṃ ārabhiṃsu.",
  "atk-s0513a1:2726_4": "Tasmiṃ samaye bodhisatto “rukkhadevataṃ passissāmī”ti tattha gantvā taṃ kāraṇaṃ sutvā “hotu,",
  "atk-s0513a1:2726_5": "mā cintayittha,",
  "atk-s0513a1:2726_6": "ahaṃ rukkhaṃ chindituṃ na dassāmi,",
  "atk-s0513a1:2726_7": "sve vaḍḍhakīnaṃ āgatakāle mama kāraṇaṃ passathā”ti tā devatā samassāsetvā punadivase vaḍḍhakīnaṃ āgatavelāya",
  "atk-s0513a1:2726_8": "kakaṇṭakavesaṃ gahetvā vaḍḍhakīnaṃ purato gantvā maṅgalarukkhassa mūlantaraṃ pavisitvā taṃ rukkhaṃ susiraṃ",
  "atk-s0513a1:2726_9": "viya katvā rukkhamajjhena abhiruhitvā khandhamatthakena nikkhamitvā sīsaṃ kampayamāno nipajji.",
  "atk-s0513a1:2726_10": "Mahāvaḍḍhakī taṃ kakaṇṭakaṃ disvā rukkhaṃ hatthena paharitvā “susirarukkho eso nissāro,",
  "atk-s0513a1:2726_11": "hiyyo anupadhāretvāva balikammaṃ karimhā”ti ekaghanaṃ mahārukkhaṃ garahitvā pakkāmi.",
  "atk-s0513a1:2726_12": "Rukkhadevatā bodhisattaṃ nissāya vimānassa sāminī jātā.",
  "atk-s0513a1:2727_0": "Tassā paṭisanthāratthāya sandiṭṭhasambhattā bahū devatā sannipatiṃsu.",
  "atk-s0513a1:2727_1": "Rukkhadevatā “vimānaṃ me laddha”nti tuṭṭhacittā tāsaṃ devatānaṃ majjhe bodhisattassa guṇaṃ kathayamānā “bho, devatā,",
  "atk-s0513a1:2727_2": "mayaṃ mahesakkhā hutvāpi dandhapaññatāya imaṃ upāyaṃ na jānimha,",
  "atk-s0513a1:2727_3": "kusanāḷidevatā pana attano ñāṇasampattiyā amhe vimānasāmike akāsi,",
  "atk-s0513a1:2727_4": "mitto nāma sadisopi adhikopi hīnopi kattabbova.",
  "atk-s0513a1:2727_5": "Sabbepi hi attano thāmena sahāyakānaṃ uppannaṃ dukkhaṃ nittharitvā sukhe patiṭṭhāpentiyevā”ti mittadhammaṃ vaṇṇetvā imaṃ gāthamāha –",
  "atk-s0513a1:2728_0": "121.",
  "atk-s0513a1:2729_0": "“Kare sarikkho atha vāpi seṭṭho, nihīnako vāpi kareyya eko;",
  "atk-s0513a1:2730_0": "Kareyyumete byasane uttamatthaṃ, yathā ahaṃ kusanāḷi rucāya”nti.",
  "atk-s0513a1:2731_0": "Tattha kare sarikkhoti jātiādīhi sadisopi mittadhammaṃ kareyya.",
  "atk-s0513a1:2731_1": "Atha vāpi seṭṭhoti jātiādīhi adhikopi kareyya.",
  "atk-s0513a1:2731_2": "Nihīnako vāpi kareyya ekoti eko jātiādīhi hīnopi mittadhammaṃ kareyya.",
  "atk-s0513a1:2731_3": "Tasmā sabbepi ete mittā kātabbāyevāti dīpeti.",
  "atk-s0513a1:2731_4": "Kiṃkāraṇā?",
  "atk-s0513a1:2731_5": "Kareyyumete byasane uttamatthanti sabbepete sahāyassa byasane uppanne attano attano pattabhāraṃ vahamānā uttamatthaṃ kareyyuṃ,",
  "atk-s0513a1:2731_6": "kāyikacetasikadukkhato taṃ sahāyakaṃ moceyyumevāti attho.",
  "atk-s0513a1:2731_7": "Tasmā hīnopi mitto kātabboyeva,",
  "atk-s0513a1:2731_8": "pageva itare.",
  "atk-s0513a1:2731_9": "Tatridaṃ opammaṃ –",
  "atk-s0513a1:2731_10": "yathā ahaṃ kusanāḷi rucāyanti,",
  "atk-s0513a1:2731_11": "yathā ahaṃ rucāyaṃ nibbattadevatā ayañca kusanāḷidevatā,",
  "atk-s0513a1:2731_12": "appesakkhāpi mittasanthavaṃ karimha,",
  "atk-s0513a1:2731_13": "tatrapāhaṃ mahesakkhāpi samānā attano uppannadukkhaṃ bālatāya anupāyakusalatāya harituṃ nāsakkhiṃ,",
  "atk-s0513a1:2731_14": "imaṃ pana appesakkhampi samānaṃ paṇḍitadevataṃ nissāya dukkhato muttomhi.",
  "atk-s0513a1:2731_15": "Tasmā aññehipi dukkhā muccitukāmehi samavisiṭṭhabhāvaṃ anoloketvā hīnopi paṇḍito mitto kātabboti.",
  "atk-s0513a1:2732_0": "Rucādevatā imāya gāthāya devasaṅghassa dhammaṃ desetvā yāvatāyukaṃ ṭhatvā saddhiṃ kusanāḷidevatāya yathākammaṃ gatā.",
  "atk-s0513a1:2733_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:2733_1": "“tadā rucādevatā ānando ahosi,",
  "atk-s0513a1:2733_2": "kusanāḷidevatā pana ahameva ahosi”nti.",
  "atk-s0513a1:2734_0": "Kusanāḷijātakavaṇṇanā paṭhamā.",
  "atk-s0513a1:2736_0": "[122] 2. Dummedhajātakavaṇṇanā",
  "atk-s0513a1:2737_0": "Yasaṃ laddhāna dummedhoti idaṃ satthā veḷuvane viharanto devadattaṃ ārabbha kathesi.",
  "atk-s0513a1:2737_1": "Dhammasabhāyañhi bhikkhū “āvuso devadatto,",
  "atk-s0513a1:2737_2": "tathāgatassa puṇṇacandasassirikamukhaṃ asītānubyañjanadvattiṃsamahāpurisalakkhaṇapaṭimaṇḍitaṃ byāmappabhāparikkhittaṃ",
  "atk-s0513a1:2737_3": "āveḷāveḷābhūtā yamakayamakabhūtā ghanabuddharasmiyo vissajjentaṃ paramasobhaggappattaṃ attabhāvañca oloketvā",
  "atk-s0513a1:2737_4": "cittaṃ pasādetuṃ na sakkoti,",
  "atk-s0513a1:2737_5": "usūyameva karoti.",
  "atk-s0513a1:2737_6": "‘Buddhā nāma evarūpena sīlena samādhinā paññāya vimuttiyā vimuttiñāṇadassanena samannāgatā’ti vuccamāne vaṇṇaṃ sahituṃ na sakkoti,",
  "atk-s0513a1:2737_7": "usūyameva karotī”ti devadattassa aguṇakathaṃ kathayiṃsu.",
  "atk-s0513a1:2737_8": "Satthā āgantvā “kāya nuttha,",
  "atk-s0513a1:2737_9": "bhikkhave,",
  "atk-s0513a1:2737_10": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a1:2737_11": "bhikkhave,",
  "atk-s0513a1:2737_12": "idāneva devadatto mama vaṇṇe bhaññamāne usūyaṃ karoti,",
  "atk-s0513a1:2737_13": "pubbepi akāsiyevā”ti vatvā atītaṃ āhari.",
  "atk-s0513a1:2738_0": "Atīte magadharaṭṭhe rājagahanagare ekasmiṃ magadharāje rajjaṃ kārente bodhisatto hatthiyoniyaṃ nibbattitvā",
  "atk-s0513a1:2738_1": "sabbaseto ahosi heṭṭhā vaṇṇitasadisāya rūpasampattiyā samannāgato.",
  "atk-s0513a1:2738_2": "Atha naṃ “lakkhaṇasampanno aya”nti so rājā maṅgalahatthiṃ akāsi.",
  "atk-s0513a1:2738_3": "Athekasmiṃ chaṇadivase sakalanagaraṃ devanagaraṃ viya alaṅkārāpetvā sabbālaṅkārapaṭimaṇḍitaṃ maṅgalahatthiṃ",
  "atk-s0513a1:2738_4": "abhiruhitvā mahantena rājānubhāvena nagaraṃ padakkhiṇaṃ akāsi.",
  "atk-s0513a1:2738_5": "Mahājano tattha tattha ṭhatvā maṅgalahatthino rūpasobhaggappattaṃ sarīraṃ disvā “aho rūpaṃ, aho gati, aho līḷā,",
  "atk-s0513a1:2738_6": "aho lakkhaṇasampatti,",
  "atk-s0513a1:2738_7": "evarūpo nāma sabbasetavaravāraṇo cakkavattirañño anucchaviko”ti maṅgalahatthimeva vaṇṇesi.",
  "atk-s0513a1:2739_0": "Rājā maṅgalahatthissa vaṇṇaṃ sutvā sahituṃ asakkonto usūyaṃ uppādetvā “ajjeva taṃ pabbatapāde pātetvā",
  "atk-s0513a1:2739_1": "jīvitakkhayaṃ pāpessāmī”ti hatthācariyaṃ pakkosāpetvā “kinti katvā tayā ayaṃ nāgo sikkhāpito”ti āha.",
  "atk-s0513a1:2739_2": "“Susikkhāpito, devā”ti.",
  "atk-s0513a1:2739_3": "“Na susikkhito,",
  "atk-s0513a1:2739_4": "dusikkhito”ti.",
  "atk-s0513a1:2739_5": "“Susikkhito, devā”ti.",
  "atk-s0513a1:2739_6": "“Yadi susikkhito,",
  "atk-s0513a1:2739_7": "sakkhissasi naṃ vepullapabbatamatthakaṃ āropetu”nti. “Āma, devā”ti.",
  "atk-s0513a1:2739_8": "“Tena hi ehī”ti sayaṃ otaritvā hatthācariyaṃ āropetvā pabbatapādaṃ gantvā hatthācariyena hatthipiṭṭhiyaṃ",
  "atk-s0513a1:2739_9": "nisīditvāva hatthimhi vepullapabbatamatthakaṃ āropite sayampi amaccagaṇaparivuto pabbatamatthakaṃ abhiruhitvā",
  "atk-s0513a1:2739_10": "hatthiṃ papātābhimukhaṃ kāretvā “tvaṃ ‘mayā esa susikkhāpito’ti vadesi,",
  "atk-s0513a1:2739_11": "tīhiyeva tāva naṃ pādehi ṭhapehī”ti āha.",
  "atk-s0513a1:2739_12": "Hatthācariyo piṭṭhiyaṃ nisīditvāva “bho tīhi pādehi tiṭṭhā”ti hatthissa paṇhikāya saññaṃ adāsi,",
  "atk-s0513a1:2739_13": "mahāsatto tathā akāsi.",
  "atk-s0513a1:2739_14": "Puna rājā “dvīhi purimapādehiyeva ṭhapehī”ti āha,",
  "atk-s0513a1:2739_15": "mahāsatto dve pacchimapāde ukkhipitvā purimapādehi aṭṭhāsi.",
  "atk-s0513a1:2739_16": "“Pacchimapādehiyevā”ti vuttepi dve purimapāde ukkhipitvā pacchimapādehi aṭṭhāsi,",
  "atk-s0513a1:2739_17": "“ekenā”ti vuttepi tayo pāde ukkhipitvā ekeneva aṭṭhāsi.",
  "atk-s0513a1:2739_18": "Athassa apatanabhāvaṃ ñatvā “sace pahosi,",
  "atk-s0513a1:2739_19": "ākāse naṃ ṭhapehī”ti āha.",
  "atk-s0513a1:2740_0": "Ācariyo cintesi –",
  "atk-s0513a1:2740_1": "“sakalajambudīpe iminā sadiso susikkhito hatthī nāma natthi,",
  "atk-s0513a1:2740_2": "nissaṃsayaṃ panetaṃ esa papāte pātetvā māretukāmo bhavissatī”ti.",
  "atk-s0513a1:2740_3": "So tassa kaṇṇamūle mantesi “tāta,",
  "atk-s0513a1:2740_4": "ayaṃ rājā taṃ papāte pātetvā māretukāmo,",
  "atk-s0513a1:2740_5": "na tvaṃ etassa anucchaviko.",
  "atk-s0513a1:2740_6": "Sace te ākāsena gantuṃ balaṃ atthi,",
  "atk-s0513a1:2740_7": "maṃ yathānisinnaṃyeva ādāya vehāsaṃ abbhuggantvā bārāṇasiṃ gacchā”ti.",
  "atk-s0513a1:2740_8": "Puññiddhiyā samannāgato mahāsatto taṅkhaṇaññeva ākāse aṭṭhāsi.",
  "atk-s0513a1:2740_9": "Hatthācariyo “mahārāja,",
  "atk-s0513a1:2740_10": "ayaṃ hatthī puññiddhiyā samannāgato,",
  "atk-s0513a1:2740_11": "na tādisassa mandapuññassa dubbuddhino anucchaviko,",
  "atk-s0513a1:2740_12": "paṇḍitassa puññasampannassa rañño anucchaviko,",
  "atk-s0513a1:2740_13": "tādisā nāma mandapuññā evarūpaṃ vāhanaṃ labhitvā tassa guṇaṃ ajānantā tañceva vāhanaṃ avasesañca yasasampattiṃ",
  "atk-s0513a1:2740_14": "nāsentiyevā”ti vatvā hatthikkhandhe nisinnova imaṃ gāthamāha –",
  "atk-s0513a1:2741_0": "122.",
  "atk-s0513a1:2742_0": "“Yasaṃ laddhāna dummedho, anatthaṃ carati attano;",
  "atk-s0513a1:2743_0": "Attano ca paresañca, hiṃsāya paṭipajjatī”ti.",
  "atk-s0513a1:2744_0": "Tatrāyaṃ saṅkhepattho – mahārāja,",
  "atk-s0513a1:2744_1": "tādiso dummedho nippañño puggalo parivārasampattiṃ labhitvā attano anatthaṃ carati.",
  "atk-s0513a1:2744_2": "Kiṃkāraṇā?",
  "atk-s0513a1:2744_3": "So hi yasamadamatto kattabbākattabbaṃ ajānanto attano ca paresañca hiṃsāya paṭipajjati.",
  "atk-s0513a1:2744_4": "Hiṃsā vuccati kilamanaṃ dukkhuppādanaṃ,",
  "atk-s0513a1:2744_5": "tadatthāya eva paṭipajjatīti.",
  "atk-s0513a1:2745_0": "Evaṃ imāya gāthāya rañño dhammaṃ desetvā “tiṭṭha dāni tva”nti vatvā ākāse uppatitvā bārāṇasinagaraṃ gantvā rājaṅgaṇe ākāse aṭṭhāsi.",
  "atk-s0513a1:2745_1": "Sakalanagaraṃ saṅkhubhitvā “amhākaṃ rañño ākāsena setavaravāraṇo āgantvā rājaṅgaṇe ṭhito”ti ekakolāhalaṃ ahosi.",
  "atk-s0513a1:2745_2": "Vegena raññopi ārocesuṃ.",
  "atk-s0513a1:2745_3": "Rājā nikkhamitvā “sace mayhaṃ upabhogatthāya āgatosi,",
  "atk-s0513a1:2745_4": "bhūmiyaṃ patiṭṭhāhī”ti āha.",
  "atk-s0513a1:2745_5": "Bodhisatto bhūmiyaṃ patiṭṭhāsi,",
  "atk-s0513a1:2745_6": "ācariyo otaritvā rājānaṃ vanditvā “kuto āgatosi,",
  "atk-s0513a1:2745_7": "tātā”ti vutte “rājagahato”ti vatvā sabbaṃ pavattiṃ ārocesi.",
  "atk-s0513a1:2745_8": "Rājā “manāpaṃ te, tāta,",
  "atk-s0513a1:2745_9": "kataṃ idhāgacchantenā”ti tuṭṭhahaṭṭho nagaraṃ sajjāpetvā vāraṇaṃ maṅgalahatthiṭṭhāne ṭhapetvā sakalarajjaṃ",
  "atk-s0513a1:2745_10": "tayo koṭṭhāse katvā ekaṃ bodhisattassa adāsi,",
  "atk-s0513a1:2745_11": "ekaṃ ācariyassa,",
  "atk-s0513a1:2745_12": "ekaṃ attanā aggahesi.",
  "atk-s0513a1:2745_13": "Bodhisattassa āgatakālato paṭṭhāyeva pana rañño sakalajambudīpe rajjaṃ hatthagatameva jātaṃ.",
  "atk-s0513a1:2745_14": "So jambudīpe aggarājā hutvā dānādīni puññāni katvā yathākammaṃ agamāsi.",
  "atk-s0513a1:2746_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:2746_1": "“tadā magadharājā devadatto ahosi,",
  "atk-s0513a1:2746_2": "bārāṇasirājā sāriputto,",
  "atk-s0513a1:2746_3": "hatthācariyo ānando,",
  "atk-s0513a1:2746_4": "hatthī pana ahameva ahosi”nti.",
  "atk-s0513a1:2747_0": "Dummedhajātakavaṇṇanā dutiyā.",
  "atk-s0513a1:2749_0": "[123] 3. Naṅgalīsajātakavaṇṇanā",
  "atk-s0513a1:2750_0": "Asabbatthagāmiṃ vācanti idaṃ satthā jetavane viharanto lāḷudāyittheraṃ ārabbha kathesi.",
  "atk-s0513a1:2750_1": "So kira dhammaṃ kathento “imasmiṃ ṭhāne idaṃ kathetabbaṃ,",
  "atk-s0513a1:2750_2": "imasmiṃ ṭhāne idaṃ na kathetabba”nti yuttāyuttaṃ na jānāti,",
  "atk-s0513a1:2750_3": "maṅgale avamaṅgalaṃ vadanto “tirokuṭṭesu tiṭṭhanti,",
  "atk-s0513a1:2750_4": "sandhisiṅghāṭakesu cā”ti idaṃ avamaṅgalaṃ maṅgalaṃ katvā anumodanaṃ katheti.",
  "atk-s0513a1:2750_5": "Avamaṅgalesu anumodanaṃ karonto “bahū devā manussā ca,",
  "atk-s0513a1:2750_6": "maṅgalāni acintayu”nti vatvā “evarūpānaṃ maṅgalānaṃ satampi sahassampi kātuṃ samatthā hothā”ti vadati.",
  "atk-s0513a1:2750_7": "Athekadivasaṃ dhammasabhāyaṃ bhikkhū “āvuso,",
  "atk-s0513a1:2750_8": "lāḷudāyī yuttāyuttaṃ na jānāti,",
  "atk-s0513a1:2750_9": "sabbattha abhāsitabbavācaṃ bhāsatī”ti kathaṃ samuṭṭhāpesuṃ.",
  "atk-s0513a1:2750_10": "Satthā āgantvā “kāya nuttha,",
  "atk-s0513a1:2750_11": "bhikkhave,",
  "atk-s0513a1:2750_12": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a1:2750_13": "bhikkhave,",
  "atk-s0513a1:2750_14": "lāḷudāyī idāneva dandhaparisakkano yuttāyuttaṃ na jānāti,",
  "atk-s0513a1:2750_15": "pubbepi evarūpo ahosi,",
  "atk-s0513a1:2750_16": "niccaṃ lāḷakoyeva eso”ti vatvā atītaṃ āhari.",
  "atk-s0513a1:2751_0": "Atīte bārāṇasiyaṃ brahmadatte rajjaṃ kārente bodhisatto brāhmaṇamahāsālakule nibbattitvā vayappatto takkasilāyaṃ",
  "atk-s0513a1:2751_1": "sabbasippāni uggaṇhitvā bārāṇasiyaṃ disāpāmokkho ācariyo hutvā pañca māṇavakasatāni sippaṃ vācesi.",
  "atk-s0513a1:2751_2": "Tadā tesu māṇavesu eko dandhaparisakkano lāḷako māṇavo dhammantevāsiko hutvā sippaṃ uggaṇhāti,",
  "atk-s0513a1:2751_3": "dandhabhāvena pana uggaṇhituṃ na sakkoti.",
  "atk-s0513a1:2751_4": "Bodhisattassa pana upakāro hoti,",
  "atk-s0513a1:2751_5": "dāso viya sabbakiccāni karoti.",
  "atk-s0513a1:2751_6": "Athekadivasaṃ bodhisatto sāyamāsaṃ bhuñjitvā sayane nipanno taṃ māṇavaṃ hatthapādapiṭṭhiparikammāni katvā gacchantaṃ āha “tāta,",
  "atk-s0513a1:2751_7": "mañcapāde upatthambhetvā yāhī”ti.",
  "atk-s0513a1:2751_8": "Māṇavo ekaṃ pādaṃ upatthambhetvā ekassa upatthambhakaṃ alabhanto attano ūrumhi ṭhapetvā rattiṃ khepesi.",
  "atk-s0513a1:2752_0": "Bodhisatto paccūsasamaye uṭṭhāya taṃ disvā “kiṃ, tāta,",
  "atk-s0513a1:2752_1": "nisinnosī”ti pucchi. “Ācariya,",
  "atk-s0513a1:2752_2": "ekassa mañcapādassa upatthambhakaṃ alabhanto ūrumhi ṭhapetvā nisinnomhī”ti.",
  "atk-s0513a1:2752_3": "Bodhisatto saṃviggamānaso hutvā “ayaṃ ati viya mayhaṃ upakāro,",
  "atk-s0513a1:2752_4": "ettakānaṃ pana māṇavakānaṃ antare ayameva dandho sippaṃ sikkhituṃ na sakkoti,",
  "atk-s0513a1:2752_5": "kathaṃ nu kho ahaṃ imaṃ paṇḍitaṃ kareyya”nti cintesi.",
  "atk-s0513a1:2752_6": "Athassa etadahosi “attheko upāyo,",
  "atk-s0513a1:2752_7": "ahaṃ imaṃ māṇavaṃ dāruatthāya paṇṇatthāya ca vanaṃ gantvā āgataṃ ‘ajja te kiṃ diṭṭhaṃ,",
  "atk-s0513a1:2752_8": "kiṃ kata’nti pucchissāmi.",
  "atk-s0513a1:2752_9": "Atha me ‘idaṃ nāma ajja mayā diṭṭhaṃ,",
  "atk-s0513a1:2752_10": "idaṃ kata’nti ācikkhissati.",
  "atk-s0513a1:2752_11": "Atha naṃ ‘tayā diṭṭhañca katañca kīdisa’nti pucchissāmi,",
  "atk-s0513a1:2752_12": "so ‘evarūpaṃ nāmā’ti upamāya ca kāraṇena ca kathessati.",
  "atk-s0513a1:2752_13": "Iti naṃ navaṃ navaṃ upamañca kāraṇañca kathāpetvā iminā upāyena paṇḍitaṃ karissāmī”ti.",
  "atk-s0513a1:2752_14": "So taṃ pakkosāpetvā “tāta māṇava,",
  "atk-s0513a1:2752_15": "ito paṭṭhāya dāruatthāya vā paṇṇatthāya vā gataṭṭhāne yaṃ te tattha diṭṭhaṃ vā sutaṃ vā bhuttaṃ vā pītaṃ vā khāditaṃ vā hoti,",
  "atk-s0513a1:2752_16": "taṃ āgantvā mayhaṃ āroceyyāsī”ti āha.",
  "atk-s0513a1:2753_0": "So “sādhū”ti paṭissuṇitvā ekadivasaṃ māṇavehi saddhiṃ dāruatthāya araññaṃ gato tattha sappaṃ disvā āgantvā “ācariya,",
  "atk-s0513a1:2753_1": "sappo me diṭṭho”ti ārocesi.",
  "atk-s0513a1:2753_2": "“Sappo nāma, tāta,",
  "atk-s0513a1:2753_3": "kīdiso hotī”ti?",
  "atk-s0513a1:2753_4": "“Seyyathāpi naṅgalīsā”ti. “Sādhu, tāta,",
  "atk-s0513a1:2753_5": "manāpā te upamā āhaṭā,",
  "atk-s0513a1:2753_6": "sappā nāma naṅgalīsasadisāva hontī”ti.",
  "atk-s0513a1:2753_7": "Atha bodhisatto “māṇavakena manāpā upamā āhaṭā,",
  "atk-s0513a1:2753_8": "sakkhissāmi naṃ paṇḍitaṃ kātu”nti cintesi.",
  "atk-s0513a1:2753_9": "Māṇavo puna ekadivasaṃ araññe hatthiṃ disvā “hatthī me ācariya diṭṭho”ti āha.",
  "atk-s0513a1:2753_10": "“Hatthī nāma, tāta,",
  "atk-s0513a1:2753_11": "kīdiso”ti?",
  "atk-s0513a1:2753_12": "“Seyyathāpi,",
  "atk-s0513a1:2753_13": "naṅgalīsā”ti.",
  "atk-s0513a1:2753_14": "Bodhisatto “hatthissa soṇḍā naṅgalīsasadisā honti,",
  "atk-s0513a1:2753_15": "dantādayo evarūpā ca evarūpā ca.",
  "atk-s0513a1:2753_16": "Ayaṃ pana bālatāya vibhajitvā kathetuṃ asakkonto soṇḍaṃ sandhāya kathesi maññe”ti tuṇhī ahosi.",
  "atk-s0513a1:2753_17": "Athekadivasaṃ nimantane ucchuṃ labhitvā “ācariya,",
  "atk-s0513a1:2753_18": "ajja mayaṃ ucchu khādimhā”ti āha.",
  "atk-s0513a1:2753_19": "“Ucchu nāma kīdiso”ti vutte “seyyathāpi naṅgalīsā”ti āha.",
  "atk-s0513a1:2753_20": "Ācariyo “thokaṃ patirūpaṃ kāraṇaṃ kathesī”ti tuṇhī jāto.",
  "atk-s0513a1:2754_0": "Punekadivasaṃ nimantane ekacce māṇavā guḷaṃ dadhinā bhuñjiṃsu,",
  "atk-s0513a1:2754_1": "ekacce khīrena.",
  "atk-s0513a1:2754_2": "So āgantvā “ācariya,",
  "atk-s0513a1:2754_3": "ajja mayaṃ dadhinā khīrena ca bhuñjimhā”ti vatvā “dadhikhīraṃ nāma kīdisaṃ hotī”ti vutte “seyyathāpi naṅgalīsā”ti āha.",
  "atk-s0513a1:2754_4": "Ācariyo “ayaṃ māṇavo ‘sappo naṅgalīsasadiso’ti kathento tāva sukathitaṃ kathesi,",
  "atk-s0513a1:2754_5": "‘hatthī naṅgalīsasadiso’ti kathentenāpi soṇḍaṃ sandhāya lesena kathitaṃ.",
  "atk-s0513a1:2754_6": "‘Ucchu naṅgalīsasadisa’nti kathanepi leso atthi,",
  "atk-s0513a1:2754_7": "‘dadhikhīrāni pana niccaṃ paṇḍarāni pakkhittabhājanasaṇṭhānānī’ti idha sabbena sabbaṃ upamaṃ na kathesi,",
  "atk-s0513a1:2754_8": "na sakkā imaṃ lāḷakaṃ sikkhāpetu”nti vatvā imaṃ gāthamāha –",
  "atk-s0513a1:2755_0": "123.",
  "atk-s0513a1:2756_0": "“Asabbatthagāmiṃ vācaṃ, bālo sabbattha bhāsati;",
  "atk-s0513a1:2757_0": "Nāyaṃ dadhiṃ vedi na naṅgalīsaṃ, dadhippayaṃ maññati naṅgalīsa”nti.",
  "atk-s0513a1:2758_0": "Tatrāyaṃ saṅkhepattho –",
  "atk-s0513a1:2758_1": "yā vācā opammavasena sabbattha na gacchati,",
  "atk-s0513a1:2758_2": "taṃ asabbatthagāmiṃ vācaṃ bālo dandhapuggalo sabbattha bhāsati,",
  "atk-s0513a1:2758_3": "“dadhi nāma kīdisa”nti puṭṭhopi “seyyathāpi,",
  "atk-s0513a1:2758_4": "naṅgalīsā”ti vadateva.",
  "atk-s0513a1:2758_5": "Evaṃ vadanto nāyaṃ dadhiṃ vedi na naṅgalīsaṃ.",
  "atk-s0513a1:2758_6": "Kiṃkāraṇā?",
  "atk-s0513a1:2758_7": "Dadhippayaṃ maññati naṅgalīsaṃ,",
  "atk-s0513a1:2758_8": "yasmā ayaṃ dadhimpi naṅgalīsameva maññati.",
  "atk-s0513a1:2758_9": "Atha vā dadhīti dadhimeva,",
  "atk-s0513a1:2758_10": "payanti khīraṃ,",
  "atk-s0513a1:2758_11": "dadhi ca payañca dadhippayaṃ.",
  "atk-s0513a1:2758_12": "Yasmā dadhikhīrānipi ayaṃ naṅgalīsameva maññati,",
  "atk-s0513a1:2758_13": "ediso cāyaṃ bālo,",
  "atk-s0513a1:2758_14": "kiṃ imināti antevāsikānaṃ dhammakathaṃ kathetvā paribbayaṃ datvā taṃ uyyojesi.",
  "atk-s0513a1:2759_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:2759_1": "“tadā lāḷakamāṇavo lāḷudāyī ahosi,",
  "atk-s0513a1:2759_2": "disāpāmokkho ācariyo pana ahameva ahosi”nti.",
  "atk-s0513a1:2760_0": "Naṅgalīsajātakavaṇṇanā tatiyā.",
  "atk-s0513a1:2762_0": "[124] 4. Ambajātakavaṇṇanā",
  "atk-s0513a1:2763_0": "Vāyametheva purisoti idaṃ satthā jetavane viharanto ekaṃ vattasampannaṃ bhikkhuṃ ārabbha kathesi.",
  "atk-s0513a1:2763_1": "So kira sāvatthivāsī kulaputto sāsane uraṃ datvā pabbajito vattasampanno ahosi,",
  "atk-s0513a1:2763_2": "ācariyupajjhāyavattāni pānīyaparibhojanīyauposathāgārajantāgharādivattāni ca sādhukaṃ karoti,",
  "atk-s0513a1:2763_3": "cuddasasu mahāvattesu asītikhandhakavattesu ca paripūrakārīyeva hoti,",
  "atk-s0513a1:2763_4": "vihāraṃ sammajjati,",
  "atk-s0513a1:2763_5": "pariveṇaṃ vitakkamāḷakaṃ vihāramaggaṃ sammajjati,",
  "atk-s0513a1:2763_6": "manussānaṃ pānīyaṃ deti.",
  "atk-s0513a1:2763_7": "Manussā tassa vattasampattiyaṃ pasīditvā pañcasatamattāni dhuvabhattāni adaṃsu,",
  "atk-s0513a1:2763_8": "mahālābhasakkāro uppajji.",
  "atk-s0513a1:2763_9": "Taṃ nissāya bahūnaṃ phāsuvihāro jāto.",
  "atk-s0513a1:2763_10": "Athekadivasaṃ dhammasabhāyaṃ bhikkhū kathaṃ samuṭṭhāpesuṃ “āvuso,",
  "atk-s0513a1:2763_11": "asuko nāma bhikkhu attano vattasampattiyā mahantaṃ lābhasakkāraṃ nibbattesi,",
  "atk-s0513a1:2763_12": "etaṃ ekaṃ nissāya bahūnaṃ phāsuvihāro jāto”ti.",
  "atk-s0513a1:2763_13": "Satthā āgantvā “kāya nuttha,",
  "atk-s0513a1:2763_14": "bhikkhave,",
  "atk-s0513a1:2763_15": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a1:2763_16": "bhikkhave, idāneva,",
  "atk-s0513a1:2763_17": "pubbepāyaṃ bhikkhu vattasampanno,",
  "atk-s0513a1:2763_18": "pubbepetaṃ ekaṃ nissāya pañca isisatāni phalāphalatthāya araññaṃ agantvā eteneva ānītaphalāphalehi yāpesu”nti vatvā atītaṃ āhari.",
  "atk-s0513a1:2764_0": "Atīte bārāṇasiyaṃ brahmadatte rajjaṃ kārente bodhisatto udiccabrāhmaṇakule nibbattitvā vayappatto isipabbajjaṃ",
  "atk-s0513a1:2764_1": "pabbajitvā pañcasataisiparivāro pabbatapāde vihāsi.",
  "atk-s0513a1:2764_2": "Tadā himavante caṇḍo nidāgho ahosi,",
  "atk-s0513a1:2764_3": "tattha tattha pānīyāni chijjiṃsu,",
  "atk-s0513a1:2764_4": "tiracchānā pānīyaṃ alabhamānā kilamanti.",
  "atk-s0513a1:2764_5": "Atha tesu tāpasesu eko tāpaso tesaṃ pipāsadukkhaṃ disvā ekaṃ rukkhaṃ chinditvā doṇiṃ katvā pānīyaṃ ussiñcitvā doṇiṃ pūretvā tesaṃ pānīyaṃ adāsi.",
  "atk-s0513a1:2764_6": "Bahūsu sannipatitvā pānīyaṃ pivantesu tāpasassa phalāphalatthāya gamanokāso nāhosi.",
  "atk-s0513a1:2764_7": "So nirāhāropi pānīyaṃ detiyeva.",
  "atk-s0513a1:2764_8": "Migagaṇā cintesuṃ “ayaṃ amhākaṃ pānīyaṃ dento phalāphalatthāya gantuṃ okāsaṃ na labhati,",
  "atk-s0513a1:2764_9": "nirāhāratāya ativiya kilamati,",
  "atk-s0513a1:2764_10": "handamayaṃ katikaṃ karomā”ti.",
  "atk-s0513a1:2764_11": "Te katikaṃ akaṃsu “ito paṭṭhāya pānīyaṃ pivanatthāya āgacchantena attano balānurūpena phalāphalaṃ gahetvāva āgantabba”nti.",
  "atk-s0513a1:2764_12": "Te tato paṭṭhāya ekeko tiracchāno attano attano balānurūpena madhuramadhurāni ambajambupanasādīnigahetvāva āgacchati.",
  "atk-s0513a1:2764_13": "Ekassa atthāya ābhataṃ phalāphalaṃ aḍḍhateyyasakaṭabhārappamāṇaṃ ahosi.",
  "atk-s0513a1:2764_14": "Pañcasatatāpasā tadeva paribhuñjanti.",
  "atk-s0513a1:2764_15": "Atirekaṃ chaḍḍiyittha.",
  "atk-s0513a1:2765_0": "Bodhisatto taṃ disvā “ekaṃ nāma vattasampannaṃ nissāya ettakānaṃ tāpasānaṃ phalāphalatthāya agantvā yāpanaṃ uppannaṃ,",
  "atk-s0513a1:2765_1": "vīriyaṃ nāma kātabbamevā”ti vatvā imaṃ gāthamāha –",
  "atk-s0513a1:2766_0": "124.",
  "atk-s0513a1:2767_0": "“Vāyametheva puriso, na nibbindeyya paṇḍito;",
  "atk-s0513a1:2768_0": "Vāyāmassa phalaṃ passa, bhuttā ambā anītiha”nti.",
  "atk-s0513a1:2769_0": "Tatrāyaṃ saṅkhepattho –",
  "atk-s0513a1:2769_1": "paṇḍito attano vattapūraṇādike kammasmiṃ vāyametheva,",
  "atk-s0513a1:2769_2": "na ukkaṇṭheyya.",
  "atk-s0513a1:2769_3": "Kiṃkāraṇā?",
  "atk-s0513a1:2769_4": "Vāyāmassa nipphalatāya abhāvato.",
  "atk-s0513a1:2769_5": "Iti mahāsatto “vāyāmo nāmesa saphalova hotī”ti isigaṇaṃ ālapanto “vāyāmassa phalaṃ passā”ti āha. Kīdisaṃ?",
  "atk-s0513a1:2769_6": "Bhuttā ambā anītihaṃ.",
  "atk-s0513a1:2769_7": "Tattha ambāti desanāmattaṃ,",
  "atk-s0513a1:2769_8": "tehi pana nānappakārāni phalāphalāni ābhatāni.",
  "atk-s0513a1:2769_9": "Tesu sampannatarānaṃ ussannatarānaṃ vā vasena “ambā”ti vuttaṃ.",
  "atk-s0513a1:2769_10": "Ye imehi pañcahi isisatehi sayaṃ araññaṃ agantvā ekassa atthāya ānītā ambā bhuttā,",
  "atk-s0513a1:2769_11": "idaṃ vāyāmassa phalaṃ.",
  "atk-s0513a1:2769_12": "Tañca kho pana anītihaṃ,",
  "atk-s0513a1:2769_13": "“iti āha iti āhā”ti evaṃ itihītihena gahetabbaṃ na hoti,",
  "atk-s0513a1:2769_14": "paccakkhameva taṃ phalaṃ passāti.",
  "atk-s0513a1:2769_15": "Evaṃ mahāsatto isigaṇassa ovādaṃ adāsi.",
  "atk-s0513a1:2770_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:2770_1": "“tadā vattasampanno tāpaso ayaṃ bhikkhu ahosi,",
  "atk-s0513a1:2770_2": "gaṇasatthā pana ahameva ahosi”nti.",
  "atk-s0513a1:2771_0": "Ambajātakavaṇṇanā catutthā.",
  "atk-s0513a1:2773_0": "[125] 5. Kaṭāhakajātakavaṇṇanā",
  "atk-s0513a1:2774_0": "Bahumpi so vikattheyyāti idaṃ satthā jetavane viharanto ekaṃ vikatthakabhikkhuṃ ārabbha kathesi.",
  "atk-s0513a1:2774_1": "Tassa vatthu heṭṭhā kathitasadisameva.",
  "atk-s0513a1:2775_0": "Atīte pana bārāṇasiyaṃ brahmadatte rajjaṃ kārente bodhisatto mahāvibhavo seṭṭhi ahosi.",
  "atk-s0513a1:2775_1": "Tassa bhariyā puttaṃ vijāyi,",
  "atk-s0513a1:2775_2": "dāsīpissa taṃ divasaññeva puttaṃ vijāyi.",
  "atk-s0513a1:2775_3": "Te ekatova vaḍḍhiṃsu.",
  "atk-s0513a1:2775_4": "Seṭṭhiputte lekhaṃ sikkhante dāsopissa phalakaṃ vahamāno gantvā teneva saddhiṃ lekhaṃ sikkhi,",
  "atk-s0513a1:2775_5": "gaṇanaṃ sikkhi,",
  "atk-s0513a1:2775_6": "dve tayo vohāre akāsi.",
  "atk-s0513a1:2775_7": "So anukkamena vacanakusalo vohārakusalo yuvā abhirūpo ahosi,",
  "atk-s0513a1:2775_8": "nāmena kaṭāheko nāma.",
  "atk-s0513a1:2775_9": "So seṭṭhighare bhaṇḍāgārikakammaṃ karonto cintesi “na maṃ ime sabbakālaṃ bhaṇḍāgārikakammaṃ kāressanti,",
  "atk-s0513a1:2775_10": "kiñcideva dosaṃ disvā tāḷetvā bandhitvā lakkhaṇena aṅketvā dāsaparibhogenapi paribhuñjissanti.",
  "atk-s0513a1:2775_11": "Paccante kho pana seṭṭhissa sahāyako seṭṭhi atthi,",
  "atk-s0513a1:2775_12": "yaṃnūnāhaṃ seṭṭhissa vacanena lekhaṃ ādāya tattha gantvā ‘ahaṃ seṭṭhiputto’ti vatvā taṃ seṭṭhiṃ vañcetvā tassa dhītaraṃ gahetvā sukhaṃ vaseyya”nti.",
  "atk-s0513a1:2775_13": "So sayameva paṇṇaṃ gahetvā “ahaṃ asukaṃ nāma mama puttaṃ tava santikaṃ pahiṇiṃ,",
  "atk-s0513a1:2775_14": "āvāhavivāhasambandho nāma mayhañca tayā,",
  "atk-s0513a1:2775_15": "tuyhañca mayā saddhiṃ patirūpo,",
  "atk-s0513a1:2775_16": "tasmā tvaṃ imassa dārakassa attano dhītaraṃ datvā etaṃ tattheva vasāpehi,",
  "atk-s0513a1:2775_17": "ahampi okāsaṃ labhitvā āgamissāmī”ti likhitvā seṭṭhisseva muddikāya lañjetvā yathārucitaṃ paribbayañceva",
  "atk-s0513a1:2775_18": "gandhavatthādīni ca gahetvā paccantaṃ gantvā seṭṭhiṃ disvā vanditvā aṭṭhāsi.",
  "atk-s0513a1:2776_0": "Atha naṃ seṭṭhi “kuto āgatosi,",
  "atk-s0513a1:2776_1": "tātā”ti pucchi.",
  "atk-s0513a1:2776_2": "“Bārāṇasito”ti.",
  "atk-s0513a1:2776_3": "“Kassa puttosī”ti?",
  "atk-s0513a1:2776_4": "“Bārāṇasiseṭṭhissā”ti.",
  "atk-s0513a1:2776_5": "“Kenatthenāgatosī”ti?",
  "atk-s0513a1:2776_6": "Tasmiṃ khaṇe kaṭāhako “idaṃ disvā jānissathā”ti paṇṇaṃ adāsi.",
  "atk-s0513a1:2776_7": "Seṭṭhi paṇṇaṃ vācetvā “idānāhaṃ jīvāmi nāmā”ti tuṭṭhacitto dhītaraṃ datvā patiṭṭhāpesi.",
  "atk-s0513a1:2776_8": "Tassa parivāro mahanto ahosi.",
  "atk-s0513a1:2776_9": "So yāgukhajjakādīsu vā vatthagandhādīsu vā upanītesu “evampi nāma yāguṃ pacanti,",
  "atk-s0513a1:2776_10": "evaṃ khajjakaṃ,",
  "atk-s0513a1:2776_11": "evaṃ bhattaṃ,",
  "atk-s0513a1:2776_12": "aho paccantavāsikā nāmā”ti yāguādīni garahati.",
  "atk-s0513a1:2776_13": "“Ime paccantavāsibhāveneva ahatasāṭake vaḷañjituṃ na jānanti,",
  "atk-s0513a1:2776_14": "gandhe pisituṃ,",
  "atk-s0513a1:2776_15": "pupphāni ganthituṃ na jānantī”ti vatthakammantikādayo garahati.",
  "atk-s0513a1:2777_0": "Bodhisattopi dāsaṃ apassanto “kaṭāhako na dissati,",
  "atk-s0513a1:2777_1": "kahaṃ gato,",
  "atk-s0513a1:2777_2": "pariyesatha na”nti samantā manusse payojesi.",
  "atk-s0513a1:2777_3": "Tesu eko tattha gantvā taṃ disvā sañjānitvā attānaṃ ajānāpetvā āgantvā bodhisattassa ārocesi.",
  "atk-s0513a1:2777_4": "Bodhisatto taṃ pavattiṃ sutvā “ayuttaṃ tena kataṃ,",
  "atk-s0513a1:2777_5": "gantvā naṃ gahetvā āgacchissāmī”ti rājānaṃ āpucchitvā mahantena parivārena nikkhami.",
  "atk-s0513a1:2777_6": "“Seṭṭhi kira paccantaṃ gacchatī”ti sabbattha pākaṭo jāto.",
  "atk-s0513a1:2777_7": "Kaṭāhako “seṭṭhi kira āgacchatī”ti sutvā cintesi “na so aññena kāraṇena āgacchissati,",
  "atk-s0513a1:2777_8": "maṃ nissāyevassa āgamanena bhavitabbaṃ.",
  "atk-s0513a1:2777_9": "Sace panāhaṃ palāyissāmi,",
  "atk-s0513a1:2777_10": "puna āgantuṃ na sakkā bhavissati.",
  "atk-s0513a1:2777_11": "Atthi panesa upāyo.",
  "atk-s0513a1:2777_12": "Mama sāmikassa paṭipathaṃ gantvā dāsakammaṃ katvā tameva ārādhessāmī”ti.",
  "atk-s0513a1:2777_13": "So tato paṭṭhāya parisamajjhe evaṃ bhāsati “aññe bālamanussā attano bālabhāvena mātāpitūnaṃ guṇaṃ ajānantā",
  "atk-s0513a1:2777_14": "tesaṃ bhojanavelāya apacitikammaṃ akatvā tehi saddhiṃyeva bhuñjanti,",
  "atk-s0513a1:2777_15": "mayaṃ pana mātāpitūnaṃ bhojanakāle paṭiggahaṃ upanema,",
  "atk-s0513a1:2777_16": "kheḷamallakaṃ upanema,",
  "atk-s0513a1:2777_17": "bhājanāni upanema,",
  "atk-s0513a1:2777_18": "pānīyampi bījanimpi gahetvā upatiṭṭhāmā”ti yāva sarīravaḷañjanakāle udakakalasaṃ ādāya paṭicchannaṭṭhānagamanā",
  "atk-s0513a1:2777_19": "sabbaṃ dāsehi sāmikānaṃ kattabbakiccaṃ pakāsesi.",
  "atk-s0513a1:2778_0": "So evaṃ parisaṃ uggaṇhāpetvā bodhisattassa paccantasamīpaṃ āgatakāle sasuraṃ avoca “tāta,",
  "atk-s0513a1:2778_1": "mama kira pitā tumhākaṃ dassanatthāya āgacchati,",
  "atk-s0513a1:2778_2": "tumhe khādanīyabhojanīyaṃ paṭiyādāpetha,",
  "atk-s0513a1:2778_3": "ahaṃ paṇṇākāraṃ gahetvā paṭipathaṃ gamissāmī”ti.",
  "atk-s0513a1:2778_4": "So “sādhu,",
  "atk-s0513a1:2778_5": "tātā”ti sampaṭicchi.",
  "atk-s0513a1:2778_6": "Kaṭāhako bahuṃ paṇṇākāramādāya mahantena parivārena gantvā bodhisattaṃ vanditvā paṇṇākāraṃ adāsi.",
  "atk-s0513a1:2778_7": "Bodhisattopi paṇṇākāraṃ gahetvā tena saddhiṃ paṭisanthāraṃ katvā pātarāsakāle khandhāvāraṃ nivāsetvā sarīravaḷañjanatthāya paṭicchannaṭṭhānaṃ pāvisi.",
  "atk-s0513a1:2778_8": "Kaṭāhako attano parivāraṃ nivattetvā kalasaṃ ādāya bodhisattassa santikaṃ gantvā udakakiccapariyosāne pādesu patitvā “sāmi,",
  "atk-s0513a1:2778_9": "ahaṃ tumhākaṃ yattakaṃ icchatha,",
  "atk-s0513a1:2778_10": "tattakaṃ dhanaṃ dassāmi,",
  "atk-s0513a1:2778_11": "mā me yasaṃ antaradhāpayitthā”ti āha.",
  "atk-s0513a1:2778_12": "Bodhisatto tassa vattasampadāya pasīditvā “mā bhāyi,",
  "atk-s0513a1:2778_13": "natthi te mama santikā antarāyo”ti samassāsetvā paccantanagaraṃ pāvisi.",
  "atk-s0513a1:2778_14": "Mahanto sakkāro ahosi,",
  "atk-s0513a1:2778_15": "kaṭāhakopissa nirantaraṃ dāsena kattabbakiccaṃ karoti.",
  "atk-s0513a1:2778_16": "Atha naṃ ekāya velāya sukhanisinnaṃ paccantaseṭṭhi āha “mahāseṭṭhi,",
  "atk-s0513a1:2778_17": "mayā tumhākaṃ paṇṇaṃ disvāva tumhākaṃ puttassa dārikā dinnā”ti bodhisatto kaṭāhakaṃ puttameva katvā tadanucchavikaṃ piyavacanaṃ vatvā seṭṭhiṃ tosesi.",
  "atk-s0513a1:2778_18": "Tato paṭṭhāya kaṭāhakassa mukhaṃ ulloketuṃ samattho nāma nāhosi.",
  "atk-s0513a1:2779_0": "Athekadivasaṃ mahāsatto seṭṭhidhītaraṃ pakkositvā “ehi, amma,",
  "atk-s0513a1:2779_1": "sīse me ūkā vicināhī”ti vatvā taṃ āgantvā ūkā gahetvā ṭhitaṃ piyavacanaṃ vatvā “kathehi, amma,",
  "atk-s0513a1:2779_2": "kacci te mama putto sukhadukkhesu appamatto,",
  "atk-s0513a1:2779_3": "ubho janā sammodamānā samaggavāsaṃ vasathā”ti pucchi. “Tāta,",
  "atk-s0513a1:2779_4": "mahāseṭṭhi tumhākaṃ puttassa añño doso natthi,",
  "atk-s0513a1:2779_5": "kevalaṃ āhāraṃ garahatī”ti. “Amma,",
  "atk-s0513a1:2779_6": "niccakālamesa dukkhasīlova,",
  "atk-s0513a1:2779_7": "apica te ahaṃ tassa mukhabandhanamantaṃ dassāmi,",
  "atk-s0513a1:2779_8": "taṃ tvaṃ sādhukaṃ uggaṇhitvā mama puttassa bhojanakāle garahantassa uggahitaniyāmeneva purato ṭhatvā",
  "atk-s0513a1:2779_9": "vadeyyāsī”ti gāthaṃ uggaṇhāpetvā katipāhaṃ vasitvā bārāṇasimeva agamāsi.",
  "atk-s0513a1:2779_10": "Kaṭāhakopi bahuṃ khādanīyabhojanīyaṃ ādāya anumaggaṃ gantvā bahudhanaṃ datvā vanditvā nivatti.",
  "atk-s0513a1:2779_11": "So bodhisattassa gatakālato paṭṭhāya atirekamānī ahosi.",
  "atk-s0513a1:2779_12": "So ekadivasaṃ seṭṭhidhītāya nānaggarasabhojanaṃ upanetvā kaṭacchuṃ ādāya parivisantiyā bhattaṃ garahituṃ ārabhi.",
  "atk-s0513a1:2779_13": "Seṭṭhidhītā bodhisattassa santike uggahitaniyāmeneva imaṃ gāthamāha –",
  "atk-s0513a1:2780_0": "125.",
  "atk-s0513a1:2781_0": "“Bahumpi so vikattheyya, aññaṃ janapadaṃ gato;",
  "atk-s0513a1:2782_0": "Anvāgantvāna dūseyya, bhuñja bhoge kaṭāhakā”ti.",
  "atk-s0513a1:2783_0": "Tattha bahumpi so vikattheyya,",
  "atk-s0513a1:2783_1": "aññaṃ janapadaṃ gatoti yo attano jātibhūmito aññaṃ janapadaṃ gato hoti,",
  "atk-s0513a1:2783_2": "yatthassa jātiṃ na jānanti,",
  "atk-s0513a1:2783_3": "so bahumpi vikattheyya,",
  "atk-s0513a1:2783_4": "vambhanavacanaṃ vañcanavacanaṃ vadeyya.",
  "atk-s0513a1:2783_5": "Anvāgantvāna dūseyyāti imaṃ tāva vāraṃ sāmikassa paṭipathaṃ gantvā dāsakiccassa katattā kasāhi paharitvā",
  "atk-s0513a1:2783_6": "piṭṭhicammuppāṭanato ca lakkhaṇāhananato ca muttosi.",
  "atk-s0513a1:2783_7": "Sace anācāraṃ karosi,",
  "atk-s0513a1:2783_8": "puna aññasmiṃ āgamanavāre tava sāmiko anvāgantvāna dūseyya,",
  "atk-s0513a1:2783_9": "imaṃ gehaṃ anuāgantvā kasābhighātehi ceva lakkhaṇāhananena ca jātippakāsanena ca taṃ dūseyya upahaneyya.",
  "atk-s0513a1:2783_10": "Tasmā imaṃ anācāraṃ pahāya bhuñja bhoge kaṭāhaka,",
  "atk-s0513a1:2783_11": "mā pacchā attano dāsabhāvaṃ pākaṭaṃ kāretvā vippaṭisārī ahosīti ayamettha seṭṭhino adhippāyo.",
  "atk-s0513a1:2784_0": "Seṭṭhidhītā pana etamatthaṃ ajānantī uggahitaniyāmena byañjanameva payirudāhāsi.",
  "atk-s0513a1:2784_1": "Kaṭāhako “addhā seṭṭhinā mama kulaṃ ācikkhitvā etissā sabbaṃ kathitaṃ bhavissatī”ti tato paṭṭhāya puna bhattaṃ garahituṃ na visahi,",
  "atk-s0513a1:2784_2": "nihatamāno yathāladdhaṃ bhuñjitvā yathākammaṃ gato.",
  "atk-s0513a1:2785_0": "Satthā imaṃ dhammadesanaṃ āharitvā jātakaṃ samodhānesi “tadā kaṭāhako vikatthakabhikkhu ahosi,",
  "atk-s0513a1:2785_1": "bārāṇasiseṭṭhi pana ahameva ahosi”nti.",
  "atk-s0513a1:2786_0": "Kaṭāhakajātakavaṇṇanā pañcamā.",
  "atk-s0513a1:2788_0": "[126] 6. Asilakkhaṇajātakavaṇṇanā",
  "atk-s0513a1:2789_0": "Tathevekassa kalyāṇanti idaṃ satthā jetavane viharanto kosalarañño asilakkhaṇapāṭhakaṃ brāhmaṇaṃ ārabbha kathesi.",
  "atk-s0513a1:2789_1": "So kira kammārehi rañño asīnaṃ āhaṭakāle asiṃ upasiṅghitvā asilakkhaṇaṃ udāharati.",
  "atk-s0513a1:2789_2": "So yesaṃ hatthato lābhaṃ labhati,",
  "atk-s0513a1:2789_3": "tesaṃ asiṃ “lakkhaṇasampanno maṅgalasaṃyutto”ti vadati.",
  "atk-s0513a1:2789_4": "Yesaṃ hatthato lābhaṃ na labhati,",
  "atk-s0513a1:2789_5": "tesaṃ asiṃ “avalakkhaṇo”ti garahati.",
  "atk-s0513a1:2789_6": "Atheko kammāro asiṃ katvā kosiyaṃ sukhumaṃ maricacuṇṇaṃ pakkhipitvā rañño asiṃ āhari.",
  "atk-s0513a1:2789_7": "Rājā brāhmaṇaṃ pakkosāpetvā “asiṃ vīmaṃsā”ti āha.",
  "atk-s0513a1:2789_8": "Brāhmaṇassa asiṃ ākaḍḍhitvā upasiṅghantassa maricacuṇṇāni nāsaṃ pavisitvā khipitukāmataṃ uppādesuṃ.",
  "atk-s0513a1:2789_9": "Tassa khipantassa nāsikā asidhārāya paṭihatā dvidhā chijji.",
  "atk-s0513a1:2789_10": "Tassevaṃ nāsikāya chinnabhāvo bhikkhusaṅghe pākaṭo jāto.",
  "atk-s0513a1:2789_11": "Athekadivasaṃ dhammasabhāyaṃ bhikkhū kathaṃ samuṭṭhāpesuṃ “āvuso,",
  "atk-s0513a1:2789_12": "rañño kira asilakkhaṇapāṭhako asiṃ upasiṅghanto nāsikaṃ chindāpesī”ti.",
  "atk-s0513a1:2789_13": "Satthā āgantvā “kāya nuttha,",
  "atk-s0513a1:2789_14": "bhikkhave,",
  "atk-s0513a1:2789_15": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a1:2789_16": "bhikkhave,",
  "atk-s0513a1:2789_17": "idāneva so brāhmaṇo asiṃ upasiṅghanto nāsikāchedaṃ patto,",
  "atk-s0513a1:2789_18": "pubbepi pattoyevā”ti vatvā atītaṃ āhari.",
  "atk-s0513a1:2790_0": "Atīte bārāṇasiyaṃ brahmadatte rajjaṃ kārente tassa asilakkhaṇapāṭhako brāhmaṇo ahosīti sabbaṃ paccuppannavatthusadisameva.",
  "atk-s0513a1:2790_1": "Rājā pana tassa vejje datvā nāsikākoṭiṃ phāsukaṃ kārāpetvā lākhāya paṭināsikaṃ kāretvā puna taṃ upaṭṭhākameva akāsi.",
  "atk-s0513a1:2790_2": "Bārāṇasirañño pana putto natthi,",
  "atk-s0513a1:2790_3": "ekā dhītā ceva bhāgineyyo ca ahesuṃ.",
  "atk-s0513a1:2790_4": "So ubhopi te attano santikeyeva vaḍḍhāpesi.",
  "atk-s0513a1:2790_5": "Te ekato vaḍḍhantā aññamaññaṃ paṭibaddhacittā ahesuṃ.",
  "atk-s0513a1:2790_6": "Rājāpi amacce pakkosāpetvā “mayhaṃ bhāgineyyopi imassa rajjassa sāmikova,",
  "atk-s0513a1:2790_7": "dhītaraṃ etasseva datvā abhisekamassa karomī”ti vatvā puna cintesi “mayhaṃ bhāgineyyo sabbathāpi ñātakoyeva,",
  "atk-s0513a1:2790_8": "etassa aññaṃ rājadhītaraṃ ānetvā abhisekaṃ katvā dhītaraṃ aññassa rañño dassāmi,",
  "atk-s0513a1:2790_9": "evaṃ no ñātakā bahū bhavissanti,",
  "atk-s0513a1:2790_10": "dvinnampi rajjānaṃ mayameva sāmikā bhavissāmā”ti.",
  "atk-s0513a1:2790_11": "So amaccehi saddhiṃ sammantetvā “ubhopete visuṃ kātuṃ vaṭṭatī”ti bhāgineyyaṃ aññasmiṃ nivesane,",
  "atk-s0513a1:2790_12": "dhītaraṃ aññasmiṃ vāsesi.",
  "atk-s0513a1:2791_0": "Te soḷasavassuddesikabhāvaṃ pattā ativiya paṭibaddhacittā ahesuṃ.",
  "atk-s0513a1:2791_1": "Rājakumāro “kena nu kho upāyena mātuladhītaraṃ rājagehā nīharāpetuṃ sakkā bhaveyyā”ti cintento “attheko",
  "atk-s0513a1:2791_2": "upāyo”ti mahāikkhaṇikaṃ pakkosāpetvā tassā sahassabhaṇḍikaṃ datvā “kiṃ mayā kattabba”nti vutte “amma,",
  "atk-s0513a1:2791_3": "tayi karontiyā anipphatti nāma natthi,",
  "atk-s0513a1:2791_4": "kiñcideva kāraṇaṃ vatvā yathā mama mātulo rājā dhītaraṃ antogehā nīharāpeti,",
  "atk-s0513a1:2791_5": "tathā karohī”ti āha. Sādhu, sāmi,",
  "atk-s0513a1:2791_6": "ahaṃ rājānaṃ upasaṅkamitvā evaṃ vakkhāmi “deva,",
  "atk-s0513a1:2791_7": "rājadhītāya upari kāḷakaṇṇī atthi,",
  "atk-s0513a1:2791_8": "ettakaṃ kālaṃ nivattitvā olokentopi natthi,",
  "atk-s0513a1:2791_9": "ahaṃ rājadhītaraṃ asukadivase nāma rathaṃ āropetvā bahuāvudhahatthe purise ādāya mahantena parivārena",
  "atk-s0513a1:2791_10": "susānaṃ gantvā maṇḍalapīṭhikāya heṭṭhāmañce matamanussaṃ nipajjāpetvā uparimañce rājadhītaraṃ ṭhapetvā",
  "atk-s0513a1:2791_11": "gandhodakaghaṭānaṃ aṭṭhuttarasatena nhāpetvā kāḷakaṇṇiṃ pavāhessāmī”ti evaṃ vatvā rājadhītaraṃ susānaṃ nessāmi,",
  "atk-s0513a1:2791_12": "tvaṃ amhākaṃ tattha gamanadivase amhehi puretarameva thokaṃ maricacuṇṇaṃ ādāya āvudhahatthehi attano",
  "atk-s0513a1:2791_13": "manussehi parivuto rathaṃ abhiruyha susānaṃ gantvā rathaṃ susānadvāre ekapadese ṭhapetvā āvudhahatthe",
  "atk-s0513a1:2791_14": "manusse susānavanaṃ pesetvā sayaṃ susāne maṇḍalapīṭhikaṃ pasāretvā matako viya paṭikujjo hutvā nipajja.",
  "atk-s0513a1:2791_15": "Ahaṃ tattha āgantvā tava upari mañcakaṃ attharitvā rājadhītaraṃ ukkhipitvā mañce sayāpessāmi,",
  "atk-s0513a1:2791_16": "tvaṃ tasmiṃ khaṇe maricacuṇṇaṃ nāsikāya pakkhipitvā dve tayo vāre khipeyyāsi.",
  "atk-s0513a1:2791_17": "Tayā khipitakāle mayaṃ rājadhītaraṃ pahāya palāyissāma.",
  "atk-s0513a1:2791_18": "Atha tvaṃ rājadhītaraṃ sīsaṃ nhāpetvā sayampi sīsaṃ nhāyitvā taṃ ādāya attano nivesanaṃ gaccheyyāsīti.",
  "atk-s0513a1:2791_19": "So “sādhu sundaro upāyo”ti sampaṭicchi.",
  "atk-s0513a1:2792_0": "Sāpi gantvā rañño tamatthaṃ ārocesi,",
  "atk-s0513a1:2792_1": "rājāpi sampaṭicchi.",
  "atk-s0513a1:2792_2": "Rājadhītāyapi taṃ antaraṃ ācikkhi,",
  "atk-s0513a1:2792_3": "sāpi sampaṭicchi.",
  "atk-s0513a1:2792_4": "Sā nikkhamanadivase kumārassa saññaṃ datvā mahantena parivārena susānaṃ gacchantī ārakkhamanussānaṃ bhayajananatthaṃ āha –",
  "atk-s0513a1:2792_5": "“mayā rājadhītāya mañce ṭhapitakāle heṭṭhāmañce matapuriso khipissati,",
  "atk-s0513a1:2792_6": "khipitvā ca heṭṭhāmañcā nikkhamitvā yaṃ paṭhamaṃ passissati,",
  "atk-s0513a1:2792_7": "tameva gahessati,",
  "atk-s0513a1:2792_8": "appamattā bhaveyyāthā”ti.",
  "atk-s0513a1:2792_9": "Rājakumāro puretaraṃ gantvā vuttanayeneva tattha nipajji.",
  "atk-s0513a1:2792_10": "Mahāikkhaṇikā rājadhītaraṃ ukkhipitvā maṇḍalapīṭhikāṭhānaṃ gacchantī “mā bhāyī”ti saññāpetvā mañce ṭhapesi.",
  "atk-s0513a1:2792_11": "Tasmiṃ khaṇe kumāro maricacuṇṇaṃ nāsāya pakkhipitvā khipi.",
  "atk-s0513a1:2792_12": "Tena khipitamatteyeva mahāikkhaṇikā rājadhītaraṃ pahāya mahāravaṃ ravamānā sabbapaṭhamaṃ palāyi,",
  "atk-s0513a1:2792_13": "tassā palātakālato paṭṭhāya ekopi ṭhātuṃ samattho nāma nāhosi,",
  "atk-s0513a1:2792_14": "gahitagahitāni āvudhāni chaḍḍetvā sabbe palāyiṃsu.",
  "atk-s0513a1:2792_15": "Kumāro yathāsammantitaṃ sabbaṃ katvā rājadhītaraṃ ādāya attano nivesanaṃ agamāsi.",
  "atk-s0513a1:2793_0": "Ikkhaṇikā gantvā taṃ kāraṇaṃ rañño ārocesi.",
  "atk-s0513a1:2793_1": "Rājā “pakatiyāpi sā mayā tassevatthāya puṭṭhā,",
  "atk-s0513a1:2793_2": "pāyāse chaḍḍitasappi viya jāta”nti sampaṭicchitvā aparabhāge bhāgineyyassa rajjaṃ datvā dhītaraṃ mahādeviṃ kāresi.",
  "atk-s0513a1:2793_3": "So tāya saddhiṃ samaggavāsaṃ vasamāno dhammena rajjaṃ kāresi.",
  "atk-s0513a1:2793_4": "Sopi asilakkhaṇapāṭhako tasseva upaṭṭhāko ahosi.",
  "atk-s0513a1:2793_5": "Tassekadivasaṃ rājūpaṭṭhānaṃ āgantvā paṭisūriyaṃ ṭhatvā upaṭṭhahantassa lākhā vilīyi,",
  "atk-s0513a1:2793_6": "paṭināsikā bhūmiyaṃ pati.",
  "atk-s0513a1:2793_7": "So lajjāya adhomukho aṭṭhāsi.",
  "atk-s0513a1:2793_8": "Atha naṃ rājā parihasanto “ācariya,",
  "atk-s0513a1:2793_9": "mā cintayittha,",
  "atk-s0513a1:2793_10": "khipitaṃ nāma ekassa kalyāṇaṃ hoti,",
  "atk-s0513a1:2793_11": "ekassa pāpakaṃ.",
  "atk-s0513a1:2793_12": "Tumhehi khipitena nāsikā chijjīyittha,",
  "atk-s0513a1:2793_13": "mayaṃ pana khipantā mātuladhītaraṃ labhitvā rajjaṃ pāpuṇimhā”ti vatvā imaṃ gāthamāha –",
  "atk-s0513a1:2794_0": "126.",
  "atk-s0513a1:2795_0": "“Tathevekassa kalyāṇaṃ, tathevekassa pāpakaṃ;",
  "atk-s0513a1:2796_0": "Tasmā sabbaṃ na kalyāṇaṃ, sabbaṃ vāpi na pāpaka”nti.",
  "atk-s0513a1:2797_0": "Tattha tathevekassāti tadevekassa. Ayameva vā pāṭho. Dutiyapadepi eseva nayo.",
  "atk-s0513a1:2798_0": "Iti so imāya gāthāya taṃ kāraṇaṃ āharitvā dānādīni puññāni katvā yathākammaṃ gato.",
  "atk-s0513a1:2799_0": "Satthā imāya desanāya lokasammatānaṃ kalyāṇapāpakānaṃ anekaṃsikabhāvaṃ pakāsetvā jātakaṃ samodhānesi –",
  "atk-s0513a1:2799_1": "“tadā asilakkhaṇapāṭhakova etarahi asilakkhaṇapāṭhako,",
  "atk-s0513a1:2799_2": "bhāgineyyarājā pana ahameva ahosi”nti.",
  "atk-s0513a1:2800_0": "Asilakkhaṇajātakavaṇṇanā chaṭṭhā.",
  "atk-s0513a1:2802_0": "[127] 7. Kalaṇḍukajātakavaṇṇanā",
  "atk-s0513a1:2803_0": "Te desā tāni vatthūnīti idaṃ satthā jetavane viharanto ekaṃ vikatthakabhikkhuṃ ārabbha kathesi.",
  "atk-s0513a1:2803_1": "Tattha dvepi vatthūni kaṭāhakajātakasadisāneva.",
  "atk-s0513a1:2804_0": "Idha panesa bārāṇasiseṭṭhino dāso kalaṇḍuko nāma ahosi.",
  "atk-s0513a1:2804_1": "Tassa palāyitvā paccantavāsiseṭṭhino dhītaraṃ gahetvā mahantena parivārena vasanakāle bārāṇasiseṭṭhi",
  "atk-s0513a1:2804_2": "pariyesāpetvāpi tassa gataṭṭhānaṃ ajānanto “gaccha,",
  "atk-s0513a1:2804_3": "kalaṇḍukaṃ pariyesā”ti attanā puṭṭhaṃ sukapotakaṃ pesesi.",
  "atk-s0513a1:2804_4": "Sukapotako ito cito ca vicaranto taṃ nagaraṃ pāpuṇi.",
  "atk-s0513a1:2804_5": "Tasmiñca kāle kalaṇḍuko nadīkīḷaṃ kīḷitukāmo bahuṃ mālāgandhavilepanañceva khādanīyabhojanīyāni ca gāhāpetvā",
  "atk-s0513a1:2804_6": "nadiṃ gantvā seṭṭhidhītāya saddhiṃ nāvaṃ āruyha udake kīḷati.",
  "atk-s0513a1:2804_7": "Tasmiñca padese nadīkīḷaṃ kīḷantā issarajātikā tikhiṇabhesajjaparibhāvitaṃ khīraṃ pivanti,",
  "atk-s0513a1:2804_8": "tena tesaṃ divasabhāgampi udake kīḷantānaṃ sītaṃ na bādhati.",
  "atk-s0513a1:2804_9": "Ayaṃ pana kalaṇḍuko khīragaṇḍūsaṃ gahetvā mukhaṃ vikkhāletvā taṃ khīraṃ nuṭṭhubhati.",
  "atk-s0513a1:2804_10": "Nuṭṭhubhantopi udake anuṭṭhubhitvā seṭṭhidhītāya sīse nuṭṭhubhati.",
  "atk-s0513a1:2804_11": "Sukapotakopi nadītīraṃ gantvā ekissā udumbarasākhāya nisīditvā oloketvā kalaṇḍukaṃ sañjānitvā seṭṭhidhītāya sīse nuṭṭhubhantaṃ disvā “are,",
  "atk-s0513a1:2804_12": "kalaṇḍuka dāsa,",
  "atk-s0513a1:2804_13": "attano jātiñca vasanaṭṭhānañca anussara,",
  "atk-s0513a1:2804_14": "khīragaṇḍūsaṃ gahetvā mukhaṃ vikkhāletvā jātisampannāya sukhasaṃvaḍḍhāya seṭṭhidhītāya sīse mā nuṭṭhubhi,",
  "atk-s0513a1:2804_15": "attano pamāṇaṃ na jānāsī”ti vatvā imaṃ gāthamāha –",
  "atk-s0513a1:2805_0": "127.",
  "atk-s0513a1:2806_0": "“Te desā tāni vatthūni, ahañca vanagocaro;",
  "atk-s0513a1:2807_0": "Anuvicca kho taṃ gaṇheyyuṃ, piva khīraṃ kalaṇḍukā”ti.",
  "atk-s0513a1:2808_0": "Tattha te desā tāni vatthūnīti mātukucchiṃ sandhāya vadati.",
  "atk-s0513a1:2808_1": "Ayametthādhippāyo –",
  "atk-s0513a1:2808_2": "yattha te vasitaṃ,",
  "atk-s0513a1:2808_3": "na te khattiyadhītādīnaṃ kucchidesā.",
  "atk-s0513a1:2808_4": "Yattha vāsi patiṭṭhito,",
  "atk-s0513a1:2808_5": "na tāni khattiyadhītādīnaṃ kucchivatthūni.",
  "atk-s0513a1:2808_6": "Atha kho dāsikucchiyaṃ tvaṃ vasi ceva patiṭṭhito cāti.",
  "atk-s0513a1:2808_7": "Ahañca vanagocaroti tiracchānabhūtopi etamatthaṃ jānāmīti dīpeti.",
  "atk-s0513a1:2808_8": "Anuvicca kho taṃ gaṇheyyunti evaṃ anācāraṃ caramānaṃ mayā gantvā ārocite anuvicca jānitvā tava sāmikā",
  "atk-s0513a1:2808_9": "tāḷetvā ceva lakkhaṇāhatañca katvā taṃ gaṇheyyuṃ,",
  "atk-s0513a1:2808_10": "gahetvā gamissanti,",
  "atk-s0513a1:2808_11": "tasmā attano pamāṇaṃ ñatvā seṭṭhidhītāya sīse anuṭṭhubhitvā piva khīraṃ.",
  "atk-s0513a1:2808_12": "Kalaṇḍukāti taṃ nāmenālapati.",
  "atk-s0513a1:2809_0": "Kalaṇḍukopi suvapotakaṃ sañjānitvā “maṃ pākaṭaṃ kareyyā”ti bhayena “ehi, sāmi,",
  "atk-s0513a1:2809_1": "kadā āgatosī”ti āha.",
  "atk-s0513a1:2809_2": "Suko “na esa maṃ hitakāmatāya pakkosati,",
  "atk-s0513a1:2809_3": "gīvaṃ pana me vaṭṭetvā māretukāmo”ti ñatvāva “na me tayā attho”ti tato uppatitvā bārāṇasiṃ gantvā yathādiṭṭhaṃ seṭṭhino vitthārena kathesi.",
  "atk-s0513a1:2809_4": "Seṭṭhi “ayuttaṃ tena kata”nti vatvā gantvā tassa āṇaṃ kāretvā bārāṇasimeva naṃ ānetvā dāsaparibhogena paribhuñji.",
  "atk-s0513a1:2810_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:2810_1": "“tadā kalaṇḍuko ayaṃ bhikkhu ahosi,",
  "atk-s0513a1:2810_2": "bārāṇasiseṭṭhi pana ahameva ahosi”nti.",
  "atk-s0513a1:2811_0": "Kalaṇḍukajātakavaṇṇanā sattamā.",
  "atk-s0513a1:2813_0": "[128] 8. Biḷāravatajātakavaṇṇanā",
  "atk-s0513a1:2814_0": "Yo ve dhammaṃ dhajaṃ katvāti idaṃ satthā jetavane viharanto ekaṃ kuhakabhikkhuṃ ārabbha kathesi.",
  "atk-s0513a1:2814_1": "Tadā hi satthā tassa kuhakabhāve ārocite “na,",
  "atk-s0513a1:2814_2": "bhikkhave, idāneva,",
  "atk-s0513a1:2814_3": "pubbepesa kuhakoyevā”ti vatvā atītaṃ āhari.",
  "atk-s0513a1:2815_0": "Atīte bārāṇasiyaṃ brahmadatte rajjaṃ kārente bodhisatto mūsikayoniyaṃ paṭisandhiṃ gahetvā vuḍḍhimanvāya",
  "atk-s0513a1:2815_1": "mahāsarīro sūkaracchāpakasadiso hutvā anekasatamūsikāhi parivuto araññe viharati.",
  "atk-s0513a1:2815_2": "Atheko siṅgālo ito cito ca vicaranto taṃ mūsikayūthaṃ disvā “imā mūsikā vañcetvā khādissāmī”ti cintetvā",
  "atk-s0513a1:2815_3": "mūsikānaṃ āsayassa avidūre sūriyābhimukho vātaṃ pivanto ekena pādena aṭṭhāsi.",
  "atk-s0513a1:2815_4": "Bodhisatto gocarāya caramāno taṃ disvā “sīlavā eso bhavissatī”ti tassa santikaṃ gantvā “bhante,",
  "atk-s0513a1:2815_5": "tvaṃ ko nāmo”ti pucchi.",
  "atk-s0513a1:2815_6": "“Dhammiko nāmā”ti.",
  "atk-s0513a1:2815_7": "“Cattāro pāde bhūmiyaṃ aṭhapetvā kasmā ekeneva ṭhitosī”ti.",
  "atk-s0513a1:2815_8": "“Mayi cattāro pāde pathaviyaṃ ṭhapente pathavī vahituṃ na sakkoti,",
  "atk-s0513a1:2815_9": "tasmā ekeneva tiṭṭhāmī”ti.",
  "atk-s0513a1:2815_10": "“Mukhaṃ vivaritvā kasmā ṭhitosī”ti?",
  "atk-s0513a1:2815_11": "“Mayaṃ aññaṃ na bhakkhayāma,",
  "atk-s0513a1:2815_12": "vātameva bhakkhayāmā”ti.",
  "atk-s0513a1:2815_13": "“Atha kasmā sūriyābhimukho tiṭṭhasī”ti?",
  "atk-s0513a1:2815_14": "“Sūriyaṃ namassāmī”ti.",
  "atk-s0513a1:2815_15": "Bodhisatto tassa vacanaṃ sutvā “sīlavā eso bhavissatī”ti tato paṭṭhāya mūsikagaṇena saddhiṃ sāyaṃ pātaṃ tassa upaṭṭhānaṃ gacchati.",
  "atk-s0513a1:2816_0": "Athassa upaṭṭhānaṃ katvā gamanakāle siṅgālo sabbapacchimaṃ mūsikaṃ gahetvā maṃsaṃ khāditvā ajjhoharitvā mukhaṃ puñchitvā tiṭṭhati.",
  "atk-s0513a1:2816_1": "Anupubbena mūsikagaṇo tanuko jāto.",
  "atk-s0513a1:2816_2": "Mūsikā “pubbe amhākaṃ ayaṃ āsayo nappahoti,",
  "atk-s0513a1:2816_3": "nirantarā tiṭṭhāma.",
  "atk-s0513a1:2816_4": "Idāni sithilā,",
  "atk-s0513a1:2816_5": "evampi āsayo na pūrateva,",
  "atk-s0513a1:2816_6": "kiṃ nu kho eta”nti bodhisattassa taṃ pavattiṃ ārocesuṃ.",
  "atk-s0513a1:2816_7": "Bodhisatto “kena nu kho kāraṇena musikā tanuttaṃ gatā”ti cintento siṅgāle āsaṅkaṃ ṭhapetvā “vīmaṃsissāmi",
  "atk-s0513a1:2816_8": "na”nti upaṭṭhānakāle sesamūsikā purato katvā sayaṃ pacchato ahosi.",
  "atk-s0513a1:2816_9": "Siṅgālo tassa upari pakkhandi,",
  "atk-s0513a1:2816_10": "bodhisatto attano gahaṇatthāya taṃ pakkhandantaṃ disvā nivattitvā “bho siṅgāla,",
  "atk-s0513a1:2816_11": "idaṃ te vatasamādānaṃ na dhammasudhammatāya,",
  "atk-s0513a1:2816_12": "paresaṃ pana vihiṃsanatthāya dhammaṃ dhajaṃ katvā carasī”ti vatvā imaṃ gāthamāha –",
  "atk-s0513a1:2817_0": "128.",
  "atk-s0513a1:2818_0": "“Yo ve dhammaṃ dhajaṃ katvā, nigūḷho pāpamācare;",
  "atk-s0513a1:2819_0": "Vissāsayitvā bhūtāni, biḷāraṃ nāma taṃ vata”nti.",
  "atk-s0513a1:2820_0": "Tattha yo veti khattiyādīsu yo kocideva.",
  "atk-s0513a1:2820_1": "Dhammaṃ dhajaṃ katvāti dasakusalakammapathadhammaṃ dhajaṃ karitvā,",
  "atk-s0513a1:2820_2": "kūṭaṃ karonto viya ussāpetvā dassentoti attho.",
  "atk-s0513a1:2820_3": "Vissāsayitvāti “sīlavā aya”nti saññāya sañjātavissāsāni katvā.",
  "atk-s0513a1:2820_4": "Biḷāraṃ nāma taṃ vatanti taṃ evaṃ dhammaṃ dhajaṃ katvā raho pāpāni karontassa vataṃ kerāṭikavataṃ nāma hotīti attho.",
  "atk-s0513a1:2821_0": "Mūsikarājā kathentova uppatitvā tassa gīvāyaṃ patitvā hanukassa heṭṭhā antogalanāḷiyaṃ ḍaṃsitvā galanāḷiṃ phāletvā jīvitakkhayaṃ pāpesi.",
  "atk-s0513a1:2821_1": "Mūsikagaṇo nivattitvā siṅgālaṃ “muru murū”ti khāditvā agamāsi.",
  "atk-s0513a1:2821_2": "Paṭhamāgatāva kirassa maṃsaṃ labhiṃsu,",
  "atk-s0513a1:2821_3": "pacchā āgatā na labhiṃsu.",
  "atk-s0513a1:2821_4": "Tato paṭṭhāya mūsikagaṇo nibbhayo jāto.",
  "atk-s0513a1:2822_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:2822_1": "“tadā siṅgālo kuhakabhikkhu ahosi,",
  "atk-s0513a1:2822_2": "mūsikarājā pana ahameva ahosi”nti.",
  "atk-s0513a1:2823_0": "Biḷāravatajātakavaṇṇanā aṭṭhamā.",
  "atk-s0513a1:2825_0": "[129] 9. Aggikabhāradvājajātakavaṇṇanā",
  "atk-s0513a1:2826_0": "Nāyaṃ sikhā puññahetūti idaṃ satthā jetavane viharanto kuhakaññeva bhikkhuṃ ārabbha kathesi.",
  "atk-s0513a1:2827_0": "Atītasmiñhi bārāṇasiyaṃ brahmadatte rajjaṃ kārente bodhisatto mūsikarājā hutvā araññe vasati.",
  "atk-s0513a1:2827_1": "Atheko siṅgālo davaḍāhe uṭṭhite palāyituṃ asakkonto ekasmiṃ rukkhe sīsaṃ āhacca aṭṭhāsi.",
  "atk-s0513a1:2827_2": "Tassa sakalasarīre lomāni jhāyiṃsu,",
  "atk-s0513a1:2827_3": "rukkhaṃ āhacca ṭhitaṭṭhāne pana matthake cūḷā viya thokāni lomāni aṭṭhaṃsu.",
  "atk-s0513a1:2827_4": "So ekadivasaṃ soṇḍiyaṃ pānīyaṃ pivanto chāyaṃ olokento cūḷaṃ disvā “uppannaṃ dāni me bhaṇḍamūla”nti araññe",
  "atk-s0513a1:2827_5": "vicaranto taṃ mūsikādariṃ disvā “imā mūsikā vañcetvā khādissāmī”ti heṭṭhā vuttanayeneva avidūre aṭṭhāsi.",
  "atk-s0513a1:2827_6": "Atha naṃ bodhisatto gocarāya caranto disvā “sīlavā aya”nti saññāya upasaṅkamitvā “tvaṃ kinnāmosī”ti pucchi.",
  "atk-s0513a1:2827_7": "“Ahaṃ aggikabhāradvājo nāmā”ti.",
  "atk-s0513a1:2827_8": "“Atha kasmā āgatosī”ti?",
  "atk-s0513a1:2827_9": "“Tumhākaṃ rakkhanatthāyā”ti.",
  "atk-s0513a1:2827_10": "“Kinti katvā amhe rakkhissasī”ti?",
  "atk-s0513a1:2827_11": "“Ahaṃ aṅguṭṭhagaṇanaṃ nāma jānāmi,",
  "atk-s0513a1:2827_12": "tumhākaṃ pātova nikkhamitvā gocarāya gamanakāle ‘ettakā’ti gaṇetvā paccāgamanakālepi gaṇessāmi,",
  "atk-s0513a1:2827_13": "evaṃ sāyaṃ pātaṃ gaṇento rakkhissāmī”ti.",
  "atk-s0513a1:2827_14": "“Tena hi rakkha mātulā”ti.",
  "atk-s0513a1:2827_15": "So “sādhū”ti sampaṭicchitvā nikkhamanakāle “eko dve tayo”ti gaṇetvā paccāgamanakālepi tatheva gaṇetvā sabbapacchimaṃ gahetvā khādati.",
  "atk-s0513a1:2827_16": "Sesaṃ purimasadisameva.",
  "atk-s0513a1:2828_0": "Idha pana mūsikarājā nivattitvā ṭhito “bho aggikabhāradvāja,",
  "atk-s0513a1:2828_1": "nāyaṃ tava dhammasudhammatāya matthake cūḷā ṭhapitā,",
  "atk-s0513a1:2828_2": "kucchikāraṇā pana ṭhapitā”ti vatvā imaṃ gāthamāha –",
  "atk-s0513a1:2829_0": "129.",
  "atk-s0513a1:2830_0": "“Nāyaṃ sikhā puññahetu, ghāsahetu ayaṃ sikhā;",
  "atk-s0513a1:2831_0": "Nāguṭṭhigaṇanaṃ yāti, alaṃ te hotu aggikā”ti.",
  "atk-s0513a1:2832_0": "Tattha nāguṭṭhigaṇanaṃ yātīti “aṅguṭṭhigaṇanā”ti aṅguṭṭhagaṇanā vuccati,",
  "atk-s0513a1:2832_1": "ayaṃ mūsikagaṇo aṅguṭṭhagaṇanaṃ na gacchati na upeti na pūreti,",
  "atk-s0513a1:2832_2": "parikkhayaṃ gacchatīti attho.",
  "atk-s0513a1:2832_3": "Alaṃ te hotu aggikāti siṅgālaṃ nāmena ālapanto āha.",
  "atk-s0513a1:2832_4": "Ettāvatā te alaṃ hotu,",
  "atk-s0513a1:2832_5": "na ito paraṃ mūsike khādissasi.",
  "atk-s0513a1:2832_6": "Amhehi vā tayā saddhiṃ saṃvāso alaṃ hotu,",
  "atk-s0513a1:2832_7": "na mayaṃ idāni tayā saddhiṃ vasissāmātipi attho.",
  "atk-s0513a1:2832_8": "Sesaṃ purimasadisameva.",
  "atk-s0513a1:2833_0": "Satthā imaṃ dhammadesanaṃ āharitvā jātakaṃ samodhānesi “tadā siṅgālo ayaṃ bhikkhu ahosi,",
  "atk-s0513a1:2833_1": "mūsikarājā pana ahameva ahosi”nti.",
  "atk-s0513a1:2834_0": "Aggikabhāradvājajātakavaṇṇanā navamā.",
  "atk-s0513a1:2836_0": "[130] 10. Kosiyajātakavaṇṇanā",
  "atk-s0513a1:2837_0": "Yathā vācā ca bhuñjassūti idaṃ satthā jetavane viharanto ekaṃ sāvatthiyaṃ mātugāmaṃ ārabbha kathesi.",
  "atk-s0513a1:2837_1": "Sā kirekassa saddhāsampannassa upāsakabrāhmaṇassa brāhmaṇī dussīlā pāpadhammā rattiṃ aticaritvā divā",
  "atk-s0513a1:2837_2": "kiñci kammaṃ akatvā gilānālayaṃ dassetvā nitthunamānā nipajjati.",
  "atk-s0513a1:2837_3": "Atha naṃ brāhmaṇo “kiṃ te bhadde aphāsuka”nti pucchi.",
  "atk-s0513a1:2837_4": "“Vātā me vijjhantī”ti.",
  "atk-s0513a1:2837_5": "“Atha kiṃ laddhuṃ vaṭṭatī”ti?",
  "atk-s0513a1:2837_6": "“Siniddhamadhurāni paṇītapaṇītāni yāgubhattatelādīnī”ti.",
  "atk-s0513a1:2837_7": "Brāhmaṇo yaṃ yaṃ sā icchati,",
  "atk-s0513a1:2837_8": "taṃ taṃ āharitvā deti,",
  "atk-s0513a1:2837_9": "dāso viya sabbakiccāni karoti.",
  "atk-s0513a1:2837_10": "Sā pana brāhmaṇassa gehaṃ paviṭṭhakāle nipajjati,",
  "atk-s0513a1:2837_11": "bahi nikkhantakāle jārehi saddhiṃ vītināmeti.",
  "atk-s0513a1:2838_0": "Atha brāhmaṇo “imissā sarīre vijjhanavātānaṃ pariyanto na paññāyatī”ti ekadivasaṃ gandhamālādīni ādāya",
  "atk-s0513a1:2838_1": "jetavanaṃ gantvā satthāraṃ pūjetvā vanditvā ekamantaṃ nisīditvā “kiṃ, brāhmaṇa,",
  "atk-s0513a1:2838_2": "na paññāyasī”ti vutte “bhante,",
  "atk-s0513a1:2838_3": "brāhmaṇiyā kira me sarīre vātā vijjhanti,",
  "atk-s0513a1:2838_4": "svāhaṃ tassā sappitelādīni ceva paṇītapaṇītabhojanāni ca pariyesāmi,",
  "atk-s0513a1:2838_5": "sarīramassā ghanaṃ vippasannacchavivaṇṇaṃ jātaṃ,",
  "atk-s0513a1:2838_6": "vātarogassa pana pariyanto na paññāyati.",
  "atk-s0513a1:2838_7": "Ahaṃ taṃ paṭijaggantova idhāgamanassa okāsaṃ na labhāmī”ti āha.",
  "atk-s0513a1:2838_8": "Satthā brāhmaṇiyā pāpabhāvaṃ ñatvā “brāhmaṇa,",
  "atk-s0513a1:2838_9": "‘evaṃ nipannassa mātugāmassa roge avūpasamante idañcidañca bhesajjaṃ kātuṃ vaṭṭatī’ti pubbepi te paṇḍitehi kathitaṃ,",
  "atk-s0513a1:2838_10": "bhavasaṅkhepagatattā pana na sallakkhesī”ti vatvā tena yācito atītaṃ āhari.",
  "atk-s0513a1:2839_0": "Atīte bārāṇasiyaṃ brahmadatte rajjaṃ kārente bodhisatto brāhmaṇamahāsālakule nibbattitvā vayappatto takkasilāyaṃ",
  "atk-s0513a1:2839_1": "sabbasippāni uggaṇhitvā bārāṇasiyaṃ disāpāmokkho ācariyo ahosi.",
  "atk-s0513a1:2839_2": "Ekasatarājadhānīsu khattiyakumārā ca brāhmaṇakumārā ca yebhuyyena tasseva santike sippaṃ uggaṇhanti.",
  "atk-s0513a1:2839_3": "Atheko janapadavāsī brāhmaṇamāṇavo bodhisattassa santike tayo vede aṭṭhārasa ca vijjāṭṭhānāni uggaṇhitvā",
  "atk-s0513a1:2839_4": "bārāṇasiyaṃyeva kuṭumbaṃ saṇṭhapetvā divase divase dvattikkhattuṃ bodhisattassa santikaṃ āgacchati.",
  "atk-s0513a1:2839_5": "Tassa brāhmaṇī dussīlā ahosi pāpadhammāti sabbaṃ paccuppannavatthusadisameva.",
  "atk-s0513a1:2840_0": "Bodhisatto pana “iminā kāraṇena ovādagahaṇāya okāsaṃ na labhāmī”ti vutte “sā māṇavikā imaṃ vañcetvā nipajjatī”ti",
  "atk-s0513a1:2840_1": "ñatvā “tassā rogānucchavikaṃ bhesajjaṃ ācikkhissāmī”ti cintetvā āha “tāta,",
  "atk-s0513a1:2840_2": "tvaṃ ito paṭṭhāya tassā sappikhīrarasādīni mā adāsi,",
  "atk-s0513a1:2840_3": "gomutte pana pañcapaṇṇāni phalādīni ca pakkhipitvā koṭṭetvā navatambalohabhājane pakkhipitvā lohagandhaṃ",
  "atk-s0513a1:2840_4": "gāhāpetvā rajjuṃ vā yottaṃ vā rukkhaṃ vā lataṃ vā gahetvā ‘idaṃ te rogassa anucchavikabhesajjaṃ,",
  "atk-s0513a1:2840_5": "idaṃ vā piva,",
  "atk-s0513a1:2840_6": "uṭṭhāya vā tayā bhuttabhattassa anucchavikaṃ kammaṃ karohī”ti vatvā imaṃ gāthaṃ vadeyyāsi.",
  "atk-s0513a1:2840_7": "“Sace bhesajjaṃ na pivati,",
  "atk-s0513a1:2840_8": "atha naṃ rajjuyā vā yottena vā rukkhena vā latāya vā katici pahāre paharitvā kesesu gahetvā ākaḍḍhitvā kapparena potheyyāsi,",
  "atk-s0513a1:2840_9": "sā taṅkhaṇaññeva uṭṭhāya kammaṃ karissatī”ti.",
  "atk-s0513a1:2840_10": "So “sādhū”ti sampaṭicchitvā vuttaniyāmeneva bhesajjaṃ katvā “bhadde,",
  "atk-s0513a1:2840_11": "imaṃ bhesajjaṃ pivā”ti āha.",
  "atk-s0513a1:2840_12": "“Kena te idaṃ ācikkhita”nti?",
  "atk-s0513a1:2840_13": "“Ācariyena,",
  "atk-s0513a1:2840_14": "bhadde”ti.",
  "atk-s0513a1:2840_15": "“Apanehi taṃ,",
  "atk-s0513a1:2840_16": "na pivissāmī”ti.",
  "atk-s0513a1:2840_17": "Māṇavo “na tvaṃ attano ruciyā pivissasī”ti rajjuṃ gahetvā “attano rogassa anucchavikaṃ bhesajjaṃ vā piva,",
  "atk-s0513a1:2840_18": "yāgubhattānucchavikaṃ kammaṃ vā karohī”ti vatvā imaṃ gāthamāha –",
  "atk-s0513a1:2841_0": "130.",
  "atk-s0513a1:2842_0": "“Yathāvācā ca bhuñjassu, yathābhuttañca byāhara;",
  "atk-s0513a1:2843_0": "Ubhayaṃ te na sameti, vācā bhuttañca kosiye”ti.",
  "atk-s0513a1:2844_0": "Tattha yathāvācā ca bhuñjassūti yathā te vācā,",
  "atk-s0513a1:2844_1": "tathā bhuñjassu,",
  "atk-s0513a1:2844_2": "“vātā me vijjhantī”ti vācāya anucchavikameva katvā bhuñjassūti attho.",
  "atk-s0513a1:2844_3": "“Yathāvācaṃ vā”tipi pāṭho yujjati,",
  "atk-s0513a1:2844_4": "“yathāvācāyā”tipi paṭhanti,",
  "atk-s0513a1:2844_5": "sabbattha ayameva attho.",
  "atk-s0513a1:2844_6": "Yathābhuttañca byāharāti yaṃ yathā te bhuttaṃ,",
  "atk-s0513a1:2844_7": "tassa anucchavikameva byāhara,",
  "atk-s0513a1:2844_8": "“arogamhī”ti vatvā gehe kattabbaṃ karosīti attho.",
  "atk-s0513a1:2844_9": "“Yathābhūtañcā”tipi pāṭho,",
  "atk-s0513a1:2844_10": "atha vā arogamhīti yathābhūtameva vatvā kammaṃ karohīti attho.",
  "atk-s0513a1:2844_11": "Ubhayaṃ te na sameti,",
  "atk-s0513a1:2844_12": "vācābhuttañca kosiyeti yā ca te ayaṃ vācā “vātā maṃ vijjhantī”ti yañca te idaṃ paṇītabhojanaṃ bhuttaṃ,",
  "atk-s0513a1:2844_13": "idaṃ ubhayampi tuyhaṃ na sameti,",
  "atk-s0513a1:2844_14": "tasmā uṭṭhāya kammaṃ karohi.",
  "atk-s0513a1:2844_15": "“Kosiye”ti taṃ gottenālapati.",
  "atk-s0513a1:2845_0": "Evaṃ vutte kosiyabrāhmaṇadhītā “ācariyena ussukkaṃ āpannakālato paṭṭhāya na sakkā mayā esa vañcetuṃ,",
  "atk-s0513a1:2845_1": "uṭṭhāya kammaṃ karissāmī”ti uṭṭhāya kammaṃ akāsi.",
  "atk-s0513a1:2845_2": "“Ācariyena me dussīlabhāvo ñāto,",
  "atk-s0513a1:2845_3": "idāni na sakkā ito paṭṭhāya puna evarūpaṃ kātu”nti ācariye gāravena pāpakammatopi viramitvā sīlavatī ahosi.",
  "atk-s0513a1:2845_4": "Sāpi brāhmaṇī “sammāsambuddhena kiramhi ñātā”ti sattharipi gāravena na puna anācāraṃ akāsi.",
  "atk-s0513a1:2846_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:2846_1": "“tadā jayampatikā idāni jayampatikāva,",
  "atk-s0513a1:2846_2": "ācariyo pana ahameva ahosi”nti.",
  "atk-s0513a1:2847_0": "Kosiyajātakavaṇṇanā dasamā.",
  "atk-s0513a1:2848_0": "Kusanāḷivaggo terasamo.",
  "atk-s0513a1:2849_0": "Tassuddānaṃ –",
  "atk-s0513a1:2850_0": "Kusanāḷi ca dummedhaṃ, naṅgalīsambakaṭāhaṃ;",
  "atk-s0513a1:2851_0": "Asilakkhaṇakalaṇḍukaṃ, biḷāraggikakosiyanti.",
  "atk-s0513a1:2852_0": "14. Asampadānavaggo",
  "atk-s0513a1:2854_0": "[131] 1. Asampadānajātakavaṇṇanā",
  "atk-s0513a1:2855_0": "Asampadānenitarītarassāti idaṃ satthā veḷuvane viharanto devadattaṃ ārabbha kathesi.",
  "atk-s0513a1:2855_1": "Tasmiñhi kāle bhikkhū dhammasabhāyaṃ kathaṃ samuṭṭhāpesuṃ “āvuso devadatto,",
  "atk-s0513a1:2855_2": "akataññū tathāgatassa guṇaṃ na jānātī”ti.",
  "atk-s0513a1:2855_3": "Satthā āgantvā “kāya nuttha,",
  "atk-s0513a1:2855_4": "bhikkhave,",
  "atk-s0513a1:2855_5": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a1:2855_6": "bhikkhave,",
  "atk-s0513a1:2855_7": "idāneva devadatto akataññū,",
  "atk-s0513a1:2855_8": "pubbepi akataññūyevā”ti vatvā atītaṃ āhari.",
  "atk-s0513a1:2856_0": "Atīte magadharaṭṭhe rājagahe ekasmiṃ magadharaññe rajjaṃ kārente bodhisatto tasseva seṭṭhi ahosi asītikoṭivibhavo saṅkhaseṭṭhīti nāmena.",
  "atk-s0513a1:2856_1": "Bārāṇasiyaṃ pīḷiyaseṭṭhi nāma asītikoṭivibhavova ahosi.",
  "atk-s0513a1:2856_2": "Te aññamaññaṃ sahāyakā ahesuṃ.",
  "atk-s0513a1:2856_3": "Tesu bārāṇasiyaṃ pīḷiyaseṭṭhissa kenacideva kāraṇena mahantaṃ bhayaṃ uppajji,",
  "atk-s0513a1:2856_4": "sabbaṃ sāpateyyaṃ parihāyi.",
  "atk-s0513a1:2856_5": "So daliddo appaṭisaraṇo hutvā bhariyaṃ ādāya saṅkhaseṭṭhiṃ paccayaṃ katvā bārāṇasito nikkhamitvā padasāva",
  "atk-s0513a1:2856_6": "rājagahaṃ patvā saṅkhaseṭṭhissa nivesanaṃ agamāsi.",
  "atk-s0513a1:2856_7": "So taṃ disvāva “sahāyo me āgato”ti parissajitvā sakkārasammānaṃ katvā katipāhaṃ vītināmetvā ekadivasaṃ “samma,",
  "atk-s0513a1:2856_8": "kenaṭṭhena āgatosī”ti pucchi.",
  "atk-s0513a1:2856_9": "“Bhayaṃ me, samma, uppannaṃ,",
  "atk-s0513a1:2856_10": "sabbaṃ dhanaṃ parikkhīṇaṃ,",
  "atk-s0513a1:2856_11": "upatthambho me hohī”ti.",
  "atk-s0513a1:2856_12": "“Sādhu samma,",
  "atk-s0513a1:2856_13": "mā bhāyī”ti bhaṇḍāgāraṃ vivarāpetvā cattālīsa hiraññakoṭiyo dāpetvā sesampi paricchadaparivāraṃ sabbaṃ",
  "atk-s0513a1:2856_14": "attano santakaṃ saviññāṇakaṃ aviññāṇakaṃ majjhe bhinditvā upaḍḍhameva adāsi.",
  "atk-s0513a1:2856_15": "So taṃ vibhavaṃ ādāya puna bārāṇasiṃ gantvā nivāsaṃ kappesi.",
  "atk-s0513a1:2857_0": "Aparabhāge saṅkhaseṭṭhissapi tādisameva bhayaṃ uppajji.",
  "atk-s0513a1:2857_1": "So attano paṭisaraṇaṃ upadhārento “sahāyassa me mahāupakāro kato,",
  "atk-s0513a1:2857_2": "upaḍḍhavibhavo dinno.",
  "atk-s0513a1:2857_3": "Na so maṃ disvā pariccajissati,",
  "atk-s0513a1:2857_4": "tassa santikaṃ gamissāmī”ti cintetvā bhariyaṃ ādāya padasāva bārāṇasiṃ gantvā bhariyaṃ āha “bhadde,",
  "atk-s0513a1:2857_5": "tava mayā saddhiṃ antaravīthiyā gamanaṃ nāma na yuttaṃ,",
  "atk-s0513a1:2857_6": "mayā pesitayānamāruyha mahantena parivārena pacchā āgamissasi.",
  "atk-s0513a1:2857_7": "Yāva yānaṃ pesemi,",
  "atk-s0513a1:2857_8": "tāva idheva hohī”ti vatvā taṃ sālāya ṭhapetvā sayaṃ nagaraṃ pavisitvā seṭṭhissa gharaṃ gantvā “rājagahanagarato",
  "atk-s0513a1:2857_9": "tumhākaṃ sahāyo saṅkhaseṭṭhi nāma āgato”ti ārocāpesi.",
  "atk-s0513a1:2857_10": "So “āgacchatū”ti pakkosāpetvā taṃ disvā neva āsanā vuṭṭhāsi,",
  "atk-s0513a1:2857_11": "na paṭisanthāraṃ akāsi,",
  "atk-s0513a1:2857_12": "kevalaṃ “kimatthaṃ āgatosī”ti pucchi.",
  "atk-s0513a1:2857_13": "“Tumhākaṃ dassanatthaṃ āgatomhī”ti.",
  "atk-s0513a1:2857_14": "“Nivāso te kahaṃ gahito”ti?",
  "atk-s0513a1:2857_15": "“Na tāva nivāsaṭṭhānaṃ atthi,",
  "atk-s0513a1:2857_16": "seṭṭhigharaṇimpi sālāya ṭhapetvāva āgatomhī”ti.",
  "atk-s0513a1:2857_17": "“Tumhākaṃ idha nivāsaṭṭhānaṃ natthi,",
  "atk-s0513a1:2857_18": "nivāpaṃ gahetvā ekasmiṃ ṭhāne pacāpetvā bhuñjitvā gacchatha,",
  "atk-s0513a1:2857_19": "puna amhākaṃ gharaṃ mā pavisathā”ti vatvā “mayhaṃ sahāyassa dussante bandhitvā ekaṃ bahalapalāpatumbaṃ dehī”ti dāsaṃ āṇāpesi.",
  "atk-s0513a1:2857_20": "Taṃ divasaṃ kira so rattasālīnaṃ sakaṭasahassamattaṃ ophunāpetvā koṭṭhāgāraṃ pūrāpesi,",
  "atk-s0513a1:2857_21": "cattālīsakoṭidhanaṃ gahetvā āgato akataññū mahācoro sahāyakassa tumbamatte palāpe dāpesi.",
  "atk-s0513a1:2857_22": "Dāso pacchiyaṃ ekaṃ palāpatumbaṃ pakkhipitvā bodhisattassa santikaṃ agamāsi.",
  "atk-s0513a1:2858_0": "Bodhisatto cintesi –",
  "atk-s0513a1:2858_1": "“ayaṃ asappuriso mama santikā cattālīsakoṭidhanaṃ labhitvā idāni palāpatumbaṃ dāpesi,",
  "atk-s0513a1:2858_2": "gaṇhāmi nu kho,",
  "atk-s0513a1:2858_3": "na gaṇhāmī”ti?",
  "atk-s0513a1:2858_4": "Athassa etadahosi “ayaṃ tāva akataññū mittadubbhī katavināsakabhāvena mayā saddhiṃ mittabhāvaṃ bhindi.",
  "atk-s0513a1:2858_5": "Sacāhaṃ etena dinnaṃ palāpatumbaṃ lāmakattā na gaṇhissāmi,",
  "atk-s0513a1:2858_6": "ahampi mittabhāvaṃ bhindissāmi.",
  "atk-s0513a1:2858_7": "Andhabālā parittakaṃ laddhaṃ aggaṇhantā mittabhāvaṃ vināsenti,",
  "atk-s0513a1:2858_8": "ahaṃ pana etena dinnaṃ palāpatumbaṃ gahetvā mama vasena mittabhāvaṃ patiṭṭhāpessāmī”ti.",
  "atk-s0513a1:2858_9": "So palāpatumbaṃ dussante bandhitvā pāsādā oruyha sālaṃ agamāsi.",
  "atk-s0513a1:2858_10": "Atha naṃ bhariyā “kiṃ te, ayya,",
  "atk-s0513a1:2858_11": "laddha”nti pucchi.",
  "atk-s0513a1:2858_12": "“Bhadde amhākaṃ sahāyo pīḷiyaseṭṭhi palāpatumbaṃ datvā amhe ajjeva vissajjesī”ti. Sā “ayya,",
  "atk-s0513a1:2858_13": "kimatthaṃ aggahesi,",
  "atk-s0513a1:2858_14": "kiṃ etaṃ cattālīsakoṭidhanassa anucchavika”nti rodituṃ ārabhi.",
  "atk-s0513a1:2858_15": "Bodhisattopi “bhadde, mā rodi,",
  "atk-s0513a1:2858_16": "ahaṃ tena saddhiṃ mittabhāvabhedanabhayena mama vasena mittabhāvaṃ patiṭṭhāpetuṃ gaṇhiṃ,",
  "atk-s0513a1:2858_17": "tvaṃ kiṃkāraṇā rodasī”ti vatvā imaṃ gāthamāha –",
  "atk-s0513a1:2859_0": "131.",
  "atk-s0513a1:2860_0": "“Asampadānenitarītarassa, bālassa mittāni kalībhavanti;",
  "atk-s0513a1:2861_0": "Tasmā harāmi bhusaṃ aḍḍhamānaṃ, mā me mitti jīyittha sassatāya”nti.",
  "atk-s0513a1:2862_0": "Tattha asampadānenāti asampādānena.",
  "atk-s0513a1:2862_1": "Akāralope sandhi,",
  "atk-s0513a1:2862_2": "aggahaṇenāti attho.",
  "atk-s0513a1:2862_3": "Itarītarassāti yassa kassaci lāmakālāmakassa.",
  "atk-s0513a1:2862_4": "Bālassa mittāni kalībhavantīti dandhassa apaññassa mittāni kalīni kāḷakaṇṇisadisāni honti,",
  "atk-s0513a1:2862_5": "bhijjantīti attho.",
  "atk-s0513a1:2862_6": "Tasmā harāmi bhusaṃ aḍḍhamānanti tena kāraṇena ahaṃ sahāyena dinnaṃ ekapalāpatumbaṃ harāmi gaṇhāmīti dasseti.",
  "atk-s0513a1:2862_7": "“Māna”nti hi aṭṭhannaṃ nāḷīnaṃ nāmaṃ,",
  "atk-s0513a1:2862_8": "catunnaṃ aḍḍhamānaṃ,",
  "atk-s0513a1:2862_9": "catasso ca nāḷiyo tumbo nāma.",
  "atk-s0513a1:2862_10": "Tena vuttaṃ “palāpatumba”nti.",
  "atk-s0513a1:2862_11": "Mā me mitti jīyittha sassatāyanti mama sahāyena saddhiṃ mitti mā bhijjittha,",
  "atk-s0513a1:2862_12": "sassatāva ayaṃ hotūti attho.",
  "atk-s0513a1:2863_0": "Evaṃ vuttepi seṭṭhibhariyā rodateva.",
  "atk-s0513a1:2863_1": "Tasmiṃ khaṇe saṅkhaseṭṭhinā pīḷiyaseṭṭhissa dinno kammantadāso sālādvārena āgacchanto seṭṭhibhariyāya",
  "atk-s0513a1:2863_2": "rodanasaddaṃ sutvā sālaṃ pavisitvā attano sāmike disvā pādesu nipatitvā roditvā kanditvā “kimatthaṃ idhāgatattha,",
  "atk-s0513a1:2863_3": "sāmī”ti pucchi.",
  "atk-s0513a1:2863_4": "Seṭṭhi sabbaṃ ārocesi.",
  "atk-s0513a1:2863_5": "Kammantadāso “hotu, sāmi,",
  "atk-s0513a1:2863_6": "mā cintayitthā”ti ubhopi assāsetvā attano gehaṃ netvā gandhodakena nhāpetvā bhojetvā “sāmikā,",
  "atk-s0513a1:2863_7": "vo āgatā”ti sesadāse sannipātetvā dassetvā katipāhaṃ vītināmetvā sabbe dāse gahetvā rājaṅgaṇaṃ gantvā uparavaṃ akāsi.",
  "atk-s0513a1:2863_8": "Rājā pakkosāpetvā “kiṃ eta”nti pucchi,",
  "atk-s0513a1:2863_9": "te sabbaṃ taṃ pavattiṃ rañño ārocesuṃ.",
  "atk-s0513a1:2864_0": "Rājā tesaṃ vacanaṃ sutvā ubhopi seṭṭhī pakkosāpetvā saṅkhaseṭṭhiṃ pucchi “saccaṃ kira tayā mahāseṭṭhi pīḷiyaseṭṭhissa cattālīsakoṭidhanaṃ dinna”nti? “Āma, mahārāja,",
  "atk-s0513a1:2864_1": "mama sahāyassa maṃ takketvā rājagahaṃ āgatassa na kevalaṃ dhanaṃ,",
  "atk-s0513a1:2864_2": "sabbaṃ vibhavajātaṃ saviññāṇakaṃ aviññāṇakaṃ dve koṭṭhāse katvā samabhāge adāsinti.",
  "atk-s0513a1:2864_3": "Rājā “saccameta”nti pīḷiyaseṭṭhiṃ pucchi. “Āma, devā”ti.",
  "atk-s0513a1:2864_4": "“Tayā panassa taññeva takketvā āgatassa atthi koci sakkāro vā sammāno vā kato”ti.",
  "atk-s0513a1:2864_5": "So tuṇhī ahosi.",
  "atk-s0513a1:2864_6": "Api pana te etassa palāpatumbamattaṃ dussante pakkhipāpetvā dāpitaṃ atthīti.",
  "atk-s0513a1:2864_7": "Tampi sutvā tuṇhīyeva ahosi.",
  "atk-s0513a1:2864_8": "Rājā “kiṃ kātabba”nti amaccehi saddhiṃ mantetvā taṃ paribhāsitvā “gacchatha,",
  "atk-s0513a1:2864_9": "pīḷiyaseṭṭhissa ghare sabbaṃ vibhavaṃ saṅkhaseṭṭhissa dethā”ti āha.",
  "atk-s0513a1:2864_10": "Bodhisatto “mahārāja,",
  "atk-s0513a1:2864_11": "mayhaṃ parasantakena attho natthi,",
  "atk-s0513a1:2864_12": "mayā dinnamattameva pana dāpethā”ti āha.",
  "atk-s0513a1:2864_13": "Rājā bodhisattassa santakaṃ dāpesi.",
  "atk-s0513a1:2864_14": "Bodhisatto sabbaṃ attano dinnavibhavaṃ paṭilabhitvā dāsaparivuto rājagahameva gantvā kuṭumbaṃ saṇṭhapetvā dānādīni puññāni katvā yathākammaṃ gato.",
  "atk-s0513a1:2865_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:2865_1": "“tadā pīḷiyaseṭṭhi devadatto ahosi,",
  "atk-s0513a1:2865_2": "saṅkhaseṭṭhi pana ahameva ahosi”nti.",
  "atk-s0513a1:2866_0": "Asampadānajātakavaṇṇanā paṭhamā.",
  "atk-s0513a1:2868_0": "[132] 2. Bhīrukajātakavaṇṇanā",
  "atk-s0513a1:2869_0": "Kusalūpadese dhitiyā daḷhāya cāti idaṃ satthā jetavane viharanto ajapālanigrodhe māradhītānaṃ palobhanasuttantaṃ ārabbha kathesi.",
  "atk-s0513a1:2869_1": "Bhagavatā hi ādito paṭṭhāya vuttaṃ –",
  "atk-s0513a1:2870_0": "“Daddallamānā āgañchuṃ, taṇhā ca aratī ragā;",
  "atk-s0513a1:2871_0": "Tā tattha panudī satthā, tūlaṃ bhaṭṭhaṃva māluto”ti. ;",
  "atk-s0513a1:2872_0": "Evaṃ yāva pariyosānā tassa suttantassa kathitakāle dhammasabhāyaṃ sannipatitā bhikkhū kathaṃ samuṭṭhāpesuṃ “āvuso,",
  "atk-s0513a1:2872_1": "sammāsambuddho māradhītaro anekasatānipi dibbarūpāni māpetvā palobhanatthāya upasaṅkamantiyo akkhīnipi ummīletvā na olokesi,",
  "atk-s0513a1:2872_2": "aho buddhabalaṃ nāma acchariya”nti.",
  "atk-s0513a1:2872_3": "Satthā āgantvā “kāya nuttha,",
  "atk-s0513a1:2872_4": "bhikkhave,",
  "atk-s0513a1:2872_5": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a1:2872_6": "bhikkhave,",
  "atk-s0513a1:2872_7": "idāneva mayhaṃ sabbāsave khepetvā sabbaññutaṃ sampattassa māradhītānaṃ anolokanaṃ nāma acchariyaṃ,",
  "atk-s0513a1:2872_8": "ahañhi pubbe bodhiñāṇaṃ pariyesamāno sakilesakālepi abhisaṅkhataṃ dibbarūpaṃ indriyāni bhinditvā kilesavasena",
  "atk-s0513a1:2872_9": "anoloketvāva gantvā mahārajjaṃ pāpuṇi”nti vatvā atītaṃ āhari.",
  "atk-s0513a1:2873_0": "Atīte bārāṇasiyaṃ brahmadatte rajjaṃ kārente bodhisatto bhātikasatassa kaniṭṭho ahosīti sabbaṃ heṭṭhā takkasilājātake vuttanayeneva vitthāretabbaṃ.",
  "atk-s0513a1:2873_1": "Tadā pana takkasilānagaravāsīhi bahinagare sālāyaṃ bodhisattaṃ upasaṅkamitvā yācitvā rajjaṃ paṭicchāpetvā",
  "atk-s0513a1:2873_2": "abhiseke kate takkasilānagaravāsino nagaraṃ devanagaraṃ viya,",
  "atk-s0513a1:2873_3": "rājabhavanañca indabhavanaṃ viya alaṅkariṃsu.",
  "atk-s0513a1:2873_4": "Tadā bodhisatto nagaraṃ pavisitvā rājabhavane pāsāde mahātale samussitasetacchattaṃ ratanavarapallaṅkaṃ abhiruyha devarājalīlāya nisīdi,",
  "atk-s0513a1:2873_5": "amaccā ca brāhmaṇagahapatikādayo ca khattiyakumārā ca sabbālaṅkārapaṭimaṇḍitā parivāretvā aṭṭhaṃsu,",
  "atk-s0513a1:2873_6": "devaccharāpaṭibhāgā soḷasasahassanāṭakitthiyo naccagītavāditakusalā uttamavilāsasampannā naccagītavāditāni payojesuṃ.",
  "atk-s0513a1:2873_7": "Gītavāditasaddena rājabhavanaṃ meghatthanitapūritā mahāsamuddakucchi viya ekaninnādaṃ ahosi.",
  "atk-s0513a1:2873_8": "Bodhisatto taṃ attano sirisobhaggaṃ olokayamānova cintesi “sacāhaṃ tāsaṃ yakkhinīnaṃ abhisaṅkhataṃ dibbarūpaṃ olokessaṃ,",
  "atk-s0513a1:2873_9": "jīvitakkhayaṃ patto abhavissaṃ,",
  "atk-s0513a1:2873_10": "imaṃ sirisobhaggaṃ na olokessaṃ.",
  "atk-s0513a1:2873_11": "Paccekabuddhānaṃ pana ovāde ṭhitabhāvena idaṃ mayā sampatta”nti.",
  "atk-s0513a1:2873_12": "Evañca pana cintetvā udānaṃ udānento imaṃ gāthamāha –",
  "atk-s0513a1:2874_0": "132.",
  "atk-s0513a1:2875_0": "“Kusalūpadese dhitiyā daḷhāya ca, anivattitattā bhayabhīrutāya ca;",
  "atk-s0513a1:2876_0": "Na rakkhasīnaṃ vasamāgamimhase, sa sotthibhāvo mahatā bhayena me”ti.",
  "atk-s0513a1:2877_0": "Tattha kusalūpadeseti kusalānaṃ upadese,",
  "atk-s0513a1:2877_1": "paccekabuddhānaṃ ovādeti attho.",
  "atk-s0513a1:2877_2": "Dhitiyā daḷhāya cāti daḷhāya dhitiyā ca,",
  "atk-s0513a1:2877_3": "thirena abbocchinnanirantaravīriyena cāti attho.",
  "atk-s0513a1:2877_4": "Anivattitattā bhayabhīrutāya cāti bhayabhīrutāya anivattitatāya ca.",
  "atk-s0513a1:2877_5": "Tattha bhayanti cittutrāsamattaṃ parittabhayaṃ.",
  "atk-s0513a1:2877_6": "Bhīrutāti sarīrakampanappattaṃ mahābhayaṃ.",
  "atk-s0513a1:2877_7": "Idaṃ ubhayampi mahāsattassa “yakkhiniyo nāmetā manussakhādikā”ti bheravārammaṇaṃ disvāpi nāhosi.",
  "atk-s0513a1:2877_8": "Tenāha “anivattitattā bhayabhīrutāya cā”ti.",
  "atk-s0513a1:2877_9": "Bhayabhīrutāya abhāveneva bheravārammaṇaṃ disvāpi anivattanabhāvenāti attho.",
  "atk-s0513a1:2877_10": "Na rakkhasīnaṃ vasamāgamimhaseti yakkhakantāre tāsaṃ rakkhasīnaṃ vasaṃ na agamimha.",
  "atk-s0513a1:2877_11": "Yasmā amhākaṃ kusalūpadese dhiti ca daḷhā ahosi,",
  "atk-s0513a1:2877_12": "bhayabhīrutābhāvena ca anivattanasabhāvā ahumhā,",
  "atk-s0513a1:2877_13": "tasmā rakkhasīnaṃ vasaṃ na agamimhāti vuttaṃ hoti.",
  "atk-s0513a1:2877_14": "Sa sotthibhāvo mahatā bhayena meti so mayhaṃ ayaṃ ajja mahatā bhayena rakkhasīnaṃ santikā pattabbena",
  "atk-s0513a1:2877_15": "dukkhadomanassena sotthibhāvo khemabhāvo pītisomanassabhāvoyeva jātoti.",
  "atk-s0513a1:2878_0": "Evaṃ mahāsatto imāya gāthāya dhammaṃ desetvā dhammena rajjaṃ kāretvā dānādīni puññāni katvā yathākammaṃ gato.",
  "atk-s0513a1:2879_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:2879_1": "“ahaṃ tena samayena takkasilaṃ gantvā rajjappattakumāro ahosi”nti.",
  "atk-s0513a1:2880_0": "Bhīrukajātakavaṇṇanā dutiyā.",
  "atk-s0513a1:2882_0": "[133] 3. Ghatāsanajātakavaṇṇanā",
  "atk-s0513a1:2883_0": "Khemaṃ yahinti idaṃ satthā jetavane viharanto aññataraṃ bhikkhuṃ ārabbha kathesi.",
  "atk-s0513a1:2883_1": "So hi bhikkhu satthu santike kammaṭṭhānaṃ gahetvā paccantaṃ gantvā ekaṃ gāmakaṃ upanissāya araññasenāsane vassaṃ upagañchi.",
  "atk-s0513a1:2883_2": "Tassa paṭhamamāseyeva piṇḍāya paviṭṭhassa paṇṇasālā jhāyittha.",
  "atk-s0513a1:2883_3": "So vasanaṭṭhānābhāvena kilamanto upaṭṭhākānaṃ ācikkhi. Te “hotu, bhante,",
  "atk-s0513a1:2883_4": "paṇṇasālaṃ karissāma,",
  "atk-s0513a1:2883_5": "kasāma tāva,",
  "atk-s0513a1:2883_6": "vapāma tāvā”tiādīni vadantā temāsaṃ vītināmesuṃ.",
  "atk-s0513a1:2883_7": "So senāsanasappāyābhāvena kammaṭṭhānaṃ matthakaṃ pāpetuṃ nāsakkhi.",
  "atk-s0513a1:2883_8": "So nimittamattampi anuppādetvā vutthavasso jetavanaṃ gantvā satthāraṃ vanditvā ekamantaṃ nisīdi.",
  "atk-s0513a1:2883_9": "Satthā tena saddhiṃ paṭisanthāraṃ katvā “kiṃ nu kho te, bhikkhu,",
  "atk-s0513a1:2883_10": "kammaṭṭhānaṃ sappāyaṃ jāta”nti pucchi.",
  "atk-s0513a1:2883_11": "So ādito paṭṭhāya asappāyabhāvaṃ kathesi.",
  "atk-s0513a1:2883_12": "Satthā “pubbe kho, bhikkhu,",
  "atk-s0513a1:2883_13": "tiracchānāpi attano sappāyāsappāyaṃ ñatvā sappāyakāle vasitvā asappāyakāle vasanaṭṭhānaṃ pahāya aññattha agamaṃsu,",
  "atk-s0513a1:2883_14": "tvaṃ kasmā attano sappāyāsappāyaṃ na aññāsī”ti vatvā tena yācito atītaṃ āhari.",
  "atk-s0513a1:2884_0": "Atīte bārāṇasiyaṃ brahmadatte rajjaṃ kārente bodhisatto sakuṇayoniyaṃ nibbattitvā viññutaṃ patvā sobhaggappatto",
  "atk-s0513a1:2884_1": "sakuṇarājā hutvā ekasmiṃ araññāyatane jātassaratīre sākhāviṭapasampannaṃ bahalapattapalāsaṃ mahārukkhaṃ",
  "atk-s0513a1:2884_2": "upanissāya saparivāro vāsaṃ kappesi.",
  "atk-s0513a1:2884_3": "Bahū sakuṇā tassa rukkhassa udakamatthake patthaṭasākhāsu vasantā sarīravaḷañjaṃ udake pātenti.",
  "atk-s0513a1:2884_4": "Tasmiñca jātassare caṇḍo nāgarājā vasati.",
  "atk-s0513a1:2884_5": "Tassa etadahosi “ime sakuṇā mayhaṃ nivāse jātassare sarīravaḷañjaṃ pātenti,",
  "atk-s0513a1:2884_6": "yaṃnūnāhaṃ udakato aggiṃ uṭṭhāpetvā rukkhaṃ jhāpetvā ete palāpeyya”nti.",
  "atk-s0513a1:2884_7": "So kuddhamānaso rattibhāge sabbesaṃ sakuṇānaṃ sannipatitvā rukkhasākhāsu nipannakāle paṭhamaṃ tāva uddhanāropitaṃ",
  "atk-s0513a1:2884_8": "viya udakaṃ pakkudhāpetvā dutiyavāre dhūmaṃ uṭṭhāpetvā tatiyavāre tālakkhandhappamāṇaṃ jālaṃ uṭṭhāpesi.",
  "atk-s0513a1:2884_9": "Bodhisatto udakato jālaṃ uṭṭhahamānaṃ disvā “bho, sakuṇā,",
  "atk-s0513a1:2884_10": "agginā ādittaṃ nāma udakena nibbāpenti,",
  "atk-s0513a1:2884_11": "idāni pana udakameva ādittaṃ.",
  "atk-s0513a1:2884_12": "Na sakkā amhehi idha vasituṃ,",
  "atk-s0513a1:2884_13": "aññattha gamissāmā”ti vatvā imaṃ gāthamāha –",
  "atk-s0513a1:2885_0": "133.",
  "atk-s0513a1:2886_0": "“Khemaṃ yahiṃ tattha arī udīrito, dakassa majjhe jalate ghatāsano;",
  "atk-s0513a1:2887_0": "Na ajja vāso mahiyā mahīruhe, disā bhajavho saraṇājja nobhaya”nti.",
  "atk-s0513a1:2888_0": "Tattha khemaṃ yahiṃ tattha arī udīritoti yasmiṃ udakapiṭṭhe khemabhāvo nibbhayabhāvo,",
  "atk-s0513a1:2888_1": "tasmiṃ attapaccatthiko sapatto uṭṭhito.",
  "atk-s0513a1:2888_2": "Dakassāti udakassa.",
  "atk-s0513a1:2888_3": "Ghatāsanoti aggi.",
  "atk-s0513a1:2888_4": "So hi ghataṃ asnāti,",
  "atk-s0513a1:2888_5": "tasmā “ghatāsano”ti vuccati.",
  "atk-s0513a1:2888_6": "Na ajja vāsoti ajja no vāso natthi.",
  "atk-s0513a1:2888_7": "Mahiyā mahīruheti mahiruho vuccati rukkho,",
  "atk-s0513a1:2888_8": "tasmiṃ imissā mahiyā jāte rukkheti attho.",
  "atk-s0513a1:2888_9": "Disā bhajavhoti disā bhajatha gacchatha.",
  "atk-s0513a1:2888_10": "Saraṇājja no bhayanti ajja amhākaṃ saraṇato bhayaṃ jātaṃ,",
  "atk-s0513a1:2888_11": "paṭisaraṇaṭṭhānato bhayaṃ uppannanti attho.",
  "atk-s0513a1:2889_0": "Evaṃ vatvā bodhisatto attano vacanakare sakuṇe ādāya uppatitvā aññattha gato.",
  "atk-s0513a1:2889_1": "Bodhisattassa vacanaṃ aggahetvā ṭhitasakuṇā jīvitakkhayaṃ pattā.",
  "atk-s0513a1:2890_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a1:2890_1": "saccapariyosāne so bhikkhu arahatte patiṭṭhāsi.",
  "atk-s0513a1:2891_0": "Tadā bodhisattassa vacanakarā sakuṇā buddhaparisā ahesuṃ, sakuṇarājā pana ahameva ahosinti.",
  "atk-s0513a1:2892_0": "Ghatāsanajātakavaṇṇanā tatiyā.",
  "atk-s0513a1:2894_0": "[134] 4. Jhānasodhanajātakavaṇṇanā",
  "atk-s0513a1:2895_0": "Ye saññinoti idaṃ satthā jetavane viharanto saṅkassanagaradvāre attanā saṃkhittena pucchitapañhassa dhammasenāpatino",
  "atk-s0513a1:2895_1": "vitthārabyākaraṇaṃ ārabbha kathesi.",
  "atk-s0513a1:2895_2": "Tatridaṃ atītavatthu –",
  "atk-s0513a1:2895_3": "atīte kira bārāṇasiyaṃ brahmadatte rajjaṃ kārente bodhisatto araññāyatane kālaṃ karonto antevāsikehi pucchito “nevasaññīnāsaññī”ti āha…pe…",
  "atk-s0513a1:2895_4": "tāpasā jeṭṭhantevāsikassa kathaṃ na gaṇhiṃsu.",
  "atk-s0513a1:2895_5": "Bodhisatto ābhassarato āgantvā ākāse ṭhatvā imaṃ gāthamāha –",
  "atk-s0513a1:2896_0": "134.",
  "atk-s0513a1:2897_0": "“Ye saññino tepi duggatā, yepi asaññino tepi duggatā;",
  "atk-s0513a1:2898_0": "Etaṃ ubhayaṃ vivajjaya, taṃ samāpattisukhaṃ anaṅgaṇa”nti.",
  "atk-s0513a1:2899_0": "Tattha ye saññinoti ṭhapetvā nevasaññānāsaññāyatanalābhino avasese sacittakasatte dasseti.",
  "atk-s0513a1:2899_1": "Tepi duggatāti tassā samāpattiyā alābhato tepi duggatā nāma.",
  "atk-s0513a1:2899_2": "Yepi asaññinoti asaññabhave nibbatte acittakasatte dasseti.",
  "atk-s0513a1:2899_3": "Tepi duggatāti tepi imissāyeva samāpattiyā alābhato duggatāyeva nāma.",
  "atk-s0513a1:2899_4": "Etaṃ ubhayaṃ vivajjayāti etaṃ ubhayampi saññibhavañca asaññibhavañca vivajjaya pajahāti antevāsikaṃ ovadati.",
  "atk-s0513a1:2899_5": "Taṃ samāpattisukhaṃ anaṅgaṇanti taṃ nevasaññānāsaññāyatanasamāpattilābhino santaṭṭhena “sukha”nti saṅkhaṃ",
  "atk-s0513a1:2899_6": "gataṃ jhānasukhaṃ anaṅgaṇaṃ niddosaṃ balavacittekaggatāsabhāvenapi taṃ anaṅgaṇaṃ nāma jātaṃ.",
  "atk-s0513a1:2900_0": "Evaṃ bodhisatto dhammaṃ desetvā antevāsikassa guṇaṃ kathetvā brahmalokameva agamāsi.",
  "atk-s0513a1:2900_1": "Tadā sesatāpasā jeṭṭhantevāsikassa saddahiṃsu.",
  "atk-s0513a1:2901_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:2901_1": "“tadā jeṭṭhantevāsiko sāriputto,",
  "atk-s0513a1:2901_2": "mahābrahmā pana ahameva ahosi”nti.",
  "atk-s0513a1:2902_0": "Jhānasodhanajātakavaṇṇanā catutthā.",
  "atk-s0513a1:2904_0": "[135] 5. Candābhajātakavaṇṇanā",
  "atk-s0513a1:2905_0": "Candābhanti idaṃ satthā jetavane viharanto saṅkassanagaradvāre therasseva pañhabyākaraṇaṃ ārabbha kathesi.",
  "atk-s0513a1:2905_1": "Atīte kira bārāṇasiyaṃ brahmadatte rajjaṃ kārente bodhisatto araññāyatane kālaṃ karonto antevāsikehi",
  "atk-s0513a1:2905_2": "pucchito “candābhaṃ sūriyābha”nti vatvā ābhassare nibbatto.",
  "atk-s0513a1:2905_3": "Tāpasā jeṭṭhantevāsikassa na saddahiṃsu.",
  "atk-s0513a1:2905_4": "Bodhisatto ābhassarato āgantvā ākāse ṭhito imaṃ gāthamāha –",
  "atk-s0513a1:2906_0": "135.",
  "atk-s0513a1:2907_0": "“Candābhaṃ sūriyābhañca, yodha paññāya gādhati;",
  "atk-s0513a1:2908_0": "Avitakkena jhānena, hoti ābhassarūpago”ti.",
  "atk-s0513a1:2909_0": "Tattha candābhanti odātakasiṇaṃ dasseti.",
  "atk-s0513a1:2909_1": "Sūriyābhanti pītakasiṇaṃ.",
  "atk-s0513a1:2909_2": "Yodha paññāya gādhatīti yo puggalo idha sattaloke idaṃ kasiṇadvayaṃ paññāya gādhati,",
  "atk-s0513a1:2909_3": "ārammaṇaṃ katvā anupavisati,",
  "atk-s0513a1:2909_4": "tattheva patiṭṭhahati.",
  "atk-s0513a1:2909_5": "Atha vā candābhaṃ sūriyābhañca,",
  "atk-s0513a1:2909_6": "yodha paññāya gādhatīti yattakaṃ ṭhānaṃ candābhā ca sūriyābhā ca patthaṭā,",
  "atk-s0513a1:2909_7": "tatthake ṭhāne paṭibhāgakasiṇaṃ vaḍḍhetvā taṃ ārammaṇaṃ katvā jhānaṃ nibbattento ubhayampetaṃ ābhaṃ paññāya gādhati nāma.",
  "atk-s0513a1:2909_8": "Tasmā ayampettha atthoyeva.",
  "atk-s0513a1:2909_9": "Avitakkena jhānena,",
  "atk-s0513a1:2909_10": "hoti ābhassarūpagoti so puggalo tathā katvā paṭiladdhena dutiyena jhānena ābhassarabrahmalokūpago hotīti.",
  "atk-s0513a1:2910_0": "Evaṃ bodhisatto tāpase bodhetvā jeṭṭhantevāsikassa guṇaṃ kathetvā brahmalokameva gato.",
  "atk-s0513a1:2911_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:2911_1": "“tadā jeṭṭhantevāsiko sāriputto,",
  "atk-s0513a1:2911_2": "mahābrahmā pana ahameva ahosi”nti.",
  "atk-s0513a1:2912_0": "Candābhajātakavaṇṇanā pañcamā.",
  "atk-s0513a1:2914_0": "[136] 6. Suvaṇṇahaṃsajātakavaṇṇanā",
  "atk-s0513a1:2915_0": "Yaṃ laddhaṃ tena tuṭṭhabbanti idaṃ satthā jetavane viharanto thullanandaṃ bhikkhuniṃ ārabbha kathesi.",
  "atk-s0513a1:2915_1": "Sāvatthiyañhi aññataro upāsako bhikkhunisaṅghaṃ lasuṇena pavāretvā khettapālaṃ āṇāpesi “sace bhikkhuniyo āgacchanti,",
  "atk-s0513a1:2915_2": "ekekāya bhikkhuniyā dve tayo bhaṇḍike dehī”ti.",
  "atk-s0513a1:2915_3": "Tato paṭṭhāya bhikkhuniyo tassa gehampi khettampi lasuṇatthāya gacchanti.",
  "atk-s0513a1:2915_4": "Athekasmiṃ ussavadivase tassa gehe lasuṇaṃ parikkhayaṃ agamāsi.",
  "atk-s0513a1:2915_5": "Thullanandā bhikkhunī saparivārā gehaṃ gantvā “lasuṇenāvuso attho”ti vatvā “natthayye,",
  "atk-s0513a1:2915_6": "yathābhataṃ lasuṇaṃ parikkhīṇaṃ,",
  "atk-s0513a1:2915_7": "khettaṃ gacchathā”ti vuttā khettaṃ gantvā na mattaṃ jānitvā lasuṇaṃ āharāpesi.",
  "atk-s0513a1:2915_8": "Khettapālo ujjhāyi “kathañhi nāma bhikkhuniyo na mattaṃ jānitvā lasuṇaṃ harāpessantī”ti?",
  "atk-s0513a1:2915_9": "Tassa kathaṃ sutvā yā tā bhikkhuniyo appicchā, tāpi,",
  "atk-s0513a1:2915_10": "tāsaṃ sutvā bhikkhūpi,",
  "atk-s0513a1:2915_11": "ujjhāyiṃsu.",
  "atk-s0513a1:2915_12": "Ujjhāyitvā ca pana bhagavato etamatthaṃ ārocesuṃ.",
  "atk-s0513a1:2915_13": "Bhagavā thullanandaṃ bhikkhaniṃ garahitvā “bhikkhave,",
  "atk-s0513a1:2915_14": "mahiccho puggalo nāma vijātamātuyāpi appiyo hoti amanāpo,",
  "atk-s0513a1:2915_15": "appasanne pasādetuṃ,",
  "atk-s0513a1:2915_16": "pasannānaṃ vā bhiyyosomattāya pasādaṃ janetuṃ,",
  "atk-s0513a1:2915_17": "anuppannaṃ vā lābhaṃ uppādetuṃ,",
  "atk-s0513a1:2915_18": "uppannaṃ vā pana lābhaṃ thiraṃ kātuṃ na sakkoti.",
  "atk-s0513a1:2915_19": "Appiccho pana puggalo appasanne pasādetuṃ,",
  "atk-s0513a1:2915_20": "pasannānaṃ vā bhiyyosomattāya pasādaṃ janetuṃ,",
  "atk-s0513a1:2915_21": "anuppannaṃ vā lābhaṃ uppādetuṃ,",
  "atk-s0513a1:2915_22": "uppannaṃ vā pana lābhaṃ thiraṃ kātuṃ sakkotī”tiādinā nayena bhikkhūnaṃ tadanucchavikaṃ dhammaṃ kathetvā “na,",
  "atk-s0513a1:2915_23": "bhikkhave,",
  "atk-s0513a1:2915_24": "thullanandā idāneva mahicchā,",
  "atk-s0513a1:2915_25": "pubbepi mahicchāyevā”ti vatvā atītaṃ āhari.",
  "atk-s0513a1:2916_0": "Atīte bārāṇasiyaṃ brahmadatte rajjaṃ kārente bodhisatto aññatarasmiṃ brāhmaṇakule nibbatti.",
  "atk-s0513a1:2916_1": "Tassa vayappattassa samānajātikā kulā pajāpatiṃ āhariṃsu.",
  "atk-s0513a1:2916_2": "Tassā nandā nandāvatī sundarīnandāti tisso dhītaro ahesuṃ.",
  "atk-s0513a1:2916_3": "Tāsu patikulaṃ agatāsuyeva bodhisatto kālaṃ katvā suvaṇṇahaṃsayoniyaṃ nibbatti,",
  "atk-s0513a1:2916_4": "jātissarañāṇañcassa uppajji.",
  "atk-s0513a1:2916_5": "So vayappatto suvaṇṇasañchannaṃ sobhaggappattaṃ mahantaṃ attabhāvaṃ disvā “kuto nu kho cavitvā ahaṃ idhūpapanno”ti",
  "atk-s0513a1:2916_6": "āvajjento “manussalokato”ti ñatvā puna “kathaṃ nu kho me brāhmaṇī ca dhītaro ca jīvantī”ti upadhārento",
  "atk-s0513a1:2916_7": "“paresaṃ bhatiṃ katvā kicchena jīvantī”ti ñatvā cintesi “mayhaṃ sarīre sovaṇṇamayāni pattāni koṭṭanaghaṭṭanakhamāni,",
  "atk-s0513a1:2916_8": "ito tāsaṃ ekekaṃ pattaṃ dassāmi,",
  "atk-s0513a1:2916_9": "tena me pajāpati ca dhītaro ca sukhaṃ jīvissantī”ti.",
  "atk-s0513a1:2916_10": "So tattha gantvā piṭṭhivaṃsakoṭiyaṃ nilīyi,",
  "atk-s0513a1:2916_11": "brāhmaṇī ca dhītaro ca bodhisattaṃ disvā “kuto āgatosi,",
  "atk-s0513a1:2916_12": "sāmī”ti pucchiṃsu.",
  "atk-s0513a1:2916_13": "“Ahaṃ tumhākaṃ pitā kālaṃ katvā suvaṇṇahaṃsayoniyaṃ nibbatto tumhe daṭṭhuṃ āgato.",
  "atk-s0513a1:2916_14": "Ito paṭṭhāya tumhākaṃ paresaṃ bhatiṃ katvā dukkhajīvikāya jīvanakiccaṃ natthi,",
  "atk-s0513a1:2916_15": "ahaṃ vo ekekaṃ pattaṃ dassāmi,",
  "atk-s0513a1:2916_16": "taṃ vikkiṇitvā sukhena jīvathā”ti ekaṃ pattaṃ datvā agamāsi.",
  "atk-s0513a1:2916_17": "So eteneva niyāmena antarantarā āgantvā ekekaṃ pattaṃ deti,",
  "atk-s0513a1:2916_18": "brāhmaṇī ca dhītaro ca aḍḍhā sukhitā ahesuṃ.",
  "atk-s0513a1:2917_0": "Athekadivasaṃ sā brāhmaṇī dhītaro āmantesi “ammā,",
  "atk-s0513a1:2917_1": "tiracchānānaṃ nāma cittaṃ dujjānaṃ.",
  "atk-s0513a1:2917_2": "Kadāci vo pitā idha nāgaccheyya,",
  "atk-s0513a1:2917_3": "idānissa āgatakāle sabbāni pattānipi luñcitvā gaṇhāmā”ti.",
  "atk-s0513a1:2917_4": "Tā “evaṃ no pitā kilamissatī”ti na sampaṭicchiṃsu.",
  "atk-s0513a1:2917_5": "Brāhmaṇī pana mahicchatāya puna ekadivasaṃ suvaṇṇahaṃsarājassa āgatakāle “ehi tāva,",
  "atk-s0513a1:2917_6": "sāmī”ti vatvā taṃ attano santikaṃ upagataṃ ubhohi hatthehi gahetvā sabbapattāni luñci.",
  "atk-s0513a1:2917_7": "Tāni pana bodhisattassa ruciṃ vinā balakkārena gahitattā sabbāni bakapattasadisāni ahesuṃ.",
  "atk-s0513a1:2917_8": "Bodhisatto pakkhe pasāretvā gantuṃ nāsakkhi.",
  "atk-s0513a1:2917_9": "Atha naṃ sā mahācāṭiyaṃ pakkhipitvā posesi.",
  "atk-s0513a1:2917_10": "Tassa puna uṭṭhahantāni pattāni setāni sampajjiṃsu.",
  "atk-s0513a1:2917_11": "So sañjātapatto uppatitvā attano vasanaṭṭhānameva gantvā na puna āgamāsi.",
  "atk-s0513a1:2918_0": "Satthā imaṃ atītaṃ āharitvā “na,",
  "atk-s0513a1:2918_1": "bhikkhave,",
  "atk-s0513a1:2918_2": "thullanandā idāneva mahicchā,",
  "atk-s0513a1:2918_3": "pubbepi mahicchāyeva,",
  "atk-s0513a1:2918_4": "mahicchatāya ca pana suvaṇṇamhā parihīnā.",
  "atk-s0513a1:2918_5": "Idāni pana attano mahicchatāya eva lasuṇamhāpi parihāyissati,",
  "atk-s0513a1:2918_6": "tasmā ito paṭṭhāya lasuṇaṃ khādituṃ na labhissati.",
  "atk-s0513a1:2918_7": "Yathā ca thullanandā,",
  "atk-s0513a1:2918_8": "evaṃ taṃ nissāya sesabhikkhuniyopi.",
  "atk-s0513a1:2918_9": "Tasmā bahuṃ labhitvāpi pamāṇameva jānitabbaṃ,",
  "atk-s0513a1:2918_10": "appaṃ labhitvā pana yathāladdheneva santoso kātabbo,",
  "atk-s0513a1:2918_11": "uttari na patthetabba”nti vatvā imaṃ gāthamāha –",
  "atk-s0513a1:2919_0": "136.",
  "atk-s0513a1:2920_0": "“Yaṃ laddhaṃ tena tuṭṭhabbaṃ, atilobho hi pāpako;",
  "atk-s0513a1:2921_0": "Haṃsarājaṃ gahetvāna, suvaṇṇā parihāyathā”ti.",
  "atk-s0513a1:2922_0": "Tattha tuṭṭhabbanti tussitabbaṃ.",
  "atk-s0513a1:2923_0": "Idaṃ pana vatvā satthā anekapariyāyena garahitvā “yā pana bhikkhunī lasuṇaṃ khādeyya,",
  "atk-s0513a1:2923_1": "pācittiya”nti sikkhāpadaṃ paññāpetvā jātakaṃ samodhānesi –",
  "atk-s0513a1:2923_2": "“tadā brāhmaṇī ayaṃ thullanandā ahosi,",
  "atk-s0513a1:2923_3": "tisso dhītaro idāni tissoyeva bhaginiyo,",
  "atk-s0513a1:2923_4": "suvaṇṇahaṃsarājā pana ahameva ahosi”nti.",
  "atk-s0513a1:2924_0": "Suvaṇṇahaṃsajātakavaṇṇanā chaṭṭhā.",
  "atk-s0513a1:2926_0": "[137] 7. Babbujātakavaṇṇanā",
  "atk-s0513a1:2927_0": "Yattheko labhate babbūti idaṃ satthā jetavane viharanto kāṇamātusikkhāpadaṃ ārabbha kathesi.",
  "atk-s0513a1:2927_1": "Sāvatthiyañhi kāṇamātā nāma dhītuvasena pākaṭanāmā upāsikā ahosi sotāpannā ariyasāvikā.",
  "atk-s0513a1:2927_2": "Sā dhītaraṃ kāṇaṃ aññatarasmiṃ gāmake samānajātikassa purisassa adāsi.",
  "atk-s0513a1:2927_3": "Kāṇā kenacideva karaṇīyena mātu gharaṃ agamāsi.",
  "atk-s0513a1:2927_4": "Athassā sāmiko katipāhaccayena dūtaṃ pāhesi “āgacchatu kāṇā,",
  "atk-s0513a1:2927_5": "icchāmi kāṇāya āgamana”nti.",
  "atk-s0513a1:2927_6": "Kāṇā dūtassa vacanaṃ sutvā “amma,",
  "atk-s0513a1:2927_7": "gamissāmī”ti mātaraṃ āpucchi.",
  "atk-s0513a1:2927_8": "Kāṇamātā “ettakaṃ kālaṃ vasitvā kathaṃ tucchahatthāva gamissasī”ti pūvaṃ paci.",
  "atk-s0513a1:2927_9": "Tasmiṃyeva khaṇe eko piṇḍacāriko bhikkhu tassā nivesanaṃ agamāsi,",
  "atk-s0513a1:2927_10": "upāsikā taṃ nisīdāpetvā pattapūraṃ pūvaṃ dāpesi.",
  "atk-s0513a1:2927_11": "So bhikkhu nikkhamitvā aññassa ācikkhi,",
  "atk-s0513a1:2927_12": "tassapi tatheva dāpesi.",
  "atk-s0513a1:2927_13": "Sopi nikkhamitvā aññassa ācikkhi,",
  "atk-s0513a1:2927_14": "tassapi tathevāti evaṃ catunnaṃ janānaṃ dāpesi.",
  "atk-s0513a1:2927_15": "Yathāpaṭiyattaṃ pūvaṃ parikkhayaṃ agamāsi,",
  "atk-s0513a1:2927_16": "kāṇāya gamanaṃ na sampajji.",
  "atk-s0513a1:2927_17": "Athassā sāmiko dutiyampi,",
  "atk-s0513a1:2927_18": "tatiyampi dūtaṃ pāhesi.",
  "atk-s0513a1:2927_19": "Tatiyaṃ pāhento ca “sace kāṇā nāgacchissati,",
  "atk-s0513a1:2927_20": "ahaṃ aññaṃ pajāpatiṃ ānessāmī”ti pāhesi.",
  "atk-s0513a1:2927_21": "Tayopi vāre teneva upāyena gamanaṃ na sampajji,",
  "atk-s0513a1:2927_22": "kāṇāya sāmiko aññaṃ pajāpatiṃ ānesi.",
  "atk-s0513a1:2927_23": "Kāṇā taṃ pavattiṃ sutvā rodamānā aṭṭhāsi.",
  "atk-s0513a1:2928_0": "Satthā taṃ kāraṇaṃ ñatvā pubbaṇhasamayaṃ nivāsetvā pattacīvaramādāya kāṇamātāya nivesanaṃ gantvā paññattāsane",
  "atk-s0513a1:2928_1": "nisīditvā kāṇamātaraṃ pucchi “kissāyaṃ kāṇā rodatī”ti?",
  "atk-s0513a1:2928_2": "“Iminā nāma kāraṇenā”ti ca sutvā kāṇamātaraṃ samassāsetvā dhammiṃ kathaṃ kathetvā uṭṭhāyāsanā vihāraṃ agamāsi.",
  "atk-s0513a1:2928_3": "Atha tesaṃ catunnaṃ bhikkhūnaṃ tayo vāre yathāpaṭiyattapūvaṃ gahetvā kāṇāya gamanassa upacchinnabhāvo bhikkhusaṅghe pākaṭo jāto.",
  "atk-s0513a1:2928_4": "Athekadivasaṃ bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a1:2928_5": "catūhi nāma bhikkhūhi tayo vāre kāṇamātāya pakkapūvaṃ khāditvā kāṇāya gamanantarāyaṃ katvā sāmikena pariccattaṃ",
  "atk-s0513a1:2928_6": "dhītaraṃ nissāya mahāupāsikāya domanassaṃ uppādita”nti.",
  "atk-s0513a1:2928_7": "Satthā āgantvā “kāya nuttha,",
  "atk-s0513a1:2928_8": "bhikkhave,",
  "atk-s0513a1:2928_9": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a1:2928_10": "bhikkhave,",
  "atk-s0513a1:2928_11": "idāneva te cattāro bhikkhū kāṇamātāya santakaṃ khāditvā tassā domanassaṃ uppādesuṃ,",
  "atk-s0513a1:2928_12": "pubbepi uppādesuṃyevā”ti vatvā atītaṃ āhari.",
  "atk-s0513a1:2929_0": "Atīte bārāṇasiyaṃ brahmadatte rajjaṃ kārente bodhisatto pāsāṇakoṭṭakakule nibbattitvā vayappatto pariyodātasippo ahosi.",
  "atk-s0513a1:2929_1": "Kāsiraṭṭhe ekasmiṃ nigame eko mahāvibhavo seṭṭhi ahosi,",
  "atk-s0513a1:2929_2": "tassa nidhānagatāyeva cattālīsa hiraññakoṭiyo ahesuṃ.",
  "atk-s0513a1:2929_3": "Athassa bhariyā kālaṃ katvā dhanasinehena gantvā dhanapiṭṭhiyaṃ mūsikā hutvā nibbatti.",
  "atk-s0513a1:2929_4": "Evaṃ anukkamena sabbampi taṃ kulaṃ abbhatthaṃ agamāsi,",
  "atk-s0513a1:2929_5": "vaṃso upacchijji.",
  "atk-s0513a1:2929_6": "So gāmopi chaḍḍito apaṇṇattikabhāvaṃ agamāsi.",
  "atk-s0513a1:2929_7": "Tadā bodhisatto tasmiṃ purāṇagāmaṭṭhāne pāsāṇe uppāṭetvā koṭṭeti.",
  "atk-s0513a1:2929_8": "Atha sā mūsikā gocarāya caramānā bodhisattaṃ punappunaṃ passantī uppannasinehā hutvā cintesi “mayhaṃ dhanaṃ bahu nikkāraṇena nassissati,",
  "atk-s0513a1:2929_9": "iminā saddhiṃ ekato hutvā idaṃ dhanaṃ datvā maṃsaṃ vikkiṇāpetvā khādissāmī”ti.",
  "atk-s0513a1:2929_10": "Sā ekadivasaṃ ekaṃ kahāpaṇaṃ mukhena ḍaṃsitvā bodhisattassa santikaṃ agamāsi.",
  "atk-s0513a1:2929_11": "So taṃ disvā piyavācāya samālapanto “kiṃ nu kho, amma,",
  "atk-s0513a1:2929_12": "kahāpaṇaṃ gahetvā āgatāsī”ti āha. Tāta,",
  "atk-s0513a1:2929_13": "imaṃ gahetvā attanāpi paribhuñja,",
  "atk-s0513a1:2929_14": "mayhampi maṃsaṃ āharāti.",
  "atk-s0513a1:2929_15": "So “sādhū”ti sampaṭicchitvā kahāpaṇaṃ ādāya gharaṃ gantvā ekena māsakena maṃsaṃ kiṇitvā āharitvā tassā adāsi.",
  "atk-s0513a1:2929_16": "Sā taṃ gahetvā attano nivāsaṭṭhānaṃ gantvā yathāruciyā khādi.",
  "atk-s0513a1:2929_17": "Tato paṭṭhāya imināva niyāmena divase divase bodhisattassa kahāpaṇaṃ deti,",
  "atk-s0513a1:2929_18": "sopissā maṃsaṃ āharati.",
  "atk-s0513a1:2930_0": "Athekadivasaṃ taṃ mūsikaṃ biḷāro aggahesi.",
  "atk-s0513a1:2930_1": "Atha naṃ sā evamāha “mā, samma,",
  "atk-s0513a1:2930_2": "maṃ māresī”ti.",
  "atk-s0513a1:2930_3": "Kiṃkāraṇā na māressāmi?",
  "atk-s0513a1:2930_4": "Ahañhi chāto maṃsaṃ khāditukāmo,",
  "atk-s0513a1:2930_5": "na sakkā mayā na māretunti.",
  "atk-s0513a1:2930_6": "Kiṃ pana ekadivasameva maṃsaṃ khāditukāmosi,",
  "atk-s0513a1:2930_7": "udāhu niccakālanti?",
  "atk-s0513a1:2930_8": "“Labhamāno niccakālampi khāditukāmomhī”ti.",
  "atk-s0513a1:2930_9": "“Yadi evaṃ ahaṃ te niccakālaṃ maṃsaṃ dassāmi,",
  "atk-s0513a1:2930_10": "vissajjehi ma”nti.",
  "atk-s0513a1:2930_11": "Atha naṃ biḷāro “tena hi appamattā hohī”ti vissajjesi.",
  "atk-s0513a1:2930_12": "Tato paṭṭhāya sā attano ābhataṃ maṃsaṃ dve koṭṭhāse katvā ekaṃ biḷārassa deti,",
  "atk-s0513a1:2930_13": "ekaṃ sayaṃ khādati.",
  "atk-s0513a1:2930_14": "Atha naṃ ekadivasaṃ aññopi biḷāro aggahesi,",
  "atk-s0513a1:2930_15": "tampi tatheva saññāpetvā attānaṃ vissajjāpesi.",
  "atk-s0513a1:2930_16": "Tato paṭṭhāya tayo koṭṭhāse katvā khādanti.",
  "atk-s0513a1:2930_17": "Puna añño aggahesi,",
  "atk-s0513a1:2930_18": "tampi tatheva saññāpetvā attānaṃ mocāpesi.",
  "atk-s0513a1:2930_19": "Tato paṭṭhāya cattāro koṭṭhāse katvā khādanti.",
  "atk-s0513a1:2930_20": "Puna añño aggahesi,",
  "atk-s0513a1:2930_21": "tampi tatheva saññāpetvā attānaṃ mocāpesi.",
  "atk-s0513a1:2930_22": "Tato paṭṭhāya pañca koṭṭhāse katvā khādanti.",
  "atk-s0513a1:2930_23": "Sā pañcamaṃ koṭṭhāsaṃ khādamānā appāhāratāya kilantā kisā ahosi appamaṃsalohitā",
  "atk-s0513a1:2931_0": "Bodhisatto taṃ disvā “amma,",
  "atk-s0513a1:2931_1": "kasmā milātāsī”ti vatvā “iminā nāma kāraṇenā”ti vutte “tvaṃ ettakaṃ kālaṃ kasmā mayhaṃ nācikkhi,",
  "atk-s0513a1:2931_2": "ahamettha kātabbaṃ jānissāmī”ti taṃ samassāsetvā suddhaphalikapāsāṇena guhaṃ katvā āharitvā “amma,",
  "atk-s0513a1:2931_3": "tvaṃ imaṃ guhaṃ pavisitvā nipajjitvā āgatāgatānaṃ pharusāhi vācāhi santajjeyyāsī”ti āha.",
  "atk-s0513a1:2931_4": "Sā guhaṃ pavisitvā nipajji.",
  "atk-s0513a1:2931_5": "Atheko biḷāro āgantvā “dehi,",
  "atk-s0513a1:2931_6": "ajja me maṃsa”nti āha.",
  "atk-s0513a1:2931_7": "Atha naṃ mūsikā “are,",
  "atk-s0513a1:2931_8": "duṭṭhabiḷāra,",
  "atk-s0513a1:2931_9": "kiṃ te ahaṃ maṃsahārikā,",
  "atk-s0513a1:2931_10": "attano puttānaṃ maṃsaṃ khādā”ti tajjesi.",
  "atk-s0513a1:2931_11": "Biḷāro phalikaguhāya nipannabhāvaṃ ajānanto kodhavasena mūsikaṃ gaṇhissāmī”ti sahasāva pakkhanditvā hadayena phalikaguhāyaṃ pahari.",
  "atk-s0513a1:2931_12": "Tāvadevassa hadayaṃ bhijji,",
  "atk-s0513a1:2931_13": "akkhīni nikkhamanākārappattāni jātāni.",
  "atk-s0513a1:2931_14": "So tattheva jīvitakkhayaṃ patvā ekamantaṃ paṭicchannaṭṭhāne pati.",
  "atk-s0513a1:2931_15": "Etenūpāyena aparopi aparopīti cattāropi janā jīvitakkhayaṃ pāpuṇiṃsu.",
  "atk-s0513a1:2931_16": "Tato paṭṭhāya mūsikā nibbhayā hutvā bodhisattassa devasikaṃ dve tayo kahāpaṇe deti.",
  "atk-s0513a1:2931_17": "Evaṃ anukkamena sabbampi dhanaṃ bodhisattasseva adāsi.",
  "atk-s0513a1:2931_18": "Te ubhopi yāvajīvaṃ mettiṃ abhinditvā yathākammaṃ gatā.",
  "atk-s0513a1:2932_0": "Satthā imaṃ atītaṃ āharitvā abhisambuddho hutvā imaṃ gāthamāha –",
  "atk-s0513a1:2933_0": "137.",
  "atk-s0513a1:2934_0": "“Yattheko labhate babbu, dutiyo tattha jāyati;",
  "atk-s0513a1:2935_0": "Tatiyo ca catuttho ca, idaṃ te babbukā bila”nti.",
  "atk-s0513a1:2936_0": "Tattha yatthāti yasmiṃ ṭhāne.",
  "atk-s0513a1:2936_1": "Babbūti biḷāro.",
  "atk-s0513a1:2936_2": "Dutiyo tattha jāyatīti yattha eko mūsikaṃ vā maṃsaṃ vā labhati,",
  "atk-s0513a1:2936_3": "dutiyopi tattha biḷāro jāyati uppajjati,",
  "atk-s0513a1:2936_4": "tathā tatiyo ca catuttho ca.",
  "atk-s0513a1:2936_5": "Evaṃ te tadā cattāro biḷārā ahesuṃ.",
  "atk-s0513a1:2936_6": "Hutvā ca pana divase divase maṃsaṃ khādantā te babbukā idaṃ phalikamayaṃ bilaṃ urena paharitvā sabbepi jīvitakkhayaṃ pattāti.",
  "atk-s0513a1:2937_0": "Evaṃ satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:2937_1": "“tadā cattāro biḷārā cattāro bhikkhū ahesuṃ,",
  "atk-s0513a1:2937_2": "mūsikā kāṇamātā,",
  "atk-s0513a1:2937_3": "pāsāṇakoṭṭakamaṇikāro pana ahameva ahosi”nti.",
  "atk-s0513a1:2938_0": "Babbujātakavaṇṇanā sattamā.",
  "atk-s0513a1:2940_0": "[138] 8. Godhājātakavaṇṇanā",
  "atk-s0513a1:2941_0": "Kiṃ te jaṭāhi dummedhāti idaṃ satthā jetavane viharanto ekaṃ kuhakabhikkhuṃ ārabbha kathesi.",
  "atk-s0513a1:2941_1": "Paccuppannavatthu heṭṭhā kathitasadisameva.",
  "atk-s0513a1:2942_0": "Atīte pana bārāṇasiyaṃ brahmadatte rajjaṃ kārente bodhisatto godhāyoniyaṃ paṭisandhiṃ gaṇhi.",
  "atk-s0513a1:2942_1": "Tadā eko pañcābhiñño uggatapo tāpaso ekaṃ paccantagāmaṃ nissāya araññāyatane paṇṇasālāyaṃ vasati,",
  "atk-s0513a1:2942_2": "gāmavāsino tāpasaṃ sakkaccaṃ upaṭṭhahanti.",
  "atk-s0513a1:2942_3": "Bodhisatto tassa caṅkamanakoṭiyaṃ ekasmiṃ vammike vasati,",
  "atk-s0513a1:2942_4": "vasanto ca pana divase divase dve tayo vāre tāpasaṃ upasaṅkamitvā dhammūpasaṃhitaṃ atthūpasaṃhitañca",
  "atk-s0513a1:2942_5": "vacanaṃ sutvā tāpasaṃ vanditvā vasanaṭṭhānameva gacchati.",
  "atk-s0513a1:2942_6": "Aparabhāge tāpaso gāmavāsino āpucchitvā pakkāmi.",
  "atk-s0513a1:2942_7": "Pakkamante ca pana tasmiṃ sīlavatasampanne tāpase añño kūṭatāpaso āgantvā tasmiṃ assamapade vāsaṃ kappesi.",
  "atk-s0513a1:2942_8": "Bodhisatto “ayampi sīlavā”ti sallakkhetvā purimanayeneva tassa santikaṃ agamāsi.",
  "atk-s0513a1:2943_0": "Athekadivasaṃ nidāghasamaye akālameghe vuṭṭhe vammikehi makkhikā nikkhamiṃsu,",
  "atk-s0513a1:2943_1": "tāsaṃ khādanatthaṃ godhā āhiṇḍiṃsu.",
  "atk-s0513a1:2943_2": "Gāmavāsino nikkhamitvā makkhikākhādakā godhā gahetvā siniddhasambhārasaṃyuttaṃ ambilānambilaṃ godhāmaṃsaṃ sampādetvā tāpasassa adaṃsu.",
  "atk-s0513a1:2943_3": "Tāpaso godhāmaṃsaṃ khāditvā rasataṇhāya baddho “idaṃ maṃsaṃ atimadhuraṃ,",
  "atk-s0513a1:2943_4": "kissa maṃsaṃ nāmeta”nti pucchitvā “godhāmaṃsa”nti sutvā “mama santikaṃ mahāgodhā āgacchati,",
  "atk-s0513a1:2943_5": "taṃ māretvā maṃsaṃ khādissāmī”ti cintesi.",
  "atk-s0513a1:2943_6": "Cintetvā ca pana bhājanañca sappiloṇādīni ca āharāpetvā ekamante ṭhapetvā muggaramādāya kāsāvena paṭicchādetvā",
  "atk-s0513a1:2943_7": "paṇṇasālādvāre bodhisattassa āgamanaṃ olokayamāno upasantūpasanto viya hutvā nisīdi bodhisatto sāyanhasamaye",
  "atk-s0513a1:2943_8": "“tāpasassa santikaṃ gamissāmī”ti nikkhamitvā upasaṅkamantova tassa indriyavippakāraṃ disvā cintesi “nāyaṃ",
  "atk-s0513a1:2943_9": "tāpaso aññesu divasesu nisīdanākārena nisinno,",
  "atk-s0513a1:2943_10": "ajjesa maṃ olokentopi duṭṭhindriyo hutvā oloketi,",
  "atk-s0513a1:2943_11": "pariggaṇhissāmi na”nti.",
  "atk-s0513a1:2943_12": "So tāpasassa heṭṭhāvāte ṭhatvā godhāmaṃsagandhaṃ ghāyitvā “iminā kūṭatāpasena ajja godhāmaṃsaṃ khāditaṃ bhavissati,",
  "atk-s0513a1:2943_13": "tenesa rasataṇhāya baddho ajja maṃ attano santikaṃ upasaṅkamantaṃ muggarena paharitvā maṃsaṃ pacitvā",
  "atk-s0513a1:2943_14": "khāditukāmo bhavissatī”ti tassa santikaṃ anupagantvāva paṭikkamitvā vicarati.",
  "atk-s0513a1:2944_0": "Tāpaso bodhisattassa anāgamanabhāvaṃ ñatvā “iminā ‘ayaṃ maṃ paharitukāmo’ti ñātaṃ bhavissati,",
  "atk-s0513a1:2944_1": "tena kāraṇena nāgacchati,",
  "atk-s0513a1:2944_2": "anāgacchantassāpissa kuto muttī”ti muggaraṃ nīharitvā khipi.",
  "atk-s0513a1:2944_3": "So tassa agganaṅguṭṭhameva āsādesi.",
  "atk-s0513a1:2944_4": "Bodhisatto vegena vammikaṃ pavisitvā aññena chiddena sīsaṃ ukkhipitvā “ambho kūṭajaṭila,",
  "atk-s0513a1:2944_5": "ahaṃ tava santikaṃ upasaṅkamanto ‘sīlavā’ti saññāya upasaṅkamiṃ,",
  "atk-s0513a1:2944_6": "idāni pana te mayā kūṭabhāvo ñāto,",
  "atk-s0513a1:2944_7": "tādisassa mahācorassa kiṃ iminā pabbajjāliṅgenā”ti vatvā taṃ garahanto imaṃ gāthamāha –",
  "atk-s0513a1:2945_0": "138.",
  "atk-s0513a1:2946_0": "“Kiṃ te jaṭāhi dummedha, kiṃ te ajinasāṭiyā;",
  "atk-s0513a1:2947_0": "Abbhantaraṃ te gahanaṃ, bāhiraṃ parimajjasī”ti.",
  "atk-s0513a1:2948_0": "Tattha kiṃ te jaṭāhi dummedhāti ambho dummedha,",
  "atk-s0513a1:2948_1": "nippañña etā pabbajitena dhāretabbā jaṭā,",
  "atk-s0513a1:2948_2": "pabbajjāguṇarahitassa kiṃ te tāhi jaṭāhīti attho.",
  "atk-s0513a1:2948_3": "Kiṃ te ajinasāṭiyāti ajinasāṭiyā anucchavikassa saṃvarassa abhāvakālato paṭṭhāya kiṃ te ajinasāṭiyā.",
  "atk-s0513a1:2948_4": "Abbhantaraṃ te gahananti tava abbhantaraṃ hadayaṃ rāgadosamohagahanena gahanaṃ paṭicchannaṃ.",
  "atk-s0513a1:2948_5": "Bāhiraṃ parimajjasīti so tvaṃ abbhantare gahane nhānādīhi ceva liṅgagahanena ca bāhiraṃ parimajjasi,",
  "atk-s0513a1:2948_6": "taṃ parimajjanto kañjikapūritalābu viya visapūritacāṭi viya āsīvisapūritavammiko viya gūthapūritacittaghaṭo viya ca bahimaṭṭhova hosi,",
  "atk-s0513a1:2948_7": "kiṃ tayā corena idha vasantena,",
  "atk-s0513a1:2948_8": "sīghaṃ ito palāyāhi,",
  "atk-s0513a1:2948_9": "no ce palāyasi,",
  "atk-s0513a1:2948_10": "gāmavāsīnaṃ te ācikkhitvā niggahaṃ kārāpessāmīti.",
  "atk-s0513a1:2949_0": "Evaṃ bodhisatto kūṭatāpasaṃ tajjetvā vammikameva pāvisi, kūṭatāpasopi tato pakkāmi.",
  "atk-s0513a1:2950_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:2950_1": "“tadā kūṭatāpaso ayaṃ kuhako ahosi,",
  "atk-s0513a1:2950_2": "purimo sīlavantatāpaso sāriputto,",
  "atk-s0513a1:2950_3": "godhāpaṇḍito pana ahameva ahosi”nti.",
  "atk-s0513a1:2951_0": "Godhājātakavaṇṇanā aṭṭhamā.",
  "atk-s0513a1:2953_0": "[139] 9. Ubhatobhaṭṭhajātakavaṇṇanā",
  "atk-s0513a1:2954_0": "Akkhī bhinnā paṭo naṭṭhoti idaṃ satthā veḷuvane viharanto devadattaṃ ārabbha kathesi.",
  "atk-s0513a1:2954_1": "Tadā kira dhammasabhāyaṃ bhikkhū kathaṃ samuṭṭhāpesuṃ “āvuso,",
  "atk-s0513a1:2954_2": "seyyathāpi nāma chavālātaṃ ubhatopadittaṃ majjhe gūthagataṃ nevāraññe kaṭṭhatthaṃ pharati,",
  "atk-s0513a1:2954_3": "na gāme kaṭṭhatthaṃ pharati,",
  "atk-s0513a1:2954_4": "evameva devadatto evarūpe niyyānikasāsane pabbajitvā ubhato bhaṭṭho ubhato paribāhiro jāto,",
  "atk-s0513a1:2954_5": "gihiparibhogā ca parihīno,",
  "atk-s0513a1:2954_6": "sāmaññatthañca na paripūretī”ti.",
  "atk-s0513a1:2954_7": "Satthā āgantvā “kāya nuttha,",
  "atk-s0513a1:2954_8": "bhikkhave,",
  "atk-s0513a1:2954_9": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a1:2954_10": "bhikkhave,",
  "atk-s0513a1:2954_11": "devadatto idāneva ubhato bhaṭṭho hoti,",
  "atk-s0513a1:2954_12": "atītepi ubhato bhaṭṭho ahosiyevā”ti vatvā atītaṃ āhari.",
  "atk-s0513a1:2955_0": "Atīte bārāṇasiyaṃ brahmadatte rajjaṃ kārente bodhisatto rukkhadevatā hutvā nibbatti.",
  "atk-s0513a1:2955_1": "Tadā ekasmiṃ gāmake bāḷisikā vasanti.",
  "atk-s0513a1:2955_2": "Atheko bāḷisiko baḷisaṃ ādāya daharena puttena saddhiṃ yasmiṃ sobbhe pakatiyāpi bāḷisikā macche gaṇhanti,",
  "atk-s0513a1:2955_3": "tattha gantvā baḷisaṃ khipi.",
  "atk-s0513a1:2955_4": "Baḷiso udakapaṭicchanne ekasmiṃ khāṇuke laggi.",
  "atk-s0513a1:2955_5": "Bāḷisiko taṃ ākaḍḍhituṃ asakkonto cintesi “ayaṃ baḷiso mahāmacche laggo bhavissati,",
  "atk-s0513a1:2955_6": "puttakaṃ mātu santikaṃ pesetvā paṭivissakehi saddhiṃ kalahaṃ kārāpemi,",
  "atk-s0513a1:2955_7": "evaṃ ito na koci koṭṭhāsaṃ paccāsīsissatī”ti.",
  "atk-s0513a1:2955_8": "So puttaṃ āha “gaccha, tāta,",
  "atk-s0513a1:2955_9": "amhehi mahāmacchassa laddhabhāvaṃ mātu ācikkhāhi,",
  "atk-s0513a1:2955_10": "‘paṭivissakehi kira saddhiṃ kalahaṃ karohī’ti vadehī”ti.",
  "atk-s0513a1:2955_11": "So puttaṃ pesetvā baḷisaṃ ākaḍḍhituṃ asakkonto rajjucchedanabhayena uttarisāṭakaṃ thale ṭhapetvā udakaṃ",
  "atk-s0513a1:2955_12": "otaritvā macchalobhena macchaṃ upadhārento khāṇukehi paharitvā dvepi akkhīni bhindi.",
  "atk-s0513a1:2955_13": "Thale ṭhapitasāṭakaṃpissa coro hari.",
  "atk-s0513a1:2955_14": "So vedanāppatto hutvā hatthena akkhīni uppīḷayamāno gahetvā udakā uttaritvā kampamāno sāṭakaṃ pariyesati.",
  "atk-s0513a1:2956_0": "Sāpissa bhariyā “kalahaṃ katvā kassaci apaccāsīsanabhāvaṃ karissāmī”ti ekasmiṃyeva kaṇṇe tālapaṇṇaṃ piḷandhitvā",
  "atk-s0513a1:2956_1": "ekaṃ akkhiṃ ukkhalimasiyā añjetvā kukkuraṃ aṅkenādāya paṭivissakagharaṃ agamāsi.",
  "atk-s0513a1:2956_2": "Atha naṃ ekā sahāyikā evamāha “ekasmiṃyeva te kaṇṇe tālapaṇṇaṃ piḷandhitaṃ,",
  "atk-s0513a1:2956_3": "ekaṃ akkhi añjitaṃ,",
  "atk-s0513a1:2956_4": "piyaputtaṃ viya kukkuraṃ aṅkenādāya gharato gharaṃ gacchasi,",
  "atk-s0513a1:2956_5": "kiṃ ummattikāsi jātā”ti.",
  "atk-s0513a1:2956_6": "“Nāhaṃ ummattikā,",
  "atk-s0513a1:2956_7": "tvaṃ pana maṃ akāraṇena akkosasi paribhāsasi,",
  "atk-s0513a1:2956_8": "idāni taṃ gāmabhojakassa santikaṃ gantvā aṭṭha kahāpaṇe daṇḍāpessāmī”ti evaṃ kalahaṃ katvā ubhopi gāmabhojakassa santikaṃ agamaṃsu.",
  "atk-s0513a1:2956_9": "Kalahe visodhiyamāne tassāyeva matthake daṇḍo pati.",
  "atk-s0513a1:2956_10": "Atha naṃ bandhitvā “daṇḍaṃ dehī”ti pothetuṃ ārabhiṃsu.",
  "atk-s0513a1:2957_0": "Rukkhadevatā gāme tassā imaṃ pavattiṃ,",
  "atk-s0513a1:2957_1": "araññe cassā patino taṃ byasanaṃ disvā khandhantare ṭhitā “bho purisa,",
  "atk-s0513a1:2957_2": "tuyhaṃ udakepi kammanto paduṭṭho thalepi,",
  "atk-s0513a1:2957_3": "ubhatobhaṭṭho jāto”ti vatvā imaṃ gāthamāha –",
  "atk-s0513a1:2958_0": "139.",
  "atk-s0513a1:2959_0": "“Akkhī bhinnā paṭo naṭṭho, sakhigehe ca bhaṇḍanaṃ;",
  "atk-s0513a1:2960_0": "Ubhato paduṭṭhā kammantā, udakamhi thalamhi cā”ti.",
  "atk-s0513a1:2961_0": "Tattha sakhigehe ca bhaṇḍananti sakhī nāma sahāyikā,",
  "atk-s0513a1:2961_1": "tassā ca gehe tava bhariyāya bhaṇḍanaṃ kataṃ,",
  "atk-s0513a1:2961_2": "bhaṇḍanaṃ katvā bandhitvā pothetvā daṇḍaṃ dāpiyati.",
  "atk-s0513a1:2961_3": "Ubhato paduṭṭhā kammantāti evaṃ tava dvīsupi ṭhānesu kammantā paduṭṭhāyeva bhinnāyeva.",
  "atk-s0513a1:2961_4": "Kataresu dvīsu?",
  "atk-s0513a1:2961_5": "Udakamhi thalamhi cāti,",
  "atk-s0513a1:2961_6": "akkhibhedena paṭanāsena ca udake kammantā paduṭṭhā,",
  "atk-s0513a1:2961_7": "sakhigehe bhaṇḍanena thale kammantā paduṭṭhāti.",
  "atk-s0513a1:2962_0": "Satthā imaṃ dhammadesanaṃ āharitvā jātakaṃ samodhānesi “tadā bāḷisiko devadatto ahosi,",
  "atk-s0513a1:2962_1": "rukkhadevatā pana ahameva ahosi”nti.",
  "atk-s0513a1:2963_0": "Ubhatobhaṭṭhajātakavaṇṇanā navamā.",
  "atk-s0513a1:2965_0": "[140] 10. Kākajātakavaṇṇanā",
  "atk-s0513a1:2966_0": "Niccaṃ ubbiggahadayāti idaṃ satthā jetavane viharanto ñātatthacariyaṃ ārabbha kathesi.",
  "atk-s0513a1:2966_1": "Paccuppannavatthu dvādasakanipāte bhaddasālajātake āvi bhavissati.",
  "atk-s0513a1:2967_0": "Atīte bārāṇasiyaṃ brahmadatte rajjaṃ kārente bodhisatto kākayoniyaṃ nibbatti.",
  "atk-s0513a1:2967_1": "Athekadivasaṃ rañño purohito bahinagare nadiyaṃ nhāyitvā gandhe vilimpitvā mālaṃ piḷandhitvā varavatthanivattho nagaraṃ pāvisi.",
  "atk-s0513a1:2967_2": "Nagaradvāratoraṇe dve kākā nisinnā honti.",
  "atk-s0513a1:2967_3": "Tesu eko ekaṃ āha – “samma,",
  "atk-s0513a1:2967_4": "ahaṃ imassa brāhmaṇassa matthake sarīravaḷañjaṃ pātessāmī”ti.",
  "atk-s0513a1:2967_5": "Itaro “mā te etaṃ rucci,",
  "atk-s0513a1:2967_6": "ayaṃ brāhmaṇo issaro,",
  "atk-s0513a1:2967_7": "issarajanena ca saddhiṃ veraṃ nāma pāpakaṃ.",
  "atk-s0513a1:2967_8": "Ayañhi kuddho sabbepi kāke vināseyyā”ti.",
  "atk-s0513a1:2967_9": "“Na sakkā mayā na kātu”nti.",
  "atk-s0513a1:2967_10": "“Tena hi paññāyissasī”ti vatvā itaro kāko palāyi.",
  "atk-s0513a1:2967_11": "So toraṇassa heṭṭhābhāgaṃ sampatte brāhmaṇe olambakaṃ cālento viya tassa matthake vaccaṃ pātesi.",
  "atk-s0513a1:2967_12": "Brāhmaṇo kujjhitvā kākesu veraṃ bandhi.",
  "atk-s0513a1:2968_0": "Tasmiṃ kāle ekā bhatiyā vīhikoṭṭikadāsī vīhiṃ gehadvāre ātape pattharitvā rakkhantī nisinnāva niddaṃ okkami.",
  "atk-s0513a1:2968_1": "Tassā pamādaṃ ñatvā eko dīghalomako eḷako āgantvā vīhiṃ khādi,",
  "atk-s0513a1:2968_2": "sā pabujjhitvā taṃ disvā palāpesi.",
  "atk-s0513a1:2968_3": "Eḷako dutiyampi,",
  "atk-s0513a1:2968_4": "tatiyampi tassā tatheva niddāyanakāle āgantvā vīhiṃ khādi.",
  "atk-s0513a1:2968_5": "Sāpi taṃ tikkhattuṃ palāpetvā cintesi “ayaṃ punappunaṃ khādanto upaḍḍhavīhiṃ khādissati,",
  "atk-s0513a1:2968_6": "bahu me chedo bhavissati,",
  "atk-s0513a1:2968_7": "idānissa puna anāgamanakāraṇaṃ karissāmī”ti.",
  "atk-s0513a1:2968_8": "Sā alātaṃ gahetvā niddāyamānā viya nisīditvā vīhikhādanatthāya eḷake sampatte uṭṭhāya alātena eḷakaṃ pahari,",
  "atk-s0513a1:2968_9": "lomāni aggiṃ gaṇhiṃsu.",
  "atk-s0513a1:2968_10": "So sarīre jhāyante “aggiṃ nibbāpessāmī”ti vegena gantvā hatthisālāya samīpe ekissā tiṇakuṭiyā sarīraṃ ghaṃsi,",
  "atk-s0513a1:2968_11": "sā pajjali.",
  "atk-s0513a1:2968_12": "Tato uṭṭhitā jālā hatthisālaṃ gaṇhi.",
  "atk-s0513a1:2968_13": "Hatthisālāsu jhāyantīsu hatthipiṭṭhāni jhāyiṃsu,",
  "atk-s0513a1:2968_14": "bahū hatthī vaṇitasarīrā ahesuṃ.",
  "atk-s0513a1:2968_15": "Vejjā hatthī aroge kātuṃ asakkontā rañño ārocesuṃ.",
  "atk-s0513a1:2968_16": "Rājā purohitaṃ āha “ācariya,",
  "atk-s0513a1:2968_17": "hatthivejjā hatthī tikicchituṃ na sakkonti,",
  "atk-s0513a1:2968_18": "api kiñci bhesajjaṃ jānāsī”ti. “Jānāmi,",
  "atk-s0513a1:2968_19": "mahārājā”ti.",
  "atk-s0513a1:2968_20": "“Kiṃ laddhuṃ vaṭṭatī”ti?",
  "atk-s0513a1:2968_21": "“Kākavasā,",
  "atk-s0513a1:2968_22": "mahārājā”ti.",
  "atk-s0513a1:2968_23": "Rājā “tena hi kāke māretvā vasaṃ āharathā”ti āha.",
  "atk-s0513a1:2968_24": "Tato paṭṭhāya kāke māretvā vasaṃ alabhitvā tattha tattheva rāsiṃ karonti,",
  "atk-s0513a1:2968_25": "kākānaṃ mahābhayaṃ uppajji.",
  "atk-s0513a1:2969_0": "Tadā bodhisatto asītikākasahassaparivāro mahāsusāne vasati.",
  "atk-s0513a1:2969_1": "Atheko kāko gantvā kākānaṃ uppannabhayaṃ bodhisattassa ārocesi.",
  "atk-s0513a1:2969_2": "So cintesi “ṭhapetvā maṃ añño mayhaṃ ñātakānaṃ uppannabhayaṃ harituṃ samattho nāma natthi,",
  "atk-s0513a1:2969_3": "harissāmi na”nti dasa pāramiyo āvajjetvā mettāpāramiṃ purecārikaṃ katvā ekavegena pakkhanditvā vivaṭamahāvātapānena",
  "atk-s0513a1:2969_4": "pavisitvā rañño āsanassa heṭṭhā pāvisi.",
  "atk-s0513a1:2969_5": "Atha naṃ eko manusso gahitukāmo ahosi.",
  "atk-s0513a1:2969_6": "Rājā “saraṇaṃ paviṭṭho,",
  "atk-s0513a1:2969_7": "mā gaṇhī”ti vāresi.",
  "atk-s0513a1:2969_8": "Mahāsatto thokaṃ vissamitvā mettāpāramiṃ āvajjetvā heṭṭhāsanā nikkhamitvā rājānaṃ āha –",
  "atk-s0513a1:2969_9": "“mahārāja,",
  "atk-s0513a1:2969_10": "raññā nāma chandādivasena agantvā rajjaṃ kāretuṃ vaṭṭati.",
  "atk-s0513a1:2969_11": "Yaṃ yaṃ kammaṃ kattabbaṃ hoti,",
  "atk-s0513a1:2969_12": "sabbaṃ nisamma upadhāretvā kātuṃ vaṭṭati.",
  "atk-s0513a1:2969_13": "Yañca kayiramānaṃ nipphajjati,",
  "atk-s0513a1:2969_14": "tadeva kātuṃ vaṭṭati,",
  "atk-s0513a1:2969_15": "na itaraṃ.",
  "atk-s0513a1:2969_16": "Sace hi rājāno yaṃ kayiramānaṃ na nipphajjati,",
  "atk-s0513a1:2969_17": "taṃ karonti,",
  "atk-s0513a1:2969_18": "mahājanassa maraṇabhayapariyosānaṃ mahābhayaṃ uppajjati.",
  "atk-s0513a1:2969_19": "Purohito veravasiko hutvā musāvādaṃ abhāsi,",
  "atk-s0513a1:2969_20": "kākānaṃ vasā nāma natthī”ti.",
  "atk-s0513a1:2969_21": "Taṃ sutvā rājā pasannacitto bodhisattassa kañcanabhaddapīṭhaṃ dāpetvā tattha nisinnassa pakkhantarāni",
  "atk-s0513a1:2969_22": "satapākasahassapākatelehi makkhāpetvā kañcanataṭṭake rājārahaṃ subhojanaṃ bhojāpetvā pānīyaṃ pāyetvā",
  "atk-s0513a1:2969_23": "suhitaṃ vigatadarathaṃ mahāsattaṃ etadavoca “paṇḍita,",
  "atk-s0513a1:2969_24": "tvaṃ ‘kākānaṃ vasā nāma natthī’ti vadesi,",
  "atk-s0513a1:2969_25": "kena kāraṇena nesaṃ vasā na hotī”ti bodhisatto “iminā ca iminā ca kāraṇenā”ti sakalanivesanaṃ ekaravaṃ katvā dhammaṃ desento imaṃ gāthamāha –",
  "atk-s0513a1:2970_0": "140.",
  "atk-s0513a1:2971_0": "“Niccaṃ ubbiggahadayā, sabbalokavihesakā;",
  "atk-s0513a1:2972_0": "Tasmā nesaṃ vasā natthi, kākānamhāka ñātina”nti.",
  "atk-s0513a1:2973_0": "Tatrāyaṃ saṅkhepattho – mahārāja,",
  "atk-s0513a1:2973_1": "kākā nāma niccaṃ ubbiggamānasā bhayappattāva viharanti,",
  "atk-s0513a1:2973_2": "sabbalokassa ca vihesakā,",
  "atk-s0513a1:2973_3": "khattiyādayo manussepi itthipurisepi kumārakumārikādayopi viheṭhentā kilamentāva vicaranti,",
  "atk-s0513a1:2973_4": "tasmā imehi dvīhi kāraṇehi nesaṃ amhākaṃ ñātīnaṃ kākānaṃ vasā nāma natthi.",
  "atk-s0513a1:2973_5": "Atītepi na bhūtapubbā,",
  "atk-s0513a1:2973_6": "anāgatepi na bhavissatīti.",
  "atk-s0513a1:2974_0": "Evaṃ mahāsatto imaṃ kāraṇaṃ uttānaṃ katvā “mahārāja,",
  "atk-s0513a1:2974_1": "raññā nāma anisamma anupadhāretvā kammaṃ na kattabba”nti rājānaṃ bodhesi.",
  "atk-s0513a1:2974_2": "Rājā tussitvā bodhisattaṃ rajjena pūjesi.",
  "atk-s0513a1:2974_3": "Bodhisatto rajjaṃ raññoyeva paṭidatvā rājānaṃ pañcasu sīlesu patiṭṭhāpetvā sabbasattānaṃ abhayaṃ yāci.",
  "atk-s0513a1:2974_4": "Rājā tassa dhammadesanaṃ sutvā sabbasattānaṃ abhayaṃ datvā kākānaṃ nibaddhadānaṃ paṭṭhapesi.",
  "atk-s0513a1:2974_5": "Divase divase taṇḍulambaṇassa bhattaṃ pacitvā nānaggarasehi omadditvā kākānaṃ dīyati,",
  "atk-s0513a1:2974_6": "mahāsattassa pana rājabhojanameva dīyittha.",
  "atk-s0513a1:2975_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:2975_1": "“tadā bārāṇasirājā ānando ahosi,",
  "atk-s0513a1:2975_2": "kākarājā pana ahameva ahosi”nti.",
  "atk-s0513a1:2976_0": "Kākajātakavaṇṇanā dasamā.",
  "atk-s0513a1:2977_0": "Asampadānavaggo cuddasamo.",
  "atk-s0513a1:2978_0": "Tassuddānaṃ –",
  "atk-s0513a1:2979_0": "Asampadānabhīrukaṃ, ghatāsanajhānasodhaṃ;",
  "atk-s0513a1:2980_0": "Candābhaṃ suvaṇṇahaṃsaṃ, babbugodhubhatobhaṭṭhaṃ;",
  "atk-s0513a1:2981_0": "Kākarājāti te dasāti.",
  "atk-s0513a1:2982_0": "15. Kakaṇṭakavaggo",
  "atk-s0513a1:2984_0": "[141] 1. Godhājātakavaṇṇanā",
  "atk-s0513a1:2985_0": "Na pāpajanasaṃsevīti idaṃ satthā veḷuvane viharanto ekaṃ vipakkhaseviṃ bhikkhuṃ ārabbha kathesi.",
  "atk-s0513a1:2985_1": "Paccuppannavatthu mahiḷāmukhajātake kathitasadisameva.",
  "atk-s0513a1:2986_0": "Atīte bārāṇasiyaṃ brahmadatte rajjaṃ kārente bodhisatto godhāyoniyaṃ paṭisandhiṃ gaṇhi.",
  "atk-s0513a1:2986_1": "So vayappatto nadītīre mahābile anekagodhāsataparivāro vāsaṃ kappesi.",
  "atk-s0513a1:2986_2": "Tassa putto godhāpillako ekena kakaṇṭakena saddhiṃ santhavaṃ katvā tena saddhiṃ sammodamāno viharanto “kakaṇṭakaṃ parissajissāmī”ti avattharati.",
  "atk-s0513a1:2986_3": "Tassa tena saddhiṃ vissāsaṃ godhārājassa ārocesuṃ.",
  "atk-s0513a1:2986_4": "Godhārājā puttaṃ pakkosāpetvā “tāta,",
  "atk-s0513a1:2986_5": "tvaṃ aṭṭhāne vissāsaṃ karosi,",
  "atk-s0513a1:2986_6": "kakaṇṭakā nāma nīcajātikā,",
  "atk-s0513a1:2986_7": "tehi saddhiṃ vissāso na kattabbo.",
  "atk-s0513a1:2986_8": "Sace tvaṃ tena saddhiṃ vissāsaṃ karissasi,",
  "atk-s0513a1:2986_9": "taṃ kakaṇṭakaṃ nissāya sabbampetaṃ godhākulaṃ vināsaṃ pāpuṇissati,",
  "atk-s0513a1:2986_10": "ito paṭṭhāya etena saddhiṃ vissāsaṃ mā akāsī”ti āha.",
  "atk-s0513a1:2986_11": "So karotiyeva.",
  "atk-s0513a1:2986_12": "Bodhisatto punappunaṃ kathentopi tassa tena saddhiṃ vissāsaṃ vāretuṃ asakkonto “avassaṃ amhākaṃ etaṃ kakaṇṭakaṃ nissāya bhayaṃ uppajjissati,",
  "atk-s0513a1:2986_13": "tasmiṃ uppanne palāyanamaggaṃ sampādetuṃ vaṭṭatī”ti ekena passena vātabilaṃ kārāpesi.",
  "atk-s0513a1:2987_0": "Puttopissa anukkamena mahāsarīro ahosi,",
  "atk-s0513a1:2987_1": "kakaṇṭako pana purimappamāṇoyeva.",
  "atk-s0513a1:2987_2": "Itaro “kakaṇṭakaṃ parissajissāmī”ti antarantarā avattharatiyeva,",
  "atk-s0513a1:2987_3": "kakaṇṭakassa pabbatakūṭena avattharaṇakālo viya hoti.",
  "atk-s0513a1:2987_4": "So kilamanto cintesi “sace ayaṃ aññāni katipayāni divasāni maṃ evaṃ parissajissati,",
  "atk-s0513a1:2987_5": "jīvitaṃ me natthi,",
  "atk-s0513a1:2987_6": "ekena luddakena saddhiṃ ekato hutvā imaṃ godhākulaṃ vināsessāmī”ti.",
  "atk-s0513a1:2987_7": "Athekadivasaṃ nidāghasamaye meghe vuṭṭhe vammikamakkhikā uṭṭhahiṃsu,",
  "atk-s0513a1:2987_8": "tato tato godhā nikkhamitvā makkhikāyo khādanti.",
  "atk-s0513a1:2987_9": "Eko godhāluddako godhābilaṃ bhindanatthāya kuddālaṃ gahetvā sunakhehi saddhiṃ araññaṃ pāvisi.",
  "atk-s0513a1:2987_10": "Kakaṇṭako taṃ disvā “ajja attano manorathaṃ pūressāmī”ti taṃ upasaṅkamitvā avidūre nipajjitvā “bho purisa,",
  "atk-s0513a1:2987_11": "kasmā araññe vicarasī”ti pucchi.",
  "atk-s0513a1:2987_12": "So “godhānaṃ atthāyā”ti āha.",
  "atk-s0513a1:2987_13": "“Ahaṃ anekasatānaṃ godhānaṃ āsayaṃ jānāmi,",
  "atk-s0513a1:2987_14": "aggiñca palālañca ādāya ehī”ti taṃ tattha netvā “imasmiṃ ṭhāne palālaṃ pakkhipitvā aggiṃ datvā dhūmaṃ",
  "atk-s0513a1:2987_15": "katvā samantā sunakhe ṭhapetvā sayaṃ mahāmuggaraṃ gahetvā nikkhantā nikkhantā godhā paharitvā māretvā",
  "atk-s0513a1:2987_16": "rāsiṃ katvā yāhī”ti evañca pana vatvā “ajja paccāmittassa piṭṭhiṃ passissāmī”ti ekasmiṃ ṭhāne sīsaṃ ukkhipitvā nipajji.",
  "atk-s0513a1:2987_17": "Luddakopi palāladhūmaṃ akāsi,",
  "atk-s0513a1:2987_18": "dhūmo bilaṃ pāvisi,",
  "atk-s0513a1:2987_19": "godhā dhūmandhā maraṇabhayatajjitā nikkhamitvā palāyituṃ āraddhā.",
  "atk-s0513a1:2987_20": "Luddako nikkhantaṃ nikkhantaṃ paharitvā māresi,",
  "atk-s0513a1:2987_21": "tassa hatthato muttā sunakhā gaṇhiṃsu.",
  "atk-s0513a1:2987_22": "Godhānaṃ mahāvināso uppajji.",
  "atk-s0513a1:2988_0": "Bodhisatto “kakaṇṭakaṃ nissāya bhayaṃ uppanna”nti ñatvā “pāpapurisasaṃsaggo nāma na kattabbo,",
  "atk-s0513a1:2988_1": "pāpe nissāya hitasukhaṃ nāma natthi,",
  "atk-s0513a1:2988_2": "ekassa pāpakakaṇṭakassa vasena ettakānaṃ godhānaṃ vināso jāto”ti vātabilena palāyanto imaṃ gāthamāha –",
  "atk-s0513a1:2989_0": "141.",
  "atk-s0513a1:2990_0": "“Na pāpajanasaṃsevī, accantasukhamedhati;",
  "atk-s0513a1:2991_0": "Godhākulaṃ kakaṇṭāva, kaliṃ pāpeti attāna”nti.",
  "atk-s0513a1:2992_0": "Tatrāyaṃ saṅkhepattho –",
  "atk-s0513a1:2992_1": "pāpajanasaṃsevī puggalo accantasukhaṃ ekantasukhaṃ nirantarasukhaṃ nāma na edhati na vindati na paṭilabhati.",
  "atk-s0513a1:2992_2": "Yathā kiṃ?",
  "atk-s0513a1:2992_3": "Godhākulaṃ kakaṇṭāva.",
  "atk-s0513a1:2992_4": "Yathā kakaṇṭakato godhākulaṃ sukhaṃ na labhati,",
  "atk-s0513a1:2992_5": "evaṃ pāpajanasaṃsevī puggalo sukhaṃ na labhati.",
  "atk-s0513a1:2992_6": "Pāpajanaṃ pana sevanto ekanteneva kaliṃ pāpeti attānaṃ,",
  "atk-s0513a1:2992_7": "kali vuccati vināso,",
  "atk-s0513a1:2992_8": "ekanteneva pāpasevī attānañca aññe ca attanā saddhiṃ vasante vināsaṃ pāpeti.",
  "atk-s0513a1:2992_9": "Pāḷiyaṃ pana “phalaṃ pāpeyyā”ti likhanti.",
  "atk-s0513a1:2992_10": "Taṃ byañjanaṃ aṭṭhakathāyaṃ natthi,",
  "atk-s0513a1:2992_11": "atthopissa na yujjati.",
  "atk-s0513a1:2992_12": "Tasmā yathāvuttameva gahetabbaṃ.",
  "atk-s0513a1:2993_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:2993_1": "“tadā kakaṇṭako devadatto ahosi,",
  "atk-s0513a1:2993_2": "bodhisattassa putto anovādako godhāpillako vipakkhasevī bhikkhu,",
  "atk-s0513a1:2993_3": "godhārājā pana ahameva ahosi”nti.",
  "atk-s0513a1:2994_0": "Godhājātakavaṇṇanā paṭhamā.",
  "atk-s0513a1:2996_0": "[142] 2. Siṅgālajātakavaṇṇanā",
  "atk-s0513a1:2997_0": "Etañhi te durājānanti idaṃ satthā veḷuvane viharanto devadattassa vadhāya parisakkanaṃ ārabbha kathesi.",
  "atk-s0513a1:2997_1": "Dhammasabhāyañhi bhikkhūnaṃ kathaṃ sutvā satthā “na,",
  "atk-s0513a1:2997_2": "bhikkhave,",
  "atk-s0513a1:2997_3": "devadatto idāneva mayhaṃ vadhāya parisakkati,",
  "atk-s0513a1:2997_4": "pubbepi parisakkiyeva,",
  "atk-s0513a1:2997_5": "na ca maṃ māretuṃ asakkhi,",
  "atk-s0513a1:2997_6": "sayameva pana kilanto”ti vatvā atītaṃ āhari.",
  "atk-s0513a1:2998_0": "Atīte bārāṇasiyaṃ brahmadatte rajjaṃ kārente bodhisatto siṅgālayoniyaṃ nibbattitvā siṅgālarājā hutvā siṅgālagaṇaparivuto susānavane vihāsi.",
  "atk-s0513a1:2998_1": "Tena samayena rājagahe ussavo ahosi,",
  "atk-s0513a1:2998_2": "yebhuyyena manussā suraṃ pivanti,",
  "atk-s0513a1:2998_3": "surāchaṇoyeva kireso.",
  "atk-s0513a1:2998_4": "Athettha sambahulā dhuttā bahuṃ surañca maṃsañca āharāpetvā maṇḍitapasādhitā gāyitvā gāyitvā surañca pivanti,",
  "atk-s0513a1:2998_5": "maṃsañca khādanti.",
  "atk-s0513a1:2998_6": "Tesaṃ paṭhamayāmāvasāne maṃsaṃ khīyi,",
  "atk-s0513a1:2998_7": "surā pana bahukāva.",
  "atk-s0513a1:2998_8": "Atheko dhutto “maṃsakhaṇḍaṃ dehī”ti āha.",
  "atk-s0513a1:2998_9": "“Maṃsaṃ khīṇa”nti ca vutte “mayi ṭhite maṃsakkhayo nāma natthī”ti vatvā “āmakasusāne matamanussamaṃsaṃ",
  "atk-s0513a1:2998_10": "khādanatthāya āgate siṅgāle māretvā maṃsaṃ āharissāmī”ti muggaraṃ gahetvā niddhamanamaggena nagarā nikkhamitvā",
  "atk-s0513a1:2998_11": "susānaṃ gantvā muggaraṃ gahetvā matako viya uttāno nipajji.",
  "atk-s0513a1:2998_12": "Tasmiṃ khaṇe bodhisatto siṅgālagaṇaparivuto tattha gato taṃ disvā “nāyaṃ matako”ti ñatvāpi “suṭṭhutaraṃ",
  "atk-s0513a1:2998_13": "upaparikkhissāmī”ti tassa adhovātena gantvā sarīragandhaṃ ghāyitvā tathatovassa amatakabhāvaṃ ñatvā “lajjāpetvā",
  "atk-s0513a1:2998_14": "naṃ uyyojessāmī”ti gantvā muggarakoṭiyaṃ ḍaṃsitvā ākaḍḍhi,",
  "atk-s0513a1:2998_15": "dhutto muggaraṃ na vissaji,",
  "atk-s0513a1:2998_16": "upasaṅkamantampi na olokento naṃ gāḷhataraṃ aggahesi.",
  "atk-s0513a1:2998_17": "Bodhisatto paṭikkamitvā “bho purisa,",
  "atk-s0513a1:2998_18": "sace tvaṃ matako bhaveyyāsi,",
  "atk-s0513a1:2998_19": "na mayi muggaraṃ ākaḍḍhante gāḷhataraṃ gaṇheyyāsi,",
  "atk-s0513a1:2998_20": "iminā kāraṇena tava matakabhāvo vā amatakabhāvo vā dujjāno”ti vatvā imaṃ gāthamāha –",
  "atk-s0513a1:2999_0": "142.",
  "atk-s0513a1:3000_0": "“Etañhi te durājānaṃ, yaṃ sesi matasāyikaṃ;",
  "atk-s0513a1:3001_0": "Yassa te kaḍḍhamānassa, hatthā daṇḍo na muccatī”ti.",
  "atk-s0513a1:3002_0": "Tattha etañhi te durājānanti etaṃ kāraṇaṃ tava duviññeyyaṃ.",
  "atk-s0513a1:3002_1": "Yaṃ sesi matasāyikanti yena kāraṇena tvaṃ matasāyikaṃ sesi,",
  "atk-s0513a1:3002_2": "matako viya hutvā sayasi.",
  "atk-s0513a1:3002_3": "Yassa te kaḍḍhamānassāti yassa tava daṇḍakoṭiyaṃ gahetvā kaḍḍhiyamānassa hatthato daṇḍo na muccati,",
  "atk-s0513a1:3002_4": "so tvaṃ tathato matako nāma na hosīti.",
  "atk-s0513a1:3003_0": "Evaṃ vutte so dhutto “ayaṃ mama amatakabhāvaṃ jānātī”ti uṭṭhāya daṇḍaṃ khipi,",
  "atk-s0513a1:3003_1": "daṇḍo virajjhi.",
  "atk-s0513a1:3003_2": "Dhutto “gaccha,",
  "atk-s0513a1:3003_3": "viraddho dānisi mayā”ti āha.",
  "atk-s0513a1:3003_4": "Bodhisatto nivattitvā “bho purisa,",
  "atk-s0513a1:3003_5": "maṃ virajjhantopi tvaṃ aṭṭha mahāniraye soḷasa ca ussadaniraye aviraddhoyevā”ti vatvā pakkāmi.",
  "atk-s0513a1:3003_6": "Dhutto kiñci alabhitvā susānā nikkhamitvā parikhāyaṃ nhāyitvā āgatamaggeneva nagaraṃ pāvisi.",
  "atk-s0513a1:3004_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:3004_1": "“tadā dhutto devadatto ahosi,",
  "atk-s0513a1:3004_2": "siṅgālarājā pana ahameva ahosi”nti.",
  "atk-s0513a1:3005_0": "Siṅgālajātakavaṇṇanā dutiyā.",
  "atk-s0513a1:3007_0": "[143] 3. Virocajātakavaṇṇanā",
  "atk-s0513a1:3008_0": "Lasī ca te nipphalitāti idaṃ satthā veḷuvane viharanto devadattassa gayāsīse sugatālayassa dassitabhāvaṃ ārabbha kathesi.",
  "atk-s0513a1:3008_1": "Devadatto hi parihīnajjhāno lābhasakkāraparihīno “attheko upāyo”ti cintetvā satthāraṃ pañca vatthūni",
  "atk-s0513a1:3008_2": "yācitvā alabhamāno dvinnaṃ aggasāvakānaṃ saddhivihārike adhunā pabbajite dhammavinayamhi akovide pañcasate",
  "atk-s0513a1:3008_3": "bhikkhū gahetvā gayāsīsaṃ gantvā saṅghaṃ bhinditvā ekasīmāyaṃ āveṇikaṃ saṅghakammaṃ akāsi.",
  "atk-s0513a1:3008_4": "Satthā tesaṃ bhikkhūnaṃ ñāṇaparipākakālaṃ ñatvā dve aggasāvake pesesi.",
  "atk-s0513a1:3008_5": "Te disvā devadatto tuṭṭhamānaso rattiṃ dhammaṃ desayamāno “buddhalīlaṃ karissāmī”ti sugatālayaṃ dassento “vigatathinamiddho kho,",
  "atk-s0513a1:3008_6": "āvuso sāriputta,",
  "atk-s0513a1:3008_7": "bhikkhusaṅgho,",
  "atk-s0513a1:3008_8": "paṭibhātu taṃ bhikkhūnaṃ dhammīkathā,",
  "atk-s0513a1:3008_9": "piṭṭhi me āgilāyati,",
  "atk-s0513a1:3008_10": "tamahaṃ āyamissāmī”ti vatvā niddaṃ upagato.",
  "atk-s0513a1:3008_11": "Dve aggasāvakā tesaṃ bhikkhūnaṃ dhammaṃ desetvā maggaphalehi pabodhetvā sabbe ādāya veḷuvanameva paccāgamiṃsu.",
  "atk-s0513a1:3009_0": "Kokāliko vihāraṃ tucchaṃ disvā devadattassa santikaṃ gantvā “āvuso devadatta,",
  "atk-s0513a1:3009_1": "parisaṃ te bhinditvā dve aggasāvakā vihāraṃ tucchaṃ katvā gatā,",
  "atk-s0513a1:3009_2": "tvaṃ pana niddāyasiyevā”ti vatvā uttarāsaṅgamassa apanetvā bhittiyaṃ piṭṭhikaṇṭakaṃ phusanto viya paṇhiyā naṃ hadaye pahari.",
  "atk-s0513a1:3009_3": "Tāvadevassa mukhato lohitaṃ uggañchi.",
  "atk-s0513a1:3009_4": "So tato paṭṭhāya gilāno ahosi.",
  "atk-s0513a1:3009_5": "Satthā theraṃ pucchi “sāriputta,",
  "atk-s0513a1:3009_6": "tumhākaṃ gatakāle devadatto kiṃ akāsī”ti? Bhante,",
  "atk-s0513a1:3009_7": "devadatto amhe disvā “buddhalīlaṃ karissāmī”ti sugatālayaṃ dassetvā mahāvināsaṃ pattoti.",
  "atk-s0513a1:3009_8": "Satthā “na kho sāriputta,",
  "atk-s0513a1:3009_9": "devadatto idāneva mama anukaronto vināsaṃ patto,",
  "atk-s0513a1:3009_10": "pubbepi pattoyevā”ti vatvā therena yācito atītaṃ āhari.",
  "atk-s0513a1:3010_0": "Atīte bārāṇasiyaṃ brahmadatte rajjaṃ kārente bodhisatto kesarasīho hutvā himavantappadese kañcanaguhāyaṃ vāsaṃ kappesi.",
  "atk-s0513a1:3010_1": "So ekadivasaṃ kañcanaguhāya nikkhamitvā vijambhitvā catuddisaṃ oloketvā sīhanādaṃ naditvā gocarāya pakkanto",
  "atk-s0513a1:3010_2": "mahāmahiṃsaṃ vadhitvā varamaṃsaṃ khāditvā ekaṃ saraṃ otaritvā maṇivaṇṇassa udakassa kucchiṃ pūretvā guhaṃ",
  "atk-s0513a1:3010_3": "sandhāya pāyāsi.",
  "atk-s0513a1:3010_4": "Atheko siṅgālo gocarappasuto sahasāva sīhaṃ disvā palāyituṃ asakkonto sīhassa purato pādesu patitvā nipajji. “Kiṃ,",
  "atk-s0513a1:3010_5": "jambukā”ti ca vutte “ahaṃ te, sāmi,",
  "atk-s0513a1:3010_6": "pāde upaṭṭhātukāmo”ti āha.",
  "atk-s0513a1:3010_7": "Sīho “sādhu ehi,",
  "atk-s0513a1:3010_8": "maṃ upaṭṭhaha,",
  "atk-s0513a1:3010_9": "varamaṃsāni taṃ khādāpessāmī”ti vatvā siṅgālaṃ ādāya kañcanaguhaṃ agamāsi.",
  "atk-s0513a1:3010_10": "Siṅgālo tato paṭṭhāya sīhavighāsaṃ khādati.",
  "atk-s0513a1:3010_11": "So katipāhaccayeneva thūlasarīro ahosi.",
  "atk-s0513a1:3011_0": "Atha naṃ ekadivasaṃ guhāya nipannakova sīho āha “gaccha jambuka,",
  "atk-s0513a1:3011_1": "pabbatasikhare ṭhatvā pabbatapāde sañcarantesu hatthiassamahiṃsādīsu yassa maṃsaṃ khāditukāmosi,",
  "atk-s0513a1:3011_2": "taṃ oloketvā āgantvā ‘asukamaṃsaṃ khāditukāmomhī’ti vatvā maṃ vanditvā ‘viroca,",
  "atk-s0513a1:3011_3": "sāmī’ti vadāhi,",
  "atk-s0513a1:3011_4": "ahaṃ taṃ vadhitvā madhuramaṃsaṃ khāditvā tuyhampi dassāmī”ti.",
  "atk-s0513a1:3011_5": "Siṅgālo pabbatasikharaṃ abhiruhitvā nānappakāre mige oloketvā yasseva maṃsaṃ khāditukāmo hoti,",
  "atk-s0513a1:3011_6": "kañcanaguhaṃ pavisitvā tameva sīhassa ārocetvā pādesu patitvā “viroca,",
  "atk-s0513a1:3011_7": "sāmī”ti vadati.",
  "atk-s0513a1:3011_8": "Sīho vegena pakkhanditvā sacepi mattavaravāraṇo hoti,",
  "atk-s0513a1:3011_9": "tattheva naṃ jīvitakkhayaṃ pāpetvā sayampi varamaṃsaṃ khādati,",
  "atk-s0513a1:3011_10": "siṅgālassapi deti.",
  "atk-s0513a1:3011_11": "Siṅgālo kucchipūraṃ maṃsaṃ khāditvā guhaṃ pavisitvā niddāyati.",
  "atk-s0513a1:3011_12": "So gacchante gacchante kāle mānaṃ vaḍḍhesi “ahampi catuppadova,",
  "atk-s0513a1:3011_13": "kiṃkāraṇā divase divase parehi posiyamāno viharāmi,",
  "atk-s0513a1:3011_14": "ito paṭṭhāya ahampi hatthiādayo hanitvā maṃsaṃ khādissāmi,",
  "atk-s0513a1:3011_15": "sīhopi migarājā ‘viroca,",
  "atk-s0513a1:3011_16": "sāmī’ti vuttameva padaṃ nissāya varavāraṇe vadheti,",
  "atk-s0513a1:3011_17": "ahampi sīhena ‘viroca,",
  "atk-s0513a1:3011_18": "jambukā’ti maṃ vadāpetvā ekaṃ varavāraṇaṃ vadhitvā maṃsaṃ khādissāmī”ti.",
  "atk-s0513a1:3012_0": "So sīhaṃ upasaṅkamitvā etadavoca “sāmi,",
  "atk-s0513a1:3012_1": "mayā dīgharattaṃ tumhehi vadhitavaravāraṇānaṃ maṃsaṃ khāditaṃ,",
  "atk-s0513a1:3012_2": "ahampi ekaṃ varavāraṇaṃ māretvā maṃsaṃ khāditukāmo,",
  "atk-s0513a1:3012_3": "tasmā tumhehi nipannaṭṭhāne kañcanaguhāyaṃ nipajjissāmi,",
  "atk-s0513a1:3012_4": "tumhe pabbatapāde vicarantaṃ varavāraṇaṃ oloketvā mama santikaṃ āgantvā ‘viroca,",
  "atk-s0513a1:3012_5": "jambukā’ti vadetha,",
  "atk-s0513a1:3012_6": "ettakamattasmiṃ maccheraṃ mā karitthā”ti.",
  "atk-s0513a1:3012_7": "Atha naṃ sīho āha “na,",
  "atk-s0513a1:3012_8": "tvaṃ jambuka,",
  "atk-s0513a1:3012_9": "vāraṇe vadhituṃ samatthe sīhakule uppanno,",
  "atk-s0513a1:3012_10": "vāraṇaṃ vadhitvā maṃsaṃ khādanasamattho siṅgālo nāma loke natthi,",
  "atk-s0513a1:3012_11": "mā te etaṃ rucci,",
  "atk-s0513a1:3012_12": "mayā vadhitavaravāraṇānaññeva maṃsaṃ khāditvā vasā”ti.",
  "atk-s0513a1:3012_13": "So evaṃ vuttepi viramituṃ na icchi,",
  "atk-s0513a1:3012_14": "punappunaṃ yāciyeva.",
  "atk-s0513a1:3012_15": "Sīho taṃ vāretuṃ asakkonto sampaṭicchitvā “tena hi mama vasanaṭṭhānaṃ pavisitvā nipajjā”ti jambukaṃ kañcanaguhāyaṃ",
  "atk-s0513a1:3012_16": "nipajjāpetvā sayaṃ pabbatapāde mattavaravāraṇaṃ oloketvā guhādvāraṃ gantvā “viroca,",
  "atk-s0513a1:3012_17": "jambukā”ti āha.",
  "atk-s0513a1:3012_18": "Siṅgālo kañcanaguhāya nikkhamitvā vijambhitvā catuddisaṃ oloketvā tikkhattuṃ vassitvā “mattavaravāraṇassa",
  "atk-s0513a1:3012_19": "kumbhe patissāmī”ti pakkhanditvā virajjhitvā pādamūle pati.",
  "atk-s0513a1:3012_20": "Vāraṇo dakkhiṇapādaṃ ukkhipitvā tassa sīsaṃ akkami,",
  "atk-s0513a1:3012_21": "sīsaṭṭhīni cuṇṇavicuṇṇāni ahesuṃ.",
  "atk-s0513a1:3012_22": "Athassa sarīraṃ vāraṇo pādena saṅgharitvā rāsiṃ katvā upari laṇḍaṃ pātetvā koñcanādaṃ nadanto araññaṃ pāvisi.",
  "atk-s0513a1:3013_0": "Bodhisatto imaṃ pavattiṃ disvā “idāni viroca, jambukā”ti vatvā imaṃ gāthamāha –",
  "atk-s0513a1:3014_0": "143.",
  "atk-s0513a1:3015_0": "“Lasī ca te nipphalitā, matthako ca padālito;",
  "atk-s0513a1:3016_0": "Sabbā te phāsukā bhaggā, ajja kho tvaṃ virocasī”ti.",
  "atk-s0513a1:3017_0": "Tattha lasīti matthaluṅgaṃ.",
  "atk-s0513a1:3017_1": "Nipphalitāti nikkhantā.",
  "atk-s0513a1:3017_2": "Evaṃ bodhisatto imaṃ gāthaṃ vatvā yāvatāyukaṃ ṭhatvā yathākammaṃ gato.",
  "atk-s0513a1:3018_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:3018_1": "“tadā siṅgālo devadatto ahosi,",
  "atk-s0513a1:3018_2": "sīho pana ahameva ahosi”nti.",
  "atk-s0513a1:3019_0": "Virocajātakavaṇṇanā tatiyā.",
  "atk-s0513a1:3021_0": "[144] 4. Naṅguṭṭhajātakavaṇṇanā",
  "atk-s0513a1:3022_0": "Bahumpetaṃ asabbhi jātavedāti idaṃ satthā jetavane viharanto ājīvakānaṃ micchātapaṃ ārabbha kathesi.",
  "atk-s0513a1:3022_1": "Tadā kira ājīvakā jetavanapiṭṭhiyaṃ nānappakāraṃ micchātapaṃ caranti.",
  "atk-s0513a1:3022_2": "Sambahulā bhikkhū tesaṃ ukkuṭikappadhānavaggulivatakaṇṭakāpassayapañcātapatapanādibhedaṃ micchātapaṃ disvā bhagavantaṃ pucchiṃsu “atthi nu kho, bhante,",
  "atk-s0513a1:3022_3": "imaṃ micchātapaṃ nissāya kusalaṃ vā vuḍḍhi vā”ti.",
  "atk-s0513a1:3022_4": "Satthā “na,",
  "atk-s0513a1:3022_5": "bhikkhave,",
  "atk-s0513a1:3022_6": "evarūpaṃ micchātapaṃ nissāya kusalaṃ vā vuḍḍhi vā atthi,",
  "atk-s0513a1:3022_7": "pubbe paṇḍitā ‘evarūpaṃ tapaṃ nissāya kusalaṃ vā vuḍḍhi vā bhavissatī’ti saññāya jātaggiṃ gahetvā araññaṃ",
  "atk-s0513a1:3022_8": "pavisitvā aggijuhanādivasena kiñci vuḍḍhiṃ apassantā aggiṃ udakena nibbāpetvā kasiṇaparikammaṃ katvā",
  "atk-s0513a1:3022_9": "abhiññā ca samāpattiyo ca nibbattetvā brahmalokaparāyaṇā ahesu”nti vatvā atītaṃ āhari.",
  "atk-s0513a1:3023_0": "Atīte bārāṇasiyaṃ brahmadatte rajjaṃ kārente bodhisatto udiccabrāhmaṇakule nibbatti.",
  "atk-s0513a1:3023_1": "Tassa jātadivase mātāpitaro jātaggiṃ gahetvā ṭhapesuṃ.",
  "atk-s0513a1:3023_2": "Atha naṃ soḷasavassakāle etadavocuṃ “mayaṃ te, putta,",
  "atk-s0513a1:3023_3": "jātadivase aggiṃ gaṇhimha.",
  "atk-s0513a1:3023_4": "Sacesi agāraṃ ajjhāvasitukāmo,",
  "atk-s0513a1:3023_5": "tayo vede uggaṇha.",
  "atk-s0513a1:3023_6": "Atha brahmalokaṃ gantukāmo,",
  "atk-s0513a1:3023_7": "aggiṃ gahetvā araññaṃ pavisitvā aggiṃ paricaranto mahābrahmānaṃ ārādhetvā brahmalokaparāyaṇo hohī”ti.",
  "atk-s0513a1:3023_8": "So “na mayhaṃ agārena attho”ti aggiṃ gahetvā araññaṃ pavisitvā assamapadaṃ māpetvā aggiṃ paricaranto araññe vihāsi.",
  "atk-s0513a1:3023_9": "So ekadivasaṃ paccantagāmake godakkhiṇaṃ labhitvā taṃ goṇaṃ assamapadaṃ netvā cintesi “aggibhagavantaṃ gomaṃsaṃ khādāpessāmī”ti.",
  "atk-s0513a1:3023_10": "Athassa etadahosi “idha loṇaṃ natthi,",
  "atk-s0513a1:3023_11": "aggibhagavā aloṇaṃ khādituṃ na sakkhissati,",
  "atk-s0513a1:3023_12": "gāmato loṇaṃ āharitvā aggibhagavantaṃ saloṇakaṃ khādāpessāmī”ti.",
  "atk-s0513a1:3023_13": "So taṃ tattheva bandhitvā loṇatthāya gāmakaṃ agamāsi.",
  "atk-s0513a1:3023_14": "Tasmiṃ gate sambahulā luddakā taṃ ṭhānaṃ āgatā.",
  "atk-s0513a1:3023_15": "Goṇaṃ disvā vadhitvā maṃsaṃ pacitvā khāditvā naṅguṭṭhañca jaṅghañca cammañca tattheva chaḍḍetvā avasesamaṃsaṃ ādāya agamaṃsu.",
  "atk-s0513a1:3024_0": "Brāhmaṇo āgantvā naṅguṭṭhādimattameva disvā cintesi “ayaṃ aggibhagavā attano santakampi rakkhituṃ na sakkoti,",
  "atk-s0513a1:3024_1": "maṃ pana kadā rakkhissati.",
  "atk-s0513a1:3024_2": "Iminā aggiparicaraṇena niratthakena bhavitabbaṃ,",
  "atk-s0513a1:3024_3": "natthi itonidānaṃ kusalaṃ vā vuḍḍhi vā”ti.",
  "atk-s0513a1:3024_4": "So aggiparicariyāya vigatacchando “hambho aggibhagavā,",
  "atk-s0513a1:3024_5": "tvaṃ attanopi santakaṃ rakkhituṃ asakkonto maṃ kadā rakkhissasi,",
  "atk-s0513a1:3024_6": "maṃsaṃ natthi,",
  "atk-s0513a1:3024_7": "ettakenapi tussāhī”ti naṅguṭṭhādīni aggimhi pakkhipanto imaṃ gāthamāha –",
  "atk-s0513a1:3025_0": "144.",
  "atk-s0513a1:3026_0": "“Bahumpetaṃ asabbhi jātaveda, yaṃ taṃ vāladhinābhipūjayāma;",
  "atk-s0513a1:3027_0": "Maṃsārahassa natthajja maṃsaṃ, naṅguṭṭhampi bhavaṃ paṭiggahātū”ti.",
  "atk-s0513a1:3028_0": "Tattha bahumpetanti ettakampi bahuṃ.",
  "atk-s0513a1:3028_1": "Asabbhīti asappurisa asādhujātika.",
  "atk-s0513a1:3028_2": "Jātavedāti aggiṃ ālapati.",
  "atk-s0513a1:3028_3": "Aggi hi jātamattova vediyati paññāyati pākaṭo hoti,",
  "atk-s0513a1:3028_4": "tasmā “jātavedo”ti vuccati.",
  "atk-s0513a1:3028_5": "Yaṃ taṃ vāladhinābhipūjayāmāti yaṃ ajja mayaṃ attanopi santakaṃ rakkhituṃ asamatthaṃ bhagavantaṃ vāladhinā abhipūjayāma,",
  "atk-s0513a1:3028_6": "etampi tava bahumevāti dasseti.",
  "atk-s0513a1:3028_7": "Maṃsārahassāti maṃsaṃ arahassa tuyhaṃ natthi ajja maṃsaṃ.",
  "atk-s0513a1:3028_8": "Naṅguṭṭhampi bhavaṃ paṭiggahātūti attano santakaṃ rakkhituṃ asakkonto bhavaṃ imaṃ sajaṅghacammaṃ naṅguṭṭhampi paṭiggaṇhātūti.",
  "atk-s0513a1:3029_0": "Evaṃ vatvā mahāsatto aggiṃ udakena nibbāpetvā isipabbajjaṃ pabbajitvā abhiññā ca samāpattiyo ca nibbattetvā brahmalokaparāyaṇo ahosi.",
  "atk-s0513a1:3030_0": "Satthā imaṃ dhammadesanaṃ āharitvā jātakaṃ samodhānesi – “nibbutaggitāpaso ahameva tena samayenā”ti.",
  "atk-s0513a1:3031_0": "Naṅguṭṭhajātakavaṇṇanā catutthā.",
  "atk-s0513a1:3033_0": "[145] 5. Rādhajātakavaṇṇanā",
  "atk-s0513a1:3034_0": "Na tvaṃ rādha vijānāsīti idaṃ satthā jetavane viharanto purāṇadutiyikāpalobhanaṃ ārabbha kathesi.",
  "atk-s0513a1:3034_1": "Paccuppannavatthu indriyajātake āvi bhavissati.",
  "atk-s0513a1:3034_2": "Satthā pana taṃ bhikkhuṃ āmantetvā “bhikkhu mātugāmo nāma arakkhiyo,",
  "atk-s0513a1:3034_3": "ārakkhaṃ ṭhapetvā rakkhantāpi rakkhituṃ na sakkonti.",
  "atk-s0513a1:3034_4": "Tvampi pubbe etaṃ ārakkhaṃ ṭhapetvā rakkhantopi rakkhituṃ nāsakkhi,",
  "atk-s0513a1:3034_5": "idāni kathaṃ rakkhissasī”ti vatvā atītaṃ āhari.",
  "atk-s0513a1:3035_0": "Atīte bārāṇasiyaṃ brahmadatte rajjaṃ kārente bodhisatto sukayoniyaṃ nibbatti.",
  "atk-s0513a1:3035_1": "Kāsiraṭṭhe eko brāhmaṇo bodhisattañca kaniṭṭhabhātarañcassa puttaṭṭhāne ṭhapetvā posesi.",
  "atk-s0513a1:3035_2": "Tesu bodhisattassa “poṭṭhapādo”ti nāmaṃ ahosi,",
  "atk-s0513a1:3035_3": "itarassa “rādho”ti.",
  "atk-s0513a1:3035_4": "Tassa pana brāhmaṇassa bhariyā anācārā hoti dussīlā.",
  "atk-s0513a1:3035_5": "So vohāratthāya gacchanto ubhopi bhātaro āha – “tātā,",
  "atk-s0513a1:3035_6": "sace vo mātā brāhmaṇī anācāraṃ ācarati,",
  "atk-s0513a1:3035_7": "vāreyyātha na”nti.",
  "atk-s0513a1:3035_8": "Bodhisatto āha “sādhu, tāta,",
  "atk-s0513a1:3035_9": "vāretuṃ sakkontā vāreyyāma,",
  "atk-s0513a1:3035_10": "asakkontā tuṇhī bhavissāmā”ti.",
  "atk-s0513a1:3035_11": "Evaṃ brāhmaṇo brāhmaṇiṃ sukānaṃ niyyādetvā vohāratthāya gato.",
  "atk-s0513a1:3036_0": "Tassa pana gatadivasato paṭṭhāya brāhmaṇī aticarituṃ āraddhā,",
  "atk-s0513a1:3036_1": "pavisantānañca nikkhamantānañca anto natthi,",
  "atk-s0513a1:3036_2": "tassā kiriyaṃ disvā rādho bodhisattaṃ āha – “bhātika,",
  "atk-s0513a1:3036_3": "amhākaṃ pitā ‘sace vo mātā anācāraṃ ācarati,",
  "atk-s0513a1:3036_4": "vāreyyāthā’ti vatvā gato,",
  "atk-s0513a1:3036_5": "idāni cesā anācāraṃ ācarati,",
  "atk-s0513a1:3036_6": "vārema na”nti.",
  "atk-s0513a1:3036_7": "Bodhisatto “tāta,",
  "atk-s0513a1:3036_8": "tvaṃ attano abyattatāya bālabhāvena evaṃ vadesi,",
  "atk-s0513a1:3036_9": "mātugāmaṃ nāma ukkhipitvā carantāpi rakkhituṃ na sakkonti.",
  "atk-s0513a1:3036_10": "Yaṃ kammaṃ kātuṃ na sakkā,",
  "atk-s0513a1:3036_11": "na taṃ kātuṃ vaṭṭatī”ti vatvā imaṃ gāthamāha –",
  "atk-s0513a1:3037_0": "145.",
  "atk-s0513a1:3038_0": "“Na tvaṃ rādha vijānāsi, aḍḍharatte anāgate;",
  "atk-s0513a1:3039_0": "Abyayataṃ vilapasi, virattā kosiyāyane”ti.",
  "atk-s0513a1:3040_0": "Tattha na tvaṃ rādha vijānāsi,",
  "atk-s0513a1:3040_1": "aḍḍharatte anāgateti tāta rādha,",
  "atk-s0513a1:3040_2": "tvaṃ na jānāsi,",
  "atk-s0513a1:3040_3": "aḍḍharatte anāgate paṭhamayāmeyeva ettakā janā āgatā,",
  "atk-s0513a1:3040_4": "idāni ko jānāti,",
  "atk-s0513a1:3040_5": "kittakāpi āgamissanti.",
  "atk-s0513a1:3040_6": "Abyayataṃ vilapasīti tvaṃ abyattavilāpaṃ vilapasi.",
  "atk-s0513a1:3040_7": "Virattā kosiyāyaneti mātā no kosiyāyanī brāhmaṇī virattā amhākaṃ pitari nippemā jātā.",
  "atk-s0513a1:3040_8": "Sacassā tasmiṃ sineho vā pemaṃ vā bhaveyya,",
  "atk-s0513a1:3040_9": "na evarūpaṃ anācāraṃ kareyyāti imamatthaṃ etehi byañjanehi pakāsesi.",
  "atk-s0513a1:3041_0": "Evaṃ pakāsetvā ca pana brāhmaṇiyā saddhiṃ rādhassa vattuṃ na adāsi.",
  "atk-s0513a1:3041_1": "Sāpi yāva brāhmaṇassa anāgamanā yathāruciyā vicari.",
  "atk-s0513a1:3041_2": "Brāhmaṇo āgantvā poṭṭhapādaṃ pucchi – “tāta,",
  "atk-s0513a1:3041_3": "kīdisī vo mātā”ti.",
  "atk-s0513a1:3041_4": "Bodhisatto brāhmaṇassa sabbaṃ yathābhūtaṃ kathetvā “kiṃ te, tāta,",
  "atk-s0513a1:3041_5": "evarūpāya dussīlāyā”ti vatvā “tāta,",
  "atk-s0513a1:3041_6": "amhehi mātuyā dosassa kathitakālato paṭṭhāya na sakkā idha vasitu”nti brāhmaṇassa pāde vanditvā saddhiṃ rādhena uppatitvā araññaṃ agamāsi.",
  "atk-s0513a1:3042_0": "Satthā imaṃ dhammadesanaṃ āharitvā saccāni pakāsesi,",
  "atk-s0513a1:3042_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a1:3042_2": "“Tadā brāhmaṇo ca brāhmaṇī ca eteyeva dve janā ahesuṃ,",
  "atk-s0513a1:3042_3": "rādho ānando,",
  "atk-s0513a1:3042_4": "poṭṭhapādo pana ahameva ahosi”nti.",
  "atk-s0513a1:3043_0": "Rādhajātakavaṇṇanā pañcamā.",
  "atk-s0513a1:3045_0": "[146] 6. Samuddakākajātakavaṇṇanā",
  "atk-s0513a1:3046_0": "Api nu hanukā santāti idaṃ satthā jetavane viharanto sambahule mahallake bhikkhū ārabbha kathesi.",
  "atk-s0513a1:3046_1": "Te kira gihikāle sāvatthiyaṃ kuṭumbikā aḍḍhā mahaddhanā aññamaññasahāyakā ekato hutvā puññāni karontā satthu dhammadesanaṃ sutvā “mayaṃ mahallakā,",
  "atk-s0513a1:3046_2": "kiṃ no gharāvāsena,",
  "atk-s0513a1:3046_3": "satthu santike ramaṇīye buddhasāsane pabbajitvā dukkhassantaṃ karissāmā”ti sabbaṃ sāpateyyaṃ puttadhītādīnaṃ",
  "atk-s0513a1:3046_4": "datvā assumukhaṃ ñātisaṅghaṃ pahāya satthāraṃ pabbajjaṃ yācitvā pabbajiṃsu.",
  "atk-s0513a1:3046_5": "Pabbajitvā pana pabbajjānurūpaṃ samaṇadhammaṃ na kariṃsu,",
  "atk-s0513a1:3046_6": "mahallakabhāvena dhammampi na pariyāpuṇiṃsu,",
  "atk-s0513a1:3046_7": "gihikāle viya pabbajitakālepi vihārapariyante paṇṇasālaṃ kāretvā ekatova vasiṃsu.",
  "atk-s0513a1:3046_8": "Piṇḍāya carantāpi aññattha agantvā yebhuyyena attano puttadārasseva gehaṃ gantvā bhuñjiṃsu.",
  "atk-s0513a1:3046_9": "Tesu ekassa purāṇadutiyikā sabbesampi mahallakattherānaṃ upakārā ahosi,",
  "atk-s0513a1:3046_10": "tasmā sesāpi attanā laddhaṃ āhāraṃ gahetvā tassāyeva gehe nisīditvā bhuñjanti.",
  "atk-s0513a1:3046_11": "Sāpi tesaṃ yathāsannihitaṃ sūpabyañjanaṃ deti.",
  "atk-s0513a1:3046_12": "Sā aññatarena rogena phuṭṭhā kālamakāsi.",
  "atk-s0513a1:3046_13": "Atha te mahallakattherā vihāraṃ gantvā aññamaññaṃ gīvāsu gahetvā “madhurahattharasā upāsikā kālakatā”ti vihārapaccante rodantā vicariṃsu.",
  "atk-s0513a1:3046_14": "Tesaṃ saddaṃ sutvā ito cito ca bhikkhū sannipatitvā “āvuso,",
  "atk-s0513a1:3046_15": "kasmā rodathā”ti pucchiṃsu.",
  "atk-s0513a1:3046_16": "Te “amhākaṃ sahāyassa purāṇadutiyikā madhurahattharasā kālakatā amhākaṃ ativiya upakārā,",
  "atk-s0513a1:3046_17": "‘idāni kuto tathārūpiṃ labhissāmā’ti iminā kāraṇena rodimhā”ti āhaṃsu.",
  "atk-s0513a1:3047_0": "Tesaṃ taṃ vippakāraṃ disvā bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a1:3047_1": "iminā nāma kāraṇena mahallakattherā aññamaññaṃ gīvāsu gahetvā vihārapaccante rodantā vicarantī”ti.",
  "atk-s0513a1:3047_2": "Satthā āgantvā “kāya nuttha,",
  "atk-s0513a1:3047_3": "bhikkhave,",
  "atk-s0513a1:3047_4": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a1:3047_5": "bhikkhave,",
  "atk-s0513a1:3047_6": "idānevete tassā kālakiriyāya rodantā vicaranti,",
  "atk-s0513a1:3047_7": "pubbepete imaṃ kākayoniyaṃ nibbattitvā samudde mataṃ nissāya ‘samuddaudakaṃ ussiñcitvā etaṃ nīharissāmā’ti",
  "atk-s0513a1:3047_8": "vāyamantā paṇḍite nissāya jīvitaṃ labhiṃsū”ti vatvā atītaṃ āhari.",
  "atk-s0513a1:3048_0": "Atīte bārāṇasiyaṃ brahmadatte rajjaṃ kārente bodhisatto samuddadevatā hutvā nibbatti.",
  "atk-s0513a1:3048_1": "Atheko kāko attano bhariyaṃ kākiṃ ādāya gocaraṃ pariyesamāno samuddatīraṃ agamāsi.",
  "atk-s0513a1:3048_2": "Tasmiṃ kāle manussā samuddatīre khīrapāyāsamacchamaṃsasurādīhi nāgabalikammaṃ katvā pakkamiṃsu.",
  "atk-s0513a1:3048_3": "Atha so kāko balikammaṭṭhānaṃ gantvā khīrādīni disvā saddhiṃ kākiyā khīrapāyāsamacchamaṃsādīni bhuñjitvā bahuṃ suraṃ pivi.",
  "atk-s0513a1:3048_4": "Te ubhopi surāmadamattā “samuddakīḷaṃ kīḷissāmā”ti velante nisīditvā nhāyituṃ ārabhiṃsu athekā ūmi āgantvā kākiṃ gahetvā samuddaṃ pavesesi.",
  "atk-s0513a1:3048_5": "Tameko maccho maṃsaṃ khāditvā ajjhohari.",
  "atk-s0513a1:3048_6": "Kāko “bhariyā me matā”ti rodi paridevi.",
  "atk-s0513a1:3048_7": "Athassa paridevanasaddaṃ sutvā bahū kākā sannipatitvā “kiṃkāraṇā rodasī”ti pucchiṃsu.",
  "atk-s0513a1:3048_8": "“Sahāyikā vo velante nhāyamānā ūmiyā haṭā”ti.",
  "atk-s0513a1:3048_9": "Te sabbepi ekaravaṃ ravantā rodiṃsu.",
  "atk-s0513a1:3048_10": "Atha nesaṃ etadahosi “idaṃ samuddaudakaṃ nāma amhākaṃ kiṃ pahosi,",
  "atk-s0513a1:3048_11": "udakaṃ ussiñcitvā samuddaṃ tucchaṃ katvā sahāyikaṃ nīharissāmā”ti.",
  "atk-s0513a1:3048_12": "Te mukhaṃ pūretvā pūretvā udakaṃ bahi chaḍḍenti,",
  "atk-s0513a1:3048_13": "loṇūdakena ca gale sussamāne uṭṭhāyuṭṭhāya thalaṃ gantvā vissamanti.",
  "atk-s0513a1:3049_0": "Te hanūsu kilantesu mukhesu sukkhantesu akkhīsu rattesu dīnā kilantā hutvā aññamaññaṃ āmantetvā “ambho,",
  "atk-s0513a1:3049_1": "mayaṃ samuddaudakaṃ gahetvā bahi pātema,",
  "atk-s0513a1:3049_2": "gahitagahitaṭṭhānaṃ puna udakena pūrati,",
  "atk-s0513a1:3049_3": "samuddaṃ tucchaṃ kātuṃ na sakkhissāmā”ti vatvā imaṃ gāthamāhaṃsu –",
  "atk-s0513a1:3050_0": "146.",
  "atk-s0513a1:3051_0": "“Api nu hanukā santā, mukhañca parisussati;",
  "atk-s0513a1:3052_0": "Oramāma na pārema, pūrateva mahodadhī”ti.",
  "atk-s0513a1:3053_0": "Tattha api nu hanukā santāti api no hanukā santā,",
  "atk-s0513a1:3053_1": "api amhākaṃ hanukā kilantā.",
  "atk-s0513a1:3053_2": "Oramāma na pāremāti mayaṃ attano balena mahāsamuddaudakaṃ ākaḍḍhāma osārema,",
  "atk-s0513a1:3053_3": "tucchaṃ pana naṃ kātuṃ na sakkoma.",
  "atk-s0513a1:3053_4": "Ayañhi pūrateva mahodadhīti.",
  "atk-s0513a1:3054_0": "Evañca pana vatvā sabbepi te kākā “tassā kākiyā evarūpaṃ nāma tuṇḍaṃ ahosi,",
  "atk-s0513a1:3054_1": "evarūpāni vaṭṭakkhīni,",
  "atk-s0513a1:3054_2": "evarūpaṃ chavisaṇṭhānaṃ,",
  "atk-s0513a1:3054_3": "evarūpo madhurasaddo.",
  "atk-s0513a1:3054_4": "Sā no imaṃ corasamuddaṃ nissāya naṭṭhā”ti bahuṃ vippalapiṃsu.",
  "atk-s0513a1:3054_5": "Te evaṃ vippalapamāne samuddadevatā bheravarūpaṃ dassetvā palāpesi,",
  "atk-s0513a1:3054_6": "evaṃ tesaṃ sotthi ahosi.",
  "atk-s0513a1:3055_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:3055_1": "“tadā kākī ayaṃ purāṇadutiyikā ahosi,",
  "atk-s0513a1:3055_2": "kāko mahallakatthero,",
  "atk-s0513a1:3055_3": "sesakākā sesamahallakattherā,",
  "atk-s0513a1:3055_4": "samuddadevatā pana ahameva ahosi”nti.",
  "atk-s0513a1:3056_0": "Samuddakākajātakavaṇṇanā chaṭṭhā.",
  "atk-s0513a1:3058_0": "[147] 7. Puppharattajātakavaṇṇanā",
  "atk-s0513a1:3059_0": "Nayidaṃ dukkhaṃ aduṃ dukkhanti idaṃ satthā jetavane viharanto ekaṃ ukkaṇṭhitabhikkhuṃ ārabbha kathesi.",
  "atk-s0513a1:3059_1": "So hi bhagavatā “saccaṃ kira tvaṃ bhikkhu ukkaṇṭhito”ti vutte “sacca”nti vatvā “kena ukkaṇṭhāpitosī”ti",
  "atk-s0513a1:3059_2": "ca puṭṭho “purāṇadutiyikāyā”ti vatvā “madhurahattharasā, bhante, sā itthī,",
  "atk-s0513a1:3059_3": "na sakkomi taṃ vinā vasitu”nti āha.",
  "atk-s0513a1:3059_4": "Atha naṃ satthā “esā te bhikkhu anatthakārikā,",
  "atk-s0513a1:3059_5": "pubbepi tvaṃ etaṃ nissāya sūle uttāsito etaññeva patthayamāno kālaṃ katvā niraye nibbatto,",
  "atk-s0513a1:3059_6": "idāni naṃ kasmā puna patthesī”ti vatvā atītaṃ āhari.",
  "atk-s0513a1:3060_0": "Atīte bārāṇasiyaṃ brahmadatte rajjaṃ kārente bodhisatto ākāsaṭṭhadevatā ahosi.",
  "atk-s0513a1:3060_1": "Atha bārāṇasiyaṃ kattikarattivārachaṇo sampatto hoti,",
  "atk-s0513a1:3060_2": "nagaraṃ devanagaraṃ viya alaṅkariṃsu.",
  "atk-s0513a1:3060_3": "Sabbo jano khaṇakīḷānissito ahosi.",
  "atk-s0513a1:3060_4": "Ekassa pana duggatamanussassa ekameva ghanasāṭakayugaṃ ahosi.",
  "atk-s0513a1:3060_5": "So taṃ sudhotaṃ dhovāpetvā obhañjāpetvā satavalikaṃ sahassavalikaṃ kāretvā ṭhapesi.",
  "atk-s0513a1:3060_6": "Atha naṃ bhariyā evamāha “icchāmahaṃ, sāmi,",
  "atk-s0513a1:3060_7": "ekaṃ kusumbharattaṃ nivāsetvā ekaṃ pārupitvā tava kaṇṭhe laggā kattikarattivāraṃ caritu”nti. “Bhadde,",
  "atk-s0513a1:3060_8": "kuto amhākaṃ daliddānaṃ kusumbhaṃ,",
  "atk-s0513a1:3060_9": "suddhavatthaṃ nivāsetvā kīḷāhī”ti?",
  "atk-s0513a1:3060_10": "“Kusumbharattaṃ alabhamānā chaṇakīḷaṃ na kīḷissāmi,",
  "atk-s0513a1:3060_11": "tvaṃ aññaṃ itthiṃ gahetvā kīḷassū”ti. “Bhadde,",
  "atk-s0513a1:3060_12": "kiṃ maṃ pīḷesi,",
  "atk-s0513a1:3060_13": "kuto amhākaṃ kusumbha”nti? “Sāmi,",
  "atk-s0513a1:3060_14": "purisassa icchāya sati kiṃ nāma natthi,",
  "atk-s0513a1:3060_15": "nanu rañño kusumbhavatthusmiṃ bahu kusumbha”nti. “Bhadde,",
  "atk-s0513a1:3060_16": "taṃ ṭhānaṃ rakkhasapariggahitapokkharaṇisadisaṃ,",
  "atk-s0513a1:3060_17": "balavārakkhā,",
  "atk-s0513a1:3060_18": "na sakkā upasaṅkamituṃ,",
  "atk-s0513a1:3060_19": "mā te etaṃ rucci,",
  "atk-s0513a1:3060_20": "yathāladdheneva tussassū”ti. “Sāmi,",
  "atk-s0513a1:3060_21": "rattibhāge andhakāre sati purisassa agamanīyaṭṭhānaṃ nāma natthī”ti.",
  "atk-s0513a1:3060_22": "Iti so tāya punappunaṃ kathentiyā kilesavasena tassā vacanaṃ gahetvā “hotu bhadde,",
  "atk-s0513a1:3060_23": "mā cintayitthā”ti taṃ samassāsetvā rattibhāge jīvitaṃ pariccajitvā nagarā nikkhamitvā rañño kusumbhavatthuṃ gantvā vatiṃ madditvā antovatthuṃ pāvisi.",
  "atk-s0513a1:3060_24": "Ārakkhamanussā vatisaddaṃ sutvā “coro coro”ti parivāretvā gahetvā paribhāsitvā koṭṭetvā bandhitvā pabhātāya rattiyā rañño dassesuṃ.",
  "atk-s0513a1:3060_25": "Rājā “gacchatha,",
  "atk-s0513a1:3060_26": "naṃ sūle uttāsethā”ti āha.",
  "atk-s0513a1:3060_27": "Atha naṃ pacchābāhaṃ bandhitvā vajjhabheriyā vajjamānāya nagarā nikkhamāpetvā sūle uttāsesuṃ.",
  "atk-s0513a1:3060_28": "Balavavedanā pavattanti,",
  "atk-s0513a1:3060_29": "kākā sīse nilīyitvā kaṇayaggasadisehi tuṇhehi akkhīni vijjhanti.",
  "atk-s0513a1:3061_0": "So tathārūpampi dukkhaṃ amanasikaritvā tameva itthiṃ anussaritvā “tāya nāmamhi ghanapuppharattavatthanivatthāya",
  "atk-s0513a1:3061_1": "kaṇṭhe āsattabāhuyugaḷāya saddhiṃ kattikarattivārato parihīno”ti cintetvā imaṃ gāthamāha –",
  "atk-s0513a1:3062_0": "147.",
  "atk-s0513a1:3063_0": "“Nayidaṃ dukkhaṃ aduṃ dukkhaṃ, yaṃ maṃ tudati vāyaso;",
  "atk-s0513a1:3064_0": "Yaṃ sāmā puppharattena, kattikaṃ nānubhossatī”ti.",
  "atk-s0513a1:3065_0": "Tattha nayidaṃ dukkhaṃ aduṃ dukkhaṃ,",
  "atk-s0513a1:3065_1": "yaṃ maṃ tudati vāyasoti yañca idaṃ sūle lagganapaccayaṃ kāyikacetasikadukkhaṃ,",
  "atk-s0513a1:3065_2": "yañca lohamayehi viya tuṇḍehi vāyaso tudati,",
  "atk-s0513a1:3065_3": "idaṃ sabbampi mayhaṃ na dukkhaṃ,",
  "atk-s0513a1:3065_4": "aduṃ dukkhaṃ etaṃyeva pana me dukkhanti attho. Kataraṃ?",
  "atk-s0513a1:3065_5": "Yaṃ sāmā puppharattena,",
  "atk-s0513a1:3065_6": "kattikaṃ nānubhossatīti,",
  "atk-s0513a1:3065_7": "yaṃ sā piyaṅgusāmā mama bhariyā ekaṃ kusumbharattaṃ nivāsetvā ekaṃ pārupitvā evaṃ ghanapuppharattena",
  "atk-s0513a1:3065_8": "vatthayugena acchannā mama kaṇṭhe gahetvā kattikarattivāraṃ nānubhavissati,",
  "atk-s0513a1:3065_9": "idaṃ mayhaṃ dukkhaṃ,",
  "atk-s0513a1:3065_10": "etadeva hi maṃ bādhatīti?",
  "atk-s0513a1:3065_11": "So evaṃ mātugāmaṃ ārabbha vippalapantoyeva kālaṃ katvā niraye nibbatti.",
  "atk-s0513a1:3066_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:3066_1": "“tadā jayampatikāva idāni jayampatikā,",
  "atk-s0513a1:3066_2": "taṃ kāraṇaṃ paccakkhaṃ katvā ṭhitā ākāsaṭṭhadevatā pana ahameva ahosi”nti.",
  "atk-s0513a1:3067_0": "Puppharattajātakavaṇṇanā sattamā.",
  "atk-s0513a1:3069_0": "[148] 8. Siṅgālajātakavaṇṇanā",
  "atk-s0513a1:3070_0": "Nāhaṃ punaṃ na ca punanti idaṃ satthā jetavane viharanto kilesaniggahaṃ ārabbha kathesi.",
  "atk-s0513a1:3070_1": "Sāvatthiyaṃ kira pañcasatamattā sahāyakā mahāvibhavā seṭṭhiputtā satthu dhammadesanaṃ sutvā sāsane uraṃ",
  "atk-s0513a1:3070_2": "datvā pabbajitvā jetavane antokoṭisanthāre vihariṃsu.",
  "atk-s0513a1:3070_3": "Athekadivasaṃ tesaṃ aḍḍharattasamaye kilesanissito saṅkappo uppajji.",
  "atk-s0513a1:3070_4": "Te ukkaṇṭhitvā attanā jahitakilese puna gaṇhituṃ cittaṃ uppādayiṃsu.",
  "atk-s0513a1:3070_5": "Atha satthā aḍḍharattasamanantare sabbaññutaññāṇadaṇḍadīpakaṃ ukkhipitvā “katarāya nu kho ratiyā jetavane",
  "atk-s0513a1:3070_6": "bhikkhū viharantī”ti bhikkhūnaṃ ajjhāsayaṃ olokento tesaṃ bhikkhūnaṃ abbhantare kāmarāgasaṅkappassa uppannabhāvaṃ aññāsi.",
  "atk-s0513a1:3070_7": "Satthā ca nāma ekaputtikā itthī attano puttaṃ viya,",
  "atk-s0513a1:3070_8": "ekacakkhuko puriso cakkhuṃ viya attano sāvake rakkhati.",
  "atk-s0513a1:3070_9": "Pubbaṇhādīsu yasmiṃ yasmiṃ samaye tesaṃ kilesā uppajjanti,",
  "atk-s0513a1:3070_10": "te tesaṃ kilese tato paraṃ vaḍḍhituṃ adatvā tasmiṃ tasmiṃyeva samaye niggaṇhāti.",
  "atk-s0513a1:3070_11": "Tenassa etadahosi “ayaṃ cakkavattirañño antonagareyeva corānaṃ uppannakālo viya vattati,",
  "atk-s0513a1:3070_12": "idāneva tesaṃ dhammadesanaṃ katvā te kilese niggaṇhitvā arahattaṃ dassāmī”ti.",
  "atk-s0513a1:3070_13": "So surabhigandhakuṭito nikkhamitvā madhurassarena “ānandā”ti āyasmantaṃ dhammabhaṇḍāgārikaṃ ānandattheraṃ āmantesi.",
  "atk-s0513a1:3070_14": "Thero “kiṃ,",
  "atk-s0513a1:3070_15": "bhante”ti āgantvā vanditvā aṭṭhāsi. “Ānanda,",
  "atk-s0513a1:3070_16": "yattakā bhikkhū antokoṭisanthāre viharanti,",
  "atk-s0513a1:3070_17": "sabbeva gandhakuṭipariveṇe sannipātehī”ti.",
  "atk-s0513a1:3070_18": "Evaṃ kirassa ahosi “sacāhaṃ teyeva pañcasate bhikkhū pakkosāpessāmi.",
  "atk-s0513a1:3070_19": "‘Satthārā no abbhantare kilesānaṃ uppannabhāvo ñāto’ti saṃviggamānasā dhammadesanaṃ sampaṭicchituṃ na sakkhissantī”ti.",
  "atk-s0513a1:3070_20": "Tasmā “sabbe sannipātehī”ti āha.",
  "atk-s0513a1:3070_21": "Thero “sādhu,",
  "atk-s0513a1:3070_22": "bhante”ti avāpuraṇaṃ ādāya pariveṇena pariveṇaṃ āhiṇḍitvā sabbe bhikkhū gandhakuṭipariveṇe sannipātetvā buddhāsanaṃ paññapesi.",
  "atk-s0513a1:3071_0": "Satthā pallaṅkaṃ ābhujitvā ujuṃ kāyaṃ paṇidhāya silāpathaviyaṃ patiṭṭhahamāno sineru viya paññatte buddhāsane",
  "atk-s0513a1:3071_1": "nisīdi āveḷāveḷā yamakayamakā chabbaṇṇaghanabuddharasmiyo vissajjento.",
  "atk-s0513a1:3071_2": "Tāpi rasmiyo pātimattā chattamattā kūṭāgārakucchimattā chijjitvā chijjitvā gaganatale vijjulatā viya sañcariṃsu,",
  "atk-s0513a1:3071_3": "aṇṇavakucchiṃ khobhetvā bālasūriyuggamanakālo viya ahosi.",
  "atk-s0513a1:3071_4": "Bhikkhusaṅghopi satthāraṃ vanditvā garucittaṃ paccupaṭṭhapetvā rattakambalasāṇiyā parikkhipanto viya parivāretvā nisīdi.",
  "atk-s0513a1:3071_5": "Satthā brahmassaraṃ nicchārento bhikkhū āmantetvā “na,",
  "atk-s0513a1:3071_6": "bhikkhave,",
  "atk-s0513a1:3071_7": "bhikkhunā nāma kāmavitakkaṃ byāpādavitakkaṃ vihiṃsāvitakkanti ime tayo akusalavitakke vitakketuṃ vaṭṭati.",
  "atk-s0513a1:3071_8": "Anto uppannakileso hi ‘parittako’ti avamaññituṃ na vaṭṭati,",
  "atk-s0513a1:3071_9": "kileso nāma paccāmittasadiso.",
  "atk-s0513a1:3071_10": "Paccāmitto ca khuddako nāma natthi,",
  "atk-s0513a1:3071_11": "okāsaṃ labhitvā vināsameva pāpeti,",
  "atk-s0513a1:3071_12": "evameva appamattakopi kileso uppajjitvā vaḍḍhituṃ labhanto mahāvināsaṃ pāpeti.",
  "atk-s0513a1:3071_13": "Kileso nāmesa halāhalavisūpamo uppāṭitacchavigaṇḍasadiso āsīvisapaṭibhāgo asaniaggisadiso allīyituṃ na yutto āsaṅkitabbo.",
  "atk-s0513a1:3071_14": "Uppannuppannakkhaṇeyeva paṭisaṅkhānabalena bhāvanābalena yathā muhuttampi hadaye aṭṭhatvā paduminipattā udakabindu viya vivaṭṭati,",
  "atk-s0513a1:3071_15": "evaṃ pajahitabbo.",
  "atk-s0513a1:3071_16": "Porāṇakapaṇḍi tāpi appamattakampi kilesaṃ garahitvā yathā puna abbhantare nuppajjati,",
  "atk-s0513a1:3071_17": "evaṃ niggaṇhiṃsū”ti vatvā atītaṃ āhari.",
  "atk-s0513a1:3072_0": "Atīte bārāṇasiyaṃ brahmadatte rajjaṃ kārente bodhisatto siṅgālayoniyaṃ paṭisandhiṃ gahetvā araññe nadītīre nivāsaṃ kappesi.",
  "atk-s0513a1:3072_1": "Atheko jarahatthī gaṅgātīre kālamakāsi.",
  "atk-s0513a1:3072_2": "Siṅgālo gocarappasuto taṃ matahatthisarīraṃ disvā “mahā me gocaro uppanno”ti gantvā taṃ soṇḍe ḍaṃsi,",
  "atk-s0513a1:3072_3": "naṅgalīsāya daṭṭhakālo viya ahosi.",
  "atk-s0513a1:3072_4": "So “natthettha khāditabbayuttaka”nti dantesu ḍaṃsi,",
  "atk-s0513a1:3072_5": "thambhe daṭṭhakālo viya ahosi.",
  "atk-s0513a1:3072_6": "Kaṇṇe ḍaṃsi,",
  "atk-s0513a1:3072_7": "suppakoṭiyaṃ daṭṭhakālo viya ahosi.",
  "atk-s0513a1:3072_8": "Udare ḍaṃsi,",
  "atk-s0513a1:3072_9": "kusūle daṭṭhakālo viya ahosi.",
  "atk-s0513a1:3072_10": "Pāde ḍaṃsi,",
  "atk-s0513a1:3072_11": "udukkhale daṭṭhakālo viya ahosi.",
  "atk-s0513a1:3072_12": "Naṅguṭṭhe ḍaṃsi,",
  "atk-s0513a1:3072_13": "musale daṭṭhakālo viya ahosi.",
  "atk-s0513a1:3072_14": "So “etthāpi natthi khāditabbayuttaka”nti sabbattha assādaṃ alabhanto vaccamagge ḍaṃsi,",
  "atk-s0513a1:3072_15": "mudupūve daṭṭhakālo viya ahosi.",
  "atk-s0513a1:3072_16": "So “laddhaṃ dāni me imasmiṃ sarīre mudu khāditabbayuttakaṭṭhāna”nti tato paṭṭhāya khādanto antokucchiṃ",
  "atk-s0513a1:3072_17": "pavisitvā vakkahadayādīni khāditvā pipāsitakāle lohitaṃ pivitvā nipajjitukāmakāle udaraṃ pattharitvā",
  "atk-s0513a1:3072_18": "nipajjati.",
  "atk-s0513a1:3073_0": "Athassa etadahosi –",
  "atk-s0513a1:3073_1": "“idaṃ hatthisarīraṃ mayhaṃ nivāsasukhatāya gehasadisaṃ,",
  "atk-s0513a1:3073_2": "khāditukāmatāya sati pahūtamaṃsaṃ,",
  "atk-s0513a1:3073_3": "kiṃ dāni me aññattha kamma”nti so aññattha agantvā hatthikucchiyaṃyeva maṃsaṃ khāditvā vasati.",
  "atk-s0513a1:3073_4": "Gacchante gacchante kāle nidāghe vātasamphassena ceva sūriyarasmisantāpena ca taṃ kuṇapaṃ sussitvā valiyo gaṇhi,",
  "atk-s0513a1:3073_5": "siṅgālassa paviṭṭhadvāraṃ pihitaṃ,",
  "atk-s0513a1:3073_6": "antokucchiyaṃ andhakāro ahosi.",
  "atk-s0513a1:3073_7": "Siṅgālassa lokantarikanivāso viya jāto.",
  "atk-s0513a1:3073_8": "Kuṇape sussante maṃsampi sussi,",
  "atk-s0513a1:3073_9": "lohitampi pacchijji.",
  "atk-s0513a1:3073_10": "So nikkhamanadvāraṃ alabhanto bhayappatto hutvā sandhāvanto ito cito ca paharitvā nikkhamanadvāraṃ pariyesamāno vicarati.",
  "atk-s0513a1:3073_11": "Evaṃ tasmiṃ ukkhaliyaṃ piṭṭhapiṇḍi viya antokucchiyaṃ paccamāne katipāhaccayena mahāmegho pāvassi.",
  "atk-s0513a1:3073_12": "Atha naṃ kuṇapaṃ temetvā uṭṭhāya pakatisaṇṭhānena aṭṭhāsi.",
  "atk-s0513a1:3073_13": "Vaccamaggo vivaṭo hutvā tārakā viya paññāyi.",
  "atk-s0513a1:3073_14": "Siṅgālo taṃ chiddaṃ disvā “idāni me jīvitaṃ laddha”nti yāva hatthisīsā paṭikkamitvā vegena pakkhanditvā vaccamaggaṃ sīsena paharitvā nikkhami.",
  "atk-s0513a1:3073_15": "Tassa sañchannasarīrattā sabbalomāni vaccamagge allīyiṃsu.",
  "atk-s0513a1:3073_16": "So tālakkhandhasadisena nillomena sarīrena ubbiggacitto muhuttaṃ dhāvitvā nivattitvā nisinno sarīraṃ oloketvā “idaṃ dukkhaṃ mayhaṃ na aññena kataṃ,",
  "atk-s0513a1:3073_17": "lobhahetu pana lobhakāraṇā lobhaṃ nissāya mayā etaṃ kataṃ,",
  "atk-s0513a1:3073_18": "ito dāni paṭṭhāya na lobhavasiko bhavissāmi,",
  "atk-s0513a1:3073_19": "puna hatthisarīraṃ nāma na pavisissāmī”ti saṃviggahadayo hutvā imaṃ gāthamāha –",
  "atk-s0513a1:3074_0": "148.",
  "atk-s0513a1:3075_0": "“Nāhaṃ punaṃ na ca punaṃ, na cāpi apunappunaṃ;",
  "atk-s0513a1:3076_0": "Hatthibondiṃ pavekkhāmi, tathā hi bhayatajjito”ti.",
  "atk-s0513a1:3077_0": "Tattha na cāpi apunappunanti a-",
  "atk-s0513a1:3077_1": "kāro nipātamatto.",
  "atk-s0513a1:3077_2": "Ayaṃ panetissā sakalāyapi gāthāya attho –",
  "atk-s0513a1:3077_3": "ahañhi ito puna,",
  "atk-s0513a1:3077_4": "tato ca punāti vuttavārato puna tatopi ca punappunaṃ vāraṇasarīrasaṅkhātaṃ hatthibondiṃ na pavekkhāmi.",
  "atk-s0513a1:3077_5": "Kiṃkāraṇā?",
  "atk-s0513a1:3077_6": "Tathā hi bhayatajjito,",
  "atk-s0513a1:3077_7": "tathā hi ahaṃ imasmiññeva pavesane bhayatajjito maraṇabhayena santāsaṃ saṃvegaṃ āpāditoti.",
  "atk-s0513a1:3078_0": "Evañca pana vatvā tatova palāyitvā puna taṃ vā aññaṃ vā hatthisarīraṃ nivattitvāpi na olokesi.",
  "atk-s0513a1:3078_1": "Tato paṭṭhāya na lobhavasiko ahosi.",
  "atk-s0513a1:3079_0": "Satthā imaṃ dhammadesanaṃ āharitvā “bhikkhave,",
  "atk-s0513a1:3079_1": "anto uppannakilesassa nāma vaḍḍhituṃ adatvā tattha tattheva naṃ niggaṇhituṃ vaṭṭatī”ti vatvā saccāni pakāsetvā jātakaṃ samodhānesi.",
  "atk-s0513a1:3079_2": "Saccapariyosāne pañcasatāpi te bhikkhū arahatte patiṭṭhahiṃsu,",
  "atk-s0513a1:3079_3": "avasesesu keci sotāpannā,",
  "atk-s0513a1:3079_4": "keci sakadāgāmino,",
  "atk-s0513a1:3079_5": "keci anāgāmino ahesuṃ.",
  "atk-s0513a1:3079_6": "Tadā siṅgālo ahameva ahosinti.",
  "atk-s0513a1:3080_0": "Siṅgālajātakavaṇṇanā aṭṭhamā.",
  "atk-s0513a1:3082_0": "[149] 9. Ekapaṇṇajātakavaṇṇanā",
  "atk-s0513a1:3083_0": "Ekapaṇṇo ayaṃ rukkhoti idaṃ satthā vesāliṃ upanissāya mahāvane kūṭāgārasālāyaṃ viharanto vesālikaṃ duṭṭhalicchavikumāraṃ ārabbha kathesi.",
  "atk-s0513a1:3083_1": "Tasmiñhi kāle vesālinagaraṃ gāvutagāvutantare tīhi pākārehi parikkhittaṃ tīsu ṭhānesu gopuraṭṭālakayuttaṃ paramasobhaggappattaṃ.",
  "atk-s0513a1:3083_2": "Tattha niccakālaṃ rajjaṃ kāretvā vasantānaññeva rājūnaṃ satta sahassāni satta satāni satta ca rājāno honti,",
  "atk-s0513a1:3083_3": "tattakāyeva uparājāno,",
  "atk-s0513a1:3083_4": "tattakā senāpatino,",
  "atk-s0513a1:3083_5": "tattakā bhaṇḍāgārikā.",
  "atk-s0513a1:3083_6": "Tesaṃ rājakumārānaṃ antare eko duṭṭhalicchavikumāro nāma ahosi kodhano caṇḍo pharuso sāhasiko,",
  "atk-s0513a1:3083_7": "daṇḍena ghaṭṭitaāsīviso viya niccaṃ pajjalito kodhena.",
  "atk-s0513a1:3083_8": "Tassa purato dve tīṇi vacanāni kathetuṃ samattho nāma natthi.",
  "atk-s0513a1:3083_9": "Taṃ neva mātāpitaro,",
  "atk-s0513a1:3083_10": "na ñātayo,",
  "atk-s0513a1:3083_11": "na mittasuhajjā sikkhāpetuṃ sakkhiṃsu.",
  "atk-s0513a1:3083_12": "Athassa mātāpitūnaṃ etadahosi “ayaṃ kumāro atipharuso sāhasiko,",
  "atk-s0513a1:3083_13": "ṭhapetvā sammāsambuddhaṃ añño imaṃ vinetuṃ samattho nāma natthi,",
  "atk-s0513a1:3083_14": "buddhaveneyyena bhavitabba”nti.",
  "atk-s0513a1:3083_15": "Te taṃ ādāya satthu santikaṃ gantvā vanditvā āhaṃsu “bhante,",
  "atk-s0513a1:3083_16": "ayaṃ kumāro caṇḍo pharuso kodhena pajjalati,",
  "atk-s0513a1:3083_17": "imassa ovādaṃ dethā”ti.",
  "atk-s0513a1:3084_0": "Satthā taṃ kumāraṃ ovadi – “kumāra,",
  "atk-s0513a1:3084_1": "imesu nāma sattesu caṇḍena pharusena sāhasikena viheṭhakajātikena na bhavitabbaṃ,",
  "atk-s0513a1:3084_2": "pharusavāco ca nāma vijātamātuyāpi pitunopi puttadārassapi bhātibhaginīnampi pajāpatiyāpi mittabandhavānampi appiyo hoti amanāpo,",
  "atk-s0513a1:3084_3": "ḍaṃsituṃ āgacchanto sappo viya,",
  "atk-s0513a1:3084_4": "aṭaviyaṃ uṭṭhitacoro viya,",
  "atk-s0513a1:3084_5": "khādituṃ āgacchanto yakkho viya ca ubbejanīyo hutvā dutiyacittavāre nirayādīsu nibbattati.",
  "atk-s0513a1:3084_6": "Diṭṭheyeva ca dhamme kodhano puggalo maṇḍitapasādhitopi dubbaṇṇova hoti,",
  "atk-s0513a1:3084_7": "puṇṇacandasassirikampissa mukhaṃ jālābhihatapadumaṃ viya malaggahitakañcanādāsamaṇḍalaṃ viya ca virūpaṃ hoti duddasikaṃ.",
  "atk-s0513a1:3084_8": "Kodhaṃ nissāya hi sattā satthaṃ ādāya attanāva attānaṃ paharanti,",
  "atk-s0513a1:3084_9": "visaṃ khādanti,",
  "atk-s0513a1:3084_10": "rajjuyā ubbandhanti,",
  "atk-s0513a1:3084_11": "papātā papatanti.",
  "atk-s0513a1:3084_12": "Evaṃ kodhavasena kālaṃ katvā nirayādīsu uppajjanti,",
  "atk-s0513a1:3084_13": "viheṭhakajātikāpi diṭṭheva dhamme garahaṃ patvā kāyassa bhedā nirayādīsu uppajjanti,",
  "atk-s0513a1:3084_14": "puna manussattaṃ labhitvā vijātakālato paṭṭhāya rogabahulāva honti.",
  "atk-s0513a1:3084_15": "Cakkhurogo sotarogotiādīsu ca rogesu ekato uṭṭhāya ekasmiṃ patanti,",
  "atk-s0513a1:3084_16": "rogena aparimuttāva hutvā niccaṃ dukkhitāva honti,",
  "atk-s0513a1:3084_17": "tasmā sabbesu sattesu mettacittena hitacittena muducittena bhavitabbaṃ.",
  "atk-s0513a1:3084_18": "Evarūpo hi puggalo nirayādibhayehi na parimuccatī”ti.",
  "atk-s0513a1:3084_19": "So kumāro satthu ovādaṃ sutvā ekovādeneva nihatamāno danto nibbisevano mettacitto muducitto ahosi.",
  "atk-s0513a1:3084_20": "Aññaṃ akkosantampi paharantampi nivattitvā na olokesi,",
  "atk-s0513a1:3084_21": "uddhaṭadāṭho viya sappo,",
  "atk-s0513a1:3084_22": "aḷacchinno viya kakkaṭako,",
  "atk-s0513a1:3084_23": "chinnavisāṇo viya ca usabho ahosi.",
  "atk-s0513a1:3085_0": "Tassa taṃ pavattiṃ ñatvā bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a1:3085_1": "duṭṭhalicchavikumāraṃ sucirampi ovaditvā neva mātāpitaro,",
  "atk-s0513a1:3085_2": "na ñātimittādayo dametuṃ sakkhiṃsu,",
  "atk-s0513a1:3085_3": "sammāsambuddho pana taṃ ekovādeneva dametvā nibbisevanaṃ katvā mattavaravāraṇaṃ viya samuggahitāneñjakāraṇaṃ akāsi.",
  "atk-s0513a1:3085_4": "Yāva subhāsitaṃ cidaṃ –",
  "atk-s0513a1:3085_5": "‘hatthidamakena,",
  "atk-s0513a1:3085_6": "bhikkhave,",
  "atk-s0513a1:3085_7": "hatthidammo sārito ekaṃyeva disaṃ dhāvati puratthimaṃ vā pacchimaṃ vā uttaraṃ vā dakkhiṇaṃ vā.",
  "atk-s0513a1:3085_8": "Assadamakena…pe…",
  "atk-s0513a1:3085_9": "godamakena…pe…",
  "atk-s0513a1:3085_10": "dakkhiṇaṃ vā.",
  "atk-s0513a1:3085_11": "Tathāgatena hi,",
  "atk-s0513a1:3085_12": "bhikkhave,",
  "atk-s0513a1:3085_13": "arahatā sammāsambuddhena purisadammo sārito aṭṭha disā vidhāvati,",
  "atk-s0513a1:3085_14": "rūpī rūpāni passati.",
  "atk-s0513a1:3085_15": "Ayamekā disā…pe…",
  "atk-s0513a1:3085_16": "so vuccati ‘yoggācariyānaṃ anuttaro purisadammasārathī’ti. Na hi, āvuso,",
  "atk-s0513a1:3085_17": "sammāsambuddhena sadiso purisadammasārathī nāma atthī”ti.",
  "atk-s0513a1:3085_18": "Satthā āgantvā “kāya nuttha,",
  "atk-s0513a1:3085_19": "bhikkhave,",
  "atk-s0513a1:3085_20": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a1:3085_21": "bhikkhave,",
  "atk-s0513a1:3085_22": "idānevesa mayā ekovādeneva damito,",
  "atk-s0513a1:3085_23": "pubbepāhaṃ imaṃ ekovādeneva damesi”nti vatvā atītaṃ āhari.",
  "atk-s0513a1:3086_0": "Atīte bārāṇasiyaṃ brahmadatte rajjaṃ kārente bodhisatto udiccabrāhmaṇakule nibbattitvā vayappatto takkasilāyaṃ",
  "atk-s0513a1:3086_1": "tayo vede sabbasippāni ca uggahetvā kiñci kālaṃ gharāvāsaṃ vasitvā mātāpitūnaṃ accayena isipabbajjaṃ",
  "atk-s0513a1:3086_2": "pabbajitvā abhiññā ca samāpattiyo ca nibbattetvā himavante vāsaṃ kappesi.",
  "atk-s0513a1:3086_3": "Tattha ciraṃ vasitvā loṇambilasevanatthāya janapadaṃ gantvā bārāṇasiṃ patvā rājuyyāne vasitvā punadivase",
  "atk-s0513a1:3086_4": "sunivattho supāruto tāpasākappasampanno bhikkhāya nagaraṃ pavisitvā rājaṅgaṇaṃ pāpuṇi.",
  "atk-s0513a1:3086_5": "Rājā sīhapañjarena olokento taṃ disvā iriyāpathe pasīditvā “ayaṃ tāpaso santindriyo santamānaso yugamattadaso,",
  "atk-s0513a1:3086_6": "padavāre padavāre sahassatthavikaṃ ṭhapento viya sīhavijambhitena āgacchati.",
  "atk-s0513a1:3086_7": "Sace santadhammo nāmeko atthi,",
  "atk-s0513a1:3086_8": "imassa tenabbhantare bhavitabba”nti cintetvā ekaṃ amaccaṃ olokesi.",
  "atk-s0513a1:3086_9": "So “kiṃ karomi,",
  "atk-s0513a1:3086_10": "devā”ti āha.",
  "atk-s0513a1:3086_11": "Etaṃ “tāpasaṃ ānehī”ti.",
  "atk-s0513a1:3086_12": "So “sādhu,",
  "atk-s0513a1:3086_13": "devā”ti bodhisattaṃ upasaṅkamitvā vanditvā hatthato bhikkhābhājanaṃ gahetvā “kiṃ,",
  "atk-s0513a1:3086_14": "mahāpuññā”ti vutte “bhante,",
  "atk-s0513a1:3086_15": "rājā taṃ pakkosatī”ti āha.",
  "atk-s0513a1:3086_16": "Bodhisatto “na mayaṃ rājakulūpakā,",
  "atk-s0513a1:3086_17": "hemavantikā nāmamhā”ti āha.",
  "atk-s0513a1:3086_18": "Amacco gantvā tamatthaṃ rañño ārocesi.",
  "atk-s0513a1:3086_19": "Rājā “añño amhākaṃ kulūpako natthi,",
  "atk-s0513a1:3086_20": "ānehi na”nti āha.",
  "atk-s0513a1:3086_21": "Amacco gantvā bodhisattaṃ vanditvā yācitvā rājanivesanaṃ pavesesi.",
  "atk-s0513a1:3087_0": "Rājā bodhisattaṃ vanditvā samussitasetacchatte kañcanapallaṅke nisīdāpetvā attano paṭiyattaṃ nānaggarasabhojanaṃ bhojetvā “kahaṃ, bhante,",
  "atk-s0513a1:3087_1": "vasathā”ti pucchi.",
  "atk-s0513a1:3087_2": "“Hemavantikā mayaṃ,",
  "atk-s0513a1:3087_3": "mahārājā”ti.",
  "atk-s0513a1:3087_4": "“Idāni kahaṃ gacchathā”ti?",
  "atk-s0513a1:3087_5": "“Vassārattānurūpaṃ senāsanaṃ upadhārema,",
  "atk-s0513a1:3087_6": "mahārājā”ti. “Tena hi, bhante,",
  "atk-s0513a1:3087_7": "amhākaññeva uyyāne vasathā”ti paṭiññaṃ gahetvā sayampi bhuñjitvā bodhisattaṃ ādāya uyyānaṃ gantvā paṇṇasālaṃ",
  "atk-s0513a1:3087_8": "māpetvā rattiṭṭhānadivāṭṭhānāpi kāretvā pabbajitaparikkhāre datvā uyyānapālaṃ paṭicchāpetvā nagaraṃ pāvisi.",
  "atk-s0513a1:3087_9": "Tato paṭṭhāya bodhisatto uyyāne vasati.",
  "atk-s0513a1:3087_10": "Rājāpissa divase divase dvattikkhattuṃ upaṭṭhānaṃ gacchati.",
  "atk-s0513a1:3088_0": "Tassa pana rañño duṭṭhakumāro nāma putto ahosi caṇḍo pharuso,",
  "atk-s0513a1:3088_1": "neva naṃ rājā dametuṃ asakkhi,",
  "atk-s0513a1:3088_2": "na sesañātakā.",
  "atk-s0513a1:3088_3": "Amaccāpi brāhmaṇagahapatikāpi ekato hutvā “sāmi,",
  "atk-s0513a1:3088_4": "mā evaṃ kari,",
  "atk-s0513a1:3088_5": "evaṃ kātuṃ na labbhā”ti kujjhitvā kathentāpi kathaṃ gāhāpetuṃ nāsakkhiṃsu.",
  "atk-s0513a1:3088_6": "Rājā cintesi “ṭhapetvā mama ayyaṃ himavantatāpasaṃ añño imaṃ kumāraṃ dametuṃ samattho nāma natthi,",
  "atk-s0513a1:3088_7": "soyeva naṃ damessatī”ti.",
  "atk-s0513a1:3088_8": "So kumāraṃ ādāya bodhisattassa santikaṃ gantvā “bhante,",
  "atk-s0513a1:3088_9": "ayaṃ kumāro caṇḍo pharuso,",
  "atk-s0513a1:3088_10": "mayaṃ imaṃ dametuṃ na sakkoma,",
  "atk-s0513a1:3088_11": "tumhe naṃ ekena upāyena sikkhāpethā”ti kumāraṃ bodhisattassa niyyādetvā pakkāmi.",
  "atk-s0513a1:3088_12": "Bodhisatto kumāraṃ gahetvā uyyāne vicaranto ekato ekena,",
  "atk-s0513a1:3088_13": "ekato ekenāti dvīhiyeva pattehi ekaṃ nimbapotakaṃ disvā kumāraṃ āha – “kumāra,",
  "atk-s0513a1:3088_14": "etassa tāva rukkhapotakassa paṇṇaṃ khāditvā rasaṃ jānāhī”ti?",
  "atk-s0513a1:3088_15": "So tassa ekaṃ pattaṃ khāditvā rasaṃ ñatvā “dhī”ti saha kheḷena bhūmiyaṃ nuṭṭhābhi.",
  "atk-s0513a1:3088_16": "“Kiṃ etaṃ,",
  "atk-s0513a1:3088_17": "kumārā”ti vutte “bhante,",
  "atk-s0513a1:3088_18": "idānevesa rukkho halāhalavisūpamo,",
  "atk-s0513a1:3088_19": "vaḍḍhanto pana bahū manusse māressatī”ti taṃ nimbapotakaṃ uppāṭetvā hatthehi parimadditvā imaṃ gāthamāha –",
  "atk-s0513a1:3089_0": "149.",
  "atk-s0513a1:3090_0": "“Ekapaṇṇo ayaṃ rukkho, na bhūmyā caturaṅgulo;",
  "atk-s0513a1:3091_0": "Phalena visakappena, mahāyaṃ kiṃ bhavissatī”ti.",
  "atk-s0513a1:3092_0": "Tattha ekapaṇṇoti ubhosu passesu ekekapaṇṇo.",
  "atk-s0513a1:3092_1": "Na bhūmyā caturaṅguloti bhūmito caturaṅgulamattampi na vaḍḍhito.",
  "atk-s0513a1:3092_2": "Phalenāti phalarasena.",
  "atk-s0513a1:3092_3": "Visakappenāti halāhalavisasadisena.",
  "atk-s0513a1:3092_4": "Evaṃ khuddakopi samāno evarūpena tittakena paṇṇena samannāgatoti attho.",
  "atk-s0513a1:3092_5": "Mahāyaṃ kiṃ bhavissatīti yadā panāyaṃ vuddhippatto mahā bhavissati,",
  "atk-s0513a1:3092_6": "tadā kiṃ nāma bhavissati,",
  "atk-s0513a1:3092_7": "addhā manussamārako bhavissatīti etaṃ uppāṭetvā madditvā chaḍḍesinti āha.",
  "atk-s0513a1:3093_0": "Atha naṃ bodhisatto etadavoca “kumāra,",
  "atk-s0513a1:3093_1": "tvaṃ imaṃ nimbapotakaṃ ‘idāneva evaṃtittako,",
  "atk-s0513a1:3093_2": "mahallakakāle kiṃ bhavissati,",
  "atk-s0513a1:3093_3": "kuto imaṃ nissāya vuḍḍhī’ti uppāṭetvā madditvā chaḍḍesi?",
  "atk-s0513a1:3093_4": "Yathā tvaṃ etasmiṃ paṭipajji,",
  "atk-s0513a1:3093_5": "evameva tava raṭṭhavāsinopi ‘ayaṃ kumāro daharakāleyeva evaṃ caṇḍo pharuso,",
  "atk-s0513a1:3093_6": "mahallakakāle rajjaṃ patvā kiṃ nāma karissati,",
  "atk-s0513a1:3093_7": "kuto amhākaṃ etaṃ nissāya vuḍḍhī’ti tava kulasantakaṃ rajjaṃ adatvā nimbapotakaṃ viya taṃ uppāṭetvā raṭṭhā pabbājanīyakammaṃ karissanti,",
  "atk-s0513a1:3093_8": "tasmā nimbarukkhapaṭibhāgataṃ hitvā ito paṭṭhāya khantimettānuddayasampanno hohī”ti.",
  "atk-s0513a1:3093_9": "So tato paṭṭhāya nihatamāno nibbisevano khantimettānuddayasampanno hutvā bodhisattassa ovāde ṭhatvā pitu",
  "atk-s0513a1:3093_10": "accayena rajjaṃ patvā dānādīni puññāni katvā yathākammaṃ agamāsi.",
  "atk-s0513a1:3094_0": "Satthā imaṃ dhammadesanaṃ āharitvā “na,",
  "atk-s0513a1:3094_1": "bhikkhave,",
  "atk-s0513a1:3094_2": "idānevesa duṭṭhalicchavikumāro mayā damito,",
  "atk-s0513a1:3094_3": "pubbepāhaṃ etaṃ damesiṃyevā”ti vatvā jātakaṃ samodhānesi –",
  "atk-s0513a1:3094_4": "“tadā duṭṭhakumāro ayaṃ licchavikumāro ahosi,",
  "atk-s0513a1:3094_5": "rājā ānando,",
  "atk-s0513a1:3094_6": "ovādadāyakatāpaso pana ahameva ahosi”nti.",
  "atk-s0513a1:3095_0": "Ekapaṇṇajātakavaṇṇanā navamā.",
  "atk-s0513a1:3097_0": "[150] 10. Sañjīvajātakavaṇṇanā",
  "atk-s0513a1:3098_0": "Asantaṃ yo paggaṇhātīti idaṃ satthā veḷuvane viharanto ajātasattussa rañño asantapaggahaṃ ārabbha kathesi.",
  "atk-s0513a1:3098_1": "So hi buddhānaṃ paṭikaṇṭakabhūte dussīle pāpadhamme devadatte pasīditvā taṃ asantaṃ asappurisaṃ paggayha",
  "atk-s0513a1:3098_2": "“tassa sakkāraṃ karissāmī”ti bahuṃ dhanaṃ pariccajitvā gayāsīse vihāraṃ kāretvā tasseva vacanaṃ gahetvā",
  "atk-s0513a1:3098_3": "pitaraṃ dhammarājānaṃ sotāpannaṃ ariyasāvakaṃ ghātetvā attano sotāpattimaggassa upanissayaṃ bhinditvā",
  "atk-s0513a1:3098_4": "mahāvināsaṃ patto.",
  "atk-s0513a1:3098_5": "So hi “devadatto pathaviyaṃ paviṭṭho”ti sutvā “kacci nu kho mampi pathavī gileyyā”ti bhītatasito rajjasukhaṃ na labhati,",
  "atk-s0513a1:3098_6": "sayane assādasukhaṃ na vindati,",
  "atk-s0513a1:3098_7": "tibbakāraṇābhitunno hatthipoto viya kampamāno vicarati.",
  "atk-s0513a1:3098_8": "So pathaviṃ phalamānaṃ viya,",
  "atk-s0513a1:3098_9": "avīcijālaṃ nikkhamantiṃ viya,",
  "atk-s0513a1:3098_10": "pathaviyā attānaṃ giliyamānaṃ viya,",
  "atk-s0513a1:3098_11": "ādittāya lohapathaviyā uttānakaṃ nipajjāpetvā ayasūlehi koṭiyamānaṃ viya ca samanupassi.",
  "atk-s0513a1:3098_12": "Tenassa pahaṭakukkuṭasseva muhuttampi kampamānassa avatthānaṃ nāma nāhosi.",
  "atk-s0513a1:3098_13": "So sammāsambuddhaṃ passitukāmo khamāpetukāmo pañhaṃ pucchitukāmo ahosi,",
  "atk-s0513a1:3098_14": "attano pana aparādhamahantatāya upasaṅkamituṃ na sakkoti.",
  "atk-s0513a1:3099_0": "Athassa rājagahanagare kattikarattivāre sampatte devanagaraṃ viya nagare alaṅkate mahātale amaccagaṇaparivutassa",
  "atk-s0513a1:3099_1": "kañcanāsane nisinnassa jīvakaṃ komārabhaccaṃ avidūre nisinnaṃ disvā etadahosi “jīvakaṃ gahetvā sammāsambuddhassa",
  "atk-s0513a1:3099_2": "santikaṃ gamissāmi,",
  "atk-s0513a1:3099_3": "na kho pana sakkā mayā ujukameva vattuṃ ‘ahaṃ,",
  "atk-s0513a1:3099_4": "samma jīvaka,",
  "atk-s0513a1:3099_5": "sayaṃ gantuṃ na sakkomi,",
  "atk-s0513a1:3099_6": "ehi maṃ satthu santikaṃ nehī’ti,",
  "atk-s0513a1:3099_7": "pariyāyena pana rattisampadaṃ vaṇṇetvā ‘kaṃ nu khvajja mayaṃ samaṇaṃ vā brāhmaṇaṃ vā payirupāseyyāma,",
  "atk-s0513a1:3099_8": "yaṃ no payirupāsataṃ cittaṃ pasīdeyyā’ti vakkhāmi,",
  "atk-s0513a1:3099_9": "taṃ sutvā amaccā attano attano satthārānaṃ vaṇṇaṃ kathessanti,",
  "atk-s0513a1:3099_10": "jīvakopi sammāsambuddhassa vaṇṇaṃ kathessati.",
  "atk-s0513a1:3099_11": "Atha naṃ gahetvā satthu santikaṃ gamissāmī”ti.",
  "atk-s0513a1:3099_12": "So pañcahi padehi rattiṃ vaṇṇesi “lakkhaññā vata bho dosinā ratti,",
  "atk-s0513a1:3099_13": "abhirūpā vata bho dosinā ratti,",
  "atk-s0513a1:3099_14": "dassanīyā vata bho dosinā ratti,",
  "atk-s0513a1:3099_15": "pāsādikā vata bho dosinā ratti,",
  "atk-s0513a1:3099_16": "ramaṇīyā vata bho dosinā ratti,",
  "atk-s0513a1:3099_17": "kaṃ nu khvajja mayaṃ samaṇaṃ vā brāhmaṇaṃ vā payirupāseyyāma,",
  "atk-s0513a1:3099_18": "yaṃ no payirupāsataṃ cittaṃ pasīdeyyā”ti.",
  "atk-s0513a1:3100_0": "Atheko amacco pūraṇakassapassa vaṇṇaṃ kathesi,",
  "atk-s0513a1:3100_1": "eko makkhaligosālassa,",
  "atk-s0513a1:3100_2": "eko ajitakesakambalassa,",
  "atk-s0513a1:3100_3": "eko pakudhakaccāyanassa,",
  "atk-s0513a1:3100_4": "eko sañcayassa belaṭṭhaputtassa,",
  "atk-s0513a1:3100_5": "eko nāṭaputtanigaṇṭhassāti.",
  "atk-s0513a1:3100_6": "Rājā tesaṃ kathaṃ sutvā tuṇhī ahosi.",
  "atk-s0513a1:3100_7": "So hi jīvakasseva mahāamaccassa kathaṃ paccāsīsati.",
  "atk-s0513a1:3100_8": "Jīvakopi “raññā maṃ ārabbha kathiteyeva jānissāmī”ti avidūre tuṇhī nisīdi.",
  "atk-s0513a1:3100_9": "Atha naṃ rājā āha “tvaṃ pana,",
  "atk-s0513a1:3100_10": "samma jīvaka,",
  "atk-s0513a1:3100_11": "kiṃ tuṇhī”ti?",
  "atk-s0513a1:3100_12": "Tasmiṃ khaṇe jīvako uṭṭhāyāsanā yena bhagavā tenañjaliṃ paṇāmetvā “eso, deva,",
  "atk-s0513a1:3100_13": "bhagavā arahaṃ sammāsambuddho amhākaṃ ambavane viharati saddhiṃ aḍḍhateḷasehi bhikkhusatehi.",
  "atk-s0513a1:3100_14": "Taṃ kho pana bhagavantaṃ evaṃ kalyāṇo kittisaddo abbhuggato”ti nava arahādiguṇe vatvā jātito paṭṭhāya",
  "atk-s0513a1:3100_15": "pubbanimittādibhedaṃ bhagavato ānubhāvaṃ pakāsetvā “taṃ bhagavantaṃ devo payirupāsatu,",
  "atk-s0513a1:3100_16": "dhammaṃ suṇātu,",
  "atk-s0513a1:3100_17": "pañhaṃ pucchatū”ti āha.",
  "atk-s0513a1:3101_0": "Rājā sampuṇṇamanoratho hutvā “tena hi,",
  "atk-s0513a1:3101_1": "samma jīvaka,",
  "atk-s0513a1:3101_2": "hatthiyānāni kappāpehī”ti yānāni kappāpetvā mahantena rājānubhāvena jīvakambavanaṃ gantvā tattha maṇḍalamāḷe",
  "atk-s0513a1:3101_3": "bhikkhusaṅghaparivutaṃ tathāgataṃ disvā santavīcimajjhe mahānāvaṃ viya niccalaṃ bhikkhusaṅghaṃ ito cito",
  "atk-s0513a1:3101_4": "ca anuviloketvā “evarūpā nāma me parisā na diṭṭhapubbā”ti iriyāpatheyeva pasīditvā saṅghassa añjaliṃ",
  "atk-s0513a1:3101_5": "paggaṇhitvā thutiṃ katvā bhagavantaṃ vanditvā ekamantaṃ nisinno sāmaññaphalapañhaṃ pucchi.",
  "atk-s0513a1:3101_6": "Athassa bhagavā dvīhi bhāṇavārehi paṭimaṇḍitaṃ sāmaññaphalasuttaṃ kathesi.",
  "atk-s0513a1:3101_7": "So suttapariyosāne attamano bhagavantaṃ khamāpetvā uṭṭhāyāsanā padakkhiṇaṃ katvā pakkāmi.",
  "atk-s0513a1:3101_8": "Satthā acirapakkantassa rañño bhikkhū āmantetvā “khatāyaṃ,",
  "atk-s0513a1:3101_9": "bhikkhave, rājā,",
  "atk-s0513a1:3101_10": "upahatāyaṃ,",
  "atk-s0513a1:3101_11": "bhikkhave, rājā. Sacāyaṃ,",
  "atk-s0513a1:3101_12": "bhikkhave,",
  "atk-s0513a1:3101_13": "rājā issariyassa kāraṇā pitaraṃ dhammikaṃ dhammarājānaṃ jīvitā na voropessatha,",
  "atk-s0513a1:3101_14": "imasmiṃyeva āsane virajaṃ vītamalaṃ dhammacakkhuṃ uppajjissatha.",
  "atk-s0513a1:3101_15": "Devadattaṃ nissāya asantapaggahaṃ katvā sotāpattiphalā parihīno”ti āha.",
  "atk-s0513a1:3102_0": "Punadivase bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a1:3102_1": "ajātasattu kira asantapaggahaṃ katvā dussīlaṃ pāpadhammaṃ devadattaṃ nissāya pitughātakakammassa katattā sotāpattiphalā parihīno,",
  "atk-s0513a1:3102_2": "devadattena nāsito rājā”ti.",
  "atk-s0513a1:3102_3": "Satthā āgantvā “kāya nuttha,",
  "atk-s0513a1:3102_4": "bhikkhave,",
  "atk-s0513a1:3102_5": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a1:3102_6": "bhikkhave,",
  "atk-s0513a1:3102_7": "ajātasattu idāneva asantapaggahaṃ katvā mahāvināsaṃ patto,",
  "atk-s0513a1:3102_8": "pubbepesa asantapaggaheneva attānaṃ nāsesī”ti vatvā atītaṃ āhari.",
  "atk-s0513a1:3103_0": "Atīte bārāṇasiyaṃ brahmadatte rajjaṃ kārente bodhisatto mahāvibhave brāhmaṇakule nibbattitvā vayappatto",
  "atk-s0513a1:3103_1": "takkasilaṃ gantvā sabbasippāni uggaṇhitvā bārāṇasiyaṃ disāpāmokkho ācariyo hutvā pañca māṇavakasatāni",
  "atk-s0513a1:3103_2": "sippaṃ vācesi.",
  "atk-s0513a1:3103_3": "Tesu māṇavesu eko sañjīvo nāma māṇavo atthi,",
  "atk-s0513a1:3103_4": "bodhisatto tassa matakuṭṭhāpanakamantaṃ adāsi.",
  "atk-s0513a1:3103_5": "So uṭṭhāpanakamantameva gahetvā paṭibāhanamantaṃ pana aggahetvāva ekadivasaṃ māṇavehi saddhiṃ dāruatthāya",
  "atk-s0513a1:3103_6": "araññaṃ gantvā ekaṃ matabyagghaṃ disvā māṇave āha “bho,",
  "atk-s0513a1:3103_7": "imaṃ matabyagghaṃ uṭṭhāpessāmī”ti.",
  "atk-s0513a1:3103_8": "Māṇavā “na sakkhissasī”ti āhaṃsu.",
  "atk-s0513a1:3103_9": "“Passantānaññeva vo taṃ uṭṭhāpessāmī”ti. “Sace, māṇava, sakkosi,",
  "atk-s0513a1:3103_10": "uṭṭhāpehī”ti.",
  "atk-s0513a1:3103_11": "Evañca pana vatvā te māṇavā rukkhaṃ abhiruhiṃsu.",
  "atk-s0513a1:3103_12": "Sañjīvo mantaṃ parivattetvā matabyagghaṃ sakkharāhi pahari,",
  "atk-s0513a1:3103_13": "byaggho uṭṭhāya vegenāgantvā sañjīvaṃ galanāḷiyaṃ ḍaṃsitvā jīvitakkhayaṃ pāpetvā tattheva pati,",
  "atk-s0513a1:3103_14": "sañjīvopi tattheva pati.",
  "atk-s0513a1:3103_15": "Ubhopi ekaṭṭhāneyeva matā nipajjiṃsu.",
  "atk-s0513a1:3104_0": "Māṇavā dārūni ādāya āgantvā taṃ pavattiṃ ācariyassa ārocesuṃ.",
  "atk-s0513a1:3104_1": "Ācariyo māṇave āmantetvā “tātā,",
  "atk-s0513a1:3104_2": "asantapaggahakārā nāma ayuttaṭṭhāne sakkārasammānaṃ karontā evarūpaṃ dukkhaṃ paṭilabhantiyevā”ti vatvā imaṃ gāthamāha –",
  "atk-s0513a1:3105_0": "150.",
  "atk-s0513a1:3106_0": "“Asantaṃ yo paggaṇhāti, asantaṃ cūpasevati;",
  "atk-s0513a1:3107_0": "Tameva ghāsaṃ kurute, byaggho sañjīviko yathā”ti.",
  "atk-s0513a1:3108_0": "Tattha asantanti tīhi duccaritehi samannāgataṃ dussīlaṃ pāpadhammaṃ.",
  "atk-s0513a1:3108_1": "Yo paggaṇhātīti khattiyādīsu yo koci evarūpaṃ dussīlaṃ pabbajitaṃ vā cīvarādisampadānena,",
  "atk-s0513a1:3108_2": "gahaṭṭhaṃ vā uparajjasenāpatiṭṭhānādisampadānena paggaṇhāti,",
  "atk-s0513a1:3108_3": "sakkārasammānaṃ karotīti attho.",
  "atk-s0513a1:3108_4": "Asantaṃ cūpasevatīti yo ca evarūpaṃ asantaṃ dussīlaṃ upasevati bhajati payirupāsati.",
  "atk-s0513a1:3108_5": "Tameva ghāsaṃ kuruteti tameva asantapaggaṇhakaṃ so dussīlo pāpapuggalo ghasati saṃkhādati vināsaṃ pāpeti. Kathaṃ?",
  "atk-s0513a1:3108_6": "Byaggho sañjīviko yathāti,",
  "atk-s0513a1:3108_7": "yathā sañjīvena māṇavena mantaṃ parivattetvā matabyaggho sañjīviko jīvitasampadānena sampaggahito attano",
  "atk-s0513a1:3108_8": "jīvitadāyakaṃ sañjīvameva jīvitā voropetvā tattheva pātesi,",
  "atk-s0513a1:3108_9": "evaṃ aññopi yo asantapaggahaṃ karoti,",
  "atk-s0513a1:3108_10": "so dussīlo taṃ attano sampaggāhakameva vināseti.",
  "atk-s0513a1:3108_11": "Evaṃ asantasampaggāhakā vināsaṃ pāpuṇantīti.",
  "atk-s0513a1:3109_0": "Bodhisatto imāya gāthāya māṇavānaṃ dhammaṃ desetvā dānādīni puññāni katvā yathākammaṃ gato.",
  "atk-s0513a1:3110_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a1:3110_1": "“tadā matabyagghuṭṭhāpanako māṇavo ajātasattu ahosi,",
  "atk-s0513a1:3110_2": "disāpāmokkho ācariyo pana ahameva ahosi”nti.",
  "atk-s0513a1:3111_0": "Sañjīvajātakavaṇṇanā dasamā.",
  "atk-s0513a1:3112_0": "Kakaṇṭakavaggo pannarasamo.",
  "atk-s0513a1:3113_0": "Tassuddānaṃ –",
  "atk-s0513a1:3114_0": "Godhasiṅgālavirocaṃ, naṅguṭṭharādhakākañca;",
  "atk-s0513a1:3115_0": "Puppharattañca siṅgālaṃ, ekapaṇṇañca sañjīvaṃ.",
  "atk-s0513a1:3116_0": "Atha vagguddānaṃ –",
  "atk-s0513a1:3117_0": "Apaṇṇako sīlavaggo, kuruṅgo ca kulāvako;",
  "atk-s0513a1:3118_0": "Atthakāmo ca āsīso, itthīvaruṇapāyimhā.",
  "atk-s0513a1:3119_0": "Litto parosataṃ haṃci, kusanāḷā sampadāno;",
  "atk-s0513a1:3120_0": "Kakaṇṭako pannarasa, satapaṇṇāsa jātakāti.",
  "atk-s0513a1:3121_0": "Ekakanipātavaṇṇanā niṭṭhitā.",
  "atk-s0513a1:3122_0": "(Paṭhamo bhāgo niṭṭhito)."
}