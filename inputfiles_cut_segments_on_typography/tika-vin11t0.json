{
  "tika-vin11t0:0_0": "Namo tassa bhagavato arahato sammāsambuddhassa",
  "tika-vin11t0:1_0": "Vinayavinicchayaṭīkā",
  "tika-vin11t0:2_0": "(Paṭhamo bhāgo)",
  "tika-vin11t0:3_0": "Ganthārambhakathā",
  "tika-vin11t0:4_0": "(Ka)",
  "tika-vin11t0:5_0": "Ādiccavaṃsambarapātubhūtaṃ;",
  "tika-vin11t0:6_0": "Byāmappabhāmaṇḍaladevacāpaṃ;",
  "tika-vin11t0:7_0": "Dhammambunijjhāpitapāpaghammaṃ;",
  "tika-vin11t0:8_0": "Vandāmahaṃ buddha mahambuvantaṃ.",
  "tika-vin11t0:9_0": "(Kha)",
  "tika-vin11t0:10_0": "Pasannagambhīrapadāḷisotaṃ;",
  "tika-vin11t0:11_0": "Nānānayānantataraṅgamālaṃ;",
  "tika-vin11t0:12_0": "Sīlādikhandhāmitamacchagumbaṃ;",
  "tika-vin11t0:13_0": "Vandāmahaṃ dhamma mahāsavantiṃ.",
  "tika-vin11t0:14_0": "(Ga)",
  "tika-vin11t0:15_0": "Sīloruvelaṃ dhutasaṅkhamālaṃ;",
  "tika-vin11t0:16_0": "Santosatoyaṃ samathūmicittaṃ;",
  "tika-vin11t0:17_0": "Padhānakiccaṃ adhicittasāraṃ;",
  "tika-vin11t0:18_0": "Vandāmahaṃ saṅgha mahāsamuddaṃ.",
  "tika-vin11t0:19_0": "(Gha)",
  "tika-vin11t0:20_0": "Ye tantidhammaṃ munirājaputtā;",
  "tika-vin11t0:21_0": "Yāvajjakālaṃ paripālayantā;",
  "tika-vin11t0:22_0": "Saṃvaṇṇanaṃ nimmalamānayiṃsu;",
  "tika-vin11t0:23_0": "Te pubbake cācariye namāmi.",
  "tika-vin11t0:24_0": "(Ṅa)",
  "tika-vin11t0:25_0": "Yo dhammasenāpatitulyanāmo;",
  "tika-vin11t0:26_0": "Tathūpamo sīhaḷadīpadīpo;",
  "tika-vin11t0:27_0": "Mamaṃ mahāsāmimahāyatindo;",
  "tika-vin11t0:28_0": "Pāpesi vuḍḍhiṃ jinasāsanamhi.",
  "tika-vin11t0:29_0": "(Ca)",
  "tika-vin11t0:30_0": "Ṭīkā katā aṭṭhakathāya yena;",
  "tika-vin11t0:31_0": "Samantapāsādikanāmikāya;",
  "tika-vin11t0:32_0": "Aṅguttarāyaṭṭhakathāya ceva;",
  "tika-vin11t0:33_0": "Satthantarassāpi ca jotisatthaṃ.",
  "tika-vin11t0:34_0": "(Cha)",
  "tika-vin11t0:35_0": "Nikāyasāmaggividhāyakena;",
  "tika-vin11t0:36_0": "Raññā parakkantibhujena sammā;",
  "tika-vin11t0:37_0": "Laṅkissarenāpi katopahāraṃ;",
  "tika-vin11t0:38_0": "Vande garuṃ gāravabhājanaṃ taṃ.",
  "tika-vin11t0:39_0": "(Ja)",
  "tika-vin11t0:40_0": "Namassamānohamalatthamevaṃ;",
  "tika-vin11t0:41_0": "Vatthuttayaṃ vanditavandaneyyaṃ;",
  "tika-vin11t0:42_0": "Yaṃ puññasandohamamandabhūtaṃ;",
  "tika-vin11t0:43_0": "Tassānubhāvena hatantarāyo.",
  "tika-vin11t0:44_0": "(Jha)",
  "tika-vin11t0:45_0": "Yo buddhaghosācariyāsabhena;",
  "tika-vin11t0:46_0": "Viññuppasatthenapi suppasattho;",
  "tika-vin11t0:47_0": "So buddhadattācariyābhidhāno;",
  "tika-vin11t0:48_0": "Mahākavī theriyavaṃsadīpo.",
  "tika-vin11t0:49_0": "(Ña)",
  "tika-vin11t0:50_0": "Akāsi yaṃ vinayavinicchayavhayaṃ;",
  "tika-vin11t0:51_0": "Sauttaraṃ pakaraṇamuttamaṃ hitaṃ;",
  "tika-vin11t0:52_0": "Apekkhataṃ vinayanayesu pāṭavaṃ;",
  "tika-vin11t0:53_0": "Purāsi yaṃ vivaraṇamassa sīhaḷaṃ.",
  "tika-vin11t0:54_0": "(Ṭa)",
  "tika-vin11t0:55_0": "Yasmā na dīpantarikānamatthaṃ;",
  "tika-vin11t0:56_0": "Sādheti bhikkhūnamasesato taṃ;",
  "tika-vin11t0:57_0": "Tasmā hi sabbattha yatīnamatthaṃ;",
  "tika-vin11t0:58_0": "Āsīsamānena dayālayena.",
  "tika-vin11t0:59_0": "(Ṭha)",
  "tika-vin11t0:60_0": "Sumaṅgalattheravarena yasmā;",
  "tika-vin11t0:61_0": "Sakkacca kalyāṇamanorathena;",
  "tika-vin11t0:62_0": "Nayaññunāraññanivāsikena;",
  "tika-vin11t0:63_0": "Ajjhesito sādhuguṇākarena.",
  "tika-vin11t0:64_0": "(Ḍa)",
  "tika-vin11t0:65_0": "Ākaṅkhamānena cirappavattiṃ;",
  "tika-vin11t0:66_0": "Dhammassa dhammissaradesitassa;",
  "tika-vin11t0:67_0": "Coḷappadīpena ca buddhamitta-",
  "tika-vin11t0:68_0": "Ttherena saddhādiguṇoditena.",
  "tika-vin11t0:69_0": "(Ḍha)",
  "tika-vin11t0:70_0": "Tathā mahākassapaavhayena;",
  "tika-vin11t0:71_0": "Therena sikkhāsu sagāravena;",
  "tika-vin11t0:72_0": "Kudiṭṭhimattebhavidārakena;",
  "tika-vin11t0:73_0": "Sīhena coḷāvanipūjitena.",
  "tika-vin11t0:74_0": "(Ṇa)",
  "tika-vin11t0:75_0": "Yo dhammakittīti pasatthanāmo;",
  "tika-vin11t0:76_0": "Tenāpi saddhena upāsakena;",
  "tika-vin11t0:77_0": "Sīlādinānāguṇamaṇḍitena;",
  "tika-vin11t0:78_0": "Saddhammakāmenidha paṇḍitena.",
  "tika-vin11t0:79_0": "(Ta)",
  "tika-vin11t0:80_0": "Saddhena paññāṇavatā vaḷattā-;",
  "tika-vin11t0:81_0": "Maṅgalyavaṃsena mahāyasena;",
  "tika-vin11t0:82_0": "Āyācito vāṇijabhāṇunāpi;",
  "tika-vin11t0:83_0": "Varaññunā sādhuguṇodayena.",
  "tika-vin11t0:84_0": "(Tha)",
  "tika-vin11t0:85_0": "Tasmā tamāropiya pāḷibhāsaṃ;",
  "tika-vin11t0:86_0": "Nissāya pubbācariyopadesaṃ;",
  "tika-vin11t0:87_0": "Hitvā nikāyantaraladdhidosaṃ;",
  "tika-vin11t0:88_0": "Katvātivitthāranayaṃ samāsaṃ.",
  "tika-vin11t0:89_0": "(Da)",
  "tika-vin11t0:90_0": "Avuttamatthañca pakāsayanto;",
  "tika-vin11t0:91_0": "Pāṭhakkamañcāpi avokkamanto;",
  "tika-vin11t0:92_0": "Saṃvaṇṇayissāmi tadatthasāraṃ;",
  "tika-vin11t0:93_0": "Ādāya ganthantaratopi sāraṃ.",
  "tika-vin11t0:94_0": "(Dha)",
  "tika-vin11t0:95_0": "Ciraṭṭhitiṃ patthayatā janānaṃ;",
  "tika-vin11t0:96_0": "Hitāvahassāmalasāsanassa;",
  "tika-vin11t0:97_0": "Mayā samāsena vidhīyamānaṃ;",
  "tika-vin11t0:98_0": "Saṃvaṇṇanaṃ sādhu suṇantu santoti.",
  "tika-vin11t0:99_0": "Ganthārambhakathāvaṇṇanā",
  "tika-vin11t0:100_0": "1-5",
  "tika-vin11t0:101_0": ".",
  "tika-vin11t0:101_1": "Suvipulāmalasaddhāpaññādiguṇasamudayāvahaṃ sakalajanahitekahetujinasāsanaṭṭhitimūlabhūtaṃ vinayappakaraṇamidamārabhantoyamācariyo",
  "tika-vin11t0:101_2": "pakaraṇārambhe ratanattayappaṇāmapakaraṇābhidhānābhidheyyakaraṇappakārapayojananimittakattuparimāṇādīni",
  "tika-vin11t0:101_3": "dassetumāha “vanditvā”tiādi.",
  "tika-vin11t0:101_4": "Tattha ratanattayaṃ nāma.",
  "tika-vin11t0:102_0": "“Cittīkataṃ mahagghañca, atulaṃ dullabhadassanaṃ;",
  "tika-vin11t0:103_0": "Anomasattaparibhogaṃ, ratanaṃ tena vuccatī”ti. –",
  "tika-vin11t0:104_0": "Niddiṭṭhasabhāvaṃ",
  "tika-vin11t0:105_0": "“Buddho sabbaññutaññāṇaṃ, dhammo lokuttaro nava;",
  "tika-vin11t0:106_0": "Saṅgho maggaphalaṭṭho ca, iccetaṃ ratanattaya”nti. –",
  "tika-vin11t0:107_0": "Vibhāvitappabhedaṃ sakalabhavadukkhavinivāraṇaṃ tibhavenekapaṭisaraṇaṃ vatthuttayaṃ.",
  "tika-vin11t0:108_0": "Tassa paṇāmo nāma paṇāmakiriyānipphādikā cetanā.",
  "tika-vin11t0:108_1": "Sā tividhā kāyapaṇāmo vacīpaṇāmo manopaṇāmoti.",
  "tika-vin11t0:108_2": "Tattha kāyapaṇāmo nāma ratanattayaguṇānussaraṇapubbikā añjalikammādikāyakiriyāvasappavattikā kāyaviññattisamuṭṭhāpikā cetanā.",
  "tika-vin11t0:108_3": "Vacīpaṇāmo nāma tatheva pavattā nānāvidhaguṇavisesavibhāvanasabhāvathomanākiriyāvasappavattikā vacīviññattisamuṭṭhāpikā cetanā.",
  "tika-vin11t0:108_4": "Manopaṇāmo nāma ubhayaviññattiyo asamuṭṭhāpetvā kevalaṃ guṇānussaraṇena cittasantānassa tanninnatappoṇatappabbhāratāya",
  "tika-vin11t0:108_5": "gāravabahumānanavasappavattisādhikā cetanā.",
  "tika-vin11t0:109_0": "Imassa tāva ratanattayapaṇāmassa dassanaṃ yathādhippetatthasādhanatthaṃ.",
  "tika-vin11t0:109_1": "Guṇātisayayogena hi paṇāmārahe ratanattaye kato paṇāmo puññavisesabhāvato icchitatthābhinipphattivibandhakena upaghātakena,",
  "tika-vin11t0:109_2": "upapīḷakena ca apuññakammena upanīyamānassa upaddavajālassa vinivāraṇena yathāladdhasampattinimittakassa",
  "tika-vin11t0:109_3": "puññakammassa anubalappadānena ca tabbipākasantatiyā āyusukhabalādivaḍḍhanena ca cirakālappavattihetukoti",
  "tika-vin11t0:109_4": "yathādhippetapakaraṇanipphattinibandhanako hoti.",
  "tika-vin11t0:109_5": "Athāpi sotūnañca vandanīyavandanāpubbakenārambhena anantarāyena uggahaṇadhāraṇādikkamena pakaraṇāvabodhappayojanasādhanatthaṃ.",
  "tika-vin11t0:109_6": "Apica sotūnameva viññātasatthukānaṃ bhagavato yathābhūtaguṇavisesānussavanena samupajātappasādānaṃ pakaraṇe gāravuppādanatthaṃ,",
  "tika-vin11t0:109_7": "aviññātasatthukānaṃ pana pakaraṇassa svākhyātatāya tappabhave satthari gāravuppādanatthañca sotujanānuggahameva",
  "tika-vin11t0:109_8": "padhānaṃ katvā ācariyehi ganthārambhe thutippaṇāmaparidīpakānaṃ gāthāvākyānaṃ nikkhepo vidhīyati.",
  "tika-vin11t0:109_9": "Itarathā vināpi tannikkhepaṃ kāyamanopaṇāmenāpi yathādhippetappayojanasiddhito kimetena ganthagāravakarenāti ayamettha saṅkhepo.",
  "tika-vin11t0:109_10": "Vitthārato pana paṇāmappayojanaṃ sāratthadīpaniyādīsu dassitanayeneva ñātabbaṃ.",
  "tika-vin11t0:110_0": "Abhidhānakathanaṃ pana vohārasukhatthaṃ.",
  "tika-vin11t0:110_1": "Abhidheyyassa samuditena pakaraṇena paṭipādetabbassa kathanaṃ pakaraṇassa ārabhitabbasabhāvadassanatthaṃ.",
  "tika-vin11t0:110_2": "Viditāninditasātthakasukarānuṭṭhānābhi dheyyameva hi pakaraṇaṃ parikkhakajanā ārabhitabbaṃ maññantīti.",
  "tika-vin11t0:110_3": "Karaṇappakārasandassanaṃ sotujanasamussāhanatthaṃ.",
  "tika-vin11t0:110_4": "Anākulamasaṃkiṇṇatādippakārena hi viracitaṃ pakaraṇaṃ sotāro sotumussahantīti.",
  "tika-vin11t0:110_5": "Payojanakathanaṃ pana pakaraṇajjhāyane sotujanasamuttejanatthaṃ.",
  "tika-vin11t0:110_6": "Asati hi payojanakathane aviññātappayojanā ajjhāyane byāvaṭā na hontīti.",
  "tika-vin11t0:110_7": "Nimittakathanaṃ sarikkhakajanānaṃ pakaraṇe gāravuppādanatthaṃ.",
  "tika-vin11t0:110_8": "Pasatthakāraṇuppanneyeva hi pakaraṇe sarikkhakā gāravaṃ janentīti.",
  "tika-vin11t0:111_0": "Kattukathanaṃ puggalagarukassa pakaraṇe gāravo puggalagāravenapi hotūti.",
  "tika-vin11t0:111_1": "Parimāṇakathanaṃ asajjhāyanādipasutānaṃ sampahaṃsanatthaṃ.",
  "tika-vin11t0:111_2": "Pakaraṇaparimāṇassavanena hi te sampahaṭṭhā “kittakamidamappakaṃ na cireneva parisamāpessāmā”ti sajjhāyanādīsu vattantīti. Ādi-",
  "tika-vin11t0:111_3": "saddena sakkaccasavananiyojanaṃ saṅgahitaṃ,",
  "tika-vin11t0:111_4": "taṃ sabbasampattinidānasutamayañāṇanipphādanatthaṃ.",
  "tika-vin11t0:111_5": "Asakkaccaṃ suṇamānassa ca savanābhāvato taṃhetukassa sutamayañāṇassāpi abhāvoti.",
  "tika-vin11t0:111_6": "Tathā hi vikkhittacitto puggalo sabbasampattiyā vuccamānopi “na mayā sutaṃ,",
  "tika-vin11t0:111_7": "puna bhaṇitabba”nti bhaṇati.",
  "tika-vin11t0:112_0": "Tattha paṭhamagāthāyaṃ tāva “vanditvā”ti iminā tividhopi paṇāmo avisesato dassito.",
  "tika-vin11t0:112_1": "Visesato pana “seṭṭhaṃ,",
  "tika-vin11t0:112_2": "appaṭipuggalaṃ,",
  "tika-vin11t0:112_3": "bhavābhāvakaraṃ,",
  "tika-vin11t0:112_4": "niraṅgaṇa”nti imehi catūhi padehi vacīpaṇāmo,",
  "tika-vin11t0:112_5": "“sirasā”ti iminā kāyappaṇāmo, “buddhaṃ, dhammaṃ,",
  "tika-vin11t0:112_6": "gaṇañcā”ti imehi pana tīhi padehi paṇāmakiriyāya kammabhūtaṃ ratanattayaṃ dassitanti daṭṭhabbaṃ.",
  "tika-vin11t0:113_0": "“Vinayassavinicchaya”nti iminā abhidhānaṃ dassitaṃ aluttasamāsena vinayavinicchayanāmassa dassanato.",
  "tika-vin11t0:113_1": "Tassa anvatthabhāvena saddappavattinimittabhūtaṃ sakalenānena pakaraṇena paṭipādetabbamabhidheyyampi teneva dassitaṃ.",
  "tika-vin11t0:113_2": "“Samāsenā”ti ca “anākulamasaṃkiṇṇaṃ,",
  "tika-vin11t0:113_3": "madhuratthapadakkama”nti ca etehi karaṇappakāro dassito.",
  "tika-vin11t0:113_4": "“Hitatthāyā”ti ca “paṭubhāvakaraṃ vinayakkame”ti ca “apāraṃ otarantāna”ntiādinā ca payojanaṃ.",
  "tika-vin11t0:113_5": "“Bhikkhūnaṃ bhikkhunīna”nti iminā bāhiranimittaṃ dassitaṃ.",
  "tika-vin11t0:113_6": "Abbhantaranimittaṃ pana bāhiranimittabhūtabhikkhubhikkhunivisayā karuṇā,",
  "tika-vin11t0:113_7": "sā ācariyassa pakaraṇārambheneva viññāyatīti visuṃ na vuttā.",
  "tika-vin11t0:113_8": "“Pavakkhāmī”ti iminā samānādhikaraṇabhāvena labbhamāno “aha”nti suddhakattā sāmaññena dassito.",
  "tika-vin11t0:113_9": "Visesato pana pakaraṇāvasāne –",
  "tika-vin11t0:114_0": "“Racito buddhadattena, suddhacittena dhīmatā;",
  "tika-vin11t0:115_0": "Suciraṭṭhitikāmena, sāsanassa mahesino”ti. –",
  "tika-vin11t0:116_0": "Imāya gāthāya ceva “iti tambapaṇṇiyena paramaveyyākaraṇena tipiṭakanayavidhikusalena paramakavivarajana",
  "tika-vin11t0:116_1": "hadayapadumavanavikasanakarena kavivarāsabhena paramaratikaravaramadhuravacanuggārena uragapurena buddhadattena",
  "tika-vin11t0:116_2": "racitoyaṃ vinayavinicchayo”ti iminā vākyena ca dassito –",
  "tika-vin11t0:116_3": "“mādisāpi kavī honti,",
  "tika-vin11t0:116_4": "buddhadatte divaṅgate”tiādinā pacchimakehi ca pasatthatarehi kavivarehi abhitthutaguṇo bhadantabuddhadattācariyo veditabbo.",
  "tika-vin11t0:116_5": "Hetukattā ca tattheva vakkhamāno pakaraṇajjhesane katādhīno buddhasīhamahāthero, so –",
  "tika-vin11t0:117_0": "“Vuttassa buddhasīhena;",
  "tika-vin11t0:118_0": "Vinayassa vinicchayo;",
  "tika-vin11t0:119_0": "Buddhasīhaṃ samuddissa;",
  "tika-vin11t0:120_0": "Mama saddhivihārikaṃ;",
  "tika-vin11t0:121_0": "Katoyaṃ pana bhikkhūnaṃ;",
  "tika-vin11t0:122_0": "Hitatthāya samāsato”ti. –",
  "tika-vin11t0:123_0": "Evaṃ dassito.",
  "tika-vin11t0:124_0": "Uttarappakaraṇassa hetukattā pana saṅghapālamahāthero, sopi –",
  "tika-vin11t0:125_0": "“Khantisoraccasosilya-buddhisaddhādayādayo;",
  "tika-vin11t0:126_0": "Patiṭṭhitā guṇā yasmiṃ, ratanānīva sāgare.",
  "tika-vin11t0:127_0": "“Vinayācārayuttena, tena sakkacca sādaraṃ;",
  "tika-vin11t0:128_0": "Yācito saṅghapālena, therena thiracetasā.",
  "tika-vin11t0:129_0": "“Suciraṭṭhitikāmena, vinayassa mahesino;",
  "tika-vin11t0:130_0": "Bhikkhūnaṃ pāṭavatthāya, vinayassavinicchaye;",
  "tika-vin11t0:131_0": "Akāsiṃ paramaṃ etaṃ, uttaraṃ nāma nāmato”ti. –",
  "tika-vin11t0:132_0": "Evaṃ dassito. Na kevalamete dveyeva mahātherā hetukattāro, atha kho mahāvaṃsādīsu –",
  "tika-vin11t0:133_0": "“Buddhassa viya gambhīra-",
  "tika-vin11t0:134_0": "Ghosattā taṃ viyākaruṃ;",
  "tika-vin11t0:135_0": "‘Buddhaghoso’ti yo so hi;",
  "tika-vin11t0:136_0": "Buddho viya mahītale”ti. –",
  "tika-vin11t0:137_0": "Ādinā nayena abhitthutaguṇo tipiṭakapariyattiyā aṭṭhakathākāro bhadantabuddhaghosācariyo ca anussutivasena “hetukattā”ti veditabbo.",
  "tika-vin11t0:138_0": "Kathaṃ?",
  "tika-vin11t0:138_1": "Ayaṃ kira bhadantabuddhadattācariyo laṅkādīpato sajātibhūmiṃ jambudīpamāgacchanto bhadantabuddhaghosācariyaṃ",
  "tika-vin11t0:138_2": "jambudīpavāsikehi paṭipattiparāyanehi yuttabyattaguṇopetehi mahātheravarehi katārādhanaṃ sīhaḷaṭṭhakathaṃ",
  "tika-vin11t0:138_3": "parivattetvā sakalajanasādhāraṇāya mūlabhāsāya tipiṭakapariyattiyā aṭṭhakathaṃ likhituṃ laṅkādīpaṃ gacchantaṃ",
  "tika-vin11t0:138_4": "antarāmagge disvā sākacchāya samupaparikkhitvā sabbalokātītena asadisena paṇḍiccaguṇena ratananidhidassane",
  "tika-vin11t0:138_5": "paramadaliddo viya balavaparitosaṃ patvā aṭṭhakathamassa kātukāmataṃ ñatvā “tumhe yathādhippetapariyantalikhitamaṭṭhakathaṃ",
  "tika-vin11t0:138_6": "amhākaṃ pesetha,",
  "tika-vin11t0:138_7": "mayamassā pakaraṇaṃ likhāmā”ti tassa sammukhā paṭijānitvā tena ca “sādhu tathā kātabba”nti ajjhesito abhidhammaṭṭhakathāya abhidhammāvatāraṃ,",
  "tika-vin11t0:138_8": "vinayaṭṭhakathāya sauttaraṃ vinayavinicchayapakaraṇañca akāsīti anussuyyateti.",
  "tika-vin11t0:139_0": "“Samāsenā”ti iminā ca parimāṇampi sāmaññena dassitaṃ vitthāraparimāṇe tassa parimāṇasāmaññassa viññāyamānattā.",
  "tika-vin11t0:139_1": "Visesato pana paricchedaparimāṇaṃ ganthaparimāṇanti duvidhaṃ.",
  "tika-vin11t0:139_2": "Tattha paricchedaparimāṇaṃ imasmiṃ pakaraṇe kathāvohārena vuccati.",
  "tika-vin11t0:140_0": "Seyyathidaṃ? –",
  "tika-vin11t0:140_1": "Pārājikakathā saṅghādisesakathā aniyatakathā nissaggiyakathā pācittiyakathā pāṭidesanīyakathā sekhiyakathāti bhikkhuvibhaṅgakathā sattavidhā,",
  "tika-vin11t0:140_2": "tato aniyatakathaṃ vajjetvā tatheva bhikkhunivibhaṅgakathā chabbidhā,",
  "tika-vin11t0:140_3": "mahākhandhakakathādikā bhikkhunikkhandhakakathāvasānā vīsatividhā khandhakakathā,",
  "tika-vin11t0:140_4": "kammakathā,",
  "tika-vin11t0:140_5": "kammavipattikathā,",
  "tika-vin11t0:140_6": "pakiṇṇakavinicchayo,",
  "tika-vin11t0:140_7": "kammaṭṭhānabhāvanāvidhānanti vinayavinicchaye kathāparicchedo sattatiṃsa.",
  "tika-vin11t0:141_0": "Uttarappakaraṇe ca vuttanayena bhikkhuvibhaṅge sattavidhā kathā,",
  "tika-vin11t0:141_1": "bhikkhunivibhaṅge chabbidhā,",
  "tika-vin11t0:141_2": "tadanantarā vipattikathā,",
  "tika-vin11t0:141_3": "adhikaraṇapaccayakathā,",
  "tika-vin11t0:141_4": "khandhakapañhākathā,",
  "tika-vin11t0:141_5": "samuṭṭhānasīsakathā,",
  "tika-vin11t0:141_6": "āpattisamuṭṭhānakathā,",
  "tika-vin11t0:141_7": "ekuttaranayakathā,",
  "tika-vin11t0:141_8": "sedamocanakathā,",
  "tika-vin11t0:141_9": "vibhaṅgadvayanidānādikathā,",
  "tika-vin11t0:141_10": "sabbaṅgalakkhaṇakathā,",
  "tika-vin11t0:141_11": "parivārasaṅkalanakathāti chattiṃsa kathāparicchedā.",
  "tika-vin11t0:142_0": "Nissandehe pana “aṭṭhatiṃsa kathāparicchedā”ti vuttaṃ,",
  "tika-vin11t0:142_1": "taṃ ekuttaranaye adassitehipi dvādasakapannarasakanayehi saha soḷasaparicchede gahetvā appakaṃ ūnamadhikaṃ",
  "tika-vin11t0:142_2": "gaṇanūpagaṃ na hotīti katvā vuttanti daṭṭhabbaṃ.",
  "tika-vin11t0:142_3": "Ubhayattha kathāparicchedaparimāṇaṃ tesattatividhaṃ hoti.",
  "tika-vin11t0:142_4": "Nissandehe “pañcasattatividhā”ti vacane parihāro vuttanayova.",
  "tika-vin11t0:142_5": "Ganthaparimāṇaṃ pana vinayavinicchaye asītiganthādhikāni cattāri ganthasahassāni,",
  "tika-vin11t0:142_6": "uttare paññāsaganthādhikāni nava ganthasatāni honti.",
  "tika-vin11t0:142_7": "Tena vuttaṃ uttarāvasāne –",
  "tika-vin11t0:143_0": "“Gāthā catusahassāni, satañca ūnavīsati;",
  "tika-vin11t0:144_0": "Parimāṇatoti viññeyyo, vinayassavinicchayo.",
  "tika-vin11t0:145_0": "Paññāsādhikasaṅkhāni, nava gāthāsatāni hi;",
  "tika-vin11t0:146_0": "Gaṇanā uttarassāyaṃ, chandasānuṭṭhubhena tū”ti. ;",
  "tika-vin11t0:147_0": "Iccevaṃ vinayavinicchayo uttaro cāti dve pakaraṇāni tiṃsādhikāni pañcagāthāsahassāni.",
  "tika-vin11t0:147_1": "Ettha ca vinayavinicchayo nāma ubhatovibhaṅgakhandhakāgatavinicchayasaṅgāhakapakaraṇaṃ.",
  "tika-vin11t0:147_2": "Tato paraṃ parivāratthasaṅgāhakapakaraṇaṃ uttaro nāma.",
  "tika-vin11t0:147_3": "Teneva vakkhati –",
  "tika-vin11t0:148_0": "“Yo mayā racito sāro, vinayassavinicchayo;",
  "tika-vin11t0:149_0": "Tassa dāni karissāmi, sabbānuttaramuttara”nti.",
  "tika-vin11t0:150_0": "Taṃ kasmā uttaranāmena vohariyatīti?",
  "tika-vin11t0:150_1": "Pañhuttaravasena ṭhite parivāre tatheva saṅgahetabbepi tena pakārena pārājikakathāmattaṃ dassetvā –",
  "tika-vin11t0:151_0": "“Ito paṭṭhāya muñcitvā, pañhāpucchanamattakaṃ;",
  "tika-vin11t0:152_0": "Vissajjanavaseneva, hoti atthavinicchayo”ti. –",
  "tika-vin11t0:153_0": "Vatvā pañhaṃ pahāya tato paṭṭhāya uttaramattasseva dassitattā tathā voharīyanti.",
  "tika-vin11t0:154_0": "“Tasmā vinayanūpāya”ntiādinā pana sotujanaṃ sakkaccasavane niyojeti.",
  "tika-vin11t0:154_1": "Sakkaccasavanapaṭibaddhā hi sabbāpi lokiyalokuttarasampattīti ayamettha samudāyattho.",
  "tika-vin11t0:154_2": "Ayaṃ pana avayavattho –",
  "tika-vin11t0:154_3": "so yasmā atthayojanakkamena padayojanaṃ katvā vaṇṇite suviññeyyo hoti,",
  "tika-vin11t0:154_4": "tasmā tathā padayojanaṃ katvā atthavaṇṇanaṃ karissāma –",
  "tika-vin11t0:155_0": "Seṭṭhaṃ appaṭipuggalaṃ buddhañceva bhavābhāvakaraṃ dhammañceva niraṅgaṇaṃ gaṇañceva sirasā vanditvā bhikkhūnaṃ",
  "tika-vin11t0:155_1": "bhikkhunīnañca hitatthāya samāsena samāhito vinayassavinicchayaṃ vakkhāmīti yojanā.",
  "tika-vin11t0:156_0": "Tattha seṭṭhanti sabbe ime pasatthā ayametesaṃ atisayena pasatthoti seṭṭho.",
  "tika-vin11t0:156_1": "Tathā hi so bhagavā “ahañhi brāhmaṇa jeṭṭho seṭṭho lokassā”ti verañjabrāhmaṇassa attano jeṭṭhaseṭṭhabhāvassa",
  "tika-vin11t0:156_2": "parijānanavinicchayahetubhūtāhi jhānādīhi niratisayaguṇasampattīhi samannāgatattā –",
  "tika-vin11t0:157_0": "“Tvameva asi sambuddho, tuvaṃ satthā anuttaro;",
  "tika-vin11t0:158_0": "Sadevakasmiṃ lokasmiṃ, natthi te paṭipuggalo. ;",
  "tika-vin11t0:159_0": "Tuvaṃ buddho tuvaṃ satthā, tuvaṃ mārābhibhū muni;",
  "tika-vin11t0:160_0": "Tuvaṃ anusaye chetvā, tiṇṇo tāresimaṃ pajaṃ.",
  "tika-vin11t0:161_0": "Upadhī te samatikkantā, āsavā te padālitā;",
  "tika-vin11t0:162_0": "Sīhosi anupādāno, pahīnabhayabheravo. ;",
  "tika-vin11t0:163_0": "Mahāvīra mahāpañña, iddhiyā yasasā jala;",
  "tika-vin11t0:164_0": "Sabbaverabhayātīta, pāde vandāmi cakkhumā”ti. ; –",
  "tika-vin11t0:165_0": "Ādīhī nānānayehi sadevakena lokena abhitthaviyatāya pasatthatamo,",
  "tika-vin11t0:165_1": "tameva seṭṭhaṃ pasatthatamanti attho.",
  "tika-vin11t0:166_0": "Appaṭipuggalanti natthi etassa paṭipuggalo adhiko,",
  "tika-vin11t0:166_1": "sadiso vāti appaṭipuggalo.",
  "tika-vin11t0:166_2": "Tathā hi guṇavasena anantāparimāṇāsu lokadhātūsu attanā adhikassa,",
  "tika-vin11t0:166_3": "sadisassa vā puggalassa abhāvato –",
  "tika-vin11t0:167_0": "“Na me ācariyo atthi, sadiso me na vijjati;",
  "tika-vin11t0:168_0": "Sadevakasmiṃ lokasmiṃ, natthi me paṭipuggalo”ti. –",
  "tika-vin11t0:169_0": "Attanāva attano aviparīto appaṭipuggalabhāvo paṭiññāto,",
  "tika-vin11t0:169_1": "tasmā taṃ appaṭipuggalaṃ sabbalokuttamanti attho.",
  "tika-vin11t0:170_0": "Buddhanti anantamaparimeyyaṃ ñeyyamaṇḍalamanavasesaṃ buddhavāti buddho,",
  "tika-vin11t0:170_1": "etena anekakappakoṭisatasahassaṃ sambhatapuññañāṇasambhārānubhāvasiddhidhammarūpakāyasirivilāsapaṭimaṇḍito",
  "tika-vin11t0:170_2": "saddhammavaracakkavattī sammāsambuddho dassito.",
  "tika-vin11t0:170_3": "Atha vā cattāri saccāni sayaṃ vicitopacitapāramitāparipācitena savāsanānavasesakilesappahāyakena sayambhuñāṇena bujjhīti buddho. Yathāha –",
  "tika-vin11t0:171_0": "“Abhiññeyyaṃ abhiññātaṃ, bhāvetabbañca bhāvitaṃ;",
  "tika-vin11t0:172_0": "Pahātabbaṃ pahīnaṃ me, tasmā buddhosmi brāhmaṇā”ti. ;",
  "tika-vin11t0:173_0": "Vitthāro panassa “bujjhitā saccānīti buddho,",
  "tika-vin11t0:173_1": "bodhetā pajāyāti buddho”tiādinā niddesādīsu vuttanayena veditabbo.",
  "tika-vin11t0:173_2": "Saddasiddhi sāsanikānaṃ avagamanatthe vattamānā budha-",
  "tika-vin11t0:173_3": "dhātuto “bhāvakammesu ta” iti ito tātivattamāne “budhagamāditthe kattarī”ti iminā kaccāyanasuttena kattari tappaccayavidhānato veditabbā.",
  "tika-vin11t0:173_4": "Lokiyānaṃ pana bodhanatthadhātūnampi gamanatthatāya vuttattā gatyatthākammakādi suttato kattari ta-",
  "tika-vin11t0:173_5": "ppaccayakaraṇena veditabbā.",
  "tika-vin11t0:174_0": "Atha vā dhātūnaṃ anekatthatāya budha-",
  "tika-vin11t0:174_1": "iccayaṃ dhātu jāgaraṇavikasanatthesu vattamāno akammakoti “pabuddho puriso,",
  "tika-vin11t0:174_2": "pabuddhaṃ paduma”ntiādīsu viya buddhavā aññāṇaniddāvigamena ñāṇacakkhūni ummīlanto pabuddho,",
  "tika-vin11t0:174_3": "guṇehi vā vikasitoti kattari siddhena buddha-",
  "tika-vin11t0:174_4": "saddena “buddho”ti tibhavanekacūḷāmaṇipādapaṅkajarāgaratano bhagavā lokanātho vuccati,",
  "tika-vin11t0:174_5": "imasmiṃ pakkhepi gatyatthādisutte akammakaggahaṇena paccayavidhānaṃ daṭṭhabbaṃ.",
  "tika-vin11t0:175_0": "Atha vā sakammakānaṃ dhātūnaṃ kammavacanicchāya abhāve akammakabhāvato “phalaṃ sayameva pakka”ntiādīsu viya bodhanattheyeva budha-",
  "tika-vin11t0:175_1": "dhātuto kattari vidhānaṃ sijjhati.",
  "tika-vin11t0:175_2": "Atha vā nīlaguṇayogena paṭādīsu nīlavohāro viya bhāvasādhanaṃ buddha-",
  "tika-vin11t0:175_3": "saddaṃ gahetvā buddhaguṇayogato “buddho”ti voharīyati.",
  "tika-vin11t0:175_4": "Evamanekadhā siddhena buddha-",
  "tika-vin11t0:175_5": "saddena vuccamānaṃ taṃ bhagavantaṃ taṃ dhammarājanti attho.",
  "tika-vin11t0:176_0": "“Seṭṭhaṃ appaṭipuggala”nti padadvayaṃ “buddha”nti etassa visesanaṃ.",
  "tika-vin11t0:176_1": "Ettha ca “buddhaṃ, seṭṭhaṃ,",
  "tika-vin11t0:176_2": "appaṭipuggala”nti imehi tīhi padehi nayato “itipi so bhagavā arahaṃ sammāsambuddho”tiādinā,",
  "tika-vin11t0:176_3": "“yo vadataṃ pavaro manujesu,",
  "tika-vin11t0:176_4": "sakyamunī bhagavā katakicco”tiādīhi ca anekehi suttapadehi dassitadūrāvidūrasantikanidānahetuphalasattopakārāvatthādhammattha-",
  "tika-vin11t0:176_5": "lokuddhārattikattayasaṅgahitaṃ suparisuddhaṃ buddhaguṇasamudayaṃ niravasesaṃ dasseti.",
  "tika-vin11t0:176_6": "Ayameva hi buddhaguṇānaṃ niravasesato dassanūpāyo,",
  "tika-vin11t0:176_7": "yadidaṃ nayadassanaṃ.",
  "tika-vin11t0:176_8": "Itarathā paṭipadavaṇṇanāya aparimitānaṃ buddhaguṇānaṃ ko hi nāma samattho pariyantaṃ gantuṃ. Yathāha –",
  "tika-vin11t0:177_0": "“Buddhopi buddhassa bhaṇeyya vaṇṇaṃ;",
  "tika-vin11t0:178_0": "Kappampi ce aññamabhāsamāno;",
  "tika-vin11t0:179_0": "Khīyetha kappo ciradīghamantare;",
  "tika-vin11t0:180_0": "Vaṇṇo na khīyetha tathāgatassā”ti. ;",
  "tika-vin11t0:181_0": "Evametehi tīhi padehi niravasesaguṇasaṃkittanathutiyā vasena “vanditvā”ti iminā paṇāmassa ca vuttattā",
  "tika-vin11t0:181_1": "imāya aḍḍhagāthāya buddharatanasaṅkhātapaṭhamavandanīyavatthuvisayā thutipaṇāmasabhāvā vandanā dassitāti",
  "tika-vin11t0:181_2": "daṭṭhabbaṃ.",
  "tika-vin11t0:182_0": "Tadanantaraṃ dhammaratanassa paṇāmaṃ dassetumāha “bhavābhāvakaraṃ dhamma”nti.",
  "tika-vin11t0:182_1": "Ettha bhava-",
  "tika-vin11t0:182_2": "saddena dve bhavā vuttā kammabhavo,",
  "tika-vin11t0:182_3": "upapattibhavoti.",
  "tika-vin11t0:182_4": "Tattha kammabhavo bhavati etasmā phalanti “bhavo”ti vuccati.",
  "tika-vin11t0:182_5": "Vipākakkhandhakaṭattārūpasaṅkhāto pana upapattibhavo avijjātaṇhupādānasaṅkhārādisahakārikāraṇayuttena",
  "tika-vin11t0:182_6": "kusalākusalacetanāsaṅkhātakammabhavapaccayena yathārahaṃ bhavatīti “bhavo”ti vuccati.",
  "tika-vin11t0:182_7": "So pana kāmabhavarūpabhavaarūpabhavasaññībhavaasaññībhavanevasaññīnāsaññībhava-",
  "tika-vin11t0:182_8": "ekavokārabhavacatuvokārabhavapañcavokārabhavavasena navavidho.",
  "tika-vin11t0:182_9": "Evametesu navasu bhavesu dasavidhopi dhammo attānaṃ dhārentassa puggalasantānassa anupādisesanibbānadhātuyā paraṃ appaṭisandhikatāsādhanena bhavesu,",
  "tika-vin11t0:182_10": "bhavassa vā abhāvaṃ karotīti bhavābhāvakaro, taṃ,",
  "tika-vin11t0:182_11": "aparāparajātippabandhassa hetusamugghātena appavattidhammatāpādakanti attho.",
  "tika-vin11t0:183_0": "Dhammanti attānaṃ dhārente catūsu apāyesu,",
  "tika-vin11t0:183_1": "saṃsāre ca apatamāne dhāretīti dhammo,",
  "tika-vin11t0:183_2": "so catumaggaphalanibbānasaṅkhātanavalokuttaradhammo ca tappaṭipādako navaṅgasāsanāparanāmadheyyacaturāsītisahassadhammakkhandhappabhedabhinno",
  "tika-vin11t0:183_3": "pariyattidhammo cāti dasavidho.",
  "tika-vin11t0:183_4": "Sopi nippariyāyadhammo,",
  "tika-vin11t0:183_5": "pariyāyadhammo cāti duvidho.",
  "tika-vin11t0:183_6": "Tattha nippariyāyadhammo nāma apāye,",
  "tika-vin11t0:183_7": "saṃsāre vā padhānahetubhūtānaṃ uddhambhāgiyānaṃ,",
  "tika-vin11t0:183_8": "orambhāgiyānañca dasannaṃ saṃyojanānaṃ samucchindanena maggadhammo,",
  "tika-vin11t0:183_9": "tassa taṃkiccanipphattinimittabhāvena nibbānadhammo cāti pañcavidhopi nippariyāyena puggalasantānaṃ dhāretīti katvā “nippariyāyadhammo”ti vuccati.",
  "tika-vin11t0:183_10": "Cattāri pana sāmaññaphalāni paṭippassaddhipahānena maggānuguṇappavattiyā,",
  "tika-vin11t0:183_11": "pariyatti ca magganibbānādhigamassa mūlakāraṇabhāvatoti pañcavidhopi pariyāyadhammo nāma.",
  "tika-vin11t0:184_0": "Ettāvatā “svākkhāto bhagavatā dhammo”tiādinā,",
  "tika-vin11t0:184_1": "“rāgavirāgamanejamasoka”ntiādīhi ca suttantehi vuttassa,",
  "tika-vin11t0:184_2": "tadaṭṭhakathādīsu ca vaṇṇitassa saraṇānussaraṇavasenāpi saggamokkhasampattipaṭilābhakāraṇassa anavasesassa",
  "tika-vin11t0:184_3": "dhammaratanaguṇassa nayato uddiṭṭhattā ca “vanditvā”ti iminā paṇāmassa dassitattā ca dhammaratanasaṅkhātassa",
  "tika-vin11t0:184_4": "dutiyassa vandanīyassa thutipaṇāmasabhāvā vandanā dassitāti daṭṭhabbaṃ.",
  "tika-vin11t0:185_0": "Tadanantaraṃ saṅgharatanassa vandanāsandassanatthaṃ vuttaṃ “gaṇañceva niraṅgaṇa”nti.",
  "tika-vin11t0:185_1": "Ettha “rāgo aṅgaṇaṃ doso aṅgaṇaṃ moho aṅgaṇa”nti vuttehi rāgādiaṅgaṇehi tadaṅgavikkhambhanasamucchedapaṭippassaddhinissaraṇavimuttivasena",
  "tika-vin11t0:185_2": "niggato vimuttoti niraṅgaṇo,",
  "tika-vin11t0:185_3": "taṃ niraṅgaṇaṃ.",
  "tika-vin11t0:185_4": "Ariyavaṃse sīlasamādhipaññāvimuttivimuttiñāṇadassanasaṅkhātehi guṇagaṇehi gaṇīyatīti gaṇo, taṃ.",
  "tika-vin11t0:186_0": "Ettāvatā “suppaṭipanno bhagavato sāvakasaṅgho”tiādinā,",
  "tika-vin11t0:186_1": "“yattha ca dinnaṃ mahapphalamāhu,",
  "tika-vin11t0:186_2": "catūsu sucīsu purisayugesū”tiādīhi ca tehi tehi suttapadehi vuttānaṃ,",
  "tika-vin11t0:186_3": "tadaṭṭhakathādīsu ca vaṇṇitānaṃ vimalātulanikhilavisālapesalasīlādinānappakārānagghasaṅgharatanaguṇānaṃ",
  "tika-vin11t0:186_4": "saṃkittanasabhāvāya thutiyā ca “vanditvā”ti etena yathāvuttasarūpapabhedapaṇāmassa vuttattā ca saṅgharatanasaṅkhātatatiyavandanīyavatthuvisayā",
  "tika-vin11t0:186_5": "thutippaṇāmasaṅkhātā vandanā dassitāti veditabbā.",
  "tika-vin11t0:186_6": "Sirasāti attappasādagāravāvahantena muddhanā.",
  "tika-vin11t0:186_7": "Vanditvāti paṇamitvā thomitvā vā.",
  "tika-vin11t0:187_0": "Evaṃ paṭhamagāthāya vandanīyassa ratanattayassa thutippaṇāmasaṅkhātaṃ vandanaṃ dassetvā tadanantarāya",
  "tika-vin11t0:187_1": "sandassetabbapayojanādipaṭipādikāya gāthāya “bhikkhūna”nti iminā kiñcāpi saṃsāre bhayaṃ ikkhatīti “bhikkhū”ti",
  "tika-vin11t0:187_2": "kalyāṇaputhujjanena saddhiṃ aṭṭha ariyapuggalā vuccanti,",
  "tika-vin11t0:187_3": "pāḷiyaṃ pana “bhinnapaṭaṃ dhāretīti bhikkhu,",
  "tika-vin11t0:187_4": "bhikkhanasīloti bhikkhū”tiādinā bhikkhusaddassa atthuddhāravasena nibbacanantarāni dassetvā pātimokkhasaṃvarasaṃvaraṇārahasseva",
  "tika-vin11t0:187_5": "adhippetabhāvaṃ dassetuṃ “samaggena saṅghena ñatticatutthena kammena akuppena ṭhānārahena upasampanno,",
  "tika-vin11t0:187_6": "ayaṃ imasmiṃ atthe adhippeto bhikkhū”ti dassitā sikkhākāmā sāsanāvacārā kulaputtā idhādhippetā,",
  "tika-vin11t0:187_7": "tesaṃ bhikkhūnañca.",
  "tika-vin11t0:187_8": "Bhikkhunīnañcāti aṭṭhavācikaupasampadākammena ubhatosaṅghe upasampannātādisāyeva kuladhītaro dassitā.",
  "tika-vin11t0:187_9": "Ekatopasampannāpi sāmaññena gayhanti.",
  "tika-vin11t0:187_10": "Ekatopasampannāti ca bhikkhunisaṅghe upasampajjitvā yāva bhikkhusaṅghe na upasampajjanti, tāva,",
  "tika-vin11t0:187_11": "bhikkhunī ca liṅgaparivattanena bhikkhunibhāvappattā adhippetā,",
  "tika-vin11t0:187_12": "tāsaṃ bhikkhunīnañca.",
  "tika-vin11t0:188_0": "Hitatthāyāti sabbasampattinipphādakaraṇatthāya hinoti gacchati yathādhippetaphalasādhane pavattatīti hitanti arogatādikāraṇaṃ amatosadhādi vuccati.",
  "tika-vin11t0:188_1": "Idha pana saggamokkhasampattisiddhikāraṇaṃ pātimokkhasaṃvarasīlarakkhanaṃ vuccati,",
  "tika-vin11t0:188_2": "tadatthāya.",
  "tika-vin11t0:189_0": "Samāhito sammā āhito pavattito vinicchayamaggo etenāti “samāhito”ti pakaraṇakārako dassito.",
  "tika-vin11t0:189_1": "Atha vā sammā āhitaṃ vinayavinicchaye ṭhapitaṃ pavattitaṃ cittametassāti “samāhitacitto”ti vattabbe uttarapadalopena “samāhito”ti vutto.",
  "tika-vin11t0:189_2": "Paramagambhīrasuduttaravinayapiṭakatthavinicchaye pavattanārahassa iminā visesanena attani samāhitacittappavattinimittabhūto",
  "tika-vin11t0:189_3": "attano ñāṇassa padaṭṭhānabhūto samādhi dassito tena samādhinā samāhito hutvāti attho.",
  "tika-vin11t0:190_0": "Pavakkhāmīti pakārena vakkhāmi,",
  "tika-vin11t0:190_1": "yena pakārena vinayavinicchaye vutte ajjatanā mandasatimativīriyā paṭipajjanakā gambhīrataraṃ vinayapiṭakatthavinicchayaṃ sukhena uggaṇhituṃ,",
  "tika-vin11t0:190_2": "dhāretuñca sakkonti,",
  "tika-vin11t0:190_3": "tādisena pakāravisesena vakkhāmīti attho.",
  "tika-vin11t0:190_4": "Samāsenāti samasanaṃ saṃkhipanaṃ samāso, tena,",
  "tika-vin11t0:190_5": "saṃkhittarucikānamugghāṭitaññūnaṃ katādhikārānaṃ ñāṇuttarānaṃ puggalānañca papañcabhīrukānaṃ gahaṇadhāraṇe",
  "tika-vin11t0:190_6": "mandayantānaṃ mandabuddhīnañca upakārakena nātivitthārakkamenāti attho.",
  "tika-vin11t0:190_7": "Vinayassāti vinayapiṭakassa. Tañhi –",
  "tika-vin11t0:191_0": "“Vividhavisesanayattā;",
  "tika-vin11t0:192_0": "Vinayanato ceva kāyavācānaṃ;",
  "tika-vin11t0:193_0": "Vinayatthavidūhi ayaṃ;",
  "tika-vin11t0:194_0": "Vinayo ‘vinayo’ti akkhāto”ti. –",
  "tika-vin11t0:195_0": "Vuttehi atthavisesehi “vinayo”ti vuccati.",
  "tika-vin11t0:195_1": "Tassa evaṃ sandassitasabhāvassa “vinayo nāma sāsanassa āyū”ti saṅgītikārakehi mahākassapādīhi abhitthutaguṇassa vinayapiṭakuttamassa.",
  "tika-vin11t0:195_2": "Vinicchayanti visesena,",
  "tika-vin11t0:195_3": "vividhena vā ākārena vippaṭipattinīharaṇavasena cīyati vibhajīyatīti “vinicchayo”ti laddhanāmaṃ vibhajanaṃ,",
  "tika-vin11t0:195_4": "vinayavinicchayaṃ nāma pakaraṇanti vuttaṃ hoti.",
  "tika-vin11t0:195_5": "“Vinayassavinicchaya”nti ca aluttasamāsoyaṃ “devānaṃpiyatisso,",
  "tika-vin11t0:195_6": "kaṇṭhekāḷo”tiādīsu viya.",
  "tika-vin11t0:196_0": "Evaṃ dutiyagāthāya kattunimittapayojanābhidhānābhidheyyapakaraṇappakārekadesaṃ dassetvā sakkaccasavanakāraṇanidassanamukhenāpi",
  "tika-vin11t0:196_1": "pakaraṇappakārādiṃ dassetumāha “anākula”miccādi.",
  "tika-vin11t0:196_2": "Tattha anākulanti natthi ettha saddato, atthato,",
  "tika-vin11t0:196_3": "vinicchayato vā ākulaṃ pubbāparavirodho,",
  "tika-vin11t0:196_4": "missatā vāti anākulo,",
  "tika-vin11t0:196_5": "vinayavinicchayo,",
  "tika-vin11t0:196_6": "taṃ vadato me nibodhathāti sambandho.",
  "tika-vin11t0:196_7": "Asaṃkiṇṇanti nikāyantaraladdhīhi asammissaṃ.",
  "tika-vin11t0:197_0": "Madhuratthapadakkamanti padānaṃ kamo padakkamo, padagati,",
  "tika-vin11t0:197_1": "saddānamuccāraṇanti attho.",
  "tika-vin11t0:197_2": "Madhuro attho ca padakkamo ca yassa so madhuratthapadakkamo, taṃ –",
  "tika-vin11t0:198_0": "“Padāsattaṃ padatthānaṃ, madhuratthamudīritaṃ;",
  "tika-vin11t0:199_0": "Yena majjanti dhīmanto, madhuneva madhubbatā”ti. –",
  "tika-vin11t0:200_0": "Iminā lakkhaṇena saddānamatthānañca vasena padāsattāparanāmadheyyamādhuriyālaṅkārena samalaṅkatattā madhuratthapadakkamaṃ.",
  "tika-vin11t0:201_0": "Paṭubhāvakaranti paṭati gacchati pajānātīti paṭu, paññavā,",
  "tika-vin11t0:201_1": "paṭuno bhāvo,",
  "tika-vin11t0:201_2": "saddappavattinimittabhūtā paññā,",
  "tika-vin11t0:201_3": "taṃ paṭubhāvaṃ paññāvisesaṃ karoti janetīti paṭubhāvakaro, taṃ,",
  "tika-vin11t0:201_4": "paññāvisesajanakanti attho.",
  "tika-vin11t0:201_5": "Etaṃ vinayassa vinicchayanti yojanā.",
  "tika-vin11t0:201_6": "Paramanti uttamaṃ.",
  "tika-vin11t0:201_7": "Vinayakkameti vinayapiṭake,",
  "tika-vin11t0:201_8": "tadatthe ca,",
  "tika-vin11t0:201_9": "pavattikkame paṭubhāvakaranti attho.",
  "tika-vin11t0:202_0": "Evaṃ tatiyagāthāya pakaraṇaguṇāpadesena sotujanaṃ samussāhetvā idāni “apāra”ntiādicatutthagāthāya pakaraṇañca",
  "tika-vin11t0:202_1": "tannissayaṃ vinayapiṭakañca nāvāsāgarabhāvena dassetvā tirobhūtopameyyopamānabhedena rūpakālaṅkārena",
  "tika-vin11t0:202_2": "pakaraṇaguṇaṃ pakāsento sotujanaṃ samuttejeti.",
  "tika-vin11t0:202_3": "Tattha apāranti natthi pāraṃ etassāti apāro,",
  "tika-vin11t0:202_4": "vinayasāgaro.",
  "tika-vin11t0:202_5": "So hi purimabuddhuppādesu sāsanaṃ pasīditvā vinayapiṭake uggahaṇadhāraṇapaṭipādanapaṭipattivasena akatādhikārehi",
  "tika-vin11t0:202_6": "puggalehi duradhigamanīyadhammatthaniruttipaṭibhānapariyantatāya “apāro”ti vuccati.",
  "tika-vin11t0:203_0": "Otarantānanti sajjhāyanasavanadhāraṇādivasena ajjhogāhantānaṃ.",
  "tika-vin11t0:203_1": "Sāranti nibbānasampāpakabhāvena sārabhūtāya ariyamaggasambhārāya pubbabhāgapaṭipattiyā mūlabhūtapātimokkhasaṃvarasaṅkhātasīlasārappakāsakatāya sāraṃ.",
  "tika-vin11t0:203_2": "Vinayasāgaranti vinayapiṭakasaṅkhātaṃ sāgaraṃ.",
  "tika-vin11t0:203_3": "Vinayo hi sikkhāpadapaññattiyā kālappattajānanassāpi dhammasenāpatiādīnampi avisayattā atigambhīrātivitthiṇṇabhāvena sāgaro viyāti sāgaro,",
  "tika-vin11t0:203_4": "vinayo ca so sāgaro cāti vinayasāgaro, taṃ,",
  "tika-vin11t0:203_5": "agādhāpāraguṇayogato sāgaropamaṃ vinayapiṭakanti attho.",
  "tika-vin11t0:204_0": "Dutiyagāthāya “bhikkhūnaṃ bhikkhunīna”nti vatvāpi “hitatthāyā”ti iminā sambandhattā ca vākyantarehi antaritabhāvena",
  "tika-vin11t0:204_1": "dūrattā ca taṃ anādiyitvā ettha vinayasāgarajjhogāhanatadatthapaṭipajjanārahakattuvisesasandassanatthāya",
  "tika-vin11t0:204_2": "“bhikkhūnaṃ bhikkhunīna”nti puna vuttanti daṭṭhabbaṃ.",
  "tika-vin11t0:204_3": "Nāvā viya bhūto nāvābhūto, taṃ,",
  "tika-vin11t0:204_4": "nāvāṭṭhāniyaṃ mahānāvāsadisanti attho.",
  "tika-vin11t0:204_5": "Manoramanti mano ramati ettha,",
  "tika-vin11t0:204_6": "etenāti vā manoramo, taṃ,",
  "tika-vin11t0:204_7": "ajjhāyanavohārapasutānaṃ paṭipattiparāyanānañca sādhūnaṃ manoramanti attho.",
  "tika-vin11t0:205_0": "Ettāvatā pakaraṇaguṇasaṃkittanena sotujanaṃ samuttejetvā idāni sakkaccasavane niyojento “tasmā vinayanūpāya”ntiādimāha.",
  "tika-vin11t0:205_1": "Tattha tasmāti yasmā yathāvuttaṃ anākulatādivividhānagghaguṇālaṅkārapaṭimaṇḍitaṃ,",
  "tika-vin11t0:205_2": "tena hetunāti attho.",
  "tika-vin11t0:205_3": "Vinayanūpāyanti vividhākārena,",
  "tika-vin11t0:205_4": "visesanayato vā kāyavācānaṃ nayanaṃ damanaṃ akattabbato nivattetvā kattabbesu niyojanaṃ vinayanaṃ,",
  "tika-vin11t0:205_5": "upecca taṃ phalaṃ āyati uppajjatīti upāyo, hetu,",
  "tika-vin11t0:205_6": "vinayanassa upāyo vinayanūpāyo, taṃ,",
  "tika-vin11t0:205_7": "kāyajīvitānapekkhānaṃ sikkhākāmānaṃ pesalānaṃ bhikkhūnaṃ bhikkhunīnaṃ kāyavācānaṃ ananulomikavipphanditāpanayanasaṅkhātadamanassa",
  "tika-vin11t0:205_8": "kāraṇabhūtanti vuttaṃ hoti.",
  "tika-vin11t0:206_0": "Ettāvatā attanā kattumicchite pakaraṇe paṇḍitānaṃ pavattihetubhūtānaṃ anākulatādiguṇānaṃ vibhāvanavasena",
  "tika-vin11t0:206_1": "“anākula”ntiādivisesanāni vatvā idāni sakkaccasavanāvabodhe visayaṃ visesitabbaṃ dassetumāha “vinayassavinicchaya”nti.",
  "tika-vin11t0:206_2": "Ettha ca dutiyagāthāya “vinayassavinicchaya”nti “pavakkhāmī”ti kiriyāya kammadassanavasena vuttaṃ,",
  "tika-vin11t0:206_3": "taṃ idha ānetvā sambandhiyamānampi dūrasambandhaṃ hotīti tamanānetvā “nibodhathā”ti imissā kiriyāya kammasandassanatthaṃ",
  "tika-vin11t0:206_4": "“vinayassavinicchaya”nti vuttattā punaruttidosābhāvoti daṭṭhabbaṃ.",
  "tika-vin11t0:207_0": "Avikkhittena cittenāti ettha vividhe ārammaṇe khittaṃ pesitaṃ vikkhittaṃ,",
  "tika-vin11t0:207_1": "uddhaccavicikicchādiparetaṃ asamāhitaṃ cittaṃ,",
  "tika-vin11t0:207_2": "na vikkhittaṃ avikkhittaṃ,",
  "tika-vin11t0:207_3": "tappaṭipakkhaṃ samāhitaṃ kusalacittaṃ, tena,",
  "tika-vin11t0:207_4": "etassa pakaraṇuttamassa savanādibyāpāraṃ vinā nānārammaṇesu pavattivasena vikkhepamanāpannena samāhitena cittenāti attho.",
  "tika-vin11t0:207_5": "“Avikkhittena…pe…",
  "tika-vin11t0:207_6": "nibodhathā”ti vadantena ca “avikkhittassāyaṃ dhammo,",
  "tika-vin11t0:207_7": "nāyaṃ dhammo vikkhittassā”ti vacanato vikkhittassa dhammesu dāyādābhāvato attano pakaraṇatthabhūtāya",
  "tika-vin11t0:207_8": "adhisīlasikkhāya sammāpaṭipajjanāpadeso kato hoti.",
  "tika-vin11t0:208_0": "Vadato meti ettha “gāravena cā”ti pāṭhaseso.",
  "tika-vin11t0:208_1": "Tatthāyamattho –",
  "tika-vin11t0:208_2": "bhāsamāne mayi gāravena,",
  "tika-vin11t0:208_3": "yathāvuttena kāraṇena cāti sāmibhummānamavisesatāya “me”ti sāmivacanassa “mayī”ti atthasambhavato ayamattho vutto.",
  "tika-vin11t0:208_4": "Pakaraṇassa anākulatādiguṇasamannāgatattā ca vattari mayi gāravena ca samāhitena cetasāti adhippāyo.",
  "tika-vin11t0:208_5": "Nibodhathāti vākyatthapadatthaṃ sandhāyabhāsitatthabhāvatthādivasena nisesato bodhatha,",
  "tika-vin11t0:208_6": "sakkaccaṃ sutvā vinayavinicchayaṃ bujjhatha vijānāthāti attho,",
  "tika-vin11t0:208_7": "cintābhāvanāmayañāṇānaṃ mūlabhūtapakaraṇavisayaṃ sutamayañāṇaṃ nipphādethāti adhippāyo.",
  "tika-vin11t0:209_0": "Ganthārambhakathāvaṇṇanā niṭṭhitā.",
  "tika-vin11t0:210_0": "Bhikkhuvibhaṅgo",
  "tika-vin11t0:211_0": "Pārājikakathā",
  "tika-vin11t0:212_0": "Paṭhamapārājikakathāvaṇṇanā",
  "tika-vin11t0:213_0": "6.",
  "tika-vin11t0:213_1": "Evaṃ pañcahi gāthāhi ratanattayapaṇāmādiṃ dassetvā idāni yathāpaṭiññātavinicchayaṃ dassetumāha “tividhe”tiādi.",
  "tika-vin11t0:213_2": "Tattha “tividhe”tiādinā paṭhamapārājikasikkhāpadavinicchayaṃ dasseti.",
  "tika-vin11t0:213_3": "Tividheti vaccapassāvamukhamaggānaṃ vasena tippakāre maggeti iminā sambandho.",
  "tika-vin11t0:213_4": "Tilamattampīti tilabījamattampi aṅgajātanti sambandho.",
  "tika-vin11t0:213_5": "Maggeti vaccapassāvānaṃ nikkhamanadvāratāya,",
  "tika-vin11t0:213_6": "annapānapittasemhādīnaṃ pavesananikkhamanadvāratāya ca maggavohāragate sarīrappadese,",
  "tika-vin11t0:213_7": "allokāseti sambandho.",
  "tika-vin11t0:213_8": "“Maggesu tilamattampi,",
  "tika-vin11t0:213_9": "tīsu sevanacetano”ti vattabbepi “tividhe”ti pakāravācividhasaddopādānena sajātisaṅgahavasena tīhi rāsīhi",
  "tika-vin11t0:213_10": "saṅgahetvā pabhedavasena tiṃsavidho maggo dassito hoti.",
  "tika-vin11t0:214_0": "Seyyathidaṃ?",
  "tika-vin11t0:214_1": "Pārājikavatthubhūtamukhādimaggānaṃ nissayabhūte satte dassetuṃ “tisso itthiyo manussitthī amanussitthī",
  "tika-vin11t0:214_2": "tiracchānagatitthī”tiādinā nayena pāḷiyaṃ dassitamanussāmanussatiracchānagatitthīnaṃ paccekaṃ tiṇṇaṃ",
  "tika-vin11t0:214_3": "maggānaṃ vasena nava maggā,",
  "tika-vin11t0:214_4": "tatheva dassitānaṃ tiṇṇaṃ ubhatobyañjanakānaṃ vasena nava maggā,",
  "tika-vin11t0:214_5": "tiṇṇaṃ pana paṇḍakānaṃ mukhamaggavaccamaggānaṃ vasena paccekaṃ dve dve maggāti cha maggā,",
  "tika-vin11t0:214_6": "tathā tiṇṇaṃ pana purisānanti evaṃ tiṃsavidho hoti.",
  "tika-vin11t0:215_0": "Sevanacetanoti sevane methunapayoge cetanā assāti viggaho,",
  "tika-vin11t0:215_1": "methunarāgūpasaṃhitāya cetanāya samannāgatoti attho.",
  "tika-vin11t0:215_2": "Allokāseti tiṃsamaggānamaññatare magge pakativātena asaṃphuṭṭhe allapadese,",
  "tika-vin11t0:215_3": "iminā bāhiraṃ pārājikakkhettaṃ na hotīti dīpeti.",
  "tika-vin11t0:215_4": "Visesanassa visesāpekkhattā dutiyagāthāya “sasikkho so”ti padadvayaṃ āharitvā “sevanacetano sasikkho so bhikkhū”ti yojetabbaṃ.",
  "tika-vin11t0:216_0": "Aṅge sarīre jātanti aṅgajātaṃ,",
  "tika-vin11t0:216_1": "purisanimittaṃ.",
  "tika-vin11t0:216_2": "Satipi avasesasarīrāvayavānaṃ tathābhāve ruḷhivasena tadeva tathā vuttaṃ.",
  "tika-vin11t0:216_3": "Pavesentoti dvayaṃdvayasamāpattisaṅkhātakāyikakiriyaṃ nipphādento.",
  "tika-vin11t0:216_4": "Parājitoti dullabhāya khaṇasampattiyā laddhabbato dullabhā lokiyalokuttaraguṇasampattisukhato parihāpetvā kilesasapattehi parājayamāpāditoti attho.",
  "tika-vin11t0:217_0": "Ayamettha yojanā –",
  "tika-vin11t0:217_1": "sasikkho sevanacetano tividhe magge allokāse aṅgajātaṃ tilamattampi pavesento so bhikkhu parājito hotīti.",
  "tika-vin11t0:217_2": "Ettāvatā –",
  "tika-vin11t0:218_0": "“Yo pana bhikkhu bhikkhūnaṃ sikkhāsājīvasamāpanno sikkhaṃ apaccakkhāya dubbalyaṃ anāvikatvā methunaṃ dhammaṃ paṭiseveyya,",
  "tika-vin11t0:218_1": "antamaso tiracchānagatāyapi,",
  "tika-vin11t0:218_2": "pārājiko hoti asaṃvāso”ti –",
  "tika-vin11t0:219_0": "Bhagavatā paññattasikkhāpadaṃ saṅgahitanti daṭṭhabbaṃ.",
  "tika-vin11t0:220_0": "7.",
  "tika-vin11t0:220_1": "Evaṃ imissā gāthāya attūpakkamamūlakaṃ pārājikaṃ dassetvā idāni “bhikkhupaccatthikā manussitthiṃ bhikkhussa",
  "tika-vin11t0:220_2": "santike ānetvā vaccamaggena aṅgajāte abhinisīdentī”tiādinayappavattaṃ paropakkamamūlakaṃ pārājikañca",
  "tika-vin11t0:220_3": "dassetumāha “pavesana”ntiādi.",
  "tika-vin11t0:220_4": "Tattha pavesananti bhikkhupaccatthikehi suttapamattādimanussitthiādīnamaññataraṃ ānetvā yathāvuttamaggānamaññataraṃ maggaṃ yathā pavisati,",
  "tika-vin11t0:220_5": "tathā bhikkhuno aṅgajāte abhinisīdāpane sambhavantaṃ maggappavesanamāha.",
  "tika-vin11t0:220_6": "Pavesanaṃ sādiyanto sasikkho soti yojanā.",
  "tika-vin11t0:220_7": "Ettha “pavesanaṃ sādiyati adhivāseti,",
  "tika-vin11t0:220_8": "tasmiṃ khaṇe sevanacittaṃ upaṭṭhāpetī”ti aṭṭhakathāvacanato aggato yāva mūlaṃ pavesentesu assādacittaṃ",
  "tika-vin11t0:220_9": "upaṭṭhāpento taṅkhaṇeyeva sāsanato cutoti attho.",
  "tika-vin11t0:220_10": "Paviṭṭhantiādīsu padesupi evameva yojanā.",
  "tika-vin11t0:221_0": "Paviṭṭhanti paviṭṭhakkhaṇo.",
  "tika-vin11t0:221_1": "“Paviṭṭha”ntiādinā tāya tāya kiriyāya upalakkhito khaṇo gahetabbo.",
  "tika-vin11t0:221_2": "Tenevettha accantasaṃyoge upayogavacanaṃ kataṃ.",
  "tika-vin11t0:221_3": "Ṭhitanti ettha “sukkavissaṭṭhisamaye”ti aṭṭhakathāvacanassa sabbathā byāpārarahitaṃ kālaṃ sandhāya vuttattā sukkavissaṭṭhisamayopi gahetabbo.",
  "tika-vin11t0:221_4": "Teneva gaṇṭhipade vuttanayena paviṭṭhassa ca yāva uddharaṇārambho,",
  "tika-vin11t0:221_5": "tāva sambhavanto ṭhitakālopi gahetabbo.",
  "tika-vin11t0:221_6": "Uddharaṇanti nīharaṇakālo.",
  "tika-vin11t0:222_0": "Vāti vikappe,",
  "tika-vin11t0:222_1": "apīti samuccaye, so vā-",
  "tika-vin11t0:222_2": "saddena vikappitānaṃ pakkhānaṃ tulyabalataṃ joteti.",
  "tika-vin11t0:222_3": "Iti imehi dvīhipi “so ce pavesanaṃ sādiyati,",
  "tika-vin11t0:222_4": "paviṭṭhaṃ sādiyatī”tiādinā pāḷiyaṃ āgatanayena labbhamānaṃ pavesanādiekakkhaṇampi sādiyanapaccayā āpajjamānaṃ pārājikaṃ dasseti.",
  "tika-vin11t0:222_5": "Sasikkhoti sikkhāya saha vattatīti sasikkho,",
  "tika-vin11t0:222_6": "apaccakkhātasikkhoti attho.",
  "tika-vin11t0:222_7": "Sādiyantoti sevanacittaṃ upaṭṭhāpento.",
  "tika-vin11t0:222_8": "So bhikkhu.",
  "tika-vin11t0:222_9": "Ṭhapetvā kiriyanti attūpakkamanaṃ vinā.",
  "tika-vin11t0:222_10": "Cutoti “bhikkhupaccatthikehi katamidaṃ,",
  "tika-vin11t0:222_11": "na mayā”ti lesena na muccati,",
  "tika-vin11t0:222_12": "sādiyanacitte sati sāsanato cutoyeva hotīti adhippāyo.",
  "tika-vin11t0:223_0": "Ettha ca sasikkhoti idaṃ “sikkhaṃ apaccakkhāya dubbalyaṃ anāvikatvā”ti sikkhāpadapāṭhassa atthadassanavasena niddiṭṭhaṃ.",
  "tika-vin11t0:223_1": "Tassa padabhājane,",
  "tika-vin11t0:223_2": "tadaṭṭhakathāya ca vibhattaṃ sikkhāpaccakkhānaṃ saṅkhepato evaṃ veditabbaṃ –",
  "tika-vin11t0:223_3": "cittakhettakālapayogapuggalavijānanavasena sikkhāpaccakkhānaṃ hoti,",
  "tika-vin11t0:223_4": "na tadabhāvena.",
  "tika-vin11t0:223_5": "Upasampannabhāvato cavitukāmatācitteneva hi sikkhāpaccakkhānaṃ hoti,",
  "tika-vin11t0:223_6": "na davā vā ravā vā vadantassa.",
  "tika-vin11t0:223_7": "Evaṃ cittavasena sikkhāpaccakkhānaṃ hoti,",
  "tika-vin11t0:223_8": "na tadabhāvena.",
  "tika-vin11t0:224_0": "Tathā “buddhaṃ paccakkhāmi,",
  "tika-vin11t0:224_1": "dhammaṃ paccakkhāmi,",
  "tika-vin11t0:224_2": "saṅghaṃ paccakkhāmi, sikkhaṃ, vinayaṃ,",
  "tika-vin11t0:224_3": "pātimokkhaṃ, uddesaṃ,",
  "tika-vin11t0:224_4": "upajjhāyaṃ, ācariyaṃ,",
  "tika-vin11t0:224_5": "saddhivihārikaṃ,",
  "tika-vin11t0:224_6": "antevāsikaṃ,",
  "tika-vin11t0:224_7": "samānupajjhāyakaṃ,",
  "tika-vin11t0:224_8": "samānācariyakaṃ,",
  "tika-vin11t0:224_9": "sabrahmacāriṃ paccakkhāmī”ti evaṃ vuttānaṃ buddhādīnaṃ catuddasannaṃ,",
  "tika-vin11t0:224_10": "“gihīti maṃ dhārehi, upāsako, ārāmiko, sāmaṇero, titthiyo,",
  "tika-vin11t0:224_11": "titthiyasāvako, assamaṇo,",
  "tika-vin11t0:224_12": "asakyaputtiyoti maṃ dhārehī”ti evaṃ vuttānaṃ gihiādīnaṃ aṭṭhannañcāti imesaṃ bāvīsatiyā khettapadānaṃ",
  "tika-vin11t0:224_13": "yassa kassaci savevacanassa vasena tesu yaṃ kiñci vattukāmassa yaṃ kiñci vadato sikkhāpaccakkhānaṃ hoti,",
  "tika-vin11t0:224_14": "na rukkhādīnaṃ aññatarassa nāmaṃ gahetvā sikkhaṃ paccakkhantassa.",
  "tika-vin11t0:224_15": "Evaṃ khettavasena sikkhāpaccakkhānaṃ hoti,",
  "tika-vin11t0:224_16": "na tadabhāvena.",
  "tika-vin11t0:225_0": "Tattha yadetaṃ “paccakkhāmī”ti ca “maṃ dhārehī”ti cāti vuttaṃ vattamānakālavacanaṃ,",
  "tika-vin11t0:225_1": "yāni ca “alaṃ me buddhena,",
  "tika-vin11t0:225_2": "kiṃ nu me buddhena,",
  "tika-vin11t0:225_3": "na mamattho buddhena,",
  "tika-vin11t0:225_4": "sumuttāhaṃ buddhenā”tiādinā nayena ākhyātavasena kālaṃ anāmasitvā purimehi cuddasahi padehi saddhiṃ yojetvā vuttāni “alaṃ me”tiādīni cattāri padāni,",
  "tika-vin11t0:225_5": "tesaṃyeva savevacanānaṃ vasena paccakkhānaṃ hoti,",
  "tika-vin11t0:225_6": "na “paccakkhāsi”nti vā “paccakkhissa”nti vā “maṃ dhāresī”ti vā “maṃ dhāressatī”ti vā “yaṃ nūnāhaṃ paccakkheyya”nti",
  "tika-vin11t0:225_7": "vātiādīni atītānāgataparikappavacanāni bhaṇantassa.",
  "tika-vin11t0:225_8": "Evaṃ vattamānakālavasena ceva anāmaṭṭhakālavasena ca paccakkhānaṃ hoti,",
  "tika-vin11t0:225_9": "na tadabhāvena.",
  "tika-vin11t0:226_0": "Payogo pana duvidho kāyiko ca vācasiko ca.",
  "tika-vin11t0:226_1": "Tattha “buddhaṃ paccakkhāmī”tiādinā nayena yāya kāyaci bhāsāya vacībhedaṃ katvā vācasikapayogeneva paccakkhānaṃ hoti,",
  "tika-vin11t0:226_2": "na akkharalikhanaṃ vā hatthamuddādidassanaṃ vā kāyapayogaṃ karontassa.",
  "tika-vin11t0:226_3": "Evaṃ vācasikapayogeneva paccakkhānaṃ hoti,",
  "tika-vin11t0:226_4": "na tadabhāvena.",
  "tika-vin11t0:227_0": "Puggalo pana duvidho yo ca paccakkhāti,",
  "tika-vin11t0:227_1": "yassa ca paccakkhāti.",
  "tika-vin11t0:227_2": "Tattha yo paccakkhāti,",
  "tika-vin11t0:227_3": "so sace ummattakakhittacittavedanaṭṭānaṃ aññataro na hoti.",
  "tika-vin11t0:227_4": "Yassa pana paccakkhāti,",
  "tika-vin11t0:227_5": "so sace manussajātiko hoti,",
  "tika-vin11t0:227_6": "na ca ummattakādīnaṃ aññataro,",
  "tika-vin11t0:227_7": "sammukhībhūto ca sikkhāpaccakkhānaṃ hoti.",
  "tika-vin11t0:227_8": "Na hi asammukhībhūtassa dūtena vā paṇṇena vā ārocanaṃ ruhati.",
  "tika-vin11t0:227_9": "Evaṃ yathāvuttassa puggalassa vasena paccakkhānaṃ hoti,",
  "tika-vin11t0:227_10": "na tadabhāvena.",
  "tika-vin11t0:228_0": "Vijānanampi niyamitāniyamitavasena duvidhaṃ.",
  "tika-vin11t0:228_1": "Tattha yassa,",
  "tika-vin11t0:228_2": "yesaṃ vā niyametvā “imassa,",
  "tika-vin11t0:228_3": "imesaṃ vā ārocemī”ti vadati.",
  "tika-vin11t0:228_4": "Sace te yathā pakatiyā loke manussā vacanaṃ sutvā āvajjanasamaye jānanti,",
  "tika-vin11t0:228_5": "evaṃ tassa vacanānantarameva tassa “ayaṃ ukkaṇṭhito”ti vā “gihibhāvaṃ patthayatī”ti vā yena kenaci ākārena sikkhāpaccakkhānabhāvaṃ jānanti,",
  "tika-vin11t0:228_6": "paccakkhātāva hoti sikkhā.",
  "tika-vin11t0:228_7": "Atha aparabhāge “kiṃ iminā vutta”nti cintetvā jānanti,",
  "tika-vin11t0:228_8": "aññe vā jānanti,",
  "tika-vin11t0:228_9": "apaccakkhātāva hoti sikkhā.",
  "tika-vin11t0:228_10": "Aniyametvā ārocentassa pana sace vuttanayena yo koci manussajātiko vacanatthaṃ jānāti,",
  "tika-vin11t0:228_11": "paccakkhātāva hoti sikkhā.",
  "tika-vin11t0:228_12": "Evaṃ vijānanavasena paccakkhānaṃ hoti,",
  "tika-vin11t0:228_13": "na tadabhāvena.",
  "tika-vin11t0:228_14": "Yo pana antamaso davāyapi paccakkhāti,",
  "tika-vin11t0:228_15": "tena apaccakkhātāva hoti sikkhā.",
  "tika-vin11t0:229_0": "Iti imesaṃ vuttappakārānaṃ cittādīnaṃ vasena apaccakkhātasikkho “sasikkho”ti vutto.",
  "tika-vin11t0:230_0": "8- 10.",
  "tika-vin11t0:230_1": "“Idāni santhatena santhatassa ghaṭṭane upādinnakaghaṭṭanābhāvato doso natthī”ti pāpabhikkhūnaṃ lesakappanaṃ",
  "tika-vin11t0:230_2": "paṭikkhipituṃ “bhikkhupaccatthikā manussitthiṃ bhikkhussa santike ānetvā vaccamaggena,",
  "tika-vin11t0:230_3": "passāvamaggena,",
  "tika-vin11t0:230_4": "mukhena aṅgajātaṃ abhinisīdenti santhatāya asanthatassā”tiādinā nayena pāḷiyaṃ vuttasanthatavārānamatthaṃ saṅgaṇhanto āha “santhatenā”tiādi.",
  "tika-vin11t0:230_5": "Tattha santhatenāti cammacoḷatipupaṭṭādīhi paṭicchāditena.",
  "tika-vin11t0:230_6": "“Pavesento”ti iminā santhatavārassa paropakkamaṃ nissāya dassanamupalakkhaṇanti attūpakkamepi yojetabbataṃ dasseti,",
  "tika-vin11t0:230_7": "tassa vakkhamānena “parājito”ti iminā sambandho.",
  "tika-vin11t0:230_8": "“Tathevā”ti iminā pavesentotiādippakāraṃ parāmasati.",
  "tika-vin11t0:231_0": "Evaṃ pavesento kadā parājito hotīti āha “upādinnenā”tiādi.",
  "tika-vin11t0:231_1": "Ettha upādinnenāti taṇhādiṭṭhīhi upetena kammunā attano phalabhāveneva ādinnaṃ gahitanti upādinnaṃ,",
  "tika-vin11t0:231_2": "etena attano aṅgajātassa,",
  "tika-vin11t0:231_3": "vatthupuggalānaṃ maggassa ca ghaṭṭanaṭṭhānagataṃ kāyappasādaṃ dasseti.",
  "tika-vin11t0:231_4": "Imināva aṅgajātagataṃ anaṭṭhakāyappasādaṃ cammakhilaṃ,",
  "tika-vin11t0:231_5": "piḷakādi ca gahetabbaṃ.",
  "tika-vin11t0:231_6": "“Upādinnakaṃ nāma kāyindriya”nti gaṇṭhipade vuttaṃ.",
  "tika-vin11t0:231_7": "Tabbipariyāyena “anupādinnaka”nti tappaṭicchādakaṃ coḷādi vuttaṃ.",
  "tika-vin11t0:231_8": "Upādinnena upādinne,",
  "tika-vin11t0:231_9": "anupādinne vā pārājikakkhette ghaṭṭite,",
  "tika-vin11t0:231_10": "anupādinnakena vā upādinne anupādinne vā pārājikakkhette ghaṭṭiteti yojanā.",
  "tika-vin11t0:231_11": "Ettha ca karaṇavacanantāni padāni “aṅgajātenā”ti imassa visesanāni.",
  "tika-vin11t0:232_0": "Ettāvatā santhatacatukkavasena attūpakkame sati pārājikakkhette pārājikaṃ dassetvā idāni parūpakkamepi dassetumāha “sace”tiādi.",
  "tika-vin11t0:232_1": "Etthāti etesu catūsu vikappesu.",
  "tika-vin11t0:232_2": "Pārājikakkhette paviṭṭhe tūti ettha tu-",
  "tika-vin11t0:232_3": "saddena pavesanaṭṭhituddhārakkhaṇattayaṃ samuccinoti. Yaṃtaṃ-",
  "tika-vin11t0:232_4": "saddānaṃ niccasambandhattā hi “so”ti taṃ-",
  "tika-vin11t0:232_5": "saddopādāne “yo”ti yaṃ-",
  "tika-vin11t0:232_6": "saddopi ajjhāharitabbo,",
  "tika-vin11t0:232_7": "sāmatthiyena sampiṇḍanattho apisaddo ca.",
  "tika-vin11t0:232_8": "Ayamettha atthayojanā –",
  "tika-vin11t0:232_9": "bhikkhupaccatthikehi ānetvā bhikkhuno aṅgajāte abhinisīdāpitamanussitthiādīnaṃ tīsu maggesu aññataramaggasaṅkhātaṃ pārājikakkhettaṃ paviṭṭhe vā tu-",
  "tika-vin11t0:232_10": "saddena sampiṇḍitapavesanaṭṭhituddhārānamaññatarakkhaṇe vā sace yo sādiyati,",
  "tika-vin11t0:232_11": "sappamukhādippavesanakāle viya anuttasitvā kāmarāgapipāsābhibhūto yadi sādiyati,",
  "tika-vin11t0:232_12": "sopi bhikkhu parājito hotīti yojanā.",
  "tika-vin11t0:232_13": "“Sace sādiyatī”ti iminā sāsaṅkavacanena na sādiyati,",
  "tika-vin11t0:232_14": "anāpattīti sūcitaṃ hoti.",
  "tika-vin11t0:233_0": "“Pārājikakkhette”ti iminā byavacchinne aññasmiṃ ṭhāne vītikkamantassa imasmiṃyeva vikappe sambhavantiyo itarāpattiyo dassetumāha “khette”tiādi.",
  "tika-vin11t0:233_1": "“Etthā”ti ānetvā sambandhanīyaṃ.",
  "tika-vin11t0:233_2": "“Khette”ti sāmaññaniddesepi heṭṭhā “pārājikakkhette”ti visesitattā,",
  "tika-vin11t0:233_3": "uparithullaccayādīnañca vidhīyamānattā aññathānupapattilakkhaṇāya sāmatthiyā thullaccayadukkaṭānaṃ khetteti ayamattho labbhati.",
  "tika-vin11t0:233_4": "“Kaṇṇacchiddakkhināsāsū”tiādinā nayena vakkhamānesu jīvamānakasarīragatathullaccayadukkaṭakkhettesūti vuttaṃ hoti.",
  "tika-vin11t0:234_0": "Imesu dvīsu khettesu “santhatādinā santhatādiṃ pavesentassa upādinnādīhi upādinnādīnaṃ ghaṭṭane adhivāsentassa",
  "tika-vin11t0:234_1": "anāpattī”ti vattumasakkuṇeyyatāya pārājikakkhette vuttasabbavikappe ettha yojentehi evaṃ yojetabbaṃ –",
  "tika-vin11t0:234_2": "thullaccayakkhette santhate vā asanthate vā santhatena vā asanthatena vā aṅgajātena sevantassa upādinne vā anupādinne vā upādinnena,",
  "tika-vin11t0:234_3": "tathā anupādinnena vā ghaṭṭite thullaccayaṃ tassa viniddiseti.",
  "tika-vin11t0:234_4": "Evaṃ dukkaṭakkhette santhate vā…pe…",
  "tika-vin11t0:234_5": "ghaṭṭite dukkaṭañca tassa viniddiseti yojetabbaṃ.",
  "tika-vin11t0:235_0": "Iha sabbattha tīsupi khettesu upādinna-",
  "tika-vin11t0:235_1": "saddena anaṭṭhakāyappasādaṃ aṅgajātañca tatthajātacammakhilapiḷakā ca gayhanti,",
  "tika-vin11t0:235_2": "dukkaṭakkhette pana aṅguliādiitarāvayavāpi.",
  "tika-vin11t0:235_3": "Tīsupi khettesu anupādinna-",
  "tika-vin11t0:235_4": "saddena aṅgajātādipaṭicchāditavatthādayo ca gayhanti,",
  "tika-vin11t0:235_5": "dukkaṭakkhette pana nimitte naṭṭhakāyappasādacammakhilapiḷakaromādīni.",
  "tika-vin11t0:235_6": "Imāni ca anupādinnāni.",
  "tika-vin11t0:235_7": "Aṅgajātetaropādinnāvayave ca tīsupi khettesu pavesentassa dukkaṭameva.",
  "tika-vin11t0:236_0": "11.",
  "tika-vin11t0:236_1": "Ettāvatā jīvamānasarīre santhatāsanthatavasena paccekaṃ tividhesupi pārājikathullaccayadukkaṭakkhettesu",
  "tika-vin11t0:236_2": "santhatāsanthatavaseneva duvidhena nimittena sevantassa paropakkame sati sādiyantassa labbhamānapārājikathullaccayadukkaṭāpattiyo",
  "tika-vin11t0:236_3": "yathāsambhavaṃ dassetvā idāni “matasarīre pana tathā tathā sevantānaṃ doso natthī”ti pāpabhikkhūnaṃ lesokāsapaṭibāhanatthaṃ",
  "tika-vin11t0:236_4": "pāḷiyaṃ dassitesu yathāvuttesu tīsu khettesu labbhamānā tisso āpattiyo dassetumāha “mate”tiādi.",
  "tika-vin11t0:237_0": "Tattha “mate”ti etassa “manussitthiādīnaṃ sarīre”ti ajjhāharitvā atthayojanā kātabbā.",
  "tika-vin11t0:237_1": "Iminā “akkhāyite”tiādinā dassitānaṃ nimittānaṃ nissayaṃ dassitaṃ hoti.",
  "tika-vin11t0:237_2": "“Nimittamattaṃ sesetvā”tiādinā nayena vakkhamānagāthāyaṃ viya sakalasarīre khāditepi nimittassa vijjamānāvijjamānabhāvoyeva",
  "tika-vin11t0:237_3": "āpattiyābhāvābhāvassa pamāṇanti “akkhāyite”ti etena “mate”ti etaṃ avisesetvā “nimitte”ti ajjhāharitvā",
  "tika-vin11t0:237_4": "taṃ tena visesitabbaṃ.",
  "tika-vin11t0:237_5": "Atha vā “nimittamatta”ntiādinā vakkhamānagāthāya “nimitte”ti padaṃ ānetvā yojetabbaṃ.",
  "tika-vin11t0:238_0": "Akkhāyiteti sabbathā akkhāyite pārājikavatthubhūte nimitte.",
  "tika-vin11t0:238_1": "Yebhuyyakkhāyitepi cāti kiñci kiñci khāditvā bahukāvasiṭṭhe nimitte.",
  "tika-vin11t0:238_2": "“Yassa catūsu bhāgesu tibhāgamattaṃ khāditaṃ,",
  "tika-vin11t0:238_3": "taṃ nimittaṃ yebhuyyakkhāyitaṃ nāmā”ti vadanti.",
  "tika-vin11t0:238_4": "Methunanti rāgapariyuṭṭhānena sadisabhāvāpattiyā mithunānaṃ idaṃ methunaṃ,",
  "tika-vin11t0:238_5": "matitthiādīnaṃ rāgapariyuṭṭhānena sadisattābhāvepi tattha vītikkamo ruḷhiyā “methuna”nti vuccati.",
  "tika-vin11t0:239_0": "Pārājikotiparājito,",
  "tika-vin11t0:239_1": "parājayamāpannoti attho.",
  "tika-vin11t0:239_2": "Ayañhi pārājika-",
  "tika-vin11t0:239_3": "saddo sikkhāpadāpattipuggalesu vattati.",
  "tika-vin11t0:239_4": "Tattha “aṭṭhānametaṃ ānanda anavakāso,",
  "tika-vin11t0:239_5": "yaṃ tathāgato vajjīnaṃ vā vajjiputtakānaṃ vā kāraṇā sāvakānaṃ pārājikaṃ sikkhāpadaṃ paññattaṃ samūhaneyyā”ti evaṃ sikkhāpade vattamāno veditabbo.",
  "tika-vin11t0:239_6": "“Āpatti tvaṃ bhikkhu āpanno pārājika”nti āpattiyā.",
  "tika-vin11t0:239_7": "“Na mayaṃ pārājikā,",
  "tika-vin11t0:239_8": "yo avahaṭo,",
  "tika-vin11t0:239_9": "so pārājiko”ti evaṃ puggale.",
  "tika-vin11t0:239_10": "“Pārājikena dhammena anuddhaṃseyyā”tiādīsu pana dhamme vattatīti vadanti.",
  "tika-vin11t0:239_11": "Yasmā pana tattha dhammoti katthaci āpatti,",
  "tika-vin11t0:239_12": "katthaci sikkhāpadameva adhippetaṃ,",
  "tika-vin11t0:239_13": "tasmā so visuṃ na vattabbo.",
  "tika-vin11t0:240_0": "Tattha sikkhāpadaṃ yo taṃ atikkamati taṃ parājeti,",
  "tika-vin11t0:240_1": "tasmā “pārājika”nti vuccati.",
  "tika-vin11t0:240_2": "Āpatti pana yo naṃ ajjhāpajjati taṃ parājeti,",
  "tika-vin11t0:240_3": "tasmā “pārājikā”ti vuccati.",
  "tika-vin11t0:240_4": "Puggalo yasmā parājito parājayamāpanno,",
  "tika-vin11t0:240_5": "tasmā “pārājiko”ti vuccati.",
  "tika-vin11t0:240_6": "Sikkhāpadāpattīsu pārājika-",
  "tika-vin11t0:240_7": "saddo parājetīti “pārājiko”ti kattusādhano,",
  "tika-vin11t0:240_8": "puggale pana parājīyatīti kammasādhanoti veditabbo.",
  "tika-vin11t0:240_9": "“Naro”ti iminā pubbe vuttabhikkhuyeva adhippeto.",
  "tika-vin11t0:240_10": "Sāmaññajotanā visese avatiṭṭhatīti.",
  "tika-vin11t0:241_0": "12.",
  "tika-vin11t0:241_1": "Yebhuyyakkhāyiteti catūsu koṭṭhāsesu ekakoṭṭhāsāvasesaṃ katvā khādite.",
  "tika-vin11t0:241_2": "Upaḍḍhakkhāyiteti samabhāgāvasesaṃ khādite.",
  "tika-vin11t0:241_3": "Thūlo accayo thullaccayo,",
  "tika-vin11t0:241_4": "soyeva āpajjīyatīti āpattīti thullaccayāpatti.",
  "tika-vin11t0:241_5": "Pācittiyādayo sandhāyettha thullaccayavohāro,",
  "tika-vin11t0:241_6": "na pārājikasaṅghādiseseti daṭṭhabbaṃ.",
  "tika-vin11t0:241_7": "Seseti avasese upakacchakādīsu.",
  "tika-vin11t0:241_8": "Vuttañhi aṭṭhakathāyaṃ “avasesasarīre upakacchakādīsu dukkaṭa”nti.",
  "tika-vin11t0:241_9": "Duṭṭhu katanti dukkaṭaṃ, dukkaṭa-",
  "tika-vin11t0:241_10": "saddo niyatanapuṃsakattā itthiliṅgassāpi āpatti-",
  "tika-vin11t0:241_11": "saddassa saliṅgena visesanaṃ hoti.",
  "tika-vin11t0:242_0": "13.",
  "tika-vin11t0:242_1": "Nimittamattaṃ sesetvā khāyitepīti ettha tiṇṇamaññataraṃ nimittaṃ sesetvā sakalasarīre khāditepi. Pi-",
  "tika-vin11t0:242_2": "saddo byatireke,",
  "tika-vin11t0:242_3": "pageva itareti dīpeti.",
  "tika-vin11t0:242_4": "Tasmiṃ nimitte akkhāyite vā yebhuyyakkhāyite vāti dvidhā vuttesu tīsu nimittesu aññatarasmiṃ nimitte",
  "tika-vin11t0:242_5": "methunaṃ sevatopi parājayo pārājikāpatti hotīti adhippāyo.",
  "tika-vin11t0:242_6": "Sevatopīti ettha pi-",
  "tika-vin11t0:242_7": "saddo apekkhāyaṃ.",
  "tika-vin11t0:242_8": "Tasmā na kevalaṃ heṭṭhā vuttānamevāti apekkhati.",
  "tika-vin11t0:242_9": "Santhatādayo vikappā yathāvuttanayena etthāpi yojetabbā.",
  "tika-vin11t0:243_0": "14.",
  "tika-vin11t0:243_1": "“Uddhumātādisampatte”ti ettha “yadā pana sarīraṃ uddhumātakaṃ hoti kuthitaṃ nīlamakkhikāsamākiṇṇaṃ kimikulasamākulaṃ",
  "tika-vin11t0:243_2": "navahi vaṇamukhehi paggharitapubbakuṇapabhāvena upagantumpi asakkuṇeyyaṃ,",
  "tika-vin11t0:243_3": "tadā pārājikavatthuñca thullaccayavatthuñca jahati,",
  "tika-vin11t0:243_4": "tādise sarīre yattha katthaci upakkamato dukkaṭamevā”ti aṭṭhakathāvacanato sabbatthāpi cāti akkhāyitādisabbavikappopagatāni",
  "tika-vin11t0:243_5": "pārājikathullaccayadukkaṭakkhettāni gahitānīti daṭṭhabbaṃ.",
  "tika-vin11t0:243_6": "Tatthāpi vītikkamo anāpatti na hotīti dassetumāha “dukkaṭa”nti.",
  "tika-vin11t0:243_7": "“Khāyitakkhāyita”ntiādīsu khāyitakkhāyitañca nāmetaṃ sabbaṃ matasarīrakeyeva veditabbaṃ,",
  "tika-vin11t0:243_8": "na jīvamāneti yojetabbaṃ.",
  "tika-vin11t0:244_0": "15.",
  "tika-vin11t0:244_1": "Jīvamāne kathanti āha “chinditvā panā”tiādi.",
  "tika-vin11t0:244_2": "Tattha vaṇasaṅkhepatoti vaṇasaṅgahato.",
  "tika-vin11t0:244_3": "Tasminti yattha ṭhitaṃ nimittaṃ uppāṭitaṃ,",
  "tika-vin11t0:244_4": "tasmiṃ padese.",
  "tika-vin11t0:244_5": "Ettha dutiyo pana-",
  "tika-vin11t0:244_6": "saddo idha adassitaṃ aṭṭhakathāyaṃ āgatanayena viññāyamānaṃ atthavisesaṃ joteti.",
  "tika-vin11t0:244_7": "Aṭṭhakathāyahi “yadipi nimittaṃ sabbaso khāyitaṃ,",
  "tika-vin11t0:244_8": "chavicammampi natthi,",
  "tika-vin11t0:244_9": "nimittasaṇṭhānaṃ paññāyati,",
  "tika-vin11t0:244_10": "pavesanaṃ jāyati,",
  "tika-vin11t0:244_11": "pārājikamevā”ti evaṃ ajīvamāne vuttavinicchayānusārena jīvamānepi chavicammamattaṃ ce sabbaso uppāṭitaṃ,",
  "tika-vin11t0:244_12": "nimittasaṇṭhānaṃ paññāyati,",
  "tika-vin11t0:244_13": "pavesanakkhamaṃ hoti,",
  "tika-vin11t0:244_14": "tattha sevantassa pārājikamevāti viññāyamānamatthaṃ jotetīti vuttaṃ hoti.",
  "tika-vin11t0:245_0": "16.",
  "tika-vin11t0:245_1": "Tato nimittatoti sambandho.",
  "tika-vin11t0:245_2": "Patitāyāti patitāyaṃ,",
  "tika-vin11t0:245_3": "ayameva vā pāṭho.",
  "tika-vin11t0:245_4": "Nimittatoti nimittappadesato patitāyaṃ maṃsapesiyanti sambandho.",
  "tika-vin11t0:245_5": "Chinditvā vā tacchetvā vā patitāyaṃ tassaṃ nimittamaṃsapesiyanti attho.",
  "tika-vin11t0:245_6": "Methunarāgena upakkamantassa dukkaṭaṃ viniddiseti yojanā.",
  "tika-vin11t0:246_0": "17.",
  "tika-vin11t0:246_1": "“Nakhapiṭṭhippamāṇepī”tiādigāthāya “chinditvā”tiādikā aṭṭhakathā ānetvā sambandhitabbā.",
  "tika-vin11t0:246_2": "Satīti ettha “avasiṭṭhe”ti pāṭhaseso.",
  "tika-vin11t0:246_3": "Jīvamāneti ettha “sarīre”ti pāṭhaseso.",
  "tika-vin11t0:246_4": "Jīvamānasarīre pana chinditvā tacchetvā nimitte uppāṭite nakhapiṭṭhippamāṇepi maṃse,",
  "tika-vin11t0:246_5": "nhārumhi vā avasiṭṭhe sati methunaṃ paṭisevanto parājitoti yojanā.",
  "tika-vin11t0:247_0": "18.",
  "tika-vin11t0:247_1": "“Kaṇṇacchiddakkhī”ti gāthāya “jīvamāne”ti ānetvā sambandhitabbaṃ,",
  "tika-vin11t0:247_2": "“sarīre”ti pāṭhaseso.",
  "tika-vin11t0:247_3": "“Assagomahisādīna”ntiādinā assādīnaṃ vakkhamānattā pārisesato “manussāna”nti labbhati.",
  "tika-vin11t0:247_4": "Manussānaṃ jīvamānasarīre kaṇṇa…pe…",
  "tika-vin11t0:247_5": "vaṇesu vāti yojanā.",
  "tika-vin11t0:247_6": "Vatthikoseti muttapathabbhantare.",
  "tika-vin11t0:247_7": "Vaṇesu vāti satthakādīhi katavaṇesu.",
  "tika-vin11t0:247_8": "Aṅgajātanti tilamattampi aṅgajātekadesaṃ.",
  "tika-vin11t0:247_9": "Rāgāti methunarāgena.",
  "tika-vin11t0:248_0": "19.",
  "tika-vin11t0:248_1": "Avasesasarīrasminti kaṇṇacchiddādiyathāvuttasarīrāvayavavajjitasarīrappadese.",
  "tika-vin11t0:248_2": "Tenāha “upakacchūrukādisū”ti upakacchaṃ nāma bāhumūlantaraṃ.",
  "tika-vin11t0:248_3": "Ūrukādisūti ūruvemajjhādīsu. Ādi-",
  "tika-vin11t0:248_4": "saddena vuttāvasesaṃ sarīrappadesaṃ saṅgaṇhāti.",
  "tika-vin11t0:248_5": "“Aṅgajāta”nti ānetvā sambandhitabbaṃ.",
  "tika-vin11t0:248_6": "“Pavesetvā”ti sāmatthiyā labbhati,",
  "tika-vin11t0:248_7": "aṅgajātaṃ tilabījamattaṃ pavesetvāti vuttaṃ hoti.",
  "tika-vin11t0:248_8": "Vasā methunarāgassa sevamānassāti methunarāgena vītikkamantassāti attho.",
  "tika-vin11t0:248_9": "“Santhatenā”tiādinā vuttappakāro etthāpi yojetabbo.",
  "tika-vin11t0:249_0": "20.",
  "tika-vin11t0:249_1": "Assagomahisādīnanti ādi-",
  "tika-vin11t0:249_2": "saddena gokaṇṇagavajādayo saṅgahitā.",
  "tika-vin11t0:249_3": "Assādayo pākaṭāyeva.",
  "tika-vin11t0:249_4": "“Matāna”nti vakkhamānattā “jīvamānāna”nti sāmatthiyā labbhati.",
  "tika-vin11t0:249_5": "Sevanti “vasā methunarāgassā”ti anuvattamānattā methunarāgavasena tilabījamattampi aṅgajātappadesaṃ pavesento thullaccayaṃ phuseti yojanā.",
  "tika-vin11t0:249_6": "Ettha ca “oṭṭhagadrabhadantīnaṃ,",
  "tika-vin11t0:249_7": "assagomahisādina”nti pāṭhena bhavitabbaṃ.",
  "tika-vin11t0:249_8": "Evañhi sati aṭṭhakathāvasāne niddiṭṭhena pakāratthavācinā ādi-",
  "tika-vin11t0:249_9": "saddena thullaccayavītikkamārahanāsāvatthikosavanto avuttā sabbepi sattā gayhanti.",
  "tika-vin11t0:249_10": "“Assagomahisādīna”nti paṭhamapādāvasāne niddiṭṭhena ādi-",
  "tika-vin11t0:249_11": "saddena oṭṭhagadrabhadantīnampi saṅgaho hotīti tesaṃ punavacanaṃ niratthakaṃ siyāti.",
  "tika-vin11t0:250_0": "21.",
  "tika-vin11t0:250_1": "Tathā sevamānassa dukkaṭanti sambandho.",
  "tika-vin11t0:250_2": "Sabbatiracchānanti tiriyaṃ añcanti vaḍḍhantīti tiracchā,",
  "tika-vin11t0:250_3": "sabbe ca te tiracchācāti sabbatiracchā,",
  "tika-vin11t0:250_4": "tesaṃ sabbatiracchānaṃ.",
  "tika-vin11t0:250_5": "“Tathā”ti iminā “vasā methunarāgassā”tiādīnaṃ parāmaṭṭhattā sabbatiracchānānaṃ akkhiādīsu tilabījamattampi",
  "tika-vin11t0:250_6": "aṅgajātappadesaṃ methunarāgena pavesentassa dukkaṭanti vuttaṃ hoti.",
  "tika-vin11t0:250_7": "Etthāpi santhatādivikappe niddosabhāvo na sakkā vattunti tampi yojetabbaṃ.",
  "tika-vin11t0:251_0": "22.",
  "tika-vin11t0:251_1": "Evaṃ tiracchānānaṃ jīvamānakasarīre labbhamānā āpattiyo dassetvā tesaṃyeva matasarīrepi sambhavanakaāpattiyo dassetumāha “tesa”ntiādi.",
  "tika-vin11t0:251_2": "“Tesa”nti iminā manussatiracchānagatānaṃ gahaṇanti vadanti.",
  "tika-vin11t0:251_3": "Manussānaṃ matāmatasarīre pārājikathullaccayadukkaṭakkhettesu tissannaṃ āpattīnaṃ dassitattā,",
  "tika-vin11t0:251_4": "puna gahaṇe payojanābhāvā te vajjetvā anuvattamānasabbatiracchānanti iminā yojetabbaṃ,",
  "tika-vin11t0:251_5": "tesaṃ sabbatiracchānagatānanti attho.",
  "tika-vin11t0:251_6": "Allasarīresūti uddhumātakādibhāvamasampattesu allamatasarīresu tividhe khettasmiṃ asanthate,",
  "tika-vin11t0:251_7": "santhate vā sati methunarāgassa vasā sevato tividhāpi āpatti siyāti anuvattamānapadehi saha yojanā.",
  "tika-vin11t0:252_0": "Tividhe khettasminti matamanussasarīre vuttanayena akkhāyitayebhuyyakkhāyitabhede maggattayasaṅkhāte",
  "tika-vin11t0:252_1": "pārājikakkhette ca yebhuyyakkhāyitaupaḍḍhakkhāyitabhede tasmiṃyeva maggattayasaṅkhāte ca,",
  "tika-vin11t0:252_2": "akkhāyitayebhuyyakkhāyitabhede kaṇṇacchiddakkhināsāvatthikosavaṇasaṅkhāte ca thullaccayakkhette upaḍḍhakkhāyitayebhuyyakkhāyitabhede",
  "tika-vin11t0:252_3": "tasmiṃyeva kaṇṇacchiddakkhināsāvatthikosavaṇasaṅkhāte ca,",
  "tika-vin11t0:252_4": "akkhāyitayebhuyyakkhāyitaupaḍḍhakkhāyita yebhuyyakkhāyitabhede avasesasarīrasaṅkhāte dukkaṭakkhette cāti tividhepi khette.",
  "tika-vin11t0:252_5": "Satīti vijjamāne.",
  "tika-vin11t0:252_6": "Santhate vā asanthate vā methunarāgassa vasā sevato yathārahaṃ pārājikathullaccayadukkaṭasaṅkhātā tividhā āpatti bhaveyyāti attho.",
  "tika-vin11t0:253_0": "Etesameva ca uddhumātādibhāvaṃ sampatte sarīre santhatādivuttavikappayuttesu tīsu maggesu yattha katthaci",
  "tika-vin11t0:253_1": "methunarāgena sevato āpajjitabbadukkaṭañca uddhumātādisampatte sabbatthāpi ca dukkaṭanti manussasarīre",
  "tika-vin11t0:253_2": "vuttanayena viññātuṃ sakkāti imasmiṃ tiracchānagatasarīre visesamattaṃ dassetuṃ “tesaṃ allasarīresū”tiādīnaṃ",
  "tika-vin11t0:253_3": "vuttattā dukkaṭaṃ pubbe vuttanayena veditabbaṃ.",
  "tika-vin11t0:253_4": "Yathāha aṭṭhakathāyaṃ “kuthitakuṇape pana pubbe vuttanayeneva sabbattha dukkaṭa”nti.",
  "tika-vin11t0:254_0": "23.",
  "tika-vin11t0:254_1": "Bahi chupantassāti yojanā.",
  "tika-vin11t0:254_2": "Nimittaṃ muttakaraṇaṃ.",
  "tika-vin11t0:254_3": "“Itthiyā”ti sāmaññena vuttepi catutthagāthāya “tiracchānagatitthiyā”ti vakkhamānattā pārisesato iminā manussāmanussitthīnameva gahaṇaṃ,",
  "tika-vin11t0:254_4": "iminā amanussitthiyāpi gahaṇassa.",
  "tika-vin11t0:254_5": "Imissānantaragāthāya ito “itthiyā”ti anuvattite tatrāpi amanussitthiyāpi gahaṇaṃ siyāti tampi vajjetvā",
  "tika-vin11t0:254_6": "kāyasaṃsaggasaṅghādisesassa vatthubhūtaṃ manussitthimeva dassetuṃ tattha vuttaṃ “itthiyā”tiadhikavacanameva",
  "tika-vin11t0:254_7": "ñāpakanti veditabbaṃ.",
  "tika-vin11t0:255_0": "Mahāaṭṭhakathāyaṃ “itthinimittaṃ methunarāgena mukhena chupati,",
  "tika-vin11t0:255_1": "thullaccaya”nti sāmaññena vuttattā ca dhammakkhandhake “na ca bhikkhave rattacittena aṅgajātaṃ chupitabbaṃ,",
  "tika-vin11t0:255_2": "yo chupeyya,",
  "tika-vin11t0:255_3": "āpatti thullaccayassā”ti sāmaññavacanato ca uddhumātādibhāvamasampattāya allamatamanussitthiyā ca akkhāyite",
  "tika-vin11t0:255_4": "vā yebhuyyakkhāyite vā nimitte sati pārājikavatthubhāvato tatthāpi bahi chupantassa thullaccayanti ayamatthopi",
  "tika-vin11t0:255_5": "matāmatavisesaṃ akatvā “itthiyā”ti imināva sāmaññavacanena gahetabbo.",
  "tika-vin11t0:256_0": "24.",
  "tika-vin11t0:256_1": "Nimittenāti attano aṅgajātena.",
  "tika-vin11t0:256_2": "Mukhenāti pakatimukhena.",
  "tika-vin11t0:256_3": "Nimittaṃ itthiyāti jīvamānakamanussitthiyā aṅgajātaṃ.",
  "tika-vin11t0:256_4": "Yasmā pana kāyasaṃsaggasikkhāpadavinītavatthūsu matitthivatthumhi matitthiyā sarīre kāyasaṃsaggarāgena yo chupati,",
  "tika-vin11t0:256_5": "tassa “anāpatti bhikkhu saṅghādisesassa,",
  "tika-vin11t0:256_6": "āpatti thullaccayassā”ti vuttattā matamanussitthī na gahetabbā.",
  "tika-vin11t0:256_7": "Tatheva yakkhivatthumhi kāyasaṃsaggarāgena yakkhiniyā sarīraṃ yena phuṭṭhaṃ,",
  "tika-vin11t0:256_8": "tassa “anāpatti bhikkhu saṅghādisesassa,",
  "tika-vin11t0:256_9": "āpatti thullaccayassā”ti vuttattā,",
  "tika-vin11t0:256_10": "idheva upari dutiyasaṅghādisese “paṇḍake yakkhipetīsu,",
  "tika-vin11t0:256_11": "tassa thullaccayaṃ siyā”ti vakkhamānattā ca amanussitthīpi na gahetabbā.",
  "tika-vin11t0:256_12": "Tena vuttaṃ “jīvamānakamanussitthiyā aṅgajāta”nti.",
  "tika-vin11t0:256_13": "Anto pavesetukāmatāya sati kāyasaṃsaggarāgāsambhavato “kāyasaṃsaggarāgenā”ti iminā ca bahi chupitukāmatā",
  "tika-vin11t0:256_14": "viññāyatīti “bahī”ti anuvattanaṃ vināpi tadattho labbhati.",
  "tika-vin11t0:256_15": "Garukanti saṅghādiseso.",
  "tika-vin11t0:257_0": "25.",
  "tika-vin11t0:257_1": "Tatheva bahi chupantassāti yojanā,",
  "tika-vin11t0:257_2": "anto appavesetvā bahiyeva chupantassāti vuttaṃ hoti.",
  "tika-vin11t0:257_3": "Ubhayarāgenāti kāyasaṃsaggarāgena,",
  "tika-vin11t0:257_4": "methunarāgena vā.",
  "tika-vin11t0:257_5": "Purisassāpīti jīvamānakapurisassapi. Pi-",
  "tika-vin11t0:257_6": "saddo na kevalaṃ vuttanayena itthiyā nimittaṃ phusantasseva āpatti,",
  "tika-vin11t0:257_7": "atha kho purisassāpīti dīpeti.",
  "tika-vin11t0:257_8": "“Nimitta”nti muttakaraṇameva vuccati.",
  "tika-vin11t0:257_9": "“Jīvamānakapurisassā”ti ayaṃ viseso kuto labbhatīti ce?",
  "tika-vin11t0:257_10": "“Kāyasaṃsaggarāgena vā methunarāgena vā jīvamānakapurisassa vatthikosaṃ appavesento nimittena nimittaṃ chupati,",
  "tika-vin11t0:257_11": "dukkaṭa”nti ito aṭṭhakathāvacanato labbhati.",
  "tika-vin11t0:258_0": "26.",
  "tika-vin11t0:258_1": "Aciravatitarantānaṃ gunnaṃ piṭṭhiṃ abhiruhantā chabbaggiyā bhikkhū methunarāgena aṅgajātena aṅgajātaṃ",
  "tika-vin11t0:258_2": "chupiṃsūti imasmiṃ vatthumhi “na ca bhikkhave rattacittena aṅgajātaṃ chupitabbaṃ,",
  "tika-vin11t0:258_3": "yo chupeyya,",
  "tika-vin11t0:258_4": "āpatti thullaccayassā”ti āgatanayaṃ dassetumāha “nimittenā”tiādi.",
  "tika-vin11t0:258_5": "Etthāpi “tathā”ti imassānuvattanato “bahī”ti labbhati.",
  "tika-vin11t0:258_6": "Attano nimittena tiracchānagatitthiyā nimittaṃ methunarāgato bahi chupantassa thullaccayaṃ hotīti yojanā.",
  "tika-vin11t0:259_0": "27.",
  "tika-vin11t0:259_1": "“Methunarāgato”ti iminā byavacchinnamatthaṃ dassetumāha “kāyasaṃsaggarāgenā”tiādi.",
  "tika-vin11t0:259_2": "Etthāpi “kāyasaṃsaggarāgenā”tivacanasāmatthiyā bahi chupanaṃ veditabbaṃ.",
  "tika-vin11t0:259_3": "Nimittassāti passāvamaggassa.",
  "tika-vin11t0:259_4": "Chupaneti phusane.",
  "tika-vin11t0:260_0": "28.",
  "tika-vin11t0:260_1": "Tamāvaṭṭakateti ettha “taṃ āvaṭṭakate”ti padacchedo.",
  "tika-vin11t0:260_2": "Āvaṭṭakateti vivaṭe.",
  "tika-vin11t0:260_3": "“Mukhe”ti sambandhisaddattā,",
  "tika-vin11t0:260_4": "aññassa sambandhino ca aniddiṭṭhattā sutānulomikānaṃ sutasambandhasseva balavattā ca purimānantaragāthāya",
  "tika-vin11t0:260_5": "“tiracchānagatitthiyā mukhe”ti kiñcāpi sutasseva sambandho viññāyati,",
  "tika-vin11t0:260_6": "tathāpi imāya gāthāya vinītavatthumhi “aññataro bhikkhu sivathikaṃ gantvā chinnasīsaṃ passitvā vaṭṭakate",
  "tika-vin11t0:260_7": "mukhe acchupantaṃ aṅgajātaṃ pavesesī”ti dassitachinnasīsavatthussa saṅgahitattā manussamukhameva gahetabbaṃ siyā.",
  "tika-vin11t0:260_8": "Tiracchānagatānaṃ,",
  "tika-vin11t0:260_9": "pana amanussānañca mukhe tathā paveso niddosoti vattumasakkuṇeyyattā tatthāpi idameva upalakkhaṇanti pārājikappahonakānaṃ sabbesaṃ mukheti daṭṭhabbaṃ.",
  "tika-vin11t0:260_10": "Taṃ aṅgajātaṃ.",
  "tika-vin11t0:260_11": "Tattha āvaṭṭakate pārājikappahonakānaṃ mukhe ākāsagataṃ katvā katthaci aphusāpetvā nīharantassa ukkhipantassa dukkaṭanti yojanā.",
  "tika-vin11t0:260_12": "Atha vā tiracchānānaṃ āvaṭṭakate mukheti yojetvā tadaññasaṅgaho upalakkhaṇavasena kātabbo.",
  "tika-vin11t0:261_0": "29.",
  "tika-vin11t0:261_1": "Tathāti “ākāsagataṃ katvā”ti yathāvuttappakāraṃ parāmasati.",
  "tika-vin11t0:261_2": "Catūhi passehīti sahatthe karaṇavacanaṃ.",
  "tika-vin11t0:261_3": "“Passehī”ti sambandhisaddattā “nimittassā”ti sāmatthiyā labbhati.",
  "tika-vin11t0:261_4": "“Itthiyā”ti sāmaññasaddattā “sabbassā”ti pāṭhaseso.",
  "tika-vin11t0:261_5": "Jātivācakattā ekavacanaṃ.",
  "tika-vin11t0:261_6": "“Catūhi passehi,",
  "tika-vin11t0:261_7": "heṭṭhimattala”nti ca imesaṃ sambandhipadassa aniddesepi methunapārājikādhikārattā ca santhatacatukkassa",
  "tika-vin11t0:261_8": "aṭṭhakathāvasāne imāya gāthāya saṅgahitassa imassa vinicchayassa pariyosāne “yathā ca itthinimitte vuttaṃ,",
  "tika-vin11t0:261_9": "evaṃ sabbattha lakkhaṇaṃ veditabba”nti nimittavinicchayassātidesassa katattā ca sāmatthiyena “nimittassā”ti labbhati.",
  "tika-vin11t0:261_10": "Idameva “pavesetvā”ti etassa ādhāravasena gahetabbaṃ.",
  "tika-vin11t0:261_11": "“Aṅgajāta”nti anuvattati.",
  "tika-vin11t0:262_0": "Evaṃ vākyaṃ pūretvā “yathā āvaṭṭakate mukhe aṅgajātaṃ pavesetvā tamākāsagataṃ katvā nīharantassa dukkaṭaṃ,",
  "tika-vin11t0:262_1": "tathā sabbassā itthiyā nimitte passāvamaggasaṅkhāte aṅgajātaṃ pavesetvā tassa catūhi passehi saha heṭṭhimattalaṃ cattāro passe,",
  "tika-vin11t0:262_2": "heṭṭhimattalañca acchupantaṃ ākāsagataṃ katvā nīharantassa dukkaṭa”nti yojetvā attho vattabbo.",
  "tika-vin11t0:263_0": "30.",
  "tika-vin11t0:263_1": "Uppāṭitoṭṭhamaṃsesūti uppāṭitaṃ oṭṭhamaṃsaṃ yesanti viggaho.",
  "tika-vin11t0:263_2": "Tesu dantesu.",
  "tika-vin11t0:263_3": "Bahinikkhantakesu vāti pakatiyā oṭṭhamaṃsato bahi nikkhamitvā ṭhitesu vā dantesu.",
  "tika-vin11t0:263_4": "Vāyamantassāti aṅgajātena chupantassa.",
  "tika-vin11t0:264_0": "31.",
  "tika-vin11t0:264_1": "Aṭṭhisaṅghaṭṭanaṃ katvāti nimittamaṃsasannissayāni aṭṭhīni saṅghaṭṭetvā.",
  "tika-vin11t0:264_2": "Maggeti aṭṭhisaṅghātamaye magge.",
  "tika-vin11t0:264_3": "Duvidharāgatoti methunarāgena vā kāyasaṃsaggarāgena vā.",
  "tika-vin11t0:264_4": "Vāyamantassāti aṅgajātaṃ pavesetvā cārentassa.",
  "tika-vin11t0:265_0": "32.",
  "tika-vin11t0:265_1": "Āliṅgantassāti parissajantassa.",
  "tika-vin11t0:265_2": "Hatthagāhādīsu hattho nāma kapparato paṭṭhāya yāva agganakhā.",
  "tika-vin11t0:265_3": "Hatthassa,",
  "tika-vin11t0:265_4": "tappaṭibandhassa ca gahaṇaṃ hatthaggāho.",
  "tika-vin11t0:265_5": "Avasesasarīrassa,",
  "tika-vin11t0:265_6": "tappaṭibandhassa ca parāmasanaṃ parāmāso.",
  "tika-vin11t0:265_7": "Nissandehe pana “mātugāmassa sarīrassa vā tappaṭibandhassa vā hatthena gahaṇaṃ hatthaggāho”ti vuttaṃ,",
  "tika-vin11t0:265_8": "taṃ aṭṭhakathāya na sameti.",
  "tika-vin11t0:265_9": "Tasmā yathāvuttanayasseva aṭṭhakathāsu āgatattā soyeva sārato paccetabbo.",
  "tika-vin11t0:265_10": "Parāmasepi “hatthena sarīrassa,",
  "tika-vin11t0:265_11": "tappaṭibandhassa ca parāmasana”nti yaṃ tattha vuttaṃ,",
  "tika-vin11t0:265_12": "tampi na yujjati.",
  "tika-vin11t0:265_13": "Avasesasarīrāvayavenāpi parāmasato dukkaṭameva hotīti.",
  "tika-vin11t0:265_14": "Cumbanādīsūti ādi-",
  "tika-vin11t0:265_15": "saddena veṇiggāhādiṃ saṅgaṇhāti.",
  "tika-vin11t0:265_16": "“Ayaṃ nayo”ti etena “itthiyā methunarāgena hatthaggāhādīsu dukkaṭa”nti imamatthaṃ atidisati.",
  "tika-vin11t0:266_0": "33.",
  "tika-vin11t0:266_1": "Manussāmanussehi aññesu tiracchānagatesu heṭṭhimaparicchedena methunadhammapārājikavatthubhūte satte dassetumāha “apade”tiādi. “Apade, dvipade,",
  "tika-vin11t0:266_2": "catuppade”ti imehi visesanehi visesitabbaṃ “sattanikāye”ti idaṃ vattabbaṃ.",
  "tika-vin11t0:266_3": "Apade sattanikāye.",
  "tika-vin11t0:266_4": "Ahayoti thalacaresu ukkaṭṭhaparicchedato hatthigilanake ajagare upādāya heṭṭhimaparicchedena nāgā ca.",
  "tika-vin11t0:266_5": "Macchāti jalajesu uparimakoṭiyā pañcasatayojanikāni timirapiṅgalādimacche upādāya heṭṭhimantato pāṭhīnapāvusādayo macchā ca.",
  "tika-vin11t0:266_6": "Dvipade sattanikāye.",
  "tika-vin11t0:266_7": "Kapotāti uparimakoṭiyā garuḷe upādāya heṭṭhimantato kapotākapotapakkhī ca.",
  "tika-vin11t0:266_8": "Pārāvatāti keci.",
  "tika-vin11t0:266_9": "Catuppade sattanikāye.",
  "tika-vin11t0:266_10": "Godhāti uparimakoṭiyā hatthiṃ upādāya heṭṭhimantato godhā cāti ime sattā.",
  "tika-vin11t0:266_11": "Heṭṭhāti heṭṭhimaparicchedato.",
  "tika-vin11t0:266_12": "Pārājikassavatthūti methunadhammapārājikassa vatthūnīti pāṭhaseso.",
  "tika-vin11t0:267_0": "34.",
  "tika-vin11t0:267_1": "Sevetukāmatā methunasevāya taṇhā,",
  "tika-vin11t0:267_2": "tāya methunarāgasaṅkhātāya sampayuttaṃ cittaṃ sevetukāmatācittaṃ.",
  "tika-vin11t0:267_3": "Maggeti vaccamaggādīnaṃ aññatare magge.",
  "tika-vin11t0:267_4": "Maggassa attano muttakaraṇassa pavesanaṃ.",
  "tika-vin11t0:267_5": "Pabbajjāya,",
  "tika-vin11t0:267_6": "pātimokkhasaṃvarasīlassa vā ante vināse bhavoti antimo,",
  "tika-vin11t0:267_7": "pārājikāpanno puggalo,",
  "tika-vin11t0:267_8": "tassa vatthu antimabhāvassa kāraṇattā pārājikāpatti antimavatthūti vuccati,",
  "tika-vin11t0:267_9": "tadeva paṭhamaṃ catunnaṃ pārājikānaṃ ādimhi desitattā paṭhamantimavatthu,",
  "tika-vin11t0:267_10": "tassa paṭhamantimavatthuno,",
  "tika-vin11t0:267_11": "paṭhamapārājikassāti vuttaṃ hoti.",
  "tika-vin11t0:268_0": "35.",
  "tika-vin11t0:268_1": "Sāmantā āpattisamīpe bhavaṃ sāmantaṃ,",
  "tika-vin11t0:268_2": "pārājikāpattiyā samīpe pubbabhāge bhavanti attho.",
  "tika-vin11t0:268_3": "Sesānaṃ pana tiṇṇampīti avasesānaṃ adinnādānādīnaṃ tiṇṇaṃ pārājikadhammānaṃ.",
  "tika-vin11t0:268_4": "Thullaccayaṃ sāmantamiti udīritanti sambandho.",
  "tika-vin11t0:268_5": "Kathamudīritaṃ?",
  "tika-vin11t0:268_6": "“Phandāpeti,",
  "tika-vin11t0:268_7": "āpatti thullaccayassā”ti dutiye,",
  "tika-vin11t0:268_8": "“manussaṃ uddissa opātaṃ khaṇati,",
  "tika-vin11t0:268_9": "patitvā dukkhavedanaṃ uppādeti,",
  "tika-vin11t0:268_10": "āpatti thullaccayassā”ti, tatiye,",
  "tika-vin11t0:268_11": "“paṭivijānantassa āpatti pārājikassa,",
  "tika-vin11t0:268_12": "appaṭivijānantassa āpatti thullaccayassā”ti catutthe samudīritaṃ.",
  "tika-vin11t0:269_0": "Ettha ca catutthapārājikassa thullaccayāpattiyā sāmantāpattibhāvo yassa uttarimanussadhammaṃ samullapati,",
  "tika-vin11t0:269_1": "so yāva na paṭivijānāti,",
  "tika-vin11t0:269_2": "tāva samullapanapaccayā thullaccayāpattisambhāve,",
  "tika-vin11t0:269_3": "samullapite tasmiṃ samullapitamatthe paṭivijānante pārājikāpattisambhāve ca yujjati.",
  "tika-vin11t0:269_4": "So ca “appaṭivijānantassa vutte thullaccaya”nti imināva saṅgahitoti daṭṭhabbaṃ.",
  "tika-vin11t0:270_0": "36.",
  "tika-vin11t0:270_1": "Ajānantassa vātūpatthaddhaṃ aṅgajātaṃ disvā attano ruciyā vītikkamaṃ katvā mātugāmesu gacchantesu ajānamānassa,",
  "tika-vin11t0:270_2": "mahāvane divā niddupagatabhikkhuno viya parehi kiriyamānaṃ ajānantassāti vuttaṃ hoti.",
  "tika-vin11t0:270_3": "Tathevāti iminā “anāpattīti ñātabba”nti idamākaḍḍhati.",
  "tika-vin11t0:270_4": "Assādiyantassāti bhikkhupaccatthikesu abhibhavitvā vītikkamaṃ karontesu ca kārāpentesu ca,",
  "tika-vin11t0:270_5": "sappamukhaṃ paviṭṭhakāle viya uttasitvā anadhivāsentassa ca,",
  "tika-vin11t0:270_6": "mahāvane divāvihāropagatabhikkhuno viya paropakkamaṃ ñatvāpi kāye ādittaagginā viya uttasitvā anadhivāsentassāti attho.",
  "tika-vin11t0:270_7": "“Ajānantassā”ti ettha api-",
  "tika-vin11t0:270_8": "saddo yojetabbo.",
  "tika-vin11t0:270_9": "Buddhasāsane khīrasāgarasalilanimmale sabbapaṭhamaṃ pātubhūtattā ādi ca taṃ vītikkamasaṅkhātaṃ kammañcāti ādikammaṃ,",
  "tika-vin11t0:270_10": "taṃ etassa atthīti ādikammī,",
  "tika-vin11t0:270_11": "ettha sudinno bhikkhu,",
  "tika-vin11t0:270_12": "tassa ādikamminoti gahetabbo.",
  "tika-vin11t0:270_13": "Uparipi imesaṃ padānaṃ āgatāgataṭṭhāne imināva nayena attho veditabbo.",
  "tika-vin11t0:270_14": "Idha ca upari sabbasikkhāpadesu ca nidānādivasena sattarasavidho sādhāraṇavinicchayo pakiṇṇake saṅkhepato,",
  "tika-vin11t0:270_15": "uttare vitthārato ca āvi bhavissati.",
  "tika-vin11t0:270_16": "Tasmā ettha na dassitoti veditabbaṃ.",
  "tika-vin11t0:271_0": "37- 38.",
  "tika-vin11t0:271_1": "Vinayeti vinayapiṭake.",
  "tika-vin11t0:271_2": "Anayūparameti neti pāpeti sīlasampadaṃ samādhisampadaṃ paññāsampadañcāti nayo,",
  "tika-vin11t0:271_3": "kāyavacīdvārehi avītikkamasaṅkhāto saṃvaro,",
  "tika-vin11t0:271_4": "tappaṭipakkho asaṃvaro anayo nāma,",
  "tika-vin11t0:271_5": "tassa uparamo nivatti etthāti anayūparamo, vinayo,",
  "tika-vin11t0:271_6": "tattha anayūparame vinaye.",
  "tika-vin11t0:272_0": "Tato eva parame ukkaṭṭhe.",
  "tika-vin11t0:272_1": "Anayassa vā uparame nivattane parame ukkaṭṭheti gahetabbaṃ.",
  "tika-vin11t0:272_2": "Parā uttamā mā sāsanasirī etthāti paramo,",
  "tika-vin11t0:272_3": "vinayoti evampi gahetabbaṃ.",
  "tika-vin11t0:272_4": "“Vinayo nāma sāsanassa āyū”ti vacanato uttamasāsanasampattiyutteti attho.",
  "tika-vin11t0:273_0": "Sujanassāti sobhaṇo jano sujano,",
  "tika-vin11t0:273_1": "sikkhākāmo adhisīlasikkhāya sobhamāno piyasīlo kulaputto,",
  "tika-vin11t0:273_2": "tassa nayane nayanūpame vinayeti sambandho.",
  "tika-vin11t0:273_3": "Anayūparamattā,",
  "tika-vin11t0:273_4": "paramattā ca sujanassa kulaputtassa nayane nayanūpame.",
  "tika-vin11t0:273_5": "Sukhānayaneti lokiyalokuttarabhedaṃ sukhaṃ ānetīti sukhānayanaṃ, tasmiṃ.",
  "tika-vin11t0:273_6": "Idañca “nayane”ti etassa visesanaṃ.",
  "tika-vin11t0:274_0": "Etaṃ visesanaṃ kimatthanti ce?",
  "tika-vin11t0:274_1": "Upamābhāvena gahitapakatinayanato idha sambhavantaṃ visesaṃ dassetunti veditabbaṃ.",
  "tika-vin11t0:274_2": "Kataro so visesoti ce?",
  "tika-vin11t0:274_3": "Pakatinayanaṃ rāgadosādikilesūpanissayo hutvā diṭṭhadhammikasamparāyikadukkhassa ca paccayo hoti.",
  "tika-vin11t0:274_4": "Idaṃ pana vinayanayanaṃ imassa kulaputtassa evaṃ ahutvā ekaṃsena mokkhāvahanasukhasseva paccayo hotīti imassa visesassa dassanatthaṃ.",
  "tika-vin11t0:274_5": "Yathā vinayamavirādhetvā paṭipajjanena sijjhanakasīlasaṃvaramūlakaavippaṭisārādianupādisesaparinibbānāvasā-",
  "tika-vin11t0:274_6": "naphalasampattivasena uppajjanakalokiyalokuttarasukhāvahane vinayeti vuttaṃ hoti.",
  "tika-vin11t0:275_0": "Padhānaratoti ettha “apī”ti pāṭhaseso.",
  "tika-vin11t0:275_1": "Padhāne vinayābhiyoge ratopi,",
  "tika-vin11t0:275_2": "vinaye ajjhāyanasavanacintanādivasena vāyamantopīti attho.",
  "tika-vin11t0:275_3": "Atha vā “virāgo seṭṭho dhammāna”nti vacanato padhānaṃ nibbānaṃ,",
  "tika-vin11t0:275_4": "tasmiṃ ratoti attho.",
  "tika-vin11t0:275_5": "Sāramateti “sāra”nti adhimate.",
  "tika-vin11t0:275_6": "Atha vā sāraṃ apheggumataṃ mahāvihāravāsīnaṃ ācariyamataṃ etthāti “sāramato”ti vinayavinicchayo vutto, tasmiṃ.",
  "tika-vin11t0:275_7": "Idhāti imasmiṃ vinayavinicchaye.",
  "tika-vin11t0:275_8": "Ratoti accantābhirato.",
  "tika-vin11t0:275_9": "“Na rato”ti ettha na-",
  "tika-vin11t0:275_10": "kāraṃ “ramate”ti osānapadena yojetvā yo pana na ramateti sambandho.",
  "tika-vin11t0:276_0": "Theranavamajjhimabhikkhubhikkhunīnaṃ antare yo pana puggalo niccaparivattanasavanānussaraṇacintanavasena na ramate na kīḷati,",
  "tika-vin11t0:276_1": "so puggalo vinaye padhānaratopi vinayapiṭake ajjhayanasavanādivasena yuttapayuttopi paṭu hoti kiṃ,",
  "tika-vin11t0:276_2": "na hotevāti dasseti.",
  "tika-vin11t0:276_3": "Vinayapiṭake pāṭavamākaṅkhantehi paṭhamaṃ tāvettha sakkaccaṃ abhiyogo kātabboti adhippāyo.",
  "tika-vin11t0:277_0": "Imamevatthaṃ ānisaṃsapāraṃpariyapayojanena saha dassetumāha “ima”ntiādi.",
  "tika-vin11t0:277_1": "Imanti vuccamānaṃ vinayavinicchayaṃ,",
  "tika-vin11t0:277_2": "“avedī”ti iminā sambandho.",
  "tika-vin11t0:277_3": "“Yo”ti pāṭhaseso.",
  "tika-vin11t0:277_4": "Yo kulaputto satisampajaññasaddhāsampanno imaṃ vinayavinicchayaṃ sammā avedi aññāsi.",
  "tika-vin11t0:277_5": "Kiṃ bhūtanti āha “hitavibhāvana”nti.",
  "tika-vin11t0:277_6": "Lokiyalokuttarasampattiyā mūlasādhanattā sīlamidha hitaṃ nāma,",
  "tika-vin11t0:277_7": "taṃ vibhāveti pakāsetīti hitavibhāvanoti viggaho.",
  "tika-vin11t0:277_8": "“Sīle patiṭṭhāya…pe…",
  "tika-vin11t0:277_9": "vijaṭaye jaṭa”nti vuttattā sabbakilesajaṭāvijaṭanalokuttarañāṇassa padaṭṭhānasopacārasābhiññārūpārūpaaṭṭhasamādhīnaṃ",
  "tika-vin11t0:277_10": "padaṭṭhānatāya sabbalokiyalokuttaraguṇasampadānaṃ mūlabhūtesu catupārisuddhisīlesu padhānaṃ pātimokkhasaṃvarasīlaṃ,",
  "tika-vin11t0:277_11": "tappakāsakattā ayaṃ vinayavinicchayo “hitavibhāvano”ti vutto.",
  "tika-vin11t0:278_0": "Bhāvananti bhāvīyati punappunaṃ cetasi nivesīyatīti bhāvano,",
  "tika-vin11t0:278_1": "bhāvanīyoti vuttaṃ hoti.",
  "tika-vin11t0:278_2": "Hitavibhāvakattāyeva hitatthīhi punappunaṃ citte vāsetabboti vuttaṃ hoti,",
  "tika-vin11t0:278_3": "taṃ evaṃvidhaṃ vinayavinicchayaṃ.",
  "tika-vin11t0:278_4": "Surasambhavanti rasīyati assādīyatīti raso,",
  "tika-vin11t0:278_5": "saddaraso attharaso karuṇādiraso vimuttiraso ca,",
  "tika-vin11t0:278_6": "sobhaṇo raso etassāti suraso,",
  "tika-vin11t0:278_7": "vinayavinicchayo,",
  "tika-vin11t0:278_8": "taṃ surasaṃ.",
  "tika-vin11t0:278_9": "Bhavaṃ bhavantaṃ,",
  "tika-vin11t0:278_10": "santanti vuttaṃ hoti,",
  "tika-vin11t0:278_11": "surasaṃ samānaṃ,",
  "tika-vin11t0:278_12": "surasaṃ bhūtanti attho.",
  "tika-vin11t0:278_13": "Kiṃ vuttaṃ hoti?",
  "tika-vin11t0:278_14": "“Sileso pasādo samatā madhuratā sukhumālatā atthabyatti udāratā ojo kanti samādhī”ti evaṃ vuttehi kavijanehi",
  "tika-vin11t0:278_15": "assādetabbasilesādidasavidhasaddajīvitaguṇasaṅkhātasaddarasasampattīhi ca sabhāvākhyānaṃ upamā rūpakaṃ",
  "tika-vin11t0:278_16": "dīpakaṃ āvuttīti evamādikkamaniddiṭṭhapañcatiṃsaatthālaṅkāresu anurūpasabhāvākhyānādippadhānaatthālaṅkārasaṅkhātaattharasasampattīhi",
  "tika-vin11t0:278_17": "ca yathāsambhavaṃ pakāsitabbakaruṇārasaabbhutarasasantarasādīhi ca yuttattā surasaṃ imaṃ vinayavinicchayanti",
  "tika-vin11t0:278_18": "vuttaṃ hoti.",
  "tika-vin11t0:279_0": "Atha vā iminā pakaraṇena padhānato vidhīyamānapātimokkhasaṃvarasīlassa ekantena samādhisaṃvattanikattā",
  "tika-vin11t0:279_1": "samādhissa ca paññāya padaṭṭhānattā paññāya ca nibbānapāpanato mūlakāraṇaṃ hutvā kamena nibbānāmataphalarasasampadāyakaṃ",
  "tika-vin11t0:279_2": "imaṃ vinayavinicchayaṃ paramassādanīyarūpena dhitivimuttirasena surasabhūtanti vuttaṃ hotīti ca veditabbaṃ.",
  "tika-vin11t0:279_3": "Sambhavanti ettha saṃ vuccati sukhaṃ kāyikaṃ cetasikañca,",
  "tika-vin11t0:279_4": "taṃ bhavati etasmāti sambhavo,",
  "tika-vin11t0:279_5": "vinayavinicchayo, taṃ,",
  "tika-vin11t0:279_6": "kāyacittasukhānaṃ mūlakāraṇabhūtaṃ,",
  "tika-vin11t0:279_7": "vuttanayena surasattā ca yathāvuttarasasampadasāramahussavena sambhūtamānasikasukhassa,",
  "tika-vin11t0:279_8": "taṃsamuṭṭhānarūpanissayakāyikasukhassa ca pabhavabhūtanti attho.",
  "tika-vin11t0:279_9": "Ettāvatā imassa vinayavinicchayassa sammā viññātabbatāya kāraṇaṃ dassitaṃ hoti.",
  "tika-vin11t0:280_0": "Evaṃ nānāguṇaratanākaraṃ imaṃ vinayavinicchayaṃ sampajānanto so kulaputto kiṃ hotīti ce?",
  "tika-vin11t0:280_1": "Pālinā upālinā samo bhavati.",
  "tika-vin11t0:280_2": "Pālināti sāsanaṃ pāletīti “pālo”ti vinayo vuccati,",
  "tika-vin11t0:280_3": "vuttañhi “vinayo nāma sāsanassa āyū”ti so assa atthīti pālī,",
  "tika-vin11t0:280_4": "pariyattipaṭipattipaṭivedhavasena tividhasāsanassa jīvitabhūtavinayapaññattisaṅkhātasāsanadharattā “pālī”ti laddhanāmena upālinā,",
  "tika-vin11t0:280_5": "“etadaggaṃ bhikkhave mama sāvakānaṃ bhikkhūnaṃ vinayadharānaṃ yadidaṃ upālī”ti catuparisamajjhe nisinnena",
  "tika-vin11t0:280_6": "saddhammavaracakkavattinā sammāsambuddhena mukhapadumaṃ vikāsetvā pakāsitaetadaggaṭṭhānena visesato sāyanarakkhanakabhāvena",
  "tika-vin11t0:280_7": "paṭiladdhapālītināmadheyyena upālimahātherena samo hotīti vuttaṃ hoti.",
  "tika-vin11t0:281_0": "Kasmiṃ visaye samo bhavatīti ce? Sāsane.",
  "tika-vin11t0:281_1": "Sāsaneti yathāvutte tividhe sāsane,",
  "tika-vin11t0:281_2": "tatrāpi thāvarajaṅgamasakalavatthuvitthārādharamaṇḍalasadise paṭipattipaṭivedhadvayadhāre pariyattisāsane,",
  "tika-vin11t0:281_3": "tatthāpi vinayakathādhikārattā labbhamāne vinayapiṭakasaṅkhātapariyattisāsanekadese samo bhavatīti attho.",
  "tika-vin11t0:282_0": "Kiṃbhūte sāsane?",
  "tika-vin11t0:282_1": "Mārabalisāsane.",
  "tika-vin11t0:282_2": "Mārassa bali mārabali,",
  "tika-vin11t0:282_3": "māragocaro,",
  "tika-vin11t0:282_4": "tassa sāsanaṃ hiṃsakaṃ mārabalisāsanaṃ, tasmiṃ.",
  "tika-vin11t0:282_5": "Khandhādīsu pañcasu māresu padhānabhūtakāmarāgādipabhavakilesamārassa gocarabhāvena balisaṅkhātaitthisarīrādinissayaphoṭṭhabbādivisayassa",
  "tika-vin11t0:282_6": "pariccajāpanatthaṃ “yo pana bhikkhu…pe…",
  "tika-vin11t0:282_7": "asaṃvāso”tiādinā nayena vuttattā tassa mārabalissa hiṃsakaṃ hotīti mārabalisāsananāmadheyyavinayapaññattisaṅkhātasāsaneti attho.",
  "tika-vin11t0:283_0": "Atha vā “baḷisenapi jālena,",
  "tika-vin11t0:283_1": "hatthena kuminena vā”ti udakaṭṭhakathāya vakkhamānattā baḷisa-",
  "tika-vin11t0:283_2": "saddena macchamāraṇakaṇṭakamāha,",
  "tika-vin11t0:283_3": "taṃ mārassa baḷisaṃ asati khipati vajjetīti mārabaḷisāsanaṃ, tasmiṃ,",
  "tika-vin11t0:283_4": "“samantapāso mārassā”ti vuttattā saṃsārasāgare parivattamānakasaṃkilesadāsaputhujjanasaṅkhātamacche gaṇhituṃ",
  "tika-vin11t0:283_5": "māramahākevaṭṭena pakkhittabaḷisasaṅkhātaitthirūpasaddādipañcakāmaguṇā-",
  "tika-vin11t0:283_6": "misāvutakāmarāgādikilesamahābaḷisaṃ tadaṅgappahānavītikkamappahānādivasena pajahante vinayapaññattisaṅkhāte sāsaneti adhippāyo.",
  "tika-vin11t0:284_0": "Ettha ca sāramate idha imasmiṃ vinayavinicchaye yo pana na ramate,",
  "tika-vin11t0:284_1": "so puggalo anayūparame tato eva parame uttame sujanassa sukhānayane nayane nayanupame vinaye rato abhirato",
  "tika-vin11t0:284_2": "padhānaratopi vinaye ajjhāyanādīsu yogamāpajjantopi paṭu hoti paṭutaro hoti kiṃ,",
  "tika-vin11t0:284_3": "na hoteva.",
  "tika-vin11t0:284_4": "Tasmā vinaye pāṭavatthinā ettheva sakkaccābhiyogo kātabboti saṅkhepato sādhippāyā atthayojanā veditabbā.",
  "tika-vin11t0:284_5": "Atha vā padhāne catubbidhe sammappadhāne vīriye rato abhirato yo pana naro sāramate idha imasmiṃ vinayavinicchaye yato ramate,",
  "tika-vin11t0:284_6": "ato tasmā so anayūparame sujanassa sukhānayane vinaye paṭu hoti kusalo hotīti yojanāti no khanti.",
  "tika-vin11t0:285_0": "Hitavibhāvanaṃ hitappakāsakaṃ bhāvanaṃ bhāvanīyaṃ āsevitabbaṃ surasambhavaṃ surasaṃ samānaṃ surasaṃ bhūtaṃ",
  "tika-vin11t0:285_1": "sambhavaṃ sukhahetukaṃ imaṃ vinayavinicchayaṃ yo avedi aññāsi,",
  "tika-vin11t0:285_2": "so puggalo mārabaḷisāsane māravisayappahānakare,",
  "tika-vin11t0:285_3": "atha vā mārabaḷisassa mārassa vatthukāmāmisāvutakilesakāmabaḷisassa asane vajjamāne sāsane tividhepi jinasāsane,",
  "tika-vin11t0:285_4": "tatthāpi paṭipattipaṭivedhānaṃ patiṭṭhānabhūte pariyattisāsane,",
  "tika-vin11t0:285_5": "tatrāpi sakalasāsanassa jīvitasamāne vinayapaññattisaṅkhātapariyattisāsanekadese pālinā vinayapariyattiyaṃ",
  "tika-vin11t0:285_6": "etadagge ṭhapanena sāsanapālane taṃmūlabhāvato pālasaṅkhātavinayapariyattiyā pasatthatarena upālinā upālimahātherena",
  "tika-vin11t0:285_7": "samo bhavatīti yojanā.",
  "tika-vin11t0:286_0": "Iti vinayatthasārasandīpaniyā",
  "tika-vin11t0:287_0": "Vinayavinicchayavaṇṇanāya",
  "tika-vin11t0:288_0": "Paṭhamapārājikakathāvaṇṇanā niṭṭhitā.",
  "tika-vin11t0:289_0": "Dutiyapārājikakathāvaṇṇanā",
  "tika-vin11t0:290_0": "39.",
  "tika-vin11t0:290_1": "Idāni dutiyaṃ pārājikavinicchayaṃ dassetumāha “ādiyanto”tiādi.",
  "tika-vin11t0:290_2": "Tattha “theyyacittenā”ti pāṭhaseso.",
  "tika-vin11t0:290_3": "So ca paccattekavacanantehi sabbapadehi yojetabbo,",
  "tika-vin11t0:290_4": "theyyacittena ādiyanto parājitoti sambandho.",
  "tika-vin11t0:290_5": "Parasantakaṃ ārāmādiṃ abhiyuñjitvā sāmikaṃ parājetvā theyyacittena gaṇhanto tadatthāya kate pubbapayoge dukkaṭaṃ,",
  "tika-vin11t0:290_6": "sāmikassa vimatuppādane thullaccayañca āpajjitvā tassa ca attano ca dhuranikkhepena pātimokkhasaṃvarasīlasampattiyā",
  "tika-vin11t0:290_7": "adāyādo hutvā parājito hotīti vuttaṃ hoti.",
  "tika-vin11t0:291_0": "“Tathā”ti ca “apī”ti ca “parājito”ti ca “theyyacittenā”ti iminā saha ekato katvā “haranto”tiādīhi catūhipi padehi yojetabbaṃ.",
  "tika-vin11t0:291_1": "Theyyacittena harantopi tathā parājitoti yojanā sīsādīhi parasantakaṃ bhaṇḍaṃ haranto theyyacittena bhaṇḍassa",
  "tika-vin11t0:291_2": "āmasane dukkaṭañca phandāpane thullaccayañca āpajjitvā sīsato khandhoharaṇādipayogaṃ karontopi tathā",
  "tika-vin11t0:291_3": "parājito hotīti attho.",
  "tika-vin11t0:292_0": "Theyyacittena avaharantopi tathā parājitoti yojanā.",
  "tika-vin11t0:292_1": "Ayaṃ panettha attho –",
  "tika-vin11t0:292_2": "aññehi saṅgopanādiṃ sandhāya attani upanikkhittabhaṇḍaṃ “dehi me bhaṇḍa”nti codiyamāno “na mayā gahita”ntiādinā",
  "tika-vin11t0:292_3": "musā vatvā theyyacittena gaṇhantopi tassa vimatuppādane thullaccayamāpajjitvā tatheva dhuranikkhepena",
  "tika-vin11t0:292_4": "parājito hotīti.",
  "tika-vin11t0:292_5": "“Nāhaṃ aggahesi”ntiādinā avajānitvā paṭikkhipitvā haranto “avaharanto”ti vutto.",
  "tika-vin11t0:293_0": "Theyyacittena iriyāpathaṃ vikopentopi tathā parājitoti yojanā.",
  "tika-vin11t0:293_1": "Yaṃ pana aññesaṃ bhaṇḍaharaṇakamanussādīnamaññataraṃ “tena bhaṇḍena saha gaṇhāmī”ti bhaṇḍaṃ harantaṃ",
  "tika-vin11t0:293_2": "theyyacittena nivāretvā attanā icchitadisābhimukhaṃ katvā tassa pakatiiriyāpathaṃ vikopentopi paṭhamapāduddhārena",
  "tika-vin11t0:293_3": "thullaccayamāpajjitvā dutiyapadavārātikkamena tatheva parājito hotīti attho.",
  "tika-vin11t0:294_0": "Theyyacittena ṭhānā cāventopi tathā parājitoti yojanā.",
  "tika-vin11t0:294_1": "Thalādīsu ṭhitaṃ bhaṇḍaṃ theyyacittena avaharitukāmatāya ṭhitaṭṭhānato apanentopi dutiyapariyesanādīsu",
  "tika-vin11t0:294_2": "āmasanāvasānesu sabbesupi payogesu dukkaṭāni ca phandāpane thullaccayañca āpajjitvā upari vakkhamānappakāresu",
  "tika-vin11t0:294_3": "viya ṭhitaṭṭhānato kesaggamattampi apanento tatheva parājito hotīti attho.",
  "tika-vin11t0:295_0": "Evametāya gāthāya “ādiyeyya hareyya avahareyya iriyāpathaṃ vikopeyya ṭhānācāveyya saṅketaṃ vītināmeyyā”ti",
  "tika-vin11t0:295_1": "padabhājanāgatesu chasu padesu ādo pañca padāni saṅgahetvā chaṭṭhaṃ padaṃ kasmā na saṅgahitanti ce?",
  "tika-vin11t0:295_2": "Ayaṃ gāthā na taṃpadabhājanaṃ dassetuṃ vuttā,",
  "tika-vin11t0:295_3": "atha kho tesaṃ padānaṃ vinicchayaṃ sandhāya aṭṭhakathāsu vuttapañcavīsatiavahāre dassetuṃ tadavayavabhūtapañcapañcakāni dassetukāmena vuttā,",
  "tika-vin11t0:295_4": "tasmā ettha chaṭṭhaṃ padaṃ na vuttanti daṭṭhabbaṃ.",
  "tika-vin11t0:295_5": "Atha vā vakkhamāne tatiyapañcake nissaggiyāvahārapadena,",
  "tika-vin11t0:295_6": "pañcamapañcake parikappāvahārapadena ca saṅgayhamānattā ettha nānekabhaṇḍapañcakadvayaṃ asaṅkarato dassetuṃ chaṭṭhaṃ padaṃ na gahitanti veditabbaṃ.",
  "tika-vin11t0:296_0": "40.",
  "tika-vin11t0:296_1": "Imasmiṃ adinnādānapārājike vatthumhi otiṇṇe kattabbavinicchayassa pañcavīsatiavahārānaṃ aṅgāni honti,",
  "tika-vin11t0:296_2": "te ca nānābhaṇḍapañcakaṃ ekabhaṇḍapañcakaṃ sāhatthikapañcakaṃ pubbapayogapañcakaṃ theyyāvahārapañcakanti niddiṭṭhā pañcapañcakabhedā,",
  "tika-vin11t0:296_3": "tattha imāya gāthāya nānekabhaṇḍapañcakadvayappabhede dasa avahāre saṅgahetvā avasesapañcakattayaṃ dassetuṃ “tatthā”ti āraddhaṃ.",
  "tika-vin11t0:296_4": "Tattha tatthāti tissaṃ gāthāyaṃ.",
  "tika-vin11t0:296_5": "Nānekabhaṇḍānanti nānā,",
  "tika-vin11t0:296_6": "eko ca bhaṇḍo yesanti viggaho.",
  "tika-vin11t0:296_7": "Saviññāṇakaaviññāṇakabhaṇḍavasena nānābhaṇḍapañcakañca saviññāṇakabhaṇḍavaseneva ekabhaṇḍapañcakañca veditabbaṃ.",
  "tika-vin11t0:296_8": "Pañca parimāṇā yesante pañcakā, tesaṃ.",
  "tika-vin11t0:296_9": "Avahārāti avaharaṇāni,",
  "tika-vin11t0:296_10": "corakammānīti vuttaṃ hoti.",
  "tika-vin11t0:296_11": "Eteti anantaragāthāya “ādiyanto”tiādinā niddiṭṭhā ādiyantādayo.",
  "tika-vin11t0:296_12": "Paṭipattisantāne visesaṃ vinicchayaṃ bhāveti uppādetīti vibhāvī,",
  "tika-vin11t0:296_13": "vinayadharo,",
  "tika-vin11t0:296_14": "tena vibhāvinā.",
  "tika-vin11t0:296_15": "Viññātabbāti paresaṃ ārāmādisaviññāṇakavatthūni vā dāsamayūrādiṃ kevalaṃ saviññāṇakavatthumattaṃ vā avaharituṃ",
  "tika-vin11t0:296_16": "katā yathāvuttasarūpā ādiyanādayo ṭhānācāvanapariyosānā pañca avahārā yathāvuttanānābhaṇḍaekabhaṇḍavisayā",
  "tika-vin11t0:296_17": "hutvā pavattantīti nānābhaṇḍapañcakaṃ ekabhaṇḍapañcakanti dasa avahārā bhavantīti vinayadharena otiṇṇassa",
  "tika-vin11t0:296_18": "vatthuno vinicchayopakārakattā tathato ñātabbāti attho.",
  "tika-vin11t0:297_0": "41.",
  "tika-vin11t0:297_1": "Evaṃ pañcavīsati avahāre dassetuṃ vattabbesu pañcasu pañcakesu nānekabhaṇḍapañcakāni dve dassetvā idāni",
  "tika-vin11t0:297_2": "avasesapañcakattayaṃ dassetumāha “sāhatthā”tiādi.",
  "tika-vin11t0:297_3": "Tattha sāhatthoti sako hattho,",
  "tika-vin11t0:297_4": "tena nibbatto,",
  "tika-vin11t0:297_5": "tassa vā sambandhīti sāhattho, avahāro,",
  "tika-vin11t0:297_6": "corena sahatthā kato avahāroti attho.",
  "tika-vin11t0:297_7": "Āṇattiko cevāti āṇattiyā nibbatto āṇattiko, avahāro,",
  "tika-vin11t0:297_8": "corassa “imaṃ nāma bhaṇḍaṃ gaṇhā”ti yassa kassaci āṇāpanena siddho avahāro ca.",
  "tika-vin11t0:297_9": "Nissaggoti nissajjanaṃ nissaggo, avahāro,",
  "tika-vin11t0:297_10": "suṅkaghātaṭṭhāne,",
  "tika-vin11t0:297_11": "parikappitokāse vā ṭhatvā bhaṇḍassa bahi pātananti vuttaṃ hoti.",
  "tika-vin11t0:298_0": "Atthasādhakoti pārājikāpattisaṅkhātaṃ atthaṃ sādhetīti atthasādhako,",
  "tika-vin11t0:298_1": "so avahāro ca yathāṇattikaṃ avirādhetvā ekaṃsena avaharantassa “asukassa bhaṇḍaṃ avaharā”ti avisesena",
  "tika-vin11t0:298_2": "vā avaharitabbavatthuviseso gahaṇakālo gahaṇadeso gahaṇākāro cāti evamādivisesānamaññatarena visesetvā",
  "tika-vin11t0:298_3": "vā āṇāpanañca ekaṃsena pādagghanakatelapivanakaṃ upāhanādikiñcivatthuṃ telabhājanādīsu pātanādippayogo",
  "tika-vin11t0:298_4": "cāti evamādippayogo ca kiriyāsiddhiyā puretarameva pārājikasaṅkhātassa atthassa sādhanato atthasādhako",
  "tika-vin11t0:298_5": "avahāro cāti vuttaṃ hoti.",
  "tika-vin11t0:299_0": "Dhuranikkhepanañcāti dhurassa nikkhepanaṃ dhuranikkhepanaṃ,",
  "tika-vin11t0:299_1": "tañca avahāro,",
  "tika-vin11t0:299_2": "parasantakānaṃ ārāmādīnaṃ abhiyogavisaye ca upanikkhittassa bhaṇḍādino visaye ca corassa sāmino vissajjane ca sāmino ca,",
  "tika-vin11t0:299_3": "yadā kadāci yathākathañci gaṇhissāmīti gahaṇe nirussāhabhāvasaṅkhāto dhuranikkhepāvahāro cāti vuttaṃ hoti.",
  "tika-vin11t0:299_4": "Iti idaṃ dhuranikkhepanañca yathāvuttappakāraṃ sāhatthādicatukkañca pañcannaṃ avahārānaṃ samūho pañcakaṃ,",
  "tika-vin11t0:299_5": "sāhatthādipañcakaṃ “sāhatthapañcaka”nti vuccati. Ādi-",
  "tika-vin11t0:299_6": "saddo luttaniddiṭṭhoti veditabbaṃ.",
  "tika-vin11t0:300_0": "42.",
  "tika-vin11t0:300_1": "Pubbasahapayogā cāti ettha “pubbapayogo sahapayogo”ti payoga-",
  "tika-vin11t0:300_2": "saddo paccekaṃ yojetabbo.",
  "tika-vin11t0:300_3": "“Āṇattivasena pubbapayogo veditabbo”ti aṭṭhakathāvacanato yathāṇattikamavirādhetvā gaṇhato “asukassa",
  "tika-vin11t0:300_4": "itthannāmaṃ bhaṇḍaṃ avaharā”ti āṇāpanaṃ pubbapayogo nāma avahāro. Kāyena,",
  "tika-vin11t0:300_5": "vācāya vā payujjanaṃ āṇāpanaṃ payogo,",
  "tika-vin11t0:300_6": "āṇattassa bhaṇḍaggahaṇato pubbattā pubbo ca so payogo cāti pubbapayogo avahāroti daṭṭhabbaṃ.",
  "tika-vin11t0:300_7": "“Ṭhānācāvanavasena sahapayogo veditabbo”ti aṭṭhakathāvacanassa upalakkhaṇapadattā ṭhānācāvanañca parāyattabhūmigahaṇe",
  "tika-vin11t0:300_8": "khīlasaṅkamanādikañca sahapayogo avahāroti veditabbo.",
  "tika-vin11t0:301_0": "Saṃvidāharaṇanti bahūhi ekato hutvā “idaṃ nāma bhaṇḍaṃ avaharissāmā”ti saṃvidahitvā sabbehi,",
  "tika-vin11t0:301_1": "ekato vā sabbesaṃ anumatiyā ekena vā gantvā parasantakassa theyyacittena haraṇasaṅkhāto saṃvidāvahāro ca.",
  "tika-vin11t0:301_2": "Samaṃ ekī hutvā visuṃ ekenāpi theyyacittena pāde vā pādārahe vā gahite katamantanānaṃ sabbesampi pārājikaṃ hotīti daṭṭhabbaṃ.",
  "tika-vin11t0:301_3": "Saṃvidahitvā mantetvā avaharaṇaṃ saṃvidāharaṇaṃ.",
  "tika-vin11t0:301_4": "Niruttinayena saddasiddhi veditabbā.",
  "tika-vin11t0:301_5": "“Saṃvidāharaṇa”nti “saṃvidāvahāro”ti imassa vevacanaṃ.",
  "tika-vin11t0:301_6": "“Sambahulā saṃvidahitvā eko bhaṇḍaṃ avaharati,",
  "tika-vin11t0:301_7": "āpatti sabbesaṃ pārājikassā”ti vacanato evaṃ sahakatamantanesu ekenāpi theyyacittena pāde vā pādārahe",
  "tika-vin11t0:301_8": "vā gahite katamantanānaṃ sabbesaṃ pārājikaṃ hotīti daṭṭhabbaṃ.",
  "tika-vin11t0:302_0": "Saṅketakammanti pubbaṇhādikālaparicchedena sañjānanaṃ saṅketo,",
  "tika-vin11t0:302_1": "tena kataṃ kammaṃ avaharaṇaṃ saṅketakammaṃ nāma.",
  "tika-vin11t0:302_2": "Taṃ pana purebhattādīsu kañci kālaṃ paricchinditvā “imasmiṃ kāle itthannāmaṃ bhaṇḍaṃ avaharā”ti vutte",
  "tika-vin11t0:302_3": "tasmiṃyeva kāle taṃyeva yathāvuttaṃ bhaṇḍaṃ avaharati ce,",
  "tika-vin11t0:302_4": "saṅketakārakassa saṅketakkhaṇeyeva pārājikanti saṅkhepato veditabbaṃ.",
  "tika-vin11t0:303_0": "Nemittanti parabhaṇḍāvahārassa hetuttā akkhinikhaṇanādi nimittaṃ nāma,",
  "tika-vin11t0:303_1": "tena nibbattaṃ nemittaṃ,",
  "tika-vin11t0:303_2": "avaharaṇasaṅkhātakammaṃ avahāro.",
  "tika-vin11t0:303_3": "“Mayā akkhimhi nikhaṇite vā bhamumhi ukkhitte vā itthannāmaṃ bhaṇḍaṃ avaharā”ti āṇattena taṃ nimittaṃ",
  "tika-vin11t0:303_4": "disvā vuttameva bhaṇḍaṃ vuttaniyāmamavirādhetvā gahitaṃ ce,",
  "tika-vin11t0:303_5": "nimittakārakassa nimittakaraṇakkhaṇeyeva pārājikaṃ hoti.",
  "tika-vin11t0:303_6": "Vuttaniyāmaṃ virādhetvā gahitaṃ ce,",
  "tika-vin11t0:303_7": "nimittakārako muccati,",
  "tika-vin11t0:303_8": "avahārakasseva pārājikaṃ.",
  "tika-vin11t0:303_9": "Pubbapayogo ādi yassa taṃ pubbapayogādi,",
  "tika-vin11t0:303_10": "pubbapayogādi ca taṃ pañcakañcāti viggaho.",
  "tika-vin11t0:304_0": "43.",
  "tika-vin11t0:304_1": "Theyyañca pasayhañca parikappo ca paṭicchanno ca kuso ca theyyapasayhaparikappapaṭicchannakusā,",
  "tika-vin11t0:304_2": "te ādī upapadabhūtā yesaṃ avahārānaṃ te theyya…pe… kusādikā, avahārā,",
  "tika-vin11t0:304_3": "iminā theyyāvahāro ca…pe…",
  "tika-vin11t0:304_4": "kusāvahāro cāti vuttaṃ hoti.",
  "tika-vin11t0:304_5": "Tattha theyyāvahāroti theno vuccati coro,",
  "tika-vin11t0:304_6": "tassa bhāvo theyyaṃ, ettha na-",
  "tika-vin11t0:304_7": "kāralopo niruttinayena daṭṭhabbo,",
  "tika-vin11t0:304_8": "tena avaharaṇaṃ theyyāvahāro,",
  "tika-vin11t0:304_9": "sandhicchedādivasena adissamānena gahaṇañca kūṭamānakūṭakahāpaṇādīhi vañcetvā gahaṇañca theyyāvahāro.",
  "tika-vin11t0:305_0": "Pasayha abhibhavitvā avaharaṇaṃ pasayhāvahāro,",
  "tika-vin11t0:305_1": "gāmavilopakā viya sāmike abhibhavitvā gahaṇañca rājabhaṭādayo viya abhibhavitvā nibaddhakaraggahaṇe adhikaggahaṇañca pasayhāvahāro.",
  "tika-vin11t0:306_0": "Vatthasuttādikaṃ paricchijja kappetvā avaharaṇaṃ parikappāvahāro,",
  "tika-vin11t0:306_1": "so ca bhaṇḍokāsaparikappavasena duvidho hoti.",
  "tika-vin11t0:306_2": "Tattha nikkhittabhaṇḍaṃ andhakārappadesaṃ pavisitvā suttādibhaṇḍāni tattha nikkhittāni,",
  "tika-vin11t0:306_3": "te peḷādayo gaṇhantassa “vatthāni ce gaṇhissāmi,",
  "tika-vin11t0:306_4": "suttāni ce na gaṇhissāmī”tiādinā nayena parikappetvā ukkhipanaṃ bhaṇḍaparikappapubbakattā bhaṇḍaparikappāvahāro nāma.",
  "tika-vin11t0:306_5": "Ārāmapariveṇādīni pavisitvā lobhanīyaṃ bhaṇḍaṃ disvā gabbhapāsādatalapamukhamāḷakapākāradvārakoṭṭhakādiṃ",
  "tika-vin11t0:306_6": "yaṃ kiñci ṭhānaṃ parikappetvā “etthantare diṭṭho ce,",
  "tika-vin11t0:306_7": "oloketuṃ gahitaṃ viya dassāmi, no ce,",
  "tika-vin11t0:306_8": "harissāmī”ti parikappetvā ādāya gantvā parikappitaṭṭhānātikkamo okāsaparikappapubbakattā okāsaparikappāvahāro nāmāti saṅkhepato veditabbo.",
  "tika-vin11t0:307_0": "Tiṇapaṇṇādīhi paṭicchannassa bhaṇḍassa avaharaṇaṃ paṭicchannāvahāro,",
  "tika-vin11t0:307_1": "uyyānādīsu kīḷamānehi vā saṅghaparivisantehi vā manussehi omuñcitvā ṭhapitaṃ alaṅkārādikaṃ yaṃ kiñci",
  "tika-vin11t0:307_2": "bhaṇḍaṃ disvā “oṇamitvā gaṇhante āsaṅkantī”ti ṭhatvā tiṇapaṇṇapaṃsuvālukādīhi paṭicchādetvā sāmikesu",
  "tika-vin11t0:307_3": "pariyesitvā adisvā sālayesu gatesu pacchā theyyacittena gahaṇañca tadeva bhaṇḍaṃ kaddamādīsu theyyacittena",
  "tika-vin11t0:307_4": "aṅguṭṭhādīhi pīḷetvā osīdāpetvā heṭṭhābhāgena phuṭṭhaṭṭhānaṃ uparibhāgena atikkamanañca paṭicchannāvahāroti",
  "tika-vin11t0:307_5": "vuttaṃ hoti.",
  "tika-vin11t0:308_0": "Kusena avahāro kusāvahāro,",
  "tika-vin11t0:308_1": "theyyacittena kusaṃ saṅkāmetvā parakoṭṭhāsassa agghena mahantassa vā samasamassa vā gahaṇanti attho.",
  "tika-vin11t0:308_2": "Yo pana bhikkhu kusapātanena saṅghassa cīvaresu bhājiyamānesu attano koṭṭhāsena samaṃ vā adhikaṃ vā ūnakaṃ",
  "tika-vin11t0:308_3": "vā agghena pañcamāsakaṃ vā atirekapañcamāsakaṃ vā agghanakaṃ aññassa koṭṭhāsaṃ avaharitukāmo attano koṭṭhāse",
  "tika-vin11t0:308_4": "patitaṃ kusaṃ parakoṭṭhāse pātetukāmo uddharati,",
  "tika-vin11t0:308_5": "taṅkhaṇe ca parassa koṭṭhāse pātitakkhaṇe ca na pārājikaṃ anāpajjitvā parakoṭṭhāsato paranāmalikhitaṃ",
  "tika-vin11t0:308_6": "kusaṃ ukkhipento tato kesaggamattampi apanāmeti,",
  "tika-vin11t0:308_7": "pārājiko hoti.",
  "tika-vin11t0:308_8": "Yadi paṭhamaṃ parakoṭṭhāsato kusaṃ uddharati,",
  "tika-vin11t0:308_9": "uddhaṭakkhaṇe ca attano koṭṭhāse pātitakkhaṇe ca sakanāmalikhitaṃ kusaṃ uddharaṇakkhaṇe ca pārājikaṃ",
  "tika-vin11t0:308_10": "anāpajjitvā parakoṭṭhāse pātanakkhaṇe hatthato kesaggamattampi mutte pārājiko hoti.",
  "tika-vin11t0:309_0": "Yadi dvepi kuse paṭicchādetvā sabbesu bhikkhūsu sakasakakoṭṭhāsaṃ ādāya gatesu yasmiṃ kusaṃ paṭicchādesi,",
  "tika-vin11t0:309_1": "tassa sāmikena āgantvā “mayhaṃ kuso kasmā na dissatī”ti vutte coro “mayhampi kuso na dissatī”ti vatvā",
  "tika-vin11t0:309_2": "attano koṭṭhāsaṃ tassa santakaṃ viya dassetvā tasmiṃ vivaditvā vā avivaditvā vā gahetvā gate itaraṃ koṭṭhāsaṃ",
  "tika-vin11t0:309_3": "uddharati ce,",
  "tika-vin11t0:309_4": "uddhaṭakkhaṇeyeva pārājiko hoti.",
  "tika-vin11t0:309_5": "Yadi paro “mayhaṃ koṭṭhāsaṃ tuyhaṃ na demi,",
  "tika-vin11t0:309_6": "tvaṃ tuyhaṃ koṭṭhāsaṃ vicinitvā gaṇhāhī”ti vadati,",
  "tika-vin11t0:309_7": "evaṃ vutte so attano assāmikabhāvaṃ jānantopi parassa koṭṭhāsaṃ uddharati,",
  "tika-vin11t0:309_8": "uddhaṭakkhaṇe pārājiko hoti.",
  "tika-vin11t0:309_9": "Yadi paro vivādabhīrukattā “kiṃ vivādenā”ti cintetvā “mayhaṃ vā pattaṃ hotu tuyhaṃ vā,",
  "tika-vin11t0:309_10": "varakoṭṭhāsaṃ tvaṃ gaṇhāhī”ti vadeyya,",
  "tika-vin11t0:309_11": "dinnakaṃ nāma gahitaṃ hotīti pārājikaṃ na hotīti.",
  "tika-vin11t0:309_12": "Yadi “tava ruccanakaṃ gaṇhāhī”ti vutto vivādabhayena attano pattaṃ varabhāgaṃ ṭhapetvā lāmakabhāgaṃ gahetvā gato,",
  "tika-vin11t0:309_13": "coro pacchā gaṇhanto vicitāvasesaṃ nāma aggahesīti pārājiko na hoti.",
  "tika-vin11t0:309_14": "Evaṃ kusāvahāravinicchayo veditabbo.",
  "tika-vin11t0:309_15": "Ayamettha pañcavīsatiyā avahāresu saṅkhepo,",
  "tika-vin11t0:309_16": "vitthāro pana samantapāsādikāya vinayasaṃvaṇṇanāya vuttanayeneva veditabbo.",
  "tika-vin11t0:310_0": "44.",
  "tika-vin11t0:310_1": "Ettāvatā adinnādānapārājikassa vinicchayāvayavarūpena uggahetabbe pañcavīsati avahāre dassetvā idāni",
  "tika-vin11t0:310_2": "adinnādānavinicchaye sampatte sahasā āpattiṃ anāropetvā paṭhamaṃ oloketabbāni pañca ṭhānāni dassetuṃ",
  "tika-vin11t0:310_3": "“vatthukālagghadese cā”tiādi āraddhaṃ.",
  "tika-vin11t0:311_0": "Tattha vatthu nāma avahaṭabhaṇḍaṃ.",
  "tika-vin11t0:311_1": "Kiṃ vuttaṃ hoti?",
  "tika-vin11t0:311_2": "Avahārakena “mayā itthannāmaṃ bhaṇḍaṃ avahaṭa”nti vuttepi tassa bhaṇḍassa sassāmikaassāmikabhāvaṃ upaparikkhitvā sassāmikaṃ ce,",
  "tika-vin11t0:311_3": "avahārakāle tesaṃ sālayabhāvaṃ vā nirālayabhāvaṃ vā niyametvā sālayakāle ce gahitaṃ,",
  "tika-vin11t0:311_4": "bhaṇḍaṃ agghāpetvā māsakaṃ vā ūnamāsakaṃ vā hoti,",
  "tika-vin11t0:311_5": "dukkaṭena,",
  "tika-vin11t0:311_6": "atirekamāsakaṃ vā ūnapañcamāsakaṃ vā hoti,",
  "tika-vin11t0:311_7": "thullaccayena,",
  "tika-vin11t0:311_8": "pañcamāsakaṃ vā atirekapañcamāsakaṃ vā hoti,",
  "tika-vin11t0:311_9": "pārājikena kātabbo.",
  "tika-vin11t0:311_10": "Sāmikānaṃ nirālayakāle ce gahitaṃ,",
  "tika-vin11t0:311_11": "natthi pārājikaṃ.",
  "tika-vin11t0:311_12": "Bhaṇḍasāmike pana bhaṇḍaṃ āharāpente taṃ vā bhaṇḍaṃ tadagghanakaṃ vā dātabbanti.",
  "tika-vin11t0:312_0": "Kālo nāma avahārakālo.",
  "tika-vin11t0:312_1": "Bhaṇḍaṃ nāmetaṃ kadāci mahagghaṃ hoti,",
  "tika-vin11t0:312_2": "kadāci samagghaṃ.",
  "tika-vin11t0:312_3": "Tasmā avahaṭabhaṇḍassa agghaṃ paricchindantehi avahaṭakālānurūpaṃ katvā paricchindanatthaṃ kālavinicchayo kātabboti vuttaṃ hoti.",
  "tika-vin11t0:313_0": "Aggho nāma avahaṭabhaṇḍassa aggho.",
  "tika-vin11t0:313_1": "Ettha ca sabbadā bhaṇḍānaṃ aggho samānarūpo na hoti,",
  "tika-vin11t0:313_2": "navabhaṇḍaṃ mahagghaṃ hoti,",
  "tika-vin11t0:313_3": "purāṇaṃ ce samagghaṃ.",
  "tika-vin11t0:313_4": "Tasmā avahārakāle bhaṇḍassa navabhāvaṃ vā purāṇabhāvaṃ vā niyametvā aggho paricchinditabboti adhippāyo.",
  "tika-vin11t0:314_0": "Deso cāti bhaṇḍāvahāradeso.",
  "tika-vin11t0:314_1": "Ettha ca sabbassāpi bhaṇḍassa uṭṭhānadese samagghaṃ hutvā aññattha mahagghattā avahaṭabhaṇḍe agghaṃ paricchinditvā",
  "tika-vin11t0:314_2": "tadanurūpā āpattiyo niyamantehi agghaṃ paricchindanatthāya avahāradesaṃ niyametvā tasmiṃ dese agghavasena",
  "tika-vin11t0:314_3": "tadanurūpā āpattiyo kāretabbāti adhippāyo.",
  "tika-vin11t0:315_0": "Paribhogo nāma avahaṭabhaṇḍe avahārato pubbe parehi kataparibhogo.",
  "tika-vin11t0:315_1": "Ettha ca yassa kassaci bhaṇḍassa paribhogena aggho parihāyatīti bhaṇḍasāmikaṃ pucchitvā tasmiṃ bhaṇḍe",
  "tika-vin11t0:315_2": "navepi ekavārampi yena kenaci pakārena paribhutte parihāpetvā aggho paricchinditabboti vuttaṃ hoti.",
  "tika-vin11t0:316_0": "Evamādinā nayena etāni pañca ṭhānāni upaparikkhitvāva vinicchayo kātabboti dassetumāha “pañcapi ñatvā etāni kattabbo paṇḍitena vinicchayo”ti.",
  "tika-vin11t0:317_0": "45.",
  "tika-vin11t0:317_1": "Ettāvatā adinnādānavinicchayāvayavabhūte pañcavīsati avahāre ca pañcaṭṭhānāvalokanañca dassetvā idāni",
  "tika-vin11t0:317_2": "anāgate pāpabhikkhūnaṃ lesokāsapidahanatthaṃ parasantakaṃ yaṃ kiñci vatthuṃ yattha katthaci ṭhitaṃ yena",
  "tika-vin11t0:317_3": "kenaci pakārena gaṇhato mokkhābhāvaṃ dassetukāmena tathāgatena yā panetā –",
  "tika-vin11t0:318_0": "Bhūmaṭṭhañca thalaṭṭhañca;",
  "tika-vin11t0:319_0": "Ākāsaṭṭha mathāparaṃ;",
  "tika-vin11t0:320_0": "Vehāsaṭṭho dakaṭṭhañca;",
  "tika-vin11t0:321_0": "Nāvā yānaṭṭhameva ca.",
  "tika-vin11t0:322_0": "Bhārā rāma vihāraṭṭhaṃ;",
  "tika-vin11t0:323_0": "Khetta vatthuṭṭhameva ca;",
  "tika-vin11t0:324_0": "Gāmā raññaṭṭha mudakaṃ;",
  "tika-vin11t0:325_0": "Dantapono vanappati.",
  "tika-vin11t0:326_0": "Haraṇako panidhi ceva;",
  "tika-vin11t0:327_0": "Suṅkaghātakaṃ pāṇakā;",
  "tika-vin11t0:328_0": "Apadaṃ dvipadañceva;",
  "tika-vin11t0:329_0": "Catuppadaṃ bahuppadaṃ.",
  "tika-vin11t0:330_0": "Ocarakoṇirakkho ca;",
  "tika-vin11t0:331_0": "Saṃvidāharaṇampi ca;",
  "tika-vin11t0:332_0": "Saṅketakammaṃ nimitta-",
  "tika-vin11t0:333_0": "Miti tiṃ settha mātikā. –",
  "tika-vin11t0:334_0": "Nikkhittā,",
  "tika-vin11t0:334_1": "tāsaṃ yathākkamaṃ padabhājane,",
  "tika-vin11t0:334_2": "tadaṭṭhakathāya ca āgatanayena vinicchayaṃ dassetukāmo paṭhamaṃ tāva bhūmaṭṭhe vinicchayaṃ dassetumāha “dutiyaṃ vāpī”tiādi.",
  "tika-vin11t0:335_0": "Tattha dutiyaṃ theyyacittena pariyesato dukkaṭanti sambandho.",
  "tika-vin11t0:335_1": "Evaṃ sabbapadesu.",
  "tika-vin11t0:335_2": "Upari sañjātāhi rukkhalatāhi,",
  "tika-vin11t0:335_3": "iṭṭhakapāsāṇādīhi ca sañchannaṃ mahānidhiṃ uddharitukāmena “mayā ekeneva na sakkā”ti attano aññaṃ sahāyaṃ",
  "tika-vin11t0:335_4": "pariyesituṃ theyyacittena sayitaṭṭhānā uṭṭhānādīsu sabbapayogesu dukkaṭaṃ hotīti attho.",
  "tika-vin11t0:335_5": "Kudālaṃ bhūmikhaṇanatthāya piṭakaṃ vāpi paṃsuuddharaṇatthāya yaṃ kiñci bhājanaṃ.",
  "tika-vin11t0:335_6": "Imesu dvīsu kudālassa ce daṇḍo natthi,",
  "tika-vin11t0:335_7": "daṇḍatthāya rukkhato daṇḍaṃ chindato ca kudālo ce na hoti,",
  "tika-vin11t0:335_8": "kudālakaraṇatthāya ayobījaṃ uddharaṇatthāya akappiyapathaviṃ khaṇantassapi pacchikaraṇatthāya paṇṇāni",
  "tika-vin11t0:335_9": "chindatopi piṭakavāyanatthāya valliṃ chindatopi ubhayatthāpi pariyesane musā bhaṇatopi dukkaṭañceva pācittiyañca,",
  "tika-vin11t0:335_10": "itarapayogesu dukkaṭamevāti veditabbaṃ.",
  "tika-vin11t0:336_0": "Gacchatoti dutiyādiṃ pariyesitvā laddhā vā aladdhā vā nidhiṭṭhānaṃ gacchantassa pade pade dukkaṭanti attho.",
  "tika-vin11t0:336_1": "Ettha ca “theyyacitto dutiyaṃ vā pariyesatī”tiādi pāḷiyaṃ “theyyacitto”ti vuttattā,",
  "tika-vin11t0:336_2": "idha “theyyacittenā”ti vacanato “imaṃ nidhiṃ labhitvā buddhapūjaṃ vā karissāmi,",
  "tika-vin11t0:336_3": "saṅghabhattaṃ vā karissāmī”ti evamādinā nayena kusalacittappavattiyā sati anāpattīti daṭṭhabbaṃ.",
  "tika-vin11t0:336_4": "Pubbayogatoti adinnādānassa pubbapayogabhāvato,",
  "tika-vin11t0:336_5": "dutiyapariyesanādīsu pubbapayogesu dukkaṭanti attho.",
  "tika-vin11t0:337_0": "Dukkaṭañca aṭṭhavidhaṃ hoti pubbapayogadukkaṭaṃ sahapayogadukkaṭaṃ anāmāsadukkaṭaṃ durupaciṇṇadukkaṭaṃ",
  "tika-vin11t0:337_1": "vinayadukkaṭaṃ ñātadukkaṭaṃ ñattidukkaṭaṃ paṭissavadukkaṭanti.",
  "tika-vin11t0:337_2": "Tattha “theyyacitto dutiyaṃ vā kudālaṃ vā piṭakaṃ vā pariyesati gacchati vā,",
  "tika-vin11t0:337_3": "āpatti dukkaṭassā”ti vuttaṃ pubbapayogadukkaṭaṃ nāma.",
  "tika-vin11t0:337_4": "Idha pācittiyaṭṭhāne pācittiyaṃ,",
  "tika-vin11t0:337_5": "itaresu pubbapayogesu dukkaṭaṃ.",
  "tika-vin11t0:337_6": "“Tatthajātakaṃ kaṭṭhaṃ vā lataṃ vā chindati,",
  "tika-vin11t0:337_7": "āpatti dukkaṭassā”ti vuttaṃ sahapayogadukkaṭaṃ.",
  "tika-vin11t0:337_8": "Idha adinnādānasahitapayogattā pācittiyavatthumhi,",
  "tika-vin11t0:337_9": "itaratra ca dukkaṭamevāti ayamettha viseso.",
  "tika-vin11t0:337_10": "Muttāmaṇiādīsu dasasu ratanesu,",
  "tika-vin11t0:337_11": "sāliādīsu sattasu dhaññesu,",
  "tika-vin11t0:337_12": "sabbesu ca āvudhabhaṇḍādīsu āmasanapaccayā dukkaṭaṃ anāmāsadukkaṭaṃ.",
  "tika-vin11t0:337_13": "Kadalināḷikerapanasādirukkhaṭṭhameva phalaṃ āmasantassa vuttaṃ dukkaṭaṃ durupaciṇṇadukkaṭaṃ.",
  "tika-vin11t0:337_14": "Upacaraṇaṃ upaciṇṇaṃ,",
  "tika-vin11t0:337_15": "parāmasananti attho.",
  "tika-vin11t0:337_16": "Duṭṭhu upaciṇṇaṃ durupaciṇṇaṃ,",
  "tika-vin11t0:337_17": "durupaciṇṇe dukkaṭaṃ durupaciṇṇadukkaṭaṃ.",
  "tika-vin11t0:337_18": "Bhikkhācārakāle patte rajasmiṃ patite pattaṃ appaṭiggahetvā vā adhovitvā vā bhikkhāpaṭiggahaṇena dukkaṭaṃ vinayadukkaṭaṃ,",
  "tika-vin11t0:337_19": "vinaye paññattaṃ dukkaṭaṃ vinayadukkaṭaṃ.",
  "tika-vin11t0:337_20": "Kiñcāpi avasesadukkaṭānipi vinaye paññattāneva,",
  "tika-vin11t0:337_21": "tathāpi ruḷhiyā mayūrādisaddehi morādayo viya idameva tathā vuccati.",
  "tika-vin11t0:337_22": "“Sutvā na vadanti,",
  "tika-vin11t0:337_23": "āpatti dukkaṭassā”ti vuttaṃ ñātadukkaṭaṃ nāma.",
  "tika-vin11t0:337_24": "Ekādasasu samanubhāsanāsu “ñattiyā dukkaṭa”nti vuttaṃ ñattidukkaṭaṃ.",
  "tika-vin11t0:337_25": "“Tassa bhikkhave bhikkhuno purimikā ca na paññāyati,",
  "tika-vin11t0:337_26": "paṭissave ca āpatti dukkaṭassā”ti vuttaṃ paṭissavadukkaṭaṃ nāma.",
  "tika-vin11t0:337_27": "Imesu aṭṭhasu dukkaṭesu idha āpajjitabbaṃ dukkaṭaṃ pubbapayogadukkaṭaṃ nāma.",
  "tika-vin11t0:337_28": "Tenāha “pubbayogato”ti.",
  "tika-vin11t0:337_29": "Gāthābandhasukhatthaṃ upasaggaṃ anādiyitvā “pubbapayogato”ti vattabbe “pubbayogato”ti vuttanti gahetabbaṃ.",
  "tika-vin11t0:338_0": "Ettha ca kiñcāpi imesu dukkaṭesu asaṅgahitāni ubhatovibhaṅgāgatāni divāseyyādidukkaṭāni ceva khandhakāgatāni ca bahūni dukkaṭāni santi,",
  "tika-vin11t0:338_1": "tāni panettha vinayadukkaṭeyeva saṅgahitabbāni.",
  "tika-vin11t0:338_2": "“Vinaye paññattaṃ dukkaṭaṃ vinayadukkaṭa”nti hi sāratthadīpaniyaṃ vuttanti.",
  "tika-vin11t0:338_3": "Aṭṭhakathāyaṃ pana rajokiṇṇadukkaṭasseva “vinayadukkaṭa”nti gahaṇaṃ upalakkhaṇamattaṃ.",
  "tika-vin11t0:338_4": "Itarathā aṭṭha dukkaṭānīti gaṇanāparicchedoyeva niratthako siyāti pubbapayoge dukkaṭādīnampi vinayadukkaṭeyeva",
  "tika-vin11t0:338_5": "saṅgahetabbabhāvepi katipayāni dassetvā itaresamekato dassanatthaṃ tesaṃ visuṃ gahaṇaṃ suttaṅgasaṅgahitattepi",
  "tika-vin11t0:338_6": "geyyagāthādīnaṃ aṭṭhannaṃ visuṃ dassanaṃ viyāti veditabbaṃ.",
  "tika-vin11t0:339_0": "46.",
  "tika-vin11t0:339_1": "Tatthajātakaṃ kaṭṭhaṃ vāti tasmiṃ ciranihitanidhūpari jātaṃ allaṃ sukkhaṃ kaṭṭhaṃ vā.",
  "tika-vin11t0:339_2": "Lataṃ vāti tādisaṃ valliṃ vā.",
  "tika-vin11t0:339_3": "Idaṃ upalakkhaṇaṃ tiṇādīnaṃ khuddakagacchānañca gahetabbattā.",
  "tika-vin11t0:339_4": "Ubhayatthāpīti alle ca sukkhe cāti vuttaṃ hoti.",
  "tika-vin11t0:339_5": "Allarukkhādīni chindato pācittiyaṃ ahutvā dukkaṭamattassa bhavane kāraṇaṃ dasseti “sahapayogato”ti.",
  "tika-vin11t0:339_6": "Avahārena sahitapayogattā pācittiyaṭṭhānepi dukkaṭamevāti vuttaṃ hoti.",
  "tika-vin11t0:339_7": "“Sahapayogato ubhayatthāpi dukkaṭa”nti vadanto paṭhamagāthāya dassitapubbapayogato imāya dassitasahapayogassa visesaṃ dasseti.",
  "tika-vin11t0:340_0": "47.",
  "tika-vin11t0:340_1": "Pathavinti kappiyaṃ vā akappiyaṃ vā pathaviṃ.",
  "tika-vin11t0:340_2": "Akappiyapathaviṃ khaṇato sahapayogattā dukkaṭameva.",
  "tika-vin11t0:340_3": "Byūhatoti paṃsuṃ ekato rāsiṃ karontassa.",
  "tika-vin11t0:340_4": "“Viyūhati ekapasse rāsiṃ karotī”ti aṭṭhakathāvacanato ūha-",
  "tika-vin11t0:340_5": "iccetassa dhātuno vitakke uppannattepi dhātūnamanekatthattā vi-",
  "tika-vin11t0:340_6": "upasaggavasena idha rāsikaraṇe vattatīti gahetabbaṃ.",
  "tika-vin11t0:340_7": "Rāsibhūtaṃ paṃsuṃ kudālena vā hatthena vā pacchiyā vā uddharantassa ca apanentassa ca payogagaṇanāya",
  "tika-vin11t0:340_8": "dukkaṭaṃ paṃsumeva vāti ettha avuttasamuccayatthena vā-",
  "tika-vin11t0:340_9": "saddena saṅgahitanti daṭṭhabbaṃ.",
  "tika-vin11t0:340_10": "Āmasantassāti nidhikumbhiṃ hatthena parāmasantassa.",
  "tika-vin11t0:340_11": "Vāti samuccaye.",
  "tika-vin11t0:340_12": "Dukkaṭanti duṭṭhu kataṃ kiriyaṃ satthārā vuttaṃ virādhetvā khalitvā katattāti dukkaṭaṃ.",
  "tika-vin11t0:340_13": "Vuttañcetaṃ parivāre –",
  "tika-vin11t0:341_0": "“Dukkaṭanti hi yaṃ vuttaṃ, taṃ suṇohi yathātathaṃ;",
  "tika-vin11t0:342_0": "Aparaddhaṃ viraddhañca, khalitaṃ yañca dukkaṭa”nti.",
  "tika-vin11t0:343_0": "Duṭṭhu vā virūpaṃ kataṃ kiriyāti dukkaṭaṃ. Vuttampi cetaṃ parivāre –",
  "tika-vin11t0:344_0": "“Yaṃ manusso kare pāpaṃ, āvi vā yadi vā raho;",
  "tika-vin11t0:345_0": "‘Dukkaṭa’nti pavedenti, tenetaṃ iti vuccatī”ti.",
  "tika-vin11t0:346_0": "Evaṃ “tatthajātaka”ntiādigāthādvayāgataṃ chedanadukkaṭaṃ khaṇanadukkaṭaṃ byūhanadukkaṭaṃ uddharaṇadukkaṭaṃ",
  "tika-vin11t0:346_1": "āmasanadukkaṭanti pañcasu sahapayogadukkaṭesu purimapurimapayogehi āpannā dukkaṭāpattiyo pacchimaṃ pacchimaṃ",
  "tika-vin11t0:346_2": "dukkaṭaṃ patvā paṭipassambhanti,",
  "tika-vin11t0:346_3": "taṃtaṃpayogāvasāne lajjidhammaṃ okkamitvā oramati ce,",
  "tika-vin11t0:346_4": "taṃtaṃdukkaṭamattaṃ desetvā parisuddho hoti.",
  "tika-vin11t0:346_5": "Dhuranikkhepamakatvā phandāpentassa thullaccayaṃ patvā āmasanadukkaṭaṃ paṭipassambhatīti mahāaṭṭhakathāyaṃ vuttaṃ.",
  "tika-vin11t0:346_6": "Yathāpāḷiyā gayhamāne purimapurimāpattīnaṃ paṭipassaddhi “ñattiyā dukkaṭaṃ,",
  "tika-vin11t0:346_7": "dvīhi kammavācāhi thullaccayā paṭipassambhantī”ti pāḷiyaṃ āgatattā anussāvanāya eva labbhatīti daṭṭhabbaṃ.",
  "tika-vin11t0:346_8": "Imassa pana suttassa anulomavasena mahāaṭṭhakathāyaṃ vuttā imasmiṃ adinnādānasikkhāpadepi āpattipaṭipassaddhi pamāṇanti niṭṭhamettha gantabbaṃ.",
  "tika-vin11t0:347_0": "48.",
  "tika-vin11t0:347_1": "“Phandāpeti,",
  "tika-vin11t0:347_2": "āpatti thullaccayassa.",
  "tika-vin11t0:347_3": "Ṭhānā cāveti,",
  "tika-vin11t0:347_4": "āpatti pārājikassā”ti vuttaṃ ṭhānācāvane pārājikañca tassa sāmantāpattibhūtaṃ thullaccayañca ṭhānabhedaviññāpanamukhena",
  "tika-vin11t0:347_5": "vattabbanti idāni taṃ dassetumāha “mukhepāsa”ntiādi.",
  "tika-vin11t0:347_6": "Tattha mukhe kumbhimukhavaṭṭiyaṃ.",
  "tika-vin11t0:347_7": "Pāsaṃ pavesetvāti bandhanaṃ pāsaṃ pakkhipitvā.",
  "tika-vin11t0:347_8": "Khāṇuketi ayokhāṇumhi,",
  "tika-vin11t0:347_9": "khadirakhāṇuke vā.",
  "tika-vin11t0:347_10": "Baddhakumbhiyā ṭhānabhedo bandhanānaṃ vasā ñeyyoti sambandho.",
  "tika-vin11t0:348_0": "49.",
  "tika-vin11t0:348_1": "Idāni ṭhānabhedaṃ dasseti “dve”tiādinā.",
  "tika-vin11t0:348_2": "“Ekasmiṃ khāṇuke”ti iminā dvīsu disāsu vā tīsu catūsu vā disāsu khāṇuke khaṇitvā baddhakhāṇugaṇanāya sambhavanto ṭhānabhedo upalakkhito hoti.",
  "tika-vin11t0:348_3": "Valayaṃ…pe…",
  "tika-vin11t0:348_4": "katāya vā dve ṭhānānīti yojanā.",
  "tika-vin11t0:348_5": "Vāti samuccaye upalakkhito hoti.",
  "tika-vin11t0:349_0": "50.",
  "tika-vin11t0:349_1": "Evaṃ ṭhānabhedaṃ dassetvā idāni ṭhānavasena āpajjitabbā āpattiyo dassetumāha “uddharantassā”tiādi.",
  "tika-vin11t0:349_2": "Saṅkhalinti dāmaṃ.",
  "tika-vin11t0:349_3": "Thullaccayanti ekassa santike desetabbāsu āpattīsu thūlattā,",
  "tika-vin11t0:349_4": "accayattā ca thullaccayaṃ nāma.",
  "tika-vin11t0:349_5": "Vuttañhetaṃ parivāre –",
  "tika-vin11t0:350_0": "“Thullaccayanti yaṃ vuttaṃ;",
  "tika-vin11t0:351_0": "Taṃ suṇohi yathātathaṃ;",
  "tika-vin11t0:352_0": "Ekassa mūle yo deseti;",
  "tika-vin11t0:353_0": "Yo ca taṃ paṭigaṇhati;",
  "tika-vin11t0:354_0": "Accayo tena samo natthi;",
  "tika-vin11t0:355_0": "Tenetaṃ iti vuccatī”ti. ;",
  "tika-vin11t0:356_0": "Ettha ca thūlaccayanti vattabbe “samparāye ca suggati,",
  "tika-vin11t0:356_1": "taṃ hoti kaṭukapphala”ntiādīsu viya lakārassa dvittaṃ,",
  "tika-vin11t0:356_2": "saṃyoge ūkārassa rasso ca veditabbo.",
  "tika-vin11t0:356_3": "Tato saṅkhalikabhedato paraṃ.",
  "tika-vin11t0:356_4": "Ṭhānā cāvetīti ṭhitaṭṭhānato kesaggamattampi apaneti.",
  "tika-vin11t0:356_5": "Ettha ca nāvaṭṭhakathāyaṃ “uddhaṃ vā adho vā tiriyaṃ vā antamaso kesaggamattampi saṅkāmeti,",
  "tika-vin11t0:356_6": "āpatti pārājikassā”ti vuttanayena “tiriya”nti vuttā catasso disā,",
  "tika-vin11t0:356_7": "uddhamadho cāti chaṭṭhānāni.",
  "tika-vin11t0:356_8": "Tāsu ekaṃ disaṃ apanīyamānāya kumbhiyā taṃdisābhimukhaṃ itaradisāyaṃ ṭhitapasse orimadisāya ṭhitapassena",
  "tika-vin11t0:356_9": "phuṭṭhokāsassa kesaggamattampi anatikkante phandāpanavasena thullaccayaṃ hoti,",
  "tika-vin11t0:356_10": "atikkante ṭhānā cāvitattā pārājikaṃ hotīti veditabbo.",
  "tika-vin11t0:356_11": "Imameva sandhāyāha “ṭhānā cāveti ce cuto”ti.",
  "tika-vin11t0:356_12": "Eseva nayo phandanarahitāya nidhikumbhiyā ṭhānācāvanepi.",
  "tika-vin11t0:357_0": "51.",
  "tika-vin11t0:357_1": "Evaṃ paṭhamaṃ bandhanaṃ chinditvā pacchā kumbhiggahaṇe nayaṃ dassetvā idāni paṭhamaṃ kumbhiṃ apanetvā",
  "tika-vin11t0:357_2": "pacchā bandhanāpanayane nayaṃ dassetumāha “paṭhama”ntiādi.",
  "tika-vin11t0:357_3": "So nayoti “paṭhamuddhāre thullaccayaṃ,",
  "tika-vin11t0:357_4": "dutiyuddhāre pārājika”nti tamevatthamatidisati.",
  "tika-vin11t0:358_0": "52.",
  "tika-vin11t0:358_1": "Valayanti kumbhiyā baddhasaṅkhalikāya mūle pavesitaṃ valayaṃ.",
  "tika-vin11t0:358_2": "Mūle ghaṃsanto ito cito ca sāretīti yojanā.",
  "tika-vin11t0:358_3": "Ghaṃsantoti phusāpento.",
  "tika-vin11t0:358_4": "Ito cito ca sāretīti orato ca pārato ca sañcāleti.",
  "tika-vin11t0:358_5": "Rakkhatīti ettha “sīlaṃ bhikkhu”nti pāṭhaseso,",
  "tika-vin11t0:358_6": "pārājikaṃ nāpajjatīti vuttaṃ hoti.",
  "tika-vin11t0:358_7": "Tatthāti tasmiṃ mūle.",
  "tika-vin11t0:358_8": "Khegataṃ karontovāti sabbapassato mūlaṃ aphusāpetvā ākāsagataṃ karontova.",
  "tika-vin11t0:358_9": "Parājitoti ṭhānācāvanassa katattā parājayamāpanno hoti.",
  "tika-vin11t0:359_0": "53.",
  "tika-vin11t0:359_1": "Kumbhimatthake jātanti yojanā.",
  "tika-vin11t0:359_2": "Cirakālaṃ nihitattā mūlehi kumbhiṃ vinandhitvā ṭhitanti attho.",
  "tika-vin11t0:359_3": "Samīpe jātaṃ rukkhaṃ chindatoti yojanā.",
  "tika-vin11t0:359_4": "Ettha ca “tatthajātakaṃ kaṭṭhaṃ vā”tiādikāya gāthāya nidhimatthake bhūmiyaṃ ṭhitarukkhalatādiṃ chindantassa āpatti vuttā,",
  "tika-vin11t0:359_5": "imāya pana gāthāya bhūmiṃ nikhaṇitvā otiṇṇakāle nidhiṃ vinandhitvā ṭhitamūlaṃ allarukkhaṃ,",
  "tika-vin11t0:359_6": "khāṇukaṃ vā gahetvā āhāti punaruttidosābhāvo veditabbo.",
  "tika-vin11t0:359_7": "“Atatthaja”nti iminā sahapayogābhāvamāha.",
  "tika-vin11t0:359_8": "Imināva purimagāthāya vuttaṃ kaṭṭhalatādīni nidhisambandhāni ce,",
  "tika-vin11t0:359_9": "yathāvuttadukkaṭassa vatthūni,",
  "tika-vin11t0:359_10": "samīpāni ce,",
  "tika-vin11t0:359_11": "pācittiyasseva vatthūnīti dīpeti.",
  "tika-vin11t0:360_0": "54.",
  "tika-vin11t0:360_1": "Idāni evaṃ pariyesitvā diṭṭhanidhibhājanaṃ ṭhitaṭṭhānato acāletvā antoṭhitaṃ bhaṇḍamattaṃ gaṇhato vinicchayaṃ dassetumāha “antokumbhigata”ntiādi.",
  "tika-vin11t0:360_2": "Tattha phandāpetīti antocāṭiyā pakkhitte attano bhājane pakkhipituṃ rāsikaraṇādivasena phandāpeti.",
  "tika-vin11t0:360_3": "Apabyūhati vāti heṭṭhā ṭhitaṃ gaṇhituṃ upari ṭhitāni apanento viyūhati vā.",
  "tika-vin11t0:360_4": "Atha vā apabyūhantoti aṭṭhakathāvacanassa dvidhā karontoti gaṇṭhipade attho vuttoti attano bhājane pakkhipituṃ",
  "tika-vin11t0:360_5": "ito cito ca rāsiṃ karontoti attho veditabbo.",
  "tika-vin11t0:360_6": "Tatthevāti antokumbhiyameva.",
  "tika-vin11t0:361_0": "55.",
  "tika-vin11t0:361_1": "Harantoti avaharanto.",
  "tika-vin11t0:361_2": "Muṭṭhiṃ chindatīti attano bhājanaṃ pakkhipitvā gaṇhituṃ asakkuṇeyyo antokumbhimhi hatthaṃ otāretvā kumbhigatabhaṇḍena yathā abaddhaṃ hoti,",
  "tika-vin11t0:361_3": "tathā muṭṭhiyā paricchindati,",
  "tika-vin11t0:361_4": "kumbhigataṃ muṭṭhiyā gaṇhanto kumbhigatena muṭṭhigataṃ yathā asammissaṃ hoti,",
  "tika-vin11t0:361_5": "tathā paricchinditvā pādagghanakaṃ vā atirekapādagghanakaṃ vā gaṇhātīti vuttaṃ hoti.",
  "tika-vin11t0:361_6": "Attano bhājane gataṃ katvā vā chindatīti yojanā.",
  "tika-vin11t0:361_7": "Attano bhājanagataṃ katvā kumbhigatena yathā asammissaṃ hoti,",
  "tika-vin11t0:361_8": "tathā paricchindatīti attho,",
  "tika-vin11t0:361_9": "sace attano bhājanagataṃ hutvā kumbhigatena asammissaṃ bhaṇḍaṃ pañcamāsakaṃ vā atirekapañcamāsakaṃ vā agghati,",
  "tika-vin11t0:361_10": "pārājikoti vuttaṃ hoti.",
  "tika-vin11t0:362_0": "56.",
  "tika-vin11t0:362_1": "Hāraṃ vāti muttāhāraṃ vā.",
  "tika-vin11t0:362_2": "Pāmaṅgaṃ vāti suvaṇṇamayaṃ,",
  "tika-vin11t0:362_3": "rajatamayaṃ vā pāmaṅgaṃ dāmaṃ.",
  "tika-vin11t0:362_4": "Suttāruḷhanti sutte āruḷhaṃ suttāruḷhaṃ,",
  "tika-vin11t0:362_5": "suttañca suttāruḷhañca suttāruḷhanti ekadesasarūpekaseso daṭṭhabbo.",
  "tika-vin11t0:362_6": "“Suttena āvutassāpi suttamayassāpi etaṃ adhivacana”nti aṭṭhakathāvacanato paṭhamamuttāhāraṃ vinā suvaṇṇarajatapavāḷādimaṇikaṃ",
  "tika-vin11t0:362_7": "vā suttesu āvuṇitvā katā nānāvaliyo ceva suttamayāni ca bhaṇḍāni gahetabbāni.",
  "tika-vin11t0:362_8": "Kumbhiyā ṭhitanti pāṭhaseso.",
  "tika-vin11t0:362_9": "Phandāpetīti theyyacittena gaṇhitukāmatāya cāleti.",
  "tika-vin11t0:362_10": "Yathāvatthunti vītikkamānurūpaṃ thullaccayaṃ hotīti adhippāyo.",
  "tika-vin11t0:362_11": "Ṭhānā cāvetīti ṭhitaṭṭhānato kesaggamattampi atikkāmeti.",
  "tika-vin11t0:362_12": "Cutoti pātimokkhasaṃvarasīlā parihīnoti attho.",
  "tika-vin11t0:363_0": "Aparipuṇṇāya kumbhiyāekadesaṭṭhaṃ bhaṇḍaṃ tato tato kesaggamattampi ṭhānaṃ apanetvā tattheva antokumbhiyā",
  "tika-vin11t0:363_1": "aññaṃ ṭhānaṃ nentassa ca tattheva ākāsagataṃ karontassa ca “attano bhājanagataṃ vā karoti,",
  "tika-vin11t0:363_2": "muṭṭhiṃ vā chindatī”ti etehi sadisattā vatthumhi pādaṃ agghante pārājikā hotīti mahāaṭṭhakathāyaṃ idaṃ sanniṭṭhānaṃ.",
  "tika-vin11t0:363_3": "Bhājanatale koṭiṃ ṭhapetvā kamena sakalabhājanakucchiṃ teneva pūretvā mukhavaṭṭiyā ekā koṭi nikkhittā ce,",
  "tika-vin11t0:363_4": "tathāṭhapitassa hārādino sakalabhājanaṃ aṭṭhānanti koṭiṃ gahetvā ujukaṃ ukkhipantassa osānakoṭi bhājanatalato",
  "tika-vin11t0:363_5": "kesaggamattampi ākāsagataṃ karoto ca mukhavaṭṭiyaṃ ghaṃsitvā ākaḍḍhantassa sakalabhājanodaraṃ khepetvā",
  "tika-vin11t0:363_6": "mukhavaṭṭiyā ṭhapitakoṭiyā phuṭṭhaṭṭhānaṃ aparāya koṭiyā kesaggamattampi atikkāmayato ca bhājanakucchiyā",
  "tika-vin11t0:363_7": "upaḍḍhaṃ vatthādinā kenaci pūretvā tassopari ṭhapitahārādisuttāruḷhassa ṭhitokāsameva ṭhānanti tato kesaggamattaṃ",
  "tika-vin11t0:363_8": "apanentassapi pārājikaṃ hotīti vuttaṃ hoti.",
  "tika-vin11t0:364_0": "57.",
  "tika-vin11t0:364_1": "Sappiādīsūti bhājanagatesu sappiādidravavatthūsu yaṃ kiñci.",
  "tika-vin11t0:364_2": "Pādapūraṇanti pādaṃ pūretīti pādapūraṇaṃ,",
  "tika-vin11t0:364_3": "pādagghanakanti attho.",
  "tika-vin11t0:364_4": "Pivato parājayoti sambandho.",
  "tika-vin11t0:364_5": "Kadāti ce?",
  "tika-vin11t0:364_6": "Ekeneva payogena pītamatte pādapūraṇeti yojanā.",
  "tika-vin11t0:364_7": "“Mukhagataṃ vinā”ti pāṭhaseso.",
  "tika-vin11t0:364_8": "Tattha ekeneva payogenāti dhuranikkhepamakatvā ekābaddhaṃ katvā ākaḍḍhetvā pivanapayogena.",
  "tika-vin11t0:364_9": "“Mukhagataṃ vinā”ti iminā sace galagateneva pādo pūrati,",
  "tika-vin11t0:364_10": "antogalaṃ paviṭṭheti vuttaṃ hoti.",
  "tika-vin11t0:364_11": "Mukhagatena pūrati,",
  "tika-vin11t0:364_12": "mukhagataṃ bhājanagatena viyojetvā oṭṭhesu pihitesūti vuttaṃ hoti.",
  "tika-vin11t0:364_13": "Veḷunaḷādīhi ākaḍḍhetvā pivantassa nāḷagatena pūrati,",
  "tika-vin11t0:364_14": "nāḷagataṃ bhājanagatena viyojetvā nāḷikoṭiyaṃ aṅguliyā pihitāyanti vuttaṃ hoti.",
  "tika-vin11t0:364_15": "Idaṃ “attano bhājanagataṃ vā karoti,",
  "tika-vin11t0:364_16": "muṭṭhiṃ vā chindatī”ti vuttanayassa anulomavasena mahāpaccariyādīsu aṭṭhakathāsu vuttanayena gahetabbanti adhippāyo.",
  "tika-vin11t0:365_0": "“Ekeneva payogena pītamatte parājayo”ti iminā sappiādīsu mahagghesu tattakeneva pādapūraṇañce hoti,",
  "tika-vin11t0:365_1": "ekavārameva mukhena vā sappiādinā vā bhājanagatena ekābaddhabhāve chinnamattepi attano bhājane kumbhiṃ",
  "tika-vin11t0:365_2": "paṇāmetvā pakkhittena kumbhigate chinnamattepi pārājiko hotīti gahetabbaṃ.",
  "tika-vin11t0:366_0": "58.",
  "tika-vin11t0:366_1": "“Dhuranikkhepaṃ katvā punappunaṃ pivantassa na parājayo”ti iminā dhuranikkhepamakatvā punappunaṃ pivato parājayoti sāmatthiyā vuttaṃ hoti.",
  "tika-vin11t0:366_2": "Dhuranikkhepaṃ akatvā punappunaṃ mukhena gahetvā vā puṭādīhi vā gahetvā pādapūraṇamattaṃ pivantassa parājayo hotīti gahetabbaṃ.",
  "tika-vin11t0:367_0": "59- 60.",
  "tika-vin11t0:367_1": "Sace khipati theyyacittoti sambandho.",
  "tika-vin11t0:367_2": "Yaṃ kiñci bhaṇḍakanti telapivanārahaṃ dukūlasāṭakacammakhaṇḍādikaṃ bhaṇḍaṃ.",
  "tika-vin11t0:367_3": "Telakumbhiyaṃ parassāti labbhati.",
  "tika-vin11t0:367_4": "Taṃ nikkhittabhaṇḍaṃ.",
  "tika-vin11t0:367_5": "Dhuvanti ekaṃsena.",
  "tika-vin11t0:367_6": "Tāvade vinassatīti sambandho.",
  "tika-vin11t0:367_7": "Tāvadeti tasmiṃ khaṇeyeva.",
  "tika-vin11t0:367_8": "Katarasmiṃ khaṇeti āha “hatthato muttamatte”ti,",
  "tika-vin11t0:367_9": "telassa pītakālaṃ anāgamma pubbapayogattā paṭhamameva hotīti adhippāyo.",
  "tika-vin11t0:367_10": "Vinassatīti sīlavināsaṃ pāpuṇāti.",
  "tika-vin11t0:367_11": "Āviñjetvāti paṇāmetvā.",
  "tika-vin11t0:367_12": "Gāḷetīti paggharāpeti.",
  "tika-vin11t0:367_13": "“Sāḷetī”tipi paṭhanti,",
  "tika-vin11t0:367_14": "soyeva attho.",
  "tika-vin11t0:367_15": "Sāḷa savaneti dhātu.",
  "tika-vin11t0:367_16": "Tathāti “theyyacitto vinassatī”ti ākaḍḍhati,",
  "tika-vin11t0:367_17": "theyyacittena evaṃ karontassa pārājiko hotīti vuttaṃ hoti.",
  "tika-vin11t0:368_0": "61.",
  "tika-vin11t0:368_1": "Tanti telassa okiraṇabhāvaṃ ñatvā paṭhamameva tucchabhājane theyyacittena nikkhittaṃ pādagghanakatelapivanakaṃ taṃ vatthādibhaṇḍaṃ.",
  "tika-vin11t0:368_2": "“Uddharantovā”ti sāvadhāraṇavacanena “pītamatte parājayo”ti dassitaṃ mahāaṭṭhakathāmataṃ paṭikkhittaṃ hoti.",
  "tika-vin11t0:368_3": "Dhaṃsitoti “sāsanakapparukkhā pātito,",
  "tika-vin11t0:368_4": "pārājikāpannoti adhippāyo.",
  "tika-vin11t0:368_5": "“Theyyacitto”ti ākaḍḍhanatthaṃ “tathā”ti ānetvā sambandhanīyaṃ.",
  "tika-vin11t0:368_6": "Iminā suddhacittena gopanatthāya tucchabhājane vatthādiṃ nikkhipitvā aññena taṃ anoloketvā tele āsitte",
  "tika-vin11t0:368_7": "pacchā suddhacitteneva uddharato na dosoti dīpitaṃ hoti.",
  "tika-vin11t0:369_0": "62.",
  "tika-vin11t0:369_1": "Tatthevāti ṭhitaṭṭhāneyeva.",
  "tika-vin11t0:369_2": "Bhindatoti ṭhānā acāvetvā tiṇajjhāpakassa viya bhikkhuno ṭhānācāvanādhippāyaṃ vinā pāsāṇādinā kenaci paharitvā bhindato.",
  "tika-vin11t0:369_3": "“Mantosadhānubhāvena bhindato”ti ca vadanti.",
  "tika-vin11t0:369_4": "Chaḍḍentassāti achaḍḍetukāmassāpi sato paripuṇṇatelaghaṭādīsu cāpallena vālukaṃ vā udakaṃ vā okiritvā uttarāpentassāti attho.",
  "tika-vin11t0:369_5": "“Udakamātikaṃ ghaṭābhimukhaṃ katvā opilāpentassā”ti vadanti.",
  "tika-vin11t0:369_6": "Ṭhānācāvanādhippāye satipi theyyacittābhāvena pārājikā na vijjati,",
  "tika-vin11t0:369_7": "bhaṇḍadeyyaṃ pana hotīti sanniṭṭhānaṃ.",
  "tika-vin11t0:369_8": "Jhāpentassāti kaṭṭhāni pakkhipitvā jhāpentassa.",
  "tika-vin11t0:369_9": "Aparibhogaṃ karontassāti uccārapassāvādimokiritvā aparibhogaṃ karontassa.",
  "tika-vin11t0:369_10": "Dukkaṭanti etesu bhindanādīsu catūsupi ṭhānesu padabhājaniyaṃ dukkaṭameva āgatattā vuttaṃ.",
  "tika-vin11t0:370_0": "Bhūmaṭṭhakathāvaṇṇanā.",
  "tika-vin11t0:371_0": "63.",
  "tika-vin11t0:371_1": "Idāni thalaṭṭhe vinicchayaṃ dassetumāha “ṭhapita”ntiādi.",
  "tika-vin11t0:371_2": "Tattha pattharitvāti attharitvā. Ettha ca-",
  "tika-vin11t0:371_3": "saddo avuttasampiṇḍanattho,",
  "tika-vin11t0:371_4": "tena thale rāsikatadhaññādīsu vinicchayo nimikumbhiyā vuttavinicchayānusārena viññātuṃ sakkāti taṃ sarūpato avuttaṃ samuccinoti.",
  "tika-vin11t0:371_5": "Attharaṇādikanti paccattharaṇādikaṃ.",
  "tika-vin11t0:371_6": "Veṭhetvā uddharantassāti kilañjasaṃharaṇaniyāmena vaṭṭetvā saṃharitvā uddharantassa.",
  "tika-vin11t0:371_7": "Mutte ṭhānāti kamena saṃharitvā ṭhitaṭṭhānato kesaggamattampi mutte sati.",
  "tika-vin11t0:371_8": "Parābhavoti sāsanato parihīno.",
  "tika-vin11t0:372_0": "64.",
  "tika-vin11t0:372_1": "Evaṃ attharitvā ṭhapitavatthādīnaṃ saṃharitvā gahaṇe vinicchayaṃ dassetvā tiriyato ākaḍḍhane vinicchayaṃ dassetumāha “orimantenā”tiādi. Pi,",
  "tika-vin11t0:372_2": "vāti pakārantarameva samuccinoti.",
  "tika-vin11t0:372_3": "Ujukaṃ kaḍḍhatopi vāti attharitvā ṭhapitavatthādikaṃ catūsu disāsu ekaṃ disaṃ ujukamākaḍḍhato ca pārājikaṃ hoti.",
  "tika-vin11t0:372_4": "Kadāti ce?",
  "tika-vin11t0:372_5": "Etthāpi orimantena phuṭṭhamokāsaṃ pārimantato atikkante pārājikanti yojanā.",
  "tika-vin11t0:372_6": "Orimantena phuṭṭhamokāsanti gahetvā ākaḍḍhantassa attano ṭhitadisāgatapariyantena phusitvā ṭhitaṭṭhānaṃ.",
  "tika-vin11t0:372_7": "Pārimantatoti pārimantena,",
  "tika-vin11t0:372_8": "karaṇatthe to- paccayo.",
  "tika-vin11t0:373_0": "Thalaṃ nāma paṭicchannāpaṭicchannabhūmipāsādapabbatatalādīni,",
  "tika-vin11t0:373_1": "tatraṭṭhaṃ dhaññādibhaṇḍaṃ thalaṭṭhaṃ nāma hoti.",
  "tika-vin11t0:373_2": "Tattha sabbattha vinicchayo vuttanayena veditabbo.",
  "tika-vin11t0:374_0": "Thalaṭṭhakathāvaṇṇanā.",
  "tika-vin11t0:375_0": "65-6. Paricchedāti ṭhānaparicchedā. Sesaṃ suviññeyyameva.",
  "tika-vin11t0:376_0": "67-8. Khegatanti ākāsagataṃ. Assāti morassa. Tanti moraṃ.",
  "tika-vin11t0:377_0": "69.",
  "tika-vin11t0:377_1": "Ṭhānāti yathāparicchinnā chabbidhā ṭhānā.",
  "tika-vin11t0:377_2": "Tassāti morassa phandāpaneti yojanā.",
  "tika-vin11t0:377_3": "Tassāti vā bhikkhussa thullaccayamudīritaṃ.",
  "tika-vin11t0:378_0": "70.",
  "tika-vin11t0:378_1": "Aggahetvā hatthena leḍḍukhipanādipayogena moraṃ tāsetvā ṭhitaṭṭhānato apaneti.",
  "tika-vin11t0:378_2": "Attano ṭhānāti morassa attano chappakāraṭṭhānā.",
  "tika-vin11t0:378_3": "Sayaṃ ṭhānāti bhikkhu sakaṭṭhānā,",
  "tika-vin11t0:378_4": "samaṇabhāvatoti vuttaṃ hoti.",
  "tika-vin11t0:379_0": "71-2. Idāni “ṭhānā cāveti ce mora”nti dassitaṃ ṭhānācāvanaṃ vibhāvetumāha “phuṭṭhokāsa”ntiādi.",
  "tika-vin11t0:380_0": "73. Kare nilīyatīti pasāritahatthatale nisīdati.",
  "tika-vin11t0:381_0": "75. Uḍḍetvāti ākāsaṃ uppatitvā.",
  "tika-vin11t0:382_0": "76. Aṅge nilīnanti aṃsakūṭādisarīrāvayave nilīnaṃ. Pādeti attano paṭhamuddhārapāde. Dutiye pāde.",
  "tika-vin11t0:383_0": "77. Pādānanti dvinnaṃ pādānaṃ. Kalāpassāti bhūmiyaṃ phusiyamānassa kalāpaggassa.",
  "tika-vin11t0:384_0": "78.",
  "tika-vin11t0:384_1": "Tato pathavitoti tīhi avayavehi patiṭṭhitapathavippadesato,",
  "tika-vin11t0:384_2": "na paṭhamato tattha dukkaṭattā,",
  "tika-vin11t0:384_3": "na dutiyato tattha thullaccayattā,",
  "tika-vin11t0:384_4": "tatiyā pana ṭhānā kesaggamattampi cāvayato pārājikanti vuttaṃ hoti.",
  "tika-vin11t0:385_0": "Ettāvatā –",
  "tika-vin11t0:386_0": "“Pañjare ṭhitaṃ moraṃ saha pañjarena uddharati,",
  "tika-vin11t0:386_1": "pārājikaṃ.",
  "tika-vin11t0:386_2": "Yadi pana pādaṃ nagghati,",
  "tika-vin11t0:386_3": "sabbattha agghavasena kattabbaṃ.",
  "tika-vin11t0:386_4": "Antovatthumhi carantaṃ moraṃ theyyacitto padasā bahivatthuṃ nīharanto dvāraparicchedaṃ atikkāmeti,",
  "tika-vin11t0:386_5": "pārājikaṃ.",
  "tika-vin11t0:386_6": "Vaje ṭhitabalibaddassa hi vajo viya antovatthu tassa ṭhānaṃ.",
  "tika-vin11t0:386_7": "Hatthena pana gahetvā antovatthusmimpi ākāsagataṃ karontassa pārājikameva.",
  "tika-vin11t0:386_8": "Antogāme carantampi gāmaparicchedaṃ atikkāmentassa pārājikaṃ.",
  "tika-vin11t0:386_9": "Sayameva nikkhamitvā gāmūpacāre vā vatthūpacāre vā carantaṃ pana theyyacitto kaṭṭhena vā kathalāya vā utrāsetvā aṭavībhimukhaṃ karoti,",
  "tika-vin11t0:386_10": "moro uḍḍetvā antogāme vā antovatthumhi vā chadanapiṭṭhe vā nilīyati, rakkhati.",
  "tika-vin11t0:386_11": "Sace pana aṭavībhimukho uḍḍeti vā gacchati vā,",
  "tika-vin11t0:386_12": "‘aṭaviṃ pavesetvā gahessāmī’ti parikappe asati pathavito kesaggamattampi uppatitamatte vā dutiyapadavāre vā pārājikaṃ. Kasmā?",
  "tika-vin11t0:386_13": "Yasmā gāmato nikkhamantassa ṭhitaṭṭhānameva ṭhānaṃ hotī”ti –",
  "tika-vin11t0:387_0": "Aṭṭhakathāgato vinicchayo upalakkhitoti veditabbaṃ.",
  "tika-vin11t0:387_1": "Kapiñjarādiparasantakasakuṇesu ca eseva vinicchayo daṭṭhabbo.",
  "tika-vin11t0:388_0": "79. Patteti dvāre bhikkhāya ṭhitaṃ bhikkhuno hatthagate patte. Tassa theyyacittassa.",
  "tika-vin11t0:389_0": "80.",
  "tika-vin11t0:389_1": "Anuddharitvāvāti patte patitaṃ suvaṇṇādiṃ hatthena anukkhipitvāva paṭhamapadavāre thullaccayaṃ gammamānattā na vuttaṃ.",
  "tika-vin11t0:390_0": "81.",
  "tika-vin11t0:390_1": "Hattheti hatthatale.",
  "tika-vin11t0:390_2": "Vattheti cīvare.",
  "tika-vin11t0:390_3": "Matthaketi sirasi.",
  "tika-vin11t0:390_4": "Gāthāchandavasena vā-",
  "tika-vin11t0:390_5": "sadde ākārassa rassattaṃ.",
  "tika-vin11t0:390_6": "Patiṭṭhitanti patitaṃ.",
  "tika-vin11t0:390_7": "Tanti chijjamānaṃ taṃ suvaṇṇakhaṇḍādi.",
  "tika-vin11t0:390_8": "Yadi ākāse gacchantaṃ,",
  "tika-vin11t0:390_9": "patantaṃ vā hatthena gaṇhāti.",
  "tika-vin11t0:390_10": "Gahitahatthe ṭhitaṭṭhānameva ṭhānaṃ,",
  "tika-vin11t0:390_11": "tato kesaggamattampi apanentassa pārājikaṃ.",
  "tika-vin11t0:390_12": "Tathā gahetvā theyyacittena gacchato dutiyapāduddhāre.",
  "tika-vin11t0:390_13": "Vatthādīsu patitepi eseva nayo.",
  "tika-vin11t0:391_0": "Ākāsaṭṭhakathāvaṇṇanā.",
  "tika-vin11t0:392_0": "82.",
  "tika-vin11t0:392_1": "Mañcapīṭhādīsūti ettha ādi-",
  "tika-vin11t0:392_2": "saddena mañcapīṭhasadise vehāsabhūte aṭṭavitānādayo saṅgaṇhāti.",
  "tika-vin11t0:392_3": "Āmāsampīti hatthena vā kāyena vā āmasitabbaṃ vatthādiñca.",
  "tika-vin11t0:392_4": "Anāmāsampīti tathā aparāmasitabbaṃ suvaṇṇādiṃ.",
  "tika-vin11t0:392_5": "Āmasantassāti hatthādīhi parāmasantassa.",
  "tika-vin11t0:392_6": "“Dukkaṭa”nti iminā phandāpane thullaccayañca ṭhānācāvane pārājikañca heṭṭhā thalaṭṭhe vuttanayena viññātuṃ sakkāti atidisati.",
  "tika-vin11t0:392_7": "Ṭhānaparicchedo pana mañcādīhi eva ukkhipantassa catunnaṃ pādānaṃ vasena,",
  "tika-vin11t0:392_8": "tatraṭṭhameva gaṇhantassa mañcassa catūsu pādasīsesu phusitvā majjhe aphusitvā ṭhitassa khalimakkhitathaddhasāṭakassa catunnaṃ pādasīsānaṃ vasena,",
  "tika-vin11t0:392_9": "aṭanīsu phusitvā ṭhitassa aṭanīnaṃ vasena vā veditabbo.",
  "tika-vin11t0:393_0": "83.",
  "tika-vin11t0:393_1": "Vaṃseti cīvaravaṃse,",
  "tika-vin11t0:393_2": "iminā cīvaranikkhepanatthāya ṭhapitarukkhadaṇḍasalākārajjuādayo upalakkhitā.",
  "tika-vin11t0:393_3": "Oratoti attano ṭhitadisābhimukhato.",
  "tika-vin11t0:393_4": "Bhoganti saṃharitvā cīvaraṃ tassa nāmetvā ṭhapitamajjhaṭṭhānaṃ.",
  "tika-vin11t0:393_5": "Antanti nāmetvā ekato kataṃ,",
  "tika-vin11t0:393_6": "ubhayānaṃ vā antaṃ.",
  "tika-vin11t0:393_7": "Pārato katvāti vaṃsato parabhāge katvā.",
  "tika-vin11t0:394_0": "84.",
  "tika-vin11t0:394_1": "Cīvarena phuṭṭhokāsoti cīvarena phuṭṭhaṭṭhānaṃ.",
  "tika-vin11t0:394_2": "Tassāti tathā ṭhapitassa cīvarassa.",
  "tika-vin11t0:394_3": "So sakalo cīvaravaṃso ṭhānaṃ na tu hotīti matoti sambandho.",
  "tika-vin11t0:395_0": "85- 6.",
  "tika-vin11t0:395_1": "Orimantena phuṭṭhaṃ vā taṃ okāsanti sambandho.",
  "tika-vin11t0:395_2": "Cīvarabhogaṃ gahetvā theyyacittena attano abhimukhaṃ ākaḍḍhato attano ṭhitadisāya cīvaravaṃse cīvarena",
  "tika-vin11t0:395_3": "phusitvā ṭhitaṭṭhānapariyantaṃ itarena atikkāmayato cutīti sambandho.",
  "tika-vin11t0:395_4": "Itarena pārimantena bhittidisāya cīvarassa phuṭṭhokāsapariyantaṃ itarena phuṭṭhaṃ taṃ okāsaṃ orimantena atikkāmayato vā cutīti yojanā.",
  "tika-vin11t0:395_5": "Itarenāti pārimantena bhittipasse cīvaravaṃse phusitvā ṭhitacīvarapariyantena.",
  "tika-vin11t0:395_6": "Phuṭṭhaṃ cīvaravaṃsokāsaṃ.",
  "tika-vin11t0:395_7": "Orimantenāti attano ṭhitadisāya cīvaravaṃse phusitvā ṭhapitacīvarappadesena.",
  "tika-vin11t0:395_8": "Atikkāmayatoti kesaggamattampi atikkāmentassa.",
  "tika-vin11t0:396_0": "Evaṃ dīghantākaḍḍhane sambhavantaṃ vikappaṃ dassetvā idāni tiriyantena atikkamanavidhiṃ dassetumāha “dakkhiṇantenā”tiādi.",
  "tika-vin11t0:396_1": "Punāti atha vā.",
  "tika-vin11t0:396_2": "Dakkhiṇantena phuṭṭhaṭṭhānaṃ vāmantena atikkāmayato cutīti yojanā.",
  "tika-vin11t0:396_3": "Cīvaraṃ harituṃ cīvarābhimukhaṃ ṭhitassa attano dakkhiṇapasse cīvarakoṭiyā phuṭṭhaṃ cīvaraṭṭhitappadesaṃ",
  "tika-vin11t0:396_4": "vāmapasse cīvarantena atikkāmayato pārājikamevāti attho.",
  "tika-vin11t0:396_5": "Vāmantena phuṭṭhaṭṭhānaṃ itarena atikkāmayato vā cutīti yojanā.",
  "tika-vin11t0:396_6": "Vāmantena phuṭṭhaṭṭhānanti cīvarābhimukhaṃ ṭhitassa vāmapasse cīvarantena phuṭṭhaṃ cīvaraṭṭhitappadesaṃ.",
  "tika-vin11t0:396_7": "Itarena dakkhiṇapasse cīvarantena atikkāmayato vā cuti pārājikā hotīti attho.",
  "tika-vin11t0:397_0": "87.",
  "tika-vin11t0:397_1": "Vaṃsatoti cīvarena phusitvā ṭhitacīvaravaṃsappadesato.",
  "tika-vin11t0:397_2": "“Kesaggamatta”nti katthaci potthake likhanti,",
  "tika-vin11t0:397_3": "taṃ na gahetabbaṃ.",
  "tika-vin11t0:397_4": "“Ukkhitte”ti bhummekavacanantena samānādhikaraṇattā paccattekavacanantatā na yujjatīti.",
  "tika-vin11t0:397_5": "“Kesaggamatte ukkhitte”ti katthaci pāṭho dissati,",
  "tika-vin11t0:397_6": "so ca pamāṇaṃ.",
  "tika-vin11t0:398_0": "88.",
  "tika-vin11t0:398_1": "Vimocento thullaccayaṃ phuseti yojanā.",
  "tika-vin11t0:398_2": "Cīvaravaṃse phusāpetvā,",
  "tika-vin11t0:398_3": "aphusāpetvā vā rajjuyā bandhitvā ṭhapitacīvaraṃ gaṇhitukāmo theyyacittena bandhanaṃ mocento thullaccayaṃ āpajjatīti attho.",
  "tika-vin11t0:398_4": "Mutteti muttamatte.",
  "tika-vin11t0:398_5": "Pārājiko hoti ṭhānā cutabhāvatoti adhippāyo.",
  "tika-vin11t0:399_0": "89.",
  "tika-vin11t0:399_1": "Veṭhetvāti ettha “vaṃsamevā”ti sāmatthiyato labbhati.",
  "tika-vin11t0:399_2": "Cīvaravaṃsaṃ paliveṭhetvā tattheva ṭhapitacīvaraṃ nibbeṭhentassa bhikkhunopi ayaṃ nayoti sambandho.",
  "tika-vin11t0:399_3": "Nibbeṭhentassāti viniveṭhentassa.",
  "tika-vin11t0:399_4": "Ayaṃ nayoti “nibbeṭhentassa thullaccayaṃ,",
  "tika-vin11t0:399_5": "nibbeṭhite pārājika”nti yathāvuttanayamatidisati.",
  "tika-vin11t0:399_6": "Valayaṃ chindato vāpi ayaṃ nayoti sambandho.",
  "tika-vin11t0:399_7": "“Bhikkhuno, vaṃse, ṭhapitaṃ,",
  "tika-vin11t0:399_8": "cīvara”nti ca ānetvā yojetabbaṃ.",
  "tika-vin11t0:399_9": "Cīvaravaṃse pavesetvā ṭhapitaṃ cīvaravalayaṃ yathā chinnamatte ṭhānā cavati,",
  "tika-vin11t0:399_10": "tathā chindantassa bhikkhuno chedane thullaccayaṃ,",
  "tika-vin11t0:399_11": "chinne pārājikanti attho.",
  "tika-vin11t0:399_12": "Mocentassāpyayaṃ nayoti etthāpi “valaya”nti iminā saddhiṃ “bhikkhuno”tiādipadāni yojetabbāni.",
  "tika-vin11t0:399_13": "Cīvaravaṃse ṭhapitaṃ cīvaraṃ valayaṃ mocentassāpi thullaccayapārājikāni pubbe vuttanayāneva.",
  "tika-vin11t0:400_0": "Iha purimena api-",
  "tika-vin11t0:400_1": "saddena yathāvuttapakāradvaye sampiṇḍite itarena api-",
  "tika-vin11t0:400_2": "saddena avuttasampiṇḍanamantarena atthavisesābhāvato avuttamatthaṃ sampiṇḍeti,",
  "tika-vin11t0:400_3": "tena “ākāsagataṃ vā karoti,",
  "tika-vin11t0:400_4": "nīharati vā”ti pakāradvayaṃ saṅgaṇhāti.",
  "tika-vin11t0:400_5": "Tena rukkhamūle pavesetvā ṭhapitanidhisaṅkhalikavalayamiva cīvaravaṃse sabbaṭṭhānehipi aphusāpetvā cīvaravalayaṃ",
  "tika-vin11t0:400_6": "ākāsagataṃ karontassāpi cīvaravaṃsakoṭiyā bahi nīharantassāpi thullaccayapārājikāni vuttanayeneva ñātabbānīti",
  "tika-vin11t0:400_7": "eteyeva saṅgaṇhāti.",
  "tika-vin11t0:400_8": "“Valayaṃ chindato vāpi,",
  "tika-vin11t0:400_9": "mocentassa vāpi,",
  "tika-vin11t0:400_10": "valayaṃ ākāsagataṃ vā karoti,",
  "tika-vin11t0:400_11": "nīharati vā”ti imesu catūsu vikappesu ekampi tathā akatvā cīvaravalayaṃ cīvaravaṃse ghaṃsetvā ito cito",
  "tika-vin11t0:400_12": "ca sañcārentassa cīvaravalayassa sabbopi cīvaravaṃso ṭhānanti “ṭhānācāvanaṃ natthī”ti vuttabyatirekavasena",
  "tika-vin11t0:400_13": "dassitabbanti gahetabbaṃ.",
  "tika-vin11t0:401_0": "90.",
  "tika-vin11t0:401_1": "Ṭhapitassa hīti ettha pasiddhisūcakaṃ hi-",
  "tika-vin11t0:401_2": "saddaṃ ānetvā “cīvare viya hī”ti yojetvā visesatthajotakaṃ tu-",
  "tika-vin11t0:401_3": "saddaṃ ānetvā “ṭhapitassa tū”ti yojetabbaṃ.",
  "tika-vin11t0:401_4": "Atha vā nipātānamanekatthattā yathāṭhāne ṭhitānameva visesatthe hi- saddo,",
  "tika-vin11t0:401_5": "pasiddhiyaṃ tu-",
  "tika-vin11t0:401_6": "saddo ca yojetabbo.",
  "tika-vin11t0:401_7": "Vinicchayo veditabboti yojanā.",
  "tika-vin11t0:401_8": "Dīghato vā tiriyato vā pasāretvā cīvaravaṃse nikkhittassa cīvarassa vinicchayo pana saṃharitvā cīvaravaṃse ṭhapitacīvaravinicchayo viya vutto,",
  "tika-vin11t0:401_9": "“orimantena…pe…",
  "tika-vin11t0:401_10": "pārājikaṃ bhave”ti gāthāttaye vuttanayena veditabboti attho.",
  "tika-vin11t0:402_0": "91.",
  "tika-vin11t0:402_1": "Sikkāyāti olambikādhāre.",
  "tika-vin11t0:402_2": "Yaṃ bhaṇḍakanti sambandho.",
  "tika-vin11t0:402_3": "Pakkhipitvāti nivesetvā.",
  "tika-vin11t0:402_4": "Laggitaṃ hotīti olambitaṃ hoti.",
  "tika-vin11t0:402_5": "“Sikkāto taṃ haranto vā cuto”ti etasmiṃ vikappe sikkāya phuṭṭhaṭṭhānavasena ṭhānācāvanaṃ veditabbaṃ.",
  "tika-vin11t0:402_6": "Dutiyavikappe sikkāya,",
  "tika-vin11t0:402_7": "bandhanaṭṭhānassa ca bhittipasse phuṭṭhaṭṭhānaṃ yadi siyā,",
  "tika-vin11t0:402_8": "tassa ca vasena ṭhānācāvanaṃ veditabbaṃ.",
  "tika-vin11t0:403_0": "92- 3.",
  "tika-vin11t0:403_1": "Kuntādīti ādi-",
  "tika-vin11t0:403_2": "saddena bhindivālādi dīghavatthu gahetabbaṃ.",
  "tika-vin11t0:403_3": "Taṭṭikākhāṇukā viya bhittiyaṃ paṭipāṭiyā nivesitāni migasiṅgāni vā sūlāni vā nāgadantā nāma.",
  "tika-vin11t0:403_4": "Agge vāti kuntaphalakoṭiyaṃ vā.",
  "tika-vin11t0:403_5": "Bunde vāti kuntadantamūle vā.",
  "tika-vin11t0:403_6": "Parikaḍḍhatoti ujukaṃ ākaḍḍhato.",
  "tika-vin11t0:404_0": "Phuṭṭhokāsanti tasmiṃ tasmiṃ nāgadante phuṭṭhaṭṭhānaṃ atikkāmayato kesaggamattena parājayo siyāti sambandho,",
  "tika-vin11t0:404_1": "ṭhapitaṭṭhapitaṭṭhānaṃ vihāya kesaggamattampi atikkāmayato pārājikanti attho.",
  "tika-vin11t0:404_2": "Kesaggena antarena hetunā parājayoti gahetabbaṃ,",
  "tika-vin11t0:404_3": "kesaggamattampi apanayanahetu pārājikaṃ hotīti attho.",
  "tika-vin11t0:405_0": "94- 5.",
  "tika-vin11t0:405_1": "Evaṃ dīghato ākaḍḍhane,",
  "tika-vin11t0:405_2": "ukkhipane ca vinicchayaṃ dassetvā tiriyaṃ ākaḍḍhane,",
  "tika-vin11t0:405_3": "parato nayane ca vinicchayaṃ dassetumāha “pākārābhimukho”tiādi.",
  "tika-vin11t0:405_4": "Ākaḍḍhatīti attano ṭhitaṭṭhānābhimukhaṃ āviñchati.",
  "tika-vin11t0:405_5": "Orimantaphuṭṭhokāsanti orimantena phuṭṭhokāsaṃ,",
  "tika-vin11t0:405_6": "attano disāya kuntadaṇḍena phuṭṭhokāsanti attho.",
  "tika-vin11t0:405_7": "Ettha accayanakiriyāsambandhe sāmivacanappasaṅge upayogavacanaṃ.",
  "tika-vin11t0:405_8": "“Sakammakadhātuppayoge upayogavacanassa māgadhikavohāre dassanato kammattheyeva upayogavacana”nti eke vadanti,",
  "tika-vin11t0:405_9": "etaṃ kaccāyanalakkhaṇena samānaṃ.",
  "tika-vin11t0:405_10": "Itarantaccayeti itarantena kato accayoti itarantaccayo,",
  "tika-vin11t0:405_11": "majjhepadalopasamāso,",
  "tika-vin11t0:405_12": "pārimantena kattabbātikkame kateti attho.",
  "tika-vin11t0:405_13": "Kesaggena cutoti yojanā.",
  "tika-vin11t0:405_14": "Yathāvuttoyeva attho.",
  "tika-vin11t0:406_0": "Parato pellantassāti parato katvā pellantassa,",
  "tika-vin11t0:406_1": "bhittipassābhimukhaṃ katvā nippīḷentassāti attho.",
  "tika-vin11t0:406_2": "Tathevāti “kesaggena cuto”ti ākaḍḍhati.",
  "tika-vin11t0:406_3": "Ṭhapitepi ca kuntādimhi ayaṃ nayoti yojanā.",
  "tika-vin11t0:406_4": "“Kesaggenā”tiādinā ayameva vinicchayanayo vattabboti attho.",
  "tika-vin11t0:407_0": "96.",
  "tika-vin11t0:407_1": "Tālassa phalaṃ cālentassa assa bhikkhuno yena phalena vatthu pañcamāsakaṃ pūrati,",
  "tika-vin11t0:407_2": "tasmiṃ phale bandhanā mutte pārājikaṃ bhaveti yojanā.",
  "tika-vin11t0:408_0": "97.",
  "tika-vin11t0:408_1": "Tālassa piṇḍiṃ chindatīti tālaphalakaṇṇikaṃ chindati.",
  "tika-vin11t0:408_2": "Yāya vatthu pūrati,",
  "tika-vin11t0:408_3": "tassā chinnamattāya “assa pārājikaṃ siyā”ti heṭṭhā vuttanayo idhāpi yojetabbo.",
  "tika-vin11t0:408_4": "Tālapiṇḍi sace ākāsagatā hoti,",
  "tika-vin11t0:408_5": "piṇḍimūlameva ṭhānaṃ.",
  "tika-vin11t0:408_6": "Paṇṇadaṇḍe vā paṇṇe vā apassāya ṭhitā ce,",
  "tika-vin11t0:408_7": "ṭhitaṭṭhānehi saha piṇḍimūlaṃ gahetvā ṭhānabhedaṃ ñatvā ṭhānācāvanena pārājikampi daṭṭhabbaṃ.",
  "tika-vin11t0:408_8": "Eseva nayoti “yena vatthu pūrati,",
  "tika-vin11t0:408_9": "tasmiṃ bandhanā mutte assa pārājikaṃ siyā”ti yathāvutto eva nayo.",
  "tika-vin11t0:408_10": "Etesu sabbesu ṭhānesu pārājikavītikkamato pubbabhāgānantarappayoge thullaccayañca sahapayoge pācittiyaṭṭhāne",
  "tika-vin11t0:408_11": "dukkaṭañca tatopi pubbapayoge pācittiyaṭṭhāne pācittiyañca dukkaṭañca gamanadutiyapariyesanādiavasesapayogesu",
  "tika-vin11t0:408_12": "adinnādānapubbakattā dukkaṭañca asammuyhantehi veditabbaṃ.",
  "tika-vin11t0:409_0": "Vehāsaṭṭhakathāvaṇṇanā.",
  "tika-vin11t0:410_0": "98.",
  "tika-vin11t0:410_1": "Udake nidhiṭṭhānaṃ gacchatoti sambandho.",
  "tika-vin11t0:410_2": "Agambhīrodake nidhiṭṭhānaṃ padavārena gacchato pade pade pubbapayoge dukkaṭaṃ hotīti yojanā.",
  "tika-vin11t0:410_3": "Gambhīre pana tathāti “padavārena gacchato dukkaṭa”nti yathāvuttamatidisati.",
  "tika-vin11t0:410_4": "Gacchatoti tarato,",
  "tika-vin11t0:410_5": "hatthaṃ acāletvā tarantassa padavāragaṇanāya,",
  "tika-vin11t0:410_6": "hatthena ca vāyamantassa “padavārenā”ti idaṃ upalakkhaṇanti katvā hatthavāragaṇanāya padavāragaṇanāya dukkaṭāni veditabbāni.",
  "tika-vin11t0:410_7": "Tena vuttaṃ aṭṭhakathāyaṃ “gambhīre hatthehi vā pādehi vā payogaṃ karontassa hatthavārehi vā padavārehi vā payoge payoge dukkaṭa”nti.",
  "tika-vin11t0:411_0": "Ummujjanādisūti ettha ādi-",
  "tika-vin11t0:411_1": "saddena nimujjanaṃ saṅgaṇhāti.",
  "tika-vin11t0:411_2": "Etthāpi “tathā”ti anuvattamānattā payoge payoge dukkaṭanti ayamattho veditabbo.",
  "tika-vin11t0:411_3": "Nihitakumbhiyā gahaṇatthaṃ nimujjanummujjanesupi hatthavārena,",
  "tika-vin11t0:411_4": "padavārena,",
  "tika-vin11t0:411_5": "hatthapadavārehi ca dukkaṭamevāti vuttaṃ hoti.",
  "tika-vin11t0:411_6": "Tenāha aṭṭhakathāyaṃ “eseva nayo kumbhigahaṇatthaṃ nimujjanummujjanesū”ti.",
  "tika-vin11t0:412_0": "Imissā gāthāya “nidhiṭṭhānaṃ gacchato dukkaṭa”nti vacanato tathā gacchantassa udakasappacaṇḍamacchadassanena",
  "tika-vin11t0:412_1": "bhāyitvā palāyantassa gamanassa atadatthattā anāpattīti byatirekena viññāyati.",
  "tika-vin11t0:412_2": "Ettha dutiyapariyesanādisabbapayogesu pācittiyaṭṭhāne pācittiyañca pācittiyena saha dukkaṭañca avasesapayogesu",
  "tika-vin11t0:412_3": "suddhadukkaṭañca sahapayoge bhājanāmasane anāmāsadukkaṭañca phandāpane thullaccayañca ṭhānācāvane pārājikañca",
  "tika-vin11t0:412_4": "nidhikumbhiyā vuttanayena viññātuṃ sakkāti na vuttanti daṭṭhabbaṃ.",
  "tika-vin11t0:412_5": "Tattha ṭhānabhedo pañcadhā hoti,",
  "tika-vin11t0:412_6": "idha pīḷetvā osāretuṃ sakkuṇeyyattā adhodisāya saha chabbidhaṃ hotīti ayametesaṃ viseso.",
  "tika-vin11t0:413_0": "99.",
  "tika-vin11t0:413_1": "Tattha jātakapupphesūti tasmiṃ jale ruḷhesu uppalādikusumesu,",
  "tika-vin11t0:413_2": "niddhāraṇe bhummaṃ.",
  "tika-vin11t0:413_3": "Yena pupphenāti niddhāritabbaṃ.",
  "tika-vin11t0:413_4": "Chindatoti ettha vattamānakālavasena atthaṃ aggahetvā “chinnavato”ti bhūtavasena attho gahetabbo.",
  "tika-vin11t0:413_5": "Evaṃ aggahite antimassa payogassa yāva anuparamo,",
  "tika-vin11t0:413_6": "thullaccayārahattā pārājikavacanassa vatthuvirodhitāya ca imasseva pacchimakusumassa kantanakāle pupphanāḷapasse",
  "tika-vin11t0:413_7": "tacamattepi acchinne pārājikaṃ natthīti dassetuṃ “ekanāḷa…pe…",
  "tika-vin11t0:413_8": "parirakkhatī”ti ettheva anantare vuccamānanayassa viruddhattā ca imaṃ vinicchayaṃ dassetuṃ likhitassa “yasmiṃ pupphe vatthu pūrati,",
  "tika-vin11t0:413_9": "tasmiṃ chinnamatte pārājika”nti aṭṭhakathāvacanassa viruddhattā ca vattamānakālamagahetvā bhūtakālasseva",
  "tika-vin11t0:413_10": "gahetabbattā “kadā devadatta āgatosī”ti pañhassa “esohamāgacchāmi,",
  "tika-vin11t0:413_11": "āgacchantaṃ mā maṃ vijjhā”ti uttare viya vattamānasamīpe vattamānevāti bhūte vattamānabyapadesato vuttanti daṭṭhabbaṃ.",
  "tika-vin11t0:414_0": "100.",
  "tika-vin11t0:414_1": "“Uppalajātiyā”ti iminā “padumajātiyā”ti byatirekato vuttattā “padumajātikānaṃ pana daṇḍe chinne abbhantare",
  "tika-vin11t0:414_2": "suttaṃ acchinnampi rakkhatī”ti aṭṭhakathānayo saṅgahitoti daṭṭhabbaṃ.",
  "tika-vin11t0:414_3": "Ekanāḷassa vā passeti “nāḷassa ekapasse”ti vattabbe gāthābandhasukhatthaṃ vuttanti veditabbaṃ.",
  "tika-vin11t0:414_4": "Tatoti nāḷato.",
  "tika-vin11t0:415_0": "101.",
  "tika-vin11t0:415_1": "Bhārabaddhakusumesu vinicchayassa vakkhamānattā chinditvā ṭhapitesūti abaddhakusumavasena gahetabbaṃ.",
  "tika-vin11t0:415_2": "Pubbe vuttanayenāti tatrajātakakusumesu vuttavinicchayānusārena.",
  "tika-vin11t0:415_3": "“Yena pupphena pūrati,",
  "tika-vin11t0:415_4": "tasmiṃ chinnamatte”ti avatvā gahitamatte pārājikanti yojanā cettha viseso.",
  "tika-vin11t0:416_0": "102.",
  "tika-vin11t0:416_1": "Bhāraṃ katvā baddhāni bhārabaddhānīti majjhapadalopīsamāso.",
  "tika-vin11t0:416_2": "Pupphānīti pādagghanakāni uppalādikusumāni.",
  "tika-vin11t0:416_3": "Chasvākāresūti udake osīdāpetuṃ sakkuṇeyyattā adhodisāya saha catasso disā,",
  "tika-vin11t0:416_4": "uddhanti imāsu chasu disāsu,",
  "tika-vin11t0:416_5": "niddhāraṇe bhummaṃ.",
  "tika-vin11t0:416_6": "Kenaci ākārenāti niddhāretabbadassanaṃ.",
  "tika-vin11t0:416_7": "Ṭhānācāvanassa sādhakatamattā karaṇeyeva karaṇavacanaṃ.",
  "tika-vin11t0:416_8": "Nassatīti pādagghanakapupphānaṃ ṭhānācāvanena pārājikamāpajjitvā lokiyalokuttarānaṃ anavasesaguṇānaṃ",
  "tika-vin11t0:416_9": "patiṭṭhānabhūtaṃ pātimokkhasaṃvarasīlaṃ nāsetvā sayaṃ guṇamaraṇena mīyatīti attho.",
  "tika-vin11t0:417_0": "103.",
  "tika-vin11t0:417_1": "Pupphānaṃ kalāpanti pādagghanakauppalādikusumakalāpaṃ.",
  "tika-vin11t0:417_2": "Udakaṃ cāletvāti yathā vīci uṭṭhāti,",
  "tika-vin11t0:417_3": "tathā cāletvā.",
  "tika-vin11t0:417_4": "Pupphaṭṭhānāti pupphānaṃ ṭhitaṭṭhānā.",
  "tika-vin11t0:417_5": "Cāvetīti kalāpaṃ kesaggamattampi apaneti.",
  "tika-vin11t0:417_6": "“Pupphaṃ ṭhānā cāvetī”ti katthaci potthakesu pāṭho dissati.",
  "tika-vin11t0:417_7": "Pupphakalāpasseva gahitattā purimoyeva gahetabbo.",
  "tika-vin11t0:418_0": "104.",
  "tika-vin11t0:418_1": "“Ettha gataṃ gahessāmī”ti saha pāṭhasesena yojanā.",
  "tika-vin11t0:418_2": "Parikappetīti “ettha gataṃ gahessāmī”ti ṭhānaṃ paricchinditvā takketi.",
  "tika-vin11t0:418_3": "Rakkhatīti ṭhānācāvanepi sati so parikappo pārājikāpattito taṃ bhikkhuṃ rakkhati.",
  "tika-vin11t0:418_4": "Gataṭṭhānāti pupphakalāpena gataṃ sampattañca taṃ ṭhānañcāti viggaho.",
  "tika-vin11t0:418_5": "“Uddharanto”ti etena “pupphānaṃ kalāpa”nti ānetvā sambandhitabbaṃ.",
  "tika-vin11t0:418_6": "“Kataṭṭhānā”tipi pāṭho,",
  "tika-vin11t0:418_7": "katā pupphānaṃ ṭhānā uddharantoti sambandho.",
  "tika-vin11t0:418_8": "Udakaṃ cāletvā vīciyo uṭṭhāpetvā vīcippahārena udakapiṭṭhena parikappitaṭṭhānaṃ sampattaṃ pupphakalāpaṃ",
  "tika-vin11t0:418_9": "ṭhitaṭṭhānā uddharanto kesaggamattampi ṭhānā cāventoti attho.",
  "tika-vin11t0:418_10": "“Ṭhānā”ti idaṃ “bhaṭṭho”ti iminā sambandhanīyaṃ.",
  "tika-vin11t0:418_11": "Bhaṭṭho nāma pavuccatīti attanā samādāya rakkhiyamānā pātimokkhasaṃvarasīlasaṅkhātasabbaguṇaratanaṅkurābhinibbattaṭṭhānā patito nāma hotīti pavuccati.",
  "tika-vin11t0:419_0": "105.",
  "tika-vin11t0:419_1": "Jalato accuggatassāti ettha “pupphassā”ti sāmatthiyā labbhati.",
  "tika-vin11t0:419_2": "Jalapiṭṭhito accuggatassa pupphassa sakalajalaṃ ṭhānaṃ,",
  "tika-vin11t0:419_3": "kaddamapiṭṭhito paṭṭhāya udakapiṭṭhipariyantaṃ pupphadaṇḍena pharitvā ṭhitaṃ sabbamudakaṃ ṭhānanti vuttaṃ hoti.",
  "tika-vin11t0:419_4": "Uppāṭetvāti pupphaggaṃ ākaḍḍhitvā uppīḷetvā.",
  "tika-vin11t0:419_5": "Tatoti tasmā pupphaṭṭhānabhūtasakalajalarāsito.",
  "tika-vin11t0:419_6": "Ujunti ujuṃ katvā.",
  "tika-vin11t0:419_7": "Uddharatoti uppāṭentassa.",
  "tika-vin11t0:420_0": "106.",
  "tika-vin11t0:420_1": "Nāḷanteti uppāṭitapupphanāḷassa mūlakoṭiyā.",
  "tika-vin11t0:420_2": "Jalatoti udakapiṭṭhito.",
  "tika-vin11t0:420_3": "Muttamatte kesaggamattaṃ dūraṃ katvāti pāṭhasesayojanā kātabbā.",
  "tika-vin11t0:420_4": "“Jalato”ti paṭhamatatiyapādesu dvikkhattuṃ vacanaṃ atthāvisesepi padāvuttialaṅkāre aḍḍhayamakavasena vuttattā punaruttidoso na hotīti veditabbaṃ.",
  "tika-vin11t0:420_5": "“Muttamatte,",
  "tika-vin11t0:420_6": "amutte”ti ca sambandhitabbaṃ,",
  "tika-vin11t0:420_7": "atthānaṃ vā visesato ubhayattha vuttanti veditabbaṃ.",
  "tika-vin11t0:420_8": "Tasmiṃ nāḷanteti sambandho.",
  "tika-vin11t0:421_0": "107.",
  "tika-vin11t0:421_1": "Tassa nāmetvā uppāṭitassa.",
  "tika-vin11t0:421_2": "Saha gacchena uppāṭitassāpi ayameva vinicchayo.",
  "tika-vin11t0:421_3": "Idha pana sabbapupphapaṇṇanāḷāni mūlato pabhuti paṭhamaṃ ṭhitaṭṭhānato apanāmanavasena ṭhānācāvanaṃ veditabbaṃ.",
  "tika-vin11t0:421_4": "Evaṃ pupphādīni uppāṭentassa bhūtagāmavikopanāpattiyā ṭhāne sahapayogadukkaṭaṃ hotīti veditabbaṃ.",
  "tika-vin11t0:422_0": "108- 9.",
  "tika-vin11t0:422_1": "Baḷisādimacchaggahaṇopakaraṇānaṃ vacanato,",
  "tika-vin11t0:422_2": "jale ṭhitamatamacchānaṃ vinicchayassa ca vakkhamānattā maccheti jīvamānakamacchānaṃ gahaṇaṃ.",
  "tika-vin11t0:422_3": "Upalakkhaṇavasena vā avuttasamuccayattha vā-",
  "tika-vin11t0:422_4": "saddena vā khipakādīni macchavadhopakaraṇāni vuttānevāti daṭṭhabbaṃ.",
  "tika-vin11t0:422_5": "Vatthūti pādo.",
  "tika-vin11t0:422_6": "Tasmiṃ macche.",
  "tika-vin11t0:422_7": "Uddhaṭoyeva uddhaṭamatto, maccho, tasmiṃ.",
  "tika-vin11t0:422_8": "Jalāti udakato kesaggamattampi apanetvā ukkhittamatteti vuttaṃ hoti.",
  "tika-vin11t0:423_0": "110.",
  "tika-vin11t0:423_1": "Pupphānaṃ viya macchānampi ṭhitaṭṭhānameva ṭhānanti aggahetvā sakalajalaṃ ṭhānaṃ katvā kasmā vuttanti āha “ṭhānaṃ salilajānaṃ hī”tiādi.",
  "tika-vin11t0:423_2": "Salile jātā salilajā,",
  "tika-vin11t0:423_3": "iti pakaraṇato macchāyeva vuccanti.",
  "tika-vin11t0:423_4": "Atthappakaraṇasaddantarasannidhānādīhi saddā visesatthaṃ vadantīti.",
  "tika-vin11t0:423_5": "Hīti pasiddhiyaṃ.",
  "tika-vin11t0:423_6": "Kevalanti avadhāraṇe,",
  "tika-vin11t0:423_7": "jalamevāti vuttaṃ hoti.",
  "tika-vin11t0:423_8": "Iminā bahiudakaṃ nivattitaṃ hoti.",
  "tika-vin11t0:423_9": "Sakalaṃ jalameva ṭhānaṃ yasmā,",
  "tika-vin11t0:423_10": "tasmā salilaṭṭhaṃ jalā vimocento pārājiko hotīti hetuhetumantabhāvena yojanā veditabbā.",
  "tika-vin11t0:423_11": "Āpannaṃ parājetīti pārājikā, āpatti,",
  "tika-vin11t0:423_12": "sā etassa atthīti pārājiko, puggalo.",
  "tika-vin11t0:424_0": "111.",
  "tika-vin11t0:424_1": "Nīraṃ udakaṃ.",
  "tika-vin11t0:424_2": "Vārimhi jale jāto vārijo,",
  "tika-vin11t0:424_3": "iti pakaraṇato macchova gayhati.",
  "tika-vin11t0:424_4": "Eteneva ākāse uppatitamaccho,",
  "tika-vin11t0:424_5": "gocaratthāya ca thalamuggatakummādayo upalakkhitāti veditabbaṃ.",
  "tika-vin11t0:424_6": "Tesaṃ gahaṇe vinicchayo ākāsaṭṭhathalaṭṭhakathāya vuttanayena veditabbo.",
  "tika-vin11t0:424_7": "Bhaṇḍagghena viniddiseti dukkaṭādivatthuno bhaṇḍassa agghavasena dukkaṭathullaccayapārājikāpattiyo vadeyyāti attho.",
  "tika-vin11t0:425_0": "112.",
  "tika-vin11t0:425_1": "Taḷāketi sarasmiṃ,",
  "tika-vin11t0:425_2": "iminā ca vāpipokkharaṇisobbhādijalāsayā saṅgayhanti.",
  "tika-vin11t0:425_3": "Nadiyāti ninnagāya,",
  "tika-vin11t0:425_4": "iminā ca kandarādayo saṅgayhanti.",
  "tika-vin11t0:425_5": "Ninneti āvāṭe.",
  "tika-vin11t0:425_6": "Macchavisaṃ nāmāti ettha nāma-",
  "tika-vin11t0:425_7": "saddo saññāyaṃ.",
  "tika-vin11t0:425_8": "Macchavisanāmakaṃ madanaphalādikaṃ daṭṭhabbaṃ.",
  "tika-vin11t0:425_9": "Gateti visapakkhipake macchaghātake gate.",
  "tika-vin11t0:426_0": "114.",
  "tika-vin11t0:426_1": "Sāmikesūti visaṃ yojetvā gatesu macchasāmikesu.",
  "tika-vin11t0:426_2": "Āharantesūti āharāpentesu.",
  "tika-vin11t0:426_3": "Bhaṇḍadeyyanti bhaṇḍañca taṃ deyyañcāti viggaho,",
  "tika-vin11t0:426_4": "attanā gahitavatthuṃ vā tadagghanakaṃ vā bhaṇḍaṃ dātabbanti attho.",
  "tika-vin11t0:427_0": "115. Maccheti matamacche. Seseti namatamacche.",
  "tika-vin11t0:428_0": "116.",
  "tika-vin11t0:428_1": "Amatesu gahitesūti pakaraṇato labbhati,",
  "tika-vin11t0:428_2": "nimittatthe cetaṃ bhummaṃ.",
  "tika-vin11t0:428_3": "Anāpattiṃ vadantīti adinnādānāpattiyā anāpattiṃ vadanti,",
  "tika-vin11t0:428_4": "māraṇappattiyā pācittiyaṃ hoteva.",
  "tika-vin11t0:428_5": "Ayañca vinicchayo arakkhitaagopitesu assāmikataḷākādīsu veditabbo.",
  "tika-vin11t0:429_0": "Udakaṭṭhakathāvaṇṇanā.",
  "tika-vin11t0:430_0": "117.",
  "tika-vin11t0:430_1": "Nāvanti ettha “nāvā nāma yāya taratī”ti vacanato jalatāraṇārahaṃ antamaso ekampi vahantaṃ rajanadoṇiveṇukalāpādikaṃ veditabbaṃ.",
  "tika-vin11t0:430_2": "Nāvaṭṭhaṃ nāma bhaṇḍaṃ yaṃ kiñci indriyabaddhaṃ vā anindriyabaddhaṃ vā.",
  "tika-vin11t0:430_3": "“Thenetvā gaṇhissāmī”ti iminā “theyyacittassā”ti imamatthaṃ viññāpeti.",
  "tika-vin11t0:430_4": "Pāduddhāreti dutiyapariyesanādiatthaṃ gacchantassa pade pade.",
  "tika-vin11t0:430_5": "Dosāti dukkaṭāpattiyo.",
  "tika-vin11t0:430_6": "Vuttāti “nāvaṭṭhaṃ bhaṇḍaṃ avaharissāmī’ti theyyacitto dutiyaṃ vā pariyesati gacchati vā,",
  "tika-vin11t0:430_7": "āpatti dukkaṭassā”ti padabhājaniyaṃ bhagavatā vuttā,",
  "tika-vin11t0:430_8": "iminā pubbapayogasahapayogadukkaṭāni,",
  "tika-vin11t0:430_9": "phandāpane thullaccayaṃ,",
  "tika-vin11t0:430_10": "ṭhānācāvane pārājikañca upalakkhaṇavasena dassitanti veditabbaṃ.",
  "tika-vin11t0:431_0": "118.",
  "tika-vin11t0:431_1": "Caṇḍasoteti vegena gacchante udakappavāhe,",
  "tika-vin11t0:431_2": "“caṇḍasote”ti iminā bandhanaṃ vinā sabhāvena aṭṭhitabhāvassa sūcanato “bandhanameva ṭhāna”nti vuttaṭṭhānaparicchedassa kāraṇaṃ dassitanti veditabbaṃ.",
  "tika-vin11t0:431_3": "Yasmā caṇḍasote baddhā,",
  "tika-vin11t0:431_4": "tasmā bandhanamekameva ṭhānaṃ matanti vuttaṃ hoti.",
  "tika-vin11t0:431_5": "Tasminti bandhane.",
  "tika-vin11t0:431_6": "Dhīrā vinayadharā.",
  "tika-vin11t0:432_0": "119- 120.",
  "tika-vin11t0:432_1": "“Niccale udake nāva-",
  "tika-vin11t0:432_2": "mabandhanamavaṭṭhita”nti iminā chadhā ṭhānaparicchedassa labbhamānatte kāraṇaṃ dasseti.",
  "tika-vin11t0:432_3": "Nāvaṃ kaḍḍhato tassa pārājikanti sambandho.",
  "tika-vin11t0:432_4": "Punapi kiṃ karontoti āha “ekenantena samphuṭṭha”ntiādi.",
  "tika-vin11t0:432_5": "Taṃ nāvaṃ atikkāmayatoti sambandho.",
  "tika-vin11t0:432_6": "Etthāpi “kaḍḍhitavato atikkamitavato”ti bhūtavasena attho yojetabbo.",
  "tika-vin11t0:432_7": "Yamettha vattabbaṃ,",
  "tika-vin11t0:432_8": "taṃ heṭṭhā vuttanayameva.",
  "tika-vin11t0:433_0": "121.",
  "tika-vin11t0:433_1": "Evaṃ catupassākaḍḍhane vinicchayaṃ dassetvā idāni uddhaṃ,",
  "tika-vin11t0:433_2": "adho ca ukkhipanaosīdāpanesu vinicchayaṃ dassetumāha “tathā”tiādi.",
  "tika-vin11t0:433_3": "Tathāti “tassa pārājika”nti ākaḍḍhati.",
  "tika-vin11t0:433_4": "Kasmiṃ kāleti āha “uddhaṃ kesaggamattampī”tiādi.",
  "tika-vin11t0:433_5": "Adhonāvātalanti nāvātalassa adho adhonāvātalaṃ,",
  "tika-vin11t0:433_6": "tasmiṃ uddhaṃ kesaggamattampi udakamhā vimociteti iminā sambandho.",
  "tika-vin11t0:433_7": "Tena phuṭṭhaṃ kesaggamattampi mukhavaṭṭiyā vimociteti yojanā.",
  "tika-vin11t0:433_8": "Tenāti adhonāvātalena phuṭṭhe udake mukhavaṭṭiyā karaṇabhūtāya kesaggamattampi vimociteti gahetabbaṃ.",
  "tika-vin11t0:434_0": "122.",
  "tika-vin11t0:434_1": "Tīre bandhitvā pana niccale jale ṭhapitā yā nāvā,",
  "tika-vin11t0:434_2": "tassā nāvāya ṭhānaṃ bandhanañca ṭhitokāso cāti dvidhā matanti yojanā.",
  "tika-vin11t0:435_0": "123.",
  "tika-vin11t0:435_1": "Pubbaṃ paṭhamaṃ bandhanassa vimocane thullaccayaṃ hotīti yojanā.",
  "tika-vin11t0:435_2": "Kenacupāyenāti “purato pacchato vāpī”tiādikkamena yathāvuttopāyachakkesu yena kenaci upāyenāti attho.",
  "tika-vin11t0:435_3": "Ṭhānā cāveti nāvaṃ.",
  "tika-vin11t0:436_0": "124.",
  "tika-vin11t0:436_1": "Paṭhamaṃ ṭhānā cāvetvāti “purato pacchato vā”tiādinā yathāvuttesu chasu ākāresu aññatarena ākārena nāvaṃ ṭhapitaṭṭhānato paṭhamaṃ cāvetvā.",
  "tika-vin11t0:436_2": "Eseva ca nayoti nāvāya paṭhamaṃ ṭhitaṭṭhānato cāvane thullaccayaṃ,",
  "tika-vin11t0:436_3": "pacchā bandhanamocane pārājikanti eseva nayo netabboti attho.",
  "tika-vin11t0:436_4": "Ettha ca “tīre bandhitvā niccale udake ṭhapitanāvāya bandhanañca ṭhitokāso cāti dve ṭhānāni,",
  "tika-vin11t0:436_5": "taṃ paṭhamaṃ bandhanā moceti,",
  "tika-vin11t0:436_6": "thullaccayaṃ.",
  "tika-vin11t0:436_7": "Pacchā channaṃ ākārānaṃ aññatarena ṭhānā cāveti,",
  "tika-vin11t0:436_8": "pārājikaṃ.",
  "tika-vin11t0:436_9": "Paṭhamaṃ ṭhānā cāvetvā pacchā bandhanamocanepi eseva nayo”ti aṭṭhakathāyaṃ vuttavinicchayo saṅgahito.",
  "tika-vin11t0:436_10": "Āmasanaphandāpanesu dukkaṭathullaccayāni heṭṭhā kumbhiyaṃ vuttanayeneva ñātuṃ sakkuṇeyyattā na vuttānīti veditabbaṃ.",
  "tika-vin11t0:436_11": "Evamuparipi.",
  "tika-vin11t0:437_0": "125.",
  "tika-vin11t0:437_1": "Ussāretvāti udakato thalaṃ āropetvā.",
  "tika-vin11t0:437_2": "Nikujjitvāti adhomukhaṃ katvā.",
  "tika-vin11t0:437_3": "Thale ṭhapitāya nāvāya mukhavaṭṭiyā phuṭṭhokāso eva ṭhānanti yojanā.",
  "tika-vin11t0:437_4": "Hīti viseso,",
  "tika-vin11t0:437_5": "tena jalaṭṭhato thalaṭṭhāya nāvāya vuttaṃ visesaṃ joteti.",
  "tika-vin11t0:438_0": "126.",
  "tika-vin11t0:438_1": "Ettha adho osīdāpanassa alabbhamānatāya taṃ vinā itaresaṃ pañcannaṃ ākārānaṃ vasena ṭhānācāvanaṃ dassetumāha “ñeyyo”tiādi.",
  "tika-vin11t0:438_2": "Yato kutocīti tiriyaṃ catassannaṃ,",
  "tika-vin11t0:438_3": "uparidisāya ca vasena yaṃ kiñci disābhimukhaṃ kesaggamattampi atikkamento.",
  "tika-vin11t0:439_0": "127.",
  "tika-vin11t0:439_1": "Ukkujjitāyapīti uddhaṃmukhaṃ ṭhapitāyapi.",
  "tika-vin11t0:439_2": "Ghaṭikānanti dārukhaṇḍānaṃ.",
  "tika-vin11t0:439_3": "“Tathā”ti iminā “ñeyyo ṭhānaparicchedo”tiādinā vuttanayaṃ atidisati.",
  "tika-vin11t0:439_4": "So pana ukkujjitvā bhūmiyaṃ ṭhapitanāvāya yujjati.",
  "tika-vin11t0:439_5": "Ghaṭikānaṃ upari ṭhapitāya pana nāgadantesu ṭhapitakunte vuttavinicchayo yujjati.",
  "tika-vin11t0:440_0": "128.",
  "tika-vin11t0:440_1": "“Theyyā”ti idaṃ “pājentassā”ti visesanaṃ.",
  "tika-vin11t0:440_2": "Tittheti titthāsannajale.",
  "tika-vin11t0:440_3": "Arittenāti kenipātena.",
  "tika-vin11t0:440_4": "Phiyenāti pājanaphalakena.",
  "tika-vin11t0:440_5": "Pājentassāti pesentassa.",
  "tika-vin11t0:440_6": "“Taṃ pājetī”tipi pāṭho dissati,",
  "tika-vin11t0:440_7": "taṃ nāvaṃ yo pājeti,",
  "tika-vin11t0:440_8": "tassa parājayoti attho.",
  "tika-vin11t0:441_0": "129- 30.",
  "tika-vin11t0:441_1": "Chattanti ātapavāraṇaṃ.",
  "tika-vin11t0:441_2": "Paṇāmetvāti yathā vātaṃ gaṇhāti,",
  "tika-vin11t0:441_3": "tathā paṇāmetvā.",
  "tika-vin11t0:441_4": "Ussāpetvāva cīvaranti cīvaraṃ uddhaṃ uccāretvā vā.",
  "tika-vin11t0:441_5": "Gāthāchandavasena ‘va’iti rassattaṃ.",
  "tika-vin11t0:441_6": "Laṅkārasadisanti pasāritapaṭasarikkhakaṃ.",
  "tika-vin11t0:441_7": "Samīraṇanti mālutaṃ.",
  "tika-vin11t0:441_8": "Na doso tassa vijjatīti idaṃ vātassa avijjamānakkhaṇe evaṃ karoto pacchā āgatena vātena nītanāvāya vasena vuttaṃ.",
  "tika-vin11t0:441_9": "Vāyamāne pana vāte evaṃ karontassa āpattiyevāti daṭṭhabbaṃ.",
  "tika-vin11t0:442_0": "131- 2.",
  "tika-vin11t0:442_1": "Sayameva upāgatanti sambandho.",
  "tika-vin11t0:442_2": "Gāmasamīpe titthaṃ gāmatitthaṃ.",
  "tika-vin11t0:442_3": "Tanti nāvaṃ.",
  "tika-vin11t0:442_4": "Ṭhānāti chattena vā cīvarena vā gahitavātena gantvā gāmatitthe ṭhitaṭṭhānā.",
  "tika-vin11t0:442_5": "Acālentoti phandāpanampi akaronto,",
  "tika-vin11t0:442_6": "iminā thullaccayassāpi abhāvaṃ dasseti.",
  "tika-vin11t0:442_7": "“Acāvento”tipi pāṭho,",
  "tika-vin11t0:442_8": "ṭhitaṭṭhānato kesaggamattampi anapanentoti attho,",
  "tika-vin11t0:442_9": "iminā pārājikābhāvaṃ dasseti.",
  "tika-vin11t0:442_10": "Kiṇitvāti mūlena vikkiṇitvā.",
  "tika-vin11t0:442_11": "Sayameva ca gacchantinti ettha ca-",
  "tika-vin11t0:442_12": "kāro vattabbantarasamuccaye.",
  "tika-vin11t0:442_13": "Tathā paṇāmitachattena vā ussāpitacīvarena vā gahitavātena attanā gacchantiṃ.",
  "tika-vin11t0:442_14": "Ṭhānā cāvetīti attanā icchitadisābhimukhaṃ katvā pājanavasena gamanaṭṭhānā cāveti.",
  "tika-vin11t0:443_0": "Nāvaṭṭhakathāvaṇṇanā.",
  "tika-vin11t0:444_0": "133- 4.",
  "tika-vin11t0:444_1": "Yanti etenāti yānaṃ.",
  "tika-vin11t0:444_2": "Ramayatīti ratho. Vahati, vuyhati,",
  "tika-vin11t0:444_3": "vahanti etenāti vā vayhaṃ.",
  "tika-vin11t0:444_4": "“Upari maṇḍapasadisaṃ padaracchannaṃ,",
  "tika-vin11t0:444_5": "sabbapāliguṇṭhimaṃ vā chādetvā”ti aṭṭhakathāyaṃ vuttanayena kataṃ sakaṭaṃ vayhaṃ nāma.",
  "tika-vin11t0:444_6": "Sandamānikāti “ubhosu passesu suvaṇṇarajatādimayā gopānasiyo datvā garuḷapakkhakanayena katā sandamānikā”ti aṭṭhakathāyaṃ vuttanayena katayānaviseso.",
  "tika-vin11t0:444_7": "Ṭhānā cāvanayogasminti ṭhānā cāvanappayoge.",
  "tika-vin11t0:445_0": "135- 6.",
  "tika-vin11t0:445_1": "Dasaṭṭhānācāvanavasena pārājikaṃ vadantehi paṭhamaṃ ṭhānabhedassa ñātabbattā taṃ dassetvā āpattibhedaṃ dassetumāha “yānassa dukayuttassā”tiādi.",
  "tika-vin11t0:445_2": "Dukayuttassāti dukaṃ goyugaṃ yuttassa yassāti,",
  "tika-vin11t0:445_3": "yutte yasminti vā viggaho.",
  "tika-vin11t0:445_4": "Dasa ṭhānānīti dvinnaṃ goṇānaṃ aṭṭha pādā,",
  "tika-vin11t0:445_5": "dve ca cakkānīti etesaṃ dasannaṃ patiṭṭhitaṭṭhānānaṃ vasena dasa ṭhānāni vadeyyāti attho.",
  "tika-vin11t0:445_6": "Eteneva nayena catuyuttādiyāne aṭṭhārasāti ṭhānabhedassa nayo dassito hoti.",
  "tika-vin11t0:445_7": "Yānaṃ pājayatoti sakaṭādiyānaṃ pesayato.",
  "tika-vin11t0:445_8": "“Dhureti yugāsanne”ti aṭṭhakathāya gaṇṭhipade vuttaṃ.",
  "tika-vin11t0:445_9": "Rathīsāya yugena saddhiṃ bandhanaṭṭhānāsanneti vuttaṃ hoti.",
  "tika-vin11t0:445_10": "“Dhura”nti ca yugasseva nāmaṃ.",
  "tika-vin11t0:445_11": "“Dhuraṃ chaḍḍetvā,",
  "tika-vin11t0:445_12": "dhuraṃ āropetvā”ti aṭṭhakathāvacanato taṃsahacariyāya sambandhanaṭṭhānampi dhuraṃ nāma.",
  "tika-vin11t0:445_13": "Idha pana gaṅgā-",
  "tika-vin11t0:445_14": "saddo viya gaṅgāsamīpe dhurasamīpe pājakassa nisajjārahaṭṭhāne dhurassa vattamānatā labbhati.",
  "tika-vin11t0:446_0": "Goṇānaṃ pāduddhāre tassa thullaccayaṃ viniddiseti yojanā.",
  "tika-vin11t0:446_1": "Idañca goṇānaṃ avilomakālaṃ sandhāya vuttaṃ.",
  "tika-vin11t0:446_2": "Vilomakāle sambhavantaṃ visesaṃ jotetuṃ “thullaccayaṃ tu” iccatra tu-",
  "tika-vin11t0:446_3": "saddena aṭṭhakathāyaṃ “sace pana goṇā ‘nāyaṃ amhākaṃ sāmiko’ti ñatvā dhuraṃ chaḍḍetvā ākaḍḍhantā tiṭṭhanti vā phandanti vā,",
  "tika-vin11t0:446_4": "rakkhati tāva.",
  "tika-vin11t0:446_5": "Goṇe puna ujukaṃ paṭipādetvā dhuraṃ āropetvā daḷhaṃ yojetvā pācanena vijjhitvā pājentassa vuttanayeneva",
  "tika-vin11t0:446_6": "tesaṃ pāduddhārena thullaccaya”nti vuttaviseso saṅgahitoti daṭṭhabbo.",
  "tika-vin11t0:446_7": "Cakkānaṃ hīti ettha adhikena hi-",
  "tika-vin11t0:446_8": "saddena “sacepi sakaddame magge ekaṃ cakkaṃ kaddame laggaṃ hoti,",
  "tika-vin11t0:446_9": "dutiyaṃ cakkaṃ goṇā parivattentā pavattenti,",
  "tika-vin11t0:446_10": "ekassa pana ṭhitattā na tāva avahāro hoti.",
  "tika-vin11t0:446_11": "Goṇe pana puna ujukaṃ paṭipādetvā pājentassa ṭhitacakke kesaggamattaṃ phuṭṭhokāsaṃ atikkante pārājika”nti",
  "tika-vin11t0:446_12": "aṭṭhakathāyaṃ vuttaviseso dassito hotīti daṭṭhabbaṃ.",
  "tika-vin11t0:447_0": "137- 9.",
  "tika-vin11t0:447_1": "Ettāvatā yuttayānavinicchayaṃ dassetvā idāni ayuttayānavinicchayaṃ dassetumāha “ayuttakassā”tiādi.",
  "tika-vin11t0:447_2": "Dhurena upatthambhaniyaṃ ṭhitassa tassa ayuttakassāpi ca yānakassa upatthambhanicakkakānaṃ vasena tīṇeva ṭhānāni bhavantīti yojanā.",
  "tika-vin11t0:447_3": "Tattha ayuttakassāti goṇehi ayuttakassa.",
  "tika-vin11t0:447_4": "Dhurenāti yathāvuttanayena dhurayuttaṭṭhānasamīpadesena,",
  "tika-vin11t0:447_5": "sakaṭasīsenāti vuttaṃ hoti.",
  "tika-vin11t0:447_6": "Upatthambhaniyanti sakaṭasīsopatthambhaniyā upari ṭhitassa.",
  "tika-vin11t0:447_7": "Upatthambhayati dhuranti upatthambhanī.",
  "tika-vin11t0:447_8": "Sakaṭassa pacchimabhāgopatthambhanatthaṃ dīyamānaṃ daṇḍadvayaṃ pacchimopatthambhanī nāma,",
  "tika-vin11t0:447_9": "purimabhāgassa dīyamānassa upatthambhanī purimopatthambhanī nāmāti ayamupatthambhanīnaṃ viseso.",
  "tika-vin11t0:447_10": "Idha purimopatthambhanī adhippetā.",
  "tika-vin11t0:447_11": "“Upatthambhanicakkakānaṃ vasena tīṇeva ṭhānānī”ti idaṃ heṭṭhā akappakatāya upatthambhaniyā vasena vuttaṃ,",
  "tika-vin11t0:447_12": "kappakatāya pana vasena “cattārī”ti vattabbaṃ.",
  "tika-vin11t0:448_0": "“Tathā”ti iminā “ṭhānāni tīṇevā”ti ākaḍḍhati,",
  "tika-vin11t0:448_1": "dārucakkadvayavasena tīṇi ṭhānānīti attho.",
  "tika-vin11t0:448_2": "“Dārūna”nti iminā bahuvacananiddesena rāsikatadārūnaṃ dārukassa ekassāpi phalakassāpi gahaṇaṃ veditabbaṃ.",
  "tika-vin11t0:448_3": "“Bhūmiyampi dhureneva,",
  "tika-vin11t0:448_4": "tatheva ṭhapitassa cā”ti iminā tīṇiyeva ṭhānānīti atidisati.",
  "tika-vin11t0:448_5": "Ettha dhuracakkānaṃ patiṭṭhitokāsavasena tīṇi ṭhānāni.",
  "tika-vin11t0:448_6": "Ettha ca upariṭṭhapitassa cāti ca-",
  "tika-vin11t0:448_7": "kāraṃ “bhūmiyaṃ ṭhapitassā”ti etthāpi yojetvā samuccayaṃ kātuṃ sakkāti.",
  "tika-vin11t0:448_8": "Tattha adhikavacanena ca-",
  "tika-vin11t0:448_9": "kārena aṭṭhakathāyaṃ “yaṃ pana ayuttakaṃ dhure ekāya,",
  "tika-vin11t0:448_10": "pacchato ca dvīhi upatthambhanīhi upatthambhetvā ṭhapitaṃ,",
  "tika-vin11t0:448_11": "tassa tiṇṇaṃ upatthambhanīnaṃ,",
  "tika-vin11t0:448_12": "cakkānañca vasena pañca ṭhānāni.",
  "tika-vin11t0:448_13": "Sace dhure upatthambhanī heṭṭhābhāge kappakatā hoti,",
  "tika-vin11t0:448_14": "cha ṭhānānī”ti vuttavinicchayaṃ saṅgaṇhāti.",
  "tika-vin11t0:449_0": "Purato pacchato vāpīti ettha “kaḍḍhitvā”ti pāṭhaseso. Api-",
  "tika-vin11t0:449_1": "saddena “ukkhipitvāpī”ti avuttaṃ samuccinoti.",
  "tika-vin11t0:449_2": "Yo pana purato kaḍḍhitvā ṭhānā cāveti,",
  "tika-vin11t0:449_3": "yo vā pana pacchato kaḍḍhitvā ṭhānā cāveti,",
  "tika-vin11t0:449_4": "yo vā pana ukkhipitvā ṭhānā cāvetīti yojanā.",
  "tika-vin11t0:449_5": "Tiṇṇanti ime tayo gahitā,",
  "tika-vin11t0:449_6": "“tesa”nti sāmatthiyā labbhati,",
  "tika-vin11t0:449_7": "tesaṃ tiṇṇaṃ puggalānanti vuttaṃ hoti.",
  "tika-vin11t0:449_8": "Kadā kiṃ hotīti āha “thullaccayaṃ tu…pe…",
  "tika-vin11t0:449_9": "parājayo”ti.",
  "tika-vin11t0:449_10": "“Ṭhānā cāve”ti idaṃ “thullaccaya”nti imināpi sambandhanīyaṃ. Tu-",
  "tika-vin11t0:449_11": "saddassa visesajotanatthaṃ upāttattā sāvasesaṭṭhānācāvane phandāpanathullaccayaṃ,",
  "tika-vin11t0:449_12": "niravasesaṭṭhānācāvane pana kate ṭhānācāvanapārājikā vuttā hotīti daṭṭhabbaṃ.",
  "tika-vin11t0:450_0": "140.",
  "tika-vin11t0:450_1": "Akkhānaṃ sīsakehīti akkhassa ubhayakoṭīhi.",
  "tika-vin11t0:450_2": "“Jātyākhyāyamekasmiṃ bahuvacanamaññatarāya”miti vacanato ekasmiṃ atthe bahuvacanaṃ yujjati.",
  "tika-vin11t0:450_3": "“Ṭhitassā”ti etassa visesanassa “yānassā”ti visesitabbaṃ sāmatthiyā labbhati.",
  "tika-vin11t0:450_4": "“Ṭhānāni dve”ti vuttattā yathā sakaṭadhuraṃ bhūmiṃ na phusati,",
  "tika-vin11t0:450_5": "evaṃ uccataresu dvīsu tulādidārūsu dve akkhasīse āropetvā ṭhapitaṃ yānameva gayhati.",
  "tika-vin11t0:451_0": "141.",
  "tika-vin11t0:451_1": "Kaḍḍhantoti dvinnaṃ akkhasīsānaṃ ādhārabhūtesu dārūsu ghaṃsitvā ito cito ca kaḍḍhanto.",
  "tika-vin11t0:451_2": "Ukkhipantoti ujuṃ ṭhitaṭṭhānato uccārento.",
  "tika-vin11t0:451_3": "Phuṭṭhokāsaccayeti phuṭṭhokāsato kesaggamattātikkame.",
  "tika-vin11t0:451_4": "Aññassāti yathāvuttappakārato itarassa.",
  "tika-vin11t0:451_5": "Yassa kassaci rathādikassa yānassa.",
  "tika-vin11t0:452_0": "142.",
  "tika-vin11t0:452_1": "Akkhuddhīnanti catunnaṃ akkharuddhanakaāṇīnaṃ.",
  "tika-vin11t0:452_2": "Akkhassa ubhayakoṭīsu cakkāvuṇanaṭṭhānato anto dvīsu sakaṭabāhāsu akkharuddhanatthāya dve aṅguliyo viya ākoṭitā catasso āṇiyo akkhuddhi nāma.",
  "tika-vin11t0:452_3": "Dhurassāti dhurabandhanaṭṭhānāsannassa rathasīsaggassa.",
  "tika-vin11t0:452_4": "Taṃ yānaṃ. Vā-",
  "tika-vin11t0:452_5": "saddena passe vā gahetvā kaḍḍhanto,",
  "tika-vin11t0:452_6": "majjhe vā gahetvā ukkhipentoti kiriyantaraṃ vikappeti.",
  "tika-vin11t0:452_7": "Gahetvāti ettha “kaḍḍhanto”ti pāṭhaseso.",
  "tika-vin11t0:452_8": "Ṭhānā cāvetīti uddhīsu gahetvā kaḍḍhanto attano disāya uddhiantena phuṭṭhaṭṭhānaṃ itarena uddhipariyantena kesaggamattampi atikkāmeti.",
  "tika-vin11t0:453_0": "“Uddhīsu vā”ti sāsaṅkavacanena anuddhikayānassāpi vijjamānattaṃ sūcitaṃ hoti.",
  "tika-vin11t0:453_1": "Aṭṭhakathāyaṃ “atha uddhikhāṇukā na honti,",
  "tika-vin11t0:453_2": "samameva bāhaṃ katvā majjhe vijjhitvā akkhasīsāni pavesitāni honti,",
  "tika-vin11t0:453_3": "taṃ heṭṭhimatalassa samantā sabbaṃ pathaviṃ phusitvā tiṭṭhati,",
  "tika-vin11t0:453_4": "tattha catūsu disāsu,",
  "tika-vin11t0:453_5": "uddhañca phuṭṭhaṭṭhānātikkamavasena pārājikaṃ veditabba”nti vuttavinicchayañca byatirekavasena saṅgaṇhāti.",
  "tika-vin11t0:454_0": "143.",
  "tika-vin11t0:454_1": "Nābhiyāti nābhimukhena.",
  "tika-vin11t0:454_2": "Ekameva siyā ṭhānanti ekaṃ nābhiyā phuṭṭhaṭṭhānameva ṭhānaṃ bhavatīti attho.",
  "tika-vin11t0:454_3": "“Ekamassa siyā ṭhāna”nti potthakesu dissati,",
  "tika-vin11t0:454_4": "tato purimapāṭhova sundarataro.",
  "tika-vin11t0:454_5": "Paricchedopīti ettha pi-",
  "tika-vin11t0:454_6": "saddo visesatthajotako,",
  "tika-vin11t0:454_7": "paricchedo panāti attho.",
  "tika-vin11t0:454_8": "Pañcadhāti nābhiyā catupassapariyantaṃ,",
  "tika-vin11t0:454_9": "uddhañca pañcadhā,",
  "tika-vin11t0:454_10": "ṭhānācāvanākāro hotīti attho.",
  "tika-vin11t0:455_0": "144.",
  "tika-vin11t0:455_1": "Ṭhānāni dveti nemiyā,",
  "tika-vin11t0:455_2": "nābhiyā ca phuṭṭhaṭṭhānavasena dve ṭhānāni.",
  "tika-vin11t0:455_3": "Assāti cakkassa.",
  "tika-vin11t0:455_4": "Tesaṃ dvinnaṃ ṭhānānaṃ.",
  "tika-vin11t0:455_5": "Bhittiādiṃ apassāya ṭhapitacakkassāpi hi aṭṭhakathāyaṃ vutto ayampi vinicchayo vutto,",
  "tika-vin11t0:455_6": "yopi iminā ca pāṭhena dassito hoti.",
  "tika-vin11t0:456_0": "145.",
  "tika-vin11t0:456_1": "Anārakkhanti sāmikena asaṃvihitārakkhaṃ.",
  "tika-vin11t0:456_2": "Adhodetvāti goṇe apesetvā. Vaṭṭati,",
  "tika-vin11t0:456_3": "pārājikaṃ na hotīti adhippāyo.",
  "tika-vin11t0:456_4": "Sāmike āharāpente pana bhaṇḍadeyyaṃ hoti.",
  "tika-vin11t0:457_0": "Yānaṭṭhakathāvaṇṇanā.",
  "tika-vin11t0:458_0": "146.",
  "tika-vin11t0:458_1": "Bhāraṭṭhakathāya sīsakkhandhakaṭolambavasāti evaṃnāmakānaṃ sarīrāvayavānaṃ vasena bhāro catubbidho hoti.",
  "tika-vin11t0:458_2": "Tattha sīsabhārādīsu asammohatthaṃ sīsādīnaṃ paricchedo veditabbo –",
  "tika-vin11t0:458_3": "sīsassa tāva purimagale galavāṭako piṭṭhigale kesañci kesante āvaṭṭo hoti,",
  "tika-vin11t0:458_4": "galasseva ubhosu passesu kesañci kesāvaṭṭā oruyha jāyanti,",
  "tika-vin11t0:458_5": "ye “kaṇṇacūḷikā”ti vuccanti,",
  "tika-vin11t0:458_6": "tesaṃ adhobhāgo cāti ayaṃ heṭṭhimaparicchedo,",
  "tika-vin11t0:458_7": "tato upari sīsaṃ,",
  "tika-vin11t0:458_8": "etthantare ṭhitabhāro sīsabhāro nāma.",
  "tika-vin11t0:459_0": "Ubhosu passesu kaṇṇacūḷikāhi paṭṭhāya heṭṭhā,",
  "tika-vin11t0:459_1": "kapparehi paṭṭhāya upari,",
  "tika-vin11t0:459_2": "piṭṭhigalāvaṭṭato ca galavāṭakato ca paṭṭhāya heṭṭhā,",
  "tika-vin11t0:459_3": "piṭṭhivemajjhāvaṭṭato ca uraparicchedamajjhe hadayaāvāṭato ca paṭṭhāya upari khandho,",
  "tika-vin11t0:459_4": "etthantare ṭhitabhāro khandhabhāro nāma.",
  "tika-vin11t0:460_0": "Piṭṭhivemajjhāvaṭṭato,",
  "tika-vin11t0:460_1": "pana hadayaāvāṭato ca paṭṭhāya heṭṭhā yāva pādanakhasikhā,",
  "tika-vin11t0:460_2": "ayaṃ kaṭiparicchedo,",
  "tika-vin11t0:460_3": "etthantare samantato sarīre ṭhitabhāro kaṭibhāro nāma.",
  "tika-vin11t0:461_0": "Kapparato paṭṭhāya pana heṭṭhā yāva hatthanakhasikhā,",
  "tika-vin11t0:461_1": "ayaṃ olambakaparicchedo,",
  "tika-vin11t0:461_2": "etthantare ṭhitabhāro olambako nāma.",
  "tika-vin11t0:462_0": "Bharatīti bhāro,",
  "tika-vin11t0:462_1": "bharati etena,",
  "tika-vin11t0:462_2": "etasminti vā bhāro,",
  "tika-vin11t0:462_3": "iti yathāvuttasīsādayo avayavā vuccanti.",
  "tika-vin11t0:462_4": "Bhāre tiṭṭhatīti bhāraṭṭhaṃ.",
  "tika-vin11t0:462_5": "Iti sīsādīsu ṭhitaṃ bhaṇḍaṃ vuccati.",
  "tika-vin11t0:462_6": "“Bhāroyeva bhāraṭṭha”nti aṭṭhakathāvacanato bharīyatīti bhāro,",
  "tika-vin11t0:462_7": "kammani siddhena bhāra-",
  "tika-vin11t0:462_8": "saddena bhaṇḍameva vuccati.",
  "tika-vin11t0:463_0": "147.",
  "tika-vin11t0:463_1": "Sirasmiṃyevāti yathāparicchinne sirasi eva.",
  "tika-vin11t0:463_2": "Sāretīti anukkhipanto ito cito ca sāreti.",
  "tika-vin11t0:463_3": "Thullaccayaṃ siyāti phandāpanathullaccayaṃ bhaveyya.",
  "tika-vin11t0:464_0": "148.",
  "tika-vin11t0:464_1": "Khandhanti yathāparicchinnameva khandhaṃ.",
  "tika-vin11t0:464_2": "Oropiteti ohārite.",
  "tika-vin11t0:464_3": "Sīsatoti ettha “uddha”nti pāṭhaseso,",
  "tika-vin11t0:464_4": "yathāparicchinnasīsato uparīti attho.",
  "tika-vin11t0:464_5": "Kesaggamattampīti kesaggamattaṃ dūraṃ katvā. Pi-",
  "tika-vin11t0:464_6": "saddo pageva tato adhikanti dīpeti.",
  "tika-vin11t0:464_7": "Mocentopīti kesaggena aphusantaṃ apanento.",
  "tika-vin11t0:464_8": "Etthāpi pi-",
  "tika-vin11t0:464_9": "saddena na kevalaṃ khandhaṃ oropentasseva pārājikaṃ,",
  "tika-vin11t0:464_10": "apica kho mocentopi parājitoti heṭṭhā vuttamapekkhati.",
  "tika-vin11t0:464_11": "Pasibbakādiyamakabhāraṃ pana sīse ca piṭṭhiyañcāti dvīsu ṭhānesu ṭhitattā dvīhi ṭhānehi apanayanena pārājikaṃ hoti,",
  "tika-vin11t0:464_12": "tañca “sīsato mocento”ti imināva ekadesavasena saṅgahitanti daṭṭhabbaṃ.",
  "tika-vin11t0:465_0": "149- 50.",
  "tika-vin11t0:465_1": "Evaṃ sīsabhāre vinicchayaṃ dassetvā tadanantaraṃ uddesakkamesu khandhabhārādīsu vinicchaye dassetabbepi",
  "tika-vin11t0:465_2": "avasāne vuttaolambakabhāre vinicchayaṃ dassetvā ādyantabhārānaṃ vuttanayānusārena sesesupi vinicchayaṃ",
  "tika-vin11t0:465_3": "atidisitumāha “bhāra”ntiādi.",
  "tika-vin11t0:465_4": "Suddhamānasoti pātarāsādikāraṇena atheyyacitto,",
  "tika-vin11t0:465_5": "hatthagatabhāraṃ theyyacittena bhūmiyaṃ ṭhapananissajjanādiṃ karontassa hatthato muttamatte pārājikanti idametena upalakkhitanti daṭṭhabbaṃ.",
  "tika-vin11t0:466_0": "Ettha vuttanayenevāti sīsabhāraolambakabhāresu vuttānusārena.",
  "tika-vin11t0:466_1": "Sesesupi bhāresūti khandhabhārādikesupi.",
  "tika-vin11t0:466_2": "Matisārena sāramatinā.",
  "tika-vin11t0:466_3": "Veditabbo vinicchayoti yathāparicchinnesu ṭhānesu ṭhitaṃ pādagghanakaṃ yaṃ kiñci vatthuṃ theyyacittena “gaṇhissāmī”ti āmasantassa dukkaṭaṃ,",
  "tika-vin11t0:466_4": "ṭhānā acāvetvā phandāpentassa thullaccayaṃ,",
  "tika-vin11t0:466_5": "yathāparicchinnaṭṭhānātikkamanavasena vā uddhaṃukkhipanavasena vā ṭhānā cāventassa pārājikaṃ hotīti ayaṃ vinicchayo veditabboti attho.",
  "tika-vin11t0:467_0": "Bhāraṭṭhakathāvaṇṇanā.",
  "tika-vin11t0:468_0": "151- 3.",
  "tika-vin11t0:468_1": "Idāni ārāmaṭṭhavinicchayaṃ dassetumāha “dukkaṭa”ntiādi.",
  "tika-vin11t0:468_2": "Ārāmanti campakādipupphārāmañca ambādiphalārāmañcāti dvīsu ārāmesu yaṃ kañci ārāmaṃ.",
  "tika-vin11t0:468_3": "Āramanti ettha pupphādikāminoti viggaho,",
  "tika-vin11t0:468_4": "taṃ ārāmaṃ, abhi-",
  "tika-vin11t0:468_5": "saddayoge upayogavacanaṃ.",
  "tika-vin11t0:468_6": "Abhiyuñjatoti parāyattabhāvaṃ jānanto “mama santaka”nti aṭṭaṃ katvā gaṇhituṃ theyyacittena sahāyādibhāvatthaṃ",
  "tika-vin11t0:468_7": "dutiyakapariyesanādivasena abhiyuñjantassa dukkaṭaṃ muninā vuttanti iminā sambandhanīyaṃ,",
  "tika-vin11t0:468_8": "adinnādānassa pubbapayogattā sahapayogagaṇanāya dukkaṭanti bhagavatā vuttanti attho.",
  "tika-vin11t0:468_9": "Dhammaṃ carantoti aṭṭaṃ karonto.",
  "tika-vin11t0:468_10": "Paraṃ sāmikaṃ parājeti ce,",
  "tika-vin11t0:468_11": "sayaṃ sāsanato parājitoti yojanā.",
  "tika-vin11t0:469_0": "Tassāti bhaṇḍasāmino.",
  "tika-vin11t0:469_1": "Vimatiṃ janayantassāti “iminā saha aṭṭaṃ katvā mama santakaṃ labhissāmi vā,",
  "tika-vin11t0:469_2": "na vā”ti saṃsayaṃ uppādentassa corassa.",
  "tika-vin11t0:469_3": "Yopi dhammaṃ caranto sayaṃ parajjati,",
  "tika-vin11t0:469_4": "tassa ca thullaccayanti yojanā.",
  "tika-vin11t0:470_0": "Sāmino dhuranikkhepeti “ayaṃ thaddho kakkhaḷo jīvitabrahmacariyantarāyampi me kareyya,",
  "tika-vin11t0:470_1": "alaṃ dāni mayhaṃ iminā ārāmenā”ti sāmino dhuranikkhepe sati,",
  "tika-vin11t0:470_2": "attano “na dassāmī”ti dhuranikkhepe cāti yojanā.",
  "tika-vin11t0:470_3": "Evaṃ ubhinnaṃ dhuranikkhepe pārājikaṃ.",
  "tika-vin11t0:470_4": "Tassāti abhiyuñjantassa.",
  "tika-vin11t0:470_5": "Sabbesaṃ kūṭasakkhīnañcāti ca-",
  "tika-vin11t0:470_6": "kāro luttaniddiṭṭhoti veditabbo.",
  "tika-vin11t0:470_7": "Corassa assāmikabhāvaṃ ñatvāpi tadāyattakaraṇatthaṃ yaṃ kiñci vadantā kūṭasakkhino,",
  "tika-vin11t0:470_8": "tesaṃ sabbesampi bhikkhūnaṃ pārājikaṃ hotīti attho.",
  "tika-vin11t0:471_0": "Ārāmaṭṭhakathāvaṇṇanā.",
  "tika-vin11t0:472_0": "154.",
  "tika-vin11t0:472_1": "Vihāraṭṭhakathāyaṃ vihāranti upalakkhaṇattā “pariveṇaṃ vā,",
  "tika-vin11t0:472_2": "āvāsaṃ vā”ti ca gahetabbaṃ.",
  "tika-vin11t0:472_3": "Saṅghikanti cātuddisaṃ saṅghaṃ uddissa bhikkhūnaṃ dinnattā saṅghasantakaṃ.",
  "tika-vin11t0:472_4": "Kañcīti khuddakaṃ,",
  "tika-vin11t0:472_5": "mahantaṃ vāti attho.",
  "tika-vin11t0:472_6": "Acchinditvāna gaṇhituṃ abhiyuñjantassa pārājikā na sijjhatītipi pāṭhasesayojanā.",
  "tika-vin11t0:472_7": "Hetuṃ dasseti “sabbesaṃ dhuranikkhepābhāvato”ti,",
  "tika-vin11t0:472_8": "sabbasseva cātuddisikasaṅghassa dhuranikkhepassa asambhavatoti attho.",
  "tika-vin11t0:472_9": "“Vihāra”nti ettakameva avatvā “saṅghika”nti visesanena dīghabhāṇakādibhedassa gaṇassa,",
  "tika-vin11t0:472_10": "ekapuggalassa vā dinnavihārādiṃ acchinditvā gaṇhante dhuranikkhepasambhavā pārājikanti vuttaṃ hoti.",
  "tika-vin11t0:472_11": "Ettha vinicchayo ārāme viya veditabbo.",
  "tika-vin11t0:472_12": "Imesu tatraṭṭhabhaṇḍe vinicchayo bhūmaṭṭhathalaṭṭhaākāsaṭṭhavehāsaṭṭhesu vuttanayena ñātuṃ sakkāti na vuttoti veditabbo.",
  "tika-vin11t0:473_0": "Vihāraṭṭhakathāvaṇṇanā.",
  "tika-vin11t0:474_0": "155- 6.",
  "tika-vin11t0:474_1": "Khettaṭṭhe sīsānīti valliyo.",
  "tika-vin11t0:474_2": "Nidampitvānāti yathā dhaññamattaṃ hatthagataṃ hoti,",
  "tika-vin11t0:474_3": "tathā katvā.",
  "tika-vin11t0:474_4": "Asitenāti dāttena.",
  "tika-vin11t0:474_5": "Lāyitvāti dāyitvā.",
  "tika-vin11t0:474_6": "Sabbakiriyāpadesu “sāliādīnaṃ sīsānī”ti sambandhanīyaṃ.",
  "tika-vin11t0:474_7": "Sāliādīnaṃ sīsāni nidampitvā gaṇhato yasmiṃ bīje gahite vatthu pūrati,",
  "tika-vin11t0:474_8": "tasmiṃ bandhanā mocite tassa pārājikaṃ bhaveti yojanā.",
  "tika-vin11t0:474_9": "Asitena lāyitvā gaṇhato yasmiṃ sīse gahite…pe… bhave,",
  "tika-vin11t0:474_10": "karena chinditvā gaṇhato yassaṃ muṭṭhiyaṃ gahitāyaṃ…pe…",
  "tika-vin11t0:474_11": "bhaveti yojanā.",
  "tika-vin11t0:474_12": "Bījeti vīhādiphale.",
  "tika-vin11t0:474_13": "Vatthu pūratīti pādagghanakaṃ hotīti.",
  "tika-vin11t0:474_14": "Muṭṭhiyanti sīsamuṭṭhiyaṃ,",
  "tika-vin11t0:474_15": "bījamuṭṭhiyaṃ vā.",
  "tika-vin11t0:474_16": "Bandhanā mociteti bandhanaṭṭhānato mocite.",
  "tika-vin11t0:475_0": "157.",
  "tika-vin11t0:475_1": "Daṇḍo vāti vatthupūrakavīhidaṇḍo vā.",
  "tika-vin11t0:475_2": "Acchinno rakkhatīti sambandho.",
  "tika-vin11t0:475_3": "Taco vāti tassa daṇḍassa ekapasse challi vā acchinno rakkhaticceva sambandho. Vā-",
  "tika-vin11t0:475_4": "ggahaṇena idhāvuttaṃ aṭṭhakathāgataṃ “vāko”ti idaṃ saṅgaṇhāti.",
  "tika-vin11t0:475_5": "Vāko nāma daṇḍe vā tace vā bāhiraṃ.",
  "tika-vin11t0:475_6": "Idhāpi taco vā acchinno rakkhatīti yojanā.",
  "tika-vin11t0:475_7": "Vīhināḷampi vāti gahitadhaññasālisīsena patiṭṭhitaṃ vīhikudrūsādigacchānaṃ nāḷaṃ,",
  "tika-vin11t0:475_8": "tacagabbhoti vuttaṃ hoti.",
  "tika-vin11t0:475_9": "Dīghanti dīghaṃ ce hoti.",
  "tika-vin11t0:475_10": "“Anikkhantovā”ti iminā “daṇḍo”ti sambandho.",
  "tika-vin11t0:475_11": "“Tato”ti pāṭhaseso.",
  "tika-vin11t0:475_12": "Tato dīghavīhināḷato sabījavīhisīsadaṇḍo sabbaso chinno chinnakoṭiyā kesaggamattampi bahi anikkhantoti attho.",
  "tika-vin11t0:475_13": "Rakkhatīti taṃ bhikkhuṃ dukkaṭathullaccayapārājikavatthūnaṃ anurūpāpattito pāleti. Mutto ce,",
  "tika-vin11t0:475_14": "na rakkhatīti attho.",
  "tika-vin11t0:476_0": "Vuttañcetaṃ aṭṭhakathāyaṃ “vīhināḷaṃ dīghampi hoti,",
  "tika-vin11t0:476_1": "yāva antonāḷato vīhisīsadaṇḍako na nikkhamati,",
  "tika-vin11t0:476_2": "tāva rakkhati.",
  "tika-vin11t0:476_3": "Kesaggamattampi nāḷato daṇḍakassa heṭṭhimatale nikkhantamatte bhaṇḍagghavasena kāretabbo”ti.",
  "tika-vin11t0:476_4": "Tathā imināva vinicchayena aṭṭhakathāyaṃ “lāyitabbavatthupūrakavīhisīsamuṭṭhiyā mūle chinnepi sīsesu",
  "tika-vin11t0:476_5": "acchinnavīhisīsaggehi saddhiṃ jaṭetvā ṭhitesu rakkhati,",
  "tika-vin11t0:476_6": "jaṭaṃ vijaṭetvā viyojitesu yathāvuttapārājikādiāpattiyo hontī”ti evamādiko vinicchayo ca sūcitoti gahetabbo.",
  "tika-vin11t0:477_0": "158.",
  "tika-vin11t0:477_1": "Madditvāti vīhisīsāni madditvā.",
  "tika-vin11t0:477_2": "Papphoṭetvāti bhusādīni ophunitvā.",
  "tika-vin11t0:477_3": "Ito sāraṃ gaṇhissāmīti parikappetīti yojanā.",
  "tika-vin11t0:477_4": "Itoti vīhisīsato.",
  "tika-vin11t0:477_5": "Sāraṃ gaṇhissāmīti sārabhāgaṃ ādiyissāmi.",
  "tika-vin11t0:477_6": "Sace parikappetīti yojanā.",
  "tika-vin11t0:477_7": "Rakkhatīti vatthupahonakappamāṇaṃ dāttena lāyitvā vā hatthena chinditvā vā ṭhānā cāvetvā gahitampi yāva parikappo na niṭṭhāti,",
  "tika-vin11t0:477_8": "tāva āpattito rakkhatīti attho.",
  "tika-vin11t0:478_0": "159.",
  "tika-vin11t0:478_1": "Maddanepīti vīhisīsamaddanepi.",
  "tika-vin11t0:478_2": "Uddharaṇepīti palālāpanayanepi.",
  "tika-vin11t0:478_3": "Papphoṭanepīti bhusādikacavarāpanayanepi.",
  "tika-vin11t0:478_4": "Doso natthīti agghavasena pārājikādiāpattiyo na bhavanti,",
  "tika-vin11t0:478_5": "sahapayogadukkaṭaṃ pana hoteva.",
  "tika-vin11t0:478_6": "Attano…pe…",
  "tika-vin11t0:478_7": "parājayoti attano paṭhamaṃ parikappitākārena sabbaṃ katvā sārabhāgaṃ gaṇhituṃ attano bhājane pakkhittamatte yathāvuttapārājikādayo hontīti attho.",
  "tika-vin11t0:479_0": "160.",
  "tika-vin11t0:479_1": "Ettāvatā “khettaṭṭhaṃ nāma bhaṇḍaṃ khette catūhi ṭhānehi nikkhittaṃ hoti bhūmaṭṭhaṃ thalaṭṭhaṃ ākāsaṭṭhaṃ",
  "tika-vin11t0:479_2": "vehāsaṭṭha”nti vuttāni khettaṭṭhāni cattāri yathāvuttasadisānīti tāni pahāya “tatthajātaka”ntiādi pāḷiyaṃ",
  "tika-vin11t0:479_3": "āgate tatrajāte vinicchayaṃ dassetvā idāni “khettaṃ nāma yattha pubbaṇṇaṃ vā aparaṇṇaṃ vā jāyatī”ti evamāgate",
  "tika-vin11t0:479_4": "khettepi vinicchayaṃ dassetumāha “jāna”ntiādi.",
  "tika-vin11t0:479_5": "Jānanti parasantakabhāvaṃ jānanto.",
  "tika-vin11t0:479_6": "Khīlanti appitakkharaṃ vā itaraṃ vā pāsāṇādikhīlaṃ.",
  "tika-vin11t0:479_7": "Saṅkāmetīti parāyattabhūmiṃ sāmikā yathā passanti,",
  "tika-vin11t0:479_8": "tathā vā aññathā vā attano santakaṃ kātukāmatāya kesaggamattampi ṭhānaṃ yathā sasantakaṃ hoti,",
  "tika-vin11t0:479_9": "tathā theyyacittena nikhaṇatīti attho.",
  "tika-vin11t0:480_0": "161.",
  "tika-vin11t0:480_1": "Taṃ pārājikattaṃ tassa kadā hotīti āha “sāmikānaṃ tu dhuranikkhepane satī”ti.",
  "tika-vin11t0:480_2": "“Hotī”ti pāṭhaseso. Tu-",
  "tika-vin11t0:480_3": "saddena “attano vā”ti visesassa saṅgahitattā sāmino nirālayabhāvasaṅkhātadhuranikkhepe ca “sāmikassa",
  "tika-vin11t0:480_4": "na dassāmī”ti attano dhuranikkhepe ca tassa pārājikattaṃ hotīti attho.",
  "tika-vin11t0:480_5": "Evamudīritanti “kesaggamattampī”ti evaṃ niyamitaṃ kathitaṃ.",
  "tika-vin11t0:481_0": "162.",
  "tika-vin11t0:481_1": "Yā panāti yā bhūmi pana.",
  "tika-vin11t0:481_2": "Tesu dvīsu khīlesu.",
  "tika-vin11t0:481_3": "Ādo thullaccayanti paṭhame khīle saṅkāmite so bhikkhu thullaccayaṃ āpajjati.",
  "tika-vin11t0:481_4": "Dutiyeti dutiye khīle saṅkāmite parājayo hotīti yojanā.",
  "tika-vin11t0:481_5": "Bahūhi khīlehi gahetabbaṭṭhāne pariyantakhīlesu dvīsu vinicchayo ca eteneva vutto hoti.",
  "tika-vin11t0:481_6": "Ettha pana ante khīladvayaṃ vinā avasesakhīlanikhaṇane ca itaresu tadatthesu sabbapayogesu ca dukkaṭaṃ hotīti viseso.",
  "tika-vin11t0:482_0": "163- 4.",
  "tika-vin11t0:482_1": "“Mamedaṃ santaka”nti ñāpetukāmoti sambandho.",
  "tika-vin11t0:482_2": "Parasantakāya bhūmiyā parāyattabhāvaṃ ñatvāva theyyacittena kesaggamattampi ṭhānaṃ gaṇhitukāmatāya “ettakaṃ",
  "tika-vin11t0:482_3": "ṭhānaṃ mama santaka”nti rajjuyā vā yaṭṭhiyā vā minitvā parassa ñāpetukāmoti attho.",
  "tika-vin11t0:482_4": "Yehi dvīhi payogehīti sabbapacchimakehi rajjupasāraṇayaṭṭhipātanānamaññatarehi dvīhi payogehi.",
  "tika-vin11t0:482_5": "Tesūti niddhāraṇe bhummaṃ.",
  "tika-vin11t0:483_0": "Idha rajjuṃ vāpīti vikappatthavā-",
  "tika-vin11t0:483_1": "saddena “yaṭṭhiṃ vā”ti yojetabbepi avuttasamuccayatthaṃ adhikavacanabhāvena vuttapi-",
  "tika-vin11t0:483_2": "saddena idhāvuttamariyādavatīnaṃ vinicchayassa ñāpitattā yathāvuttarajjuyaṭṭhivinicchayesu viya parasantakāya",
  "tika-vin11t0:483_3": "bhūmiyā kesaggamattampi ṭhānaṃ theyyacittena gaṇhitukāmatāya vatipāde nikhaṇitvā vā sākhāmattena vā vatiṃ",
  "tika-vin11t0:483_4": "karontassa mariyādaṃ vā bandhantassa pākāraṃ vā cinantassa paṃsumattikā vā vaḍḍhentassa pubbapayoge pācittiyaṭṭhāne",
  "tika-vin11t0:483_5": "pācittiyañca dukkaṭañca sahapayoge kevaladukkaṭañca pacchimapayogesu dvīsu paṭhamapayoge thullaccayañca",
  "tika-vin11t0:483_6": "avasānapayoge pārājikañca hotīti vinicchayopi saṅgahitoti daṭṭhabbaṃ.",
  "tika-vin11t0:484_0": "Khettaṭṭhakathāvaṇṇanā.",
  "tika-vin11t0:485_0": "165.",
  "tika-vin11t0:485_1": "Vatthaṭṭhādīsu vatthaṭṭhassāti ettha “vatthu nāma ārāmavatthu vihāravatthū”ti padabhājane vuttattā pupphādiārāme",
  "tika-vin11t0:485_2": "kātuṃ saṅkharitvā ṭhapitabhūmi ca pubbakatārāmānaṃ vināse tucchabhūmi ca vihāraṃ kātuṃ abhisaṅkhatā bhūmi",
  "tika-vin11t0:485_3": "ca naṭṭhavihārabhūmi cāti evaṃ vibhāgavati vasati ettha uparopo vā vihāro vāti “vatthū”ti vuccati iccevaṃ",
  "tika-vin11t0:485_4": "duvidhaṃ vatthuñca “vatthuṭṭhaṃ nāma bhaṇḍaṃ vatthusmiṃ catūhi ṭhānehi nikkhittaṃ hoti bhūmaṭṭhaṃ thalaṭṭhaṃ",
  "tika-vin11t0:485_5": "ākāsaṭṭhaṃ vehāsaṭṭha”nti vacanato evaṃ catubbidhaṃ bhaṇḍañcāti idaṃ dvayaṃ vatthu ca vatthuṭṭhañca vatthuvatthuṭṭhanti",
  "tika-vin11t0:485_6": "vattabbe ekadesasarūpekasesavasena samāsetvā, u-",
  "tika-vin11t0:485_7": "kārassa ca akāraṃ katvā “vatthaṭṭhassā”ti dassitanti gahetabbaṃ.",
  "tika-vin11t0:485_8": "Yathāvuttaduvidhavatthuno,",
  "tika-vin11t0:485_9": "vatthaṭṭhassa ca bhaṇḍassāti attho.",
  "tika-vin11t0:485_10": "Khettaṭṭheti etthāpi ayameva samāsoti khette ca khettaṭṭhe cāti gahetabbaṃ.",
  "tika-vin11t0:485_11": "Nāvaṭṭhādivohārepi eseva nayo.",
  "tika-vin11t0:485_12": "Gāmaṭṭhepi cāti “gāmaṭṭhaṃ nāma bhaṇḍaṃ gāme catūhi ṭhānehi nikkhittaṃ hoti bhūmaṭṭhaṃ…pe…",
  "tika-vin11t0:485_13": "vehāsaṭṭha”nti vutte catubbidhe gāmaṭṭhabhaṇḍepīti attho.",
  "tika-vin11t0:486_0": "Vatthaṭṭhagāmaṭṭhakathāvaṇṇanā.",
  "tika-vin11t0:487_0": "166.",
  "tika-vin11t0:487_1": "Araññaṭṭhakathāyaṃ “tiṇaṃ vā”tiādipadānaṃ “tatthajātaka”nti padena sambandho.",
  "tika-vin11t0:487_2": "Tatthajātakanti “araññaṃ nāma yaṃ manussānaṃ pariggahitaṃ hotī”ti vacanato tatthajātaṃ yaṃ kiñci manussasantakaṃ",
  "tika-vin11t0:487_3": "sāmikānaṃ akāmā agahetabbato sārakkhe araññe uppannanti attho.",
  "tika-vin11t0:487_4": "Tiṇaṃ vāti parehi lāyitvā ṭhapitaṃ vā attanā lāyitabbaṃ vā gehacchādanārahaṃ tiṇaṃ vā.",
  "tika-vin11t0:487_5": "Paṇṇaṃ vāti evarūpameva gehacchādanārahaṃ tālapaṇṇādipaṇṇaṃ vā.",
  "tika-vin11t0:487_6": "Lataṃ vāti tathārūpameva vettalatādikaṃ valliṃ vā.",
  "tika-vin11t0:487_7": "Yā pana dīghā hoti,",
  "tika-vin11t0:487_8": "mahārukkhe ca gacche ca vinivijjhitvā vā veṭhetvā vā gatā,",
  "tika-vin11t0:487_9": "sā mūle chinnāpi avahāraṃ na janeti,",
  "tika-vin11t0:487_10": "agge chinnāpi.",
  "tika-vin11t0:487_11": "Yadā pana aggepi mūlepi chinnā hoti,",
  "tika-vin11t0:487_12": "tadā avahāraṃ janeti.",
  "tika-vin11t0:487_13": "Sace pana veṭhetvā ṭhitā hoti,",
  "tika-vin11t0:487_14": "veṭhetvā ṭhitā pana rukkhato mocitamattā avahāraṃ janetīti ayamettha viseso.",
  "tika-vin11t0:487_15": "Sāmikena avissajjitālayaṃ challivākādiavasesabhaṇḍañca imināva upalakkhitvā saṅgahitanti veditabbaṃ.",
  "tika-vin11t0:487_16": "Kaṭṭhameva vāti dāruṃ vā.",
  "tika-vin11t0:487_17": "Bhaṇḍaggheneva kātabboti ettha antobhūtahetutthavasena kāretabboti attho gahetabbo.",
  "tika-vin11t0:487_18": "Tenāha aṭṭhakathāyaṃ “bhaṇḍagghena kāretabbo”ti.",
  "tika-vin11t0:487_19": "Avahaṭatiṇādibhaṇḍesu agghavasena māsakaṃ vā ūnamāsakaṃ vā hoti, dukkaṭaṃ.",
  "tika-vin11t0:487_20": "Atirekamāsakaṃ vā ūnapañcamāsakaṃ vā hoti,",
  "tika-vin11t0:487_21": "thullaccayaṃ.",
  "tika-vin11t0:487_22": "Pañcamāsakaṃ vā atirekapañcamāsakaṃ vā hoti,",
  "tika-vin11t0:487_23": "pārājikaṃ.",
  "tika-vin11t0:487_24": "Pārājikaṃ ce anāpanno,",
  "tika-vin11t0:487_25": "āmasanadukkaṭaṃ,",
  "tika-vin11t0:487_26": "phandāpanathullaccayañca kāretabboti attho.",
  "tika-vin11t0:487_27": "Gaṇhantoti avaharanto.",
  "tika-vin11t0:488_0": "167- 74.",
  "tika-vin11t0:488_1": "Idāni “kaṭṭhameva vā”ti vuttarukkhadārūsu vinicchayaṃ dassetumāha “mahagghe”tiādi.",
  "tika-vin11t0:488_2": "Mahaggheti pañcamāsakaṃ vā atirekapañcamāsakaṃ vā agghakaṃ hutvā mahagghe.",
  "tika-vin11t0:488_3": "Nassatīti theyyacittasamaṅgī hutvā chinnamattepi pārājikaṃ āpajjati. Pi-",
  "tika-vin11t0:488_4": "saddo avadhāraṇe.",
  "tika-vin11t0:488_5": "“Kocipī”ti iminā addhagatopi allaṃ vā hotu purāṇaṃ vā,",
  "tika-vin11t0:488_6": "tacchetvā ṭhapitaṃ na gahetabbamevāti attho.",
  "tika-vin11t0:489_0": "Mūleti upalakkhaṇamattaṃ.",
  "tika-vin11t0:489_1": "“Agge ca mūle ca chinno hotī”ti aṭṭhakathāvacanato mūlañca aggañca chinditvāti gahetabbo.",
  "tika-vin11t0:489_2": "Addhagatanti jiṇṇagaḷitapatitatacaṃ,",
  "tika-vin11t0:489_3": "cirakālaṃ ṭhitanti vuttaṃ hoti.",
  "tika-vin11t0:490_0": "Lakkhaṇeti attano santakaṃ ñāpetuṃ rukkhakkhandhe tacaṃ chinditvā katasallakkhaṇe.",
  "tika-vin11t0:490_1": "Challiyonaddheti samantato abhinavuppannāhi challīhi pariyonandhitvā adassanaṃ gamite.",
  "tika-vin11t0:490_2": "Ajjhāvutthañcāti ettha “geha”nti pāṭhaseso.",
  "tika-vin11t0:490_3": "Gehaṃ katañca ajjhāvutthañcāti yojanā.",
  "tika-vin11t0:490_4": "Gehaṃ kātuṃ araññasāmikānaṃ mūlaṃ datvā rukkhe kiṇitvā chinnadārūhi taṃ gehaṃ katañca paribhuttañcāti attho.",
  "tika-vin11t0:490_5": "Vinassantañcāti etthāpi “avasiṭṭhaṃ dāru”nti pāṭhaseso.",
  "tika-vin11t0:490_6": "Taṃ gehaṃ katvā avasiṭṭhaṃ vassātapādīhi vividhā jīritvā vinassamānaṃ,",
  "tika-vin11t0:490_7": "vipannadārunti vuttaṃ hoti.",
  "tika-vin11t0:490_8": "Gaṇhato na doso kocīti sambandho.",
  "tika-vin11t0:490_9": "“Sāmikā nirālayā”ti gaṇhato kācipi āpatti natthīti attho.",
  "tika-vin11t0:490_10": "Kiṃkāraṇanti ce?",
  "tika-vin11t0:490_11": "Araññasāmikehi mūlaṃ gahetvā aññesaṃ dinnattā,",
  "tika-vin11t0:490_12": "tesañca nirālayaṃ chaḍḍitattāti idamettha kāraṇaṃ.",
  "tika-vin11t0:491_0": "Vuttañhetaṃ aṭṭhakathāyaṃ “gehādīnaṃ atthāya rukkhe chinditvā yadā tāni katāni,",
  "tika-vin11t0:491_1": "ajjhāvutthāni ca honti,",
  "tika-vin11t0:491_2": "dārūnipi araññe vassena ca ātapena ca vinassanti,",
  "tika-vin11t0:491_3": "īdisānipi disvā ‘chaḍḍitānī’ti gahetuṃ vaṭṭati. Kasmā?",
  "tika-vin11t0:491_4": "Yasmā araññasāmikā etesaṃ anissarā.",
  "tika-vin11t0:491_5": "Yehi araññasāmikānaṃ deyyadhammaṃ datvā chinnāni,",
  "tika-vin11t0:491_6": "te eva issarā,",
  "tika-vin11t0:491_7": "tehi ca tāni chaḍḍitāni,",
  "tika-vin11t0:491_8": "nirālayā tattha jātā”ti.",
  "tika-vin11t0:491_9": "Evampi sati pacchā sāmikesu āharāpentesu bhaṇḍadeyyaṃ hotīti daṭṭhabbaṃ.",
  "tika-vin11t0:492_0": "Yo cāti araññasāmikānaṃ deyyadhammaṃ pavisanto adatvā “nikkhamanto dassāmī”ti rukkhe gāhāpetvā nikkhamanto yo ca bhikkhu.",
  "tika-vin11t0:492_1": "Ārakkhaṭṭhānaṃ patvāti araññapālakā yattha nisinnā araññaṃ rakkhanti,",
  "tika-vin11t0:492_2": "taṃ ṭhānaṃ patvā.",
  "tika-vin11t0:492_3": "“Cintento”ti kiriyantarasāpekkhattā “atikkameyyā”ti sāmatthiyato labbhati.",
  "tika-vin11t0:492_4": "Tasmā citte kammaṭṭhānādīni katvāti ettha ādi-",
  "tika-vin11t0:492_5": "saddena pakāratthena kusalapakkhiyā vitakkā saṅgayhanti.",
  "tika-vin11t0:492_6": "Aññaṃ cintento vā ārakkhanaṭṭhānaṃ patvāyeva atikkāmeyyāti yojetvā attho vattabbo.",
  "tika-vin11t0:492_7": "Tattha aññaṃ cintento vāti aññaṃ vihito vā,",
  "tika-vin11t0:492_8": "iminā yathāvuttavitakkānaṃ saṅgaho.",
  "tika-vin11t0:492_9": "Assāti ettha “deyya”nti kitayoge kattari sāmivacanattā anenāti attho.",
  "tika-vin11t0:493_0": "“Yocā”ti ettha avuttasamuccayatthena ca-",
  "tika-vin11t0:493_1": "saddena araññapavisanakāle yathāvuttanayena mūlaṃ adatvā araññaṃ pavisitvā dārūni gahetvā gamanakāle “araññapālakā sace yācanti,",
  "tika-vin11t0:493_2": "dassāmī”ti parikappetvā gantvā tehi ayācitattā adatvā gacchantopi tatheva āgantvā ārakkhakesu kīḷāpasutesu",
  "tika-vin11t0:493_3": "vā niddāyantesu vā bahi nikkhantesu vā tattha ṭhatvā ārakkhake pariyesitvā adisvā gacchantopi tatheva",
  "tika-vin11t0:493_4": "āgantvā tattha niyuttaissarajanehi attano hatthato dātabbaṃ datvā vā attānaṃ sammānaṃ katvā vā pālake",
  "tika-vin11t0:493_5": "saññāpetvā vā pālake okāsaṃ yācitvā tehi dinnokāso vā gacchantopīti ettakā vuttena sadisattā saṅgahitāti",
  "tika-vin11t0:493_6": "daṭṭhabbā.",
  "tika-vin11t0:494_0": "Varāhāti sūkarā.",
  "tika-vin11t0:494_1": "Vagghāti byagghā.",
  "tika-vin11t0:494_2": "Acchāti issā.",
  "tika-vin11t0:494_3": "Taracchāti kāḷasīhā. Ādi-",
  "tika-vin11t0:494_4": "saddena dīpimattahatthisīhādayo vāḷamigā saṅgayhanti.",
  "tika-vin11t0:494_5": "Eteyeva varāhādayo samāgamavasena maraṇādianiṭṭhasamīpacāritāya upa aniṭṭhasamīpe davanti pavattantīti “upaddavā”ti vuccanti.",
  "tika-vin11t0:494_6": "Ārakkhaṭṭhānaṃ āgatakāle diṭṭhavarāhādiupaddavatoti vuttaṃ hoti.",
  "tika-vin11t0:494_7": "Muccitukāmatāyāti mokkhādhippāyena.",
  "tika-vin11t0:494_8": "“Tathevā”ti iminā pavisanakāle deyyadhammaṃ adatvā “nikkhamanakāle dassāmī”ti pavisitvā dāruṃ gahetvā",
  "tika-vin11t0:494_9": "ārakkhaṭṭhānaṃ pattoti purimagāthāya sāmatthiyato labbhamānoyevattho dassito.",
  "tika-vin11t0:494_10": "Taṃ ṭhānanti taṃ ārakkhaṭṭhānaṃ.",
  "tika-vin11t0:494_11": "Atikkāmetīti “idaṃ taṃ ṭhāna”ntipi asallakkhaṇamattabhayupaddavo hutvā palāyanto atikkamati,",
  "tika-vin11t0:494_12": "bhaṇḍadeyyaṃ pana hotīti yojanā.",
  "tika-vin11t0:495_0": "Suṅkaghātatoti etthāpi pi-",
  "tika-vin11t0:495_1": "saddo luttaniddiṭṭhoti veditabbo,",
  "tika-vin11t0:495_2": "suṅkagahaṇaṭṭhānatopīti attho.",
  "tika-vin11t0:495_3": "Suṅkassa rañño dātabbabhāgassa ghāto musitvā gahaṇamatto,",
  "tika-vin11t0:495_4": "suṅko haññati etthāti vā suṅkaghātoti viggaho.",
  "tika-vin11t0:495_5": "Suṅkaghātasarūpaṃ parato āvi bhavissati.",
  "tika-vin11t0:495_6": "Tasmāti suṅkaghātato tassa garukattā eva.",
  "tika-vin11t0:495_7": "Tanti taṃ suṅkaghātaṭṭhānaṃ.",
  "tika-vin11t0:495_8": "Anokkamma gacchatoti apavisitvā gacchantassa.",
  "tika-vin11t0:495_9": "Dukkaṭaṃ uddiṭṭhaṃ “suṅkaṃ pariharati,",
  "tika-vin11t0:495_10": "āpatti dukkaṭassā”ti.",
  "tika-vin11t0:496_0": "Etanti yathāvuttaārakkhaṭṭhānaṃ.",
  "tika-vin11t0:496_1": "Theyyacittena pariharantassāti theyyacittena pariharitvā dūrato gacchantassa.",
  "tika-vin11t0:496_2": "Ākāsenapi gacchato pārājikamanuddiṭṭhaṃ satthunāti sambandho.",
  "tika-vin11t0:497_0": "Nanu ca “idaṃ pana theyyacittena pariharantassa ākāsena gacchatopi pārājikamevā”ti aṭṭhakathāyaṃ vuttavacanaṃ",
  "tika-vin11t0:497_1": "vinā pāḷiyaṃ “araññaṭṭha”nti mātikāpadassa vibhaṅge “tatthajātakaṃ kaṭṭhaṃ vā lataṃ vā tiṇaṃ vā pañcamāsakaṃ",
  "tika-vin11t0:497_2": "vā atirekapañcamāsakaṃ vā agghanakaṃ theyyacitto āmasati,",
  "tika-vin11t0:497_3": "āpatti dukkaṭassa.",
  "tika-vin11t0:497_4": "Phandāpeti,",
  "tika-vin11t0:497_5": "āpatti thullaccayassa.",
  "tika-vin11t0:497_6": "Ṭhānā cāveti,",
  "tika-vin11t0:497_7": "āpatti pārājikassā”ti sāmaññavacanato suṅkaghāte “suṅkaṃ pariharati,",
  "tika-vin11t0:497_8": "āpatti dukkaṭassā”ti vacanaṃ viya ettha ārakkhaṭṭhānaṃ pariharantassa visuṃ vuttapārājikāpattivacane",
  "tika-vin11t0:497_9": "asatipi “aṭṭhakathāya”nti avatvā “satthunā”ti kasmā āhāti? Vuccate –",
  "tika-vin11t0:497_10": "aṭṭhakathācariyena tatheva vuttattā āha.",
  "tika-vin11t0:497_11": "Kasmā pana aṭṭhakathācariyena “apaññattaṃ na paññapessāma,",
  "tika-vin11t0:497_12": "paññattaṃ na samucchindissāmā”ti pāḷipāṭhaṃ jānantenapi pāḷiyaṃ avuttapārājikaṃ niddiṭṭhanti?",
  "tika-vin11t0:497_13": "Ettha vinicchayaṃ bhikkhūhi puṭṭhena bhagavatā vuttanayassa mahāaṭṭhakathāya āgatattā tasseva nayassa",
  "tika-vin11t0:497_14": "samantapāsādikāyaṃ niddiṭṭhabhāvaṃ jānantena imināpi ācariyena idha “satthunā”ti vuttanti gahetabbaṃ.",
  "tika-vin11t0:498_0": "Atha vā “suṅkaṃ pariharati,",
  "tika-vin11t0:498_1": "āpatti dukkaṭassā”ti vatvā ārakkhaṭṭhānavinicchaye avacanaṃ yathāvuttavisayassa adiṭṭhabhāvena vā siyā,",
  "tika-vin11t0:498_2": "imassa tathā anavajjatā vā siyā,",
  "tika-vin11t0:498_3": "vuttānusārena suviññeyyatā vā siyāti tayo vikappā.",
  "tika-vin11t0:498_4": "Tesu paṭhamavikappo sabbaññubhāvabādhanato dubbikappamattaṃ hoti.",
  "tika-vin11t0:498_5": "Dutiyavikappo lokavajjassa imassa anavajjabhāvo nāma anupapannoti anādātabbo.",
  "tika-vin11t0:498_6": "Pārisesato tatiyavikappo yujjati.",
  "tika-vin11t0:499_0": "Tattha “vuttānusārenā”ti kimettha vuttaṃ nāma,",
  "tika-vin11t0:499_1": "tadanusārena imassāpi suviññeyyatā kathanti ce?",
  "tika-vin11t0:499_2": "Paṭhamaniddiṭṭhe araññaṭṭhaniddese sāmaññena “ṭhānā cāveti,",
  "tika-vin11t0:499_3": "āpatti pārājikassā”ti idaṃ vuttaṃ,",
  "tika-vin11t0:499_4": "na pana theyyacittena ārakkhaṭṭhānapariharaṇañca.",
  "tika-vin11t0:499_5": "“Gamanakāle ‘mūlaṃ datvā gamissāmī’ti pubbaparikappitaniyāmena adatvā gacchato parikappāvahārova hotī”ti",
  "tika-vin11t0:499_6": "ca “taṃ pana yena kenaci ākārena parikappitaṭṭhānaṃ pahāya gamanaṃ ṭhānācāvanaṃ nāma hotevāti tena vatthunā",
  "tika-vin11t0:499_7": "pārājikameva hotī”ti ca “ṭhānā cāveti,",
  "tika-vin11t0:499_8": "āpatti pārājikassā’ti iminā ca viññātatthameva hotī”ti ca visuṃ na vuttaṃ.",
  "tika-vin11t0:499_9": "Suṅkaṭṭhānapariharaṇaṃ pana ṭhānapariharaṇasabhāvattā sabhāvato īdisaṃva santampi idaṃ viya parikappitaṭṭhānaṃ",
  "tika-vin11t0:499_10": "na hotīti vakkhamānarājasammataṭṭhānato aññaṃ parikappitaṭṭhānaṃ samānampi theyyacittuppattimattena taṃ",
  "tika-vin11t0:499_11": "pariharitvā gacchantassa theyyacittena attano pattaṃ gaṇhantassa viya pārājikāya avatthutañca dukkaṭasseva",
  "tika-vin11t0:499_12": "vatthubhāvañca viññāpetuṃ “suṅkaṃ pariharati,",
  "tika-vin11t0:499_13": "āpatti dukkaṭassā”ti vuttanti bhagavato adhippāyaññunā aṭṭhakathācariyena “pārājikamevā”ti vuttattā tena",
  "tika-vin11t0:499_14": "aṭṭhakathāyaṃ vuttanīhārameva dassetuṃ ayamācariyopi “satthunā pārājikamanuddiṭṭha”nti āhāti niṭṭhamettha",
  "tika-vin11t0:499_15": "gantabbaṃ.",
  "tika-vin11t0:500_0": "Tasmāti yasmā evaṃ pariharitvā theyyacittena dūrato vajjetvā gacchantassāpi pārājikappahonakatāya accantabhāriyaṃ hoti, tasmā.",
  "tika-vin11t0:500_1": "Etthāti imasmiṃ araññārakkhaṭṭhāne.",
  "tika-vin11t0:500_2": "“Visesenā”ti idaṃ “appamattena hotabba”nti iminā hetubhāvena sambandhanīyaṃ.",
  "tika-vin11t0:500_3": "Satisampannacetasāti ca piyasīlenāti ca “bhikkhunā”ti etassa visesanaṃ.",
  "tika-vin11t0:500_4": "Asikkhākāmassa bhikkhuno imassa ovādassa abhājanatāya taṃ parivajjetumāha “piyasīlenā”ti.",
  "tika-vin11t0:500_5": "Piyasīlassāpi sativirahitassa pamattaṭṭhāne saraṇāsambhavā imassa abhājanatāya taṃ vajjetumāha “satisampannacetasā”ti.",
  "tika-vin11t0:501_0": "Araññaṭṭhakathāvaṇṇanā.",
  "tika-vin11t0:502_0": "175- 6.",
  "tika-vin11t0:502_1": "Toyadullabhakālasminti toyaṃ dullabhaṃ yasmiṃ so toyadullabho,",
  "tika-vin11t0:502_2": "toyadullabho ca so kālo cāti toyadullabhakālo, tasmiṃ.",
  "tika-vin11t0:502_3": "Āvajjetvā vāti udakabhājanaṃ nāmetvā vā.",
  "tika-vin11t0:502_4": "Pavesetvā vāti attano bhājanaṃ tasmiṃ pakkhipitvā vā.",
  "tika-vin11t0:502_5": "Chiddaṃ katvāpi vāti udakabhājane omaṭṭhādibhedaṃ chiddaṃ katvā vā gaṇhantassa bhaṇḍagghena viniddiseti vakkhamānena sambandhanīyaṃ.",
  "tika-vin11t0:503_0": "Tathāti yathā toyadullabhakālasmiṃ bhājane rakkhitagopitaṃ udakaṃ avaharantassa pārājikaṃ vuttaṃ,",
  "tika-vin11t0:503_1": "teneva nīhārena.",
  "tika-vin11t0:503_2": "Vāpiyaṃ vāti parasantakāya sārakkhāya vāpiyaṃ vā.",
  "tika-vin11t0:503_3": "Taḷāke vāti tādise jātassare vā.",
  "tika-vin11t0:503_4": "Evaṃ sārakkhānaṃ pokkharaṇiādīnaṃ etehi vā avuttasamuccayena vā-",
  "tika-vin11t0:503_5": "saddena vā gahaṇaṃ veditabbaṃ.",
  "tika-vin11t0:503_6": "Attano bhājanaṃ pavesetvā gaṇhantassāti upalakkhaṇapadanti bhājanagatajale ca idha ca telabhājane viya",
  "tika-vin11t0:503_7": "mukhena vā vaṃsādīhi vā ākaḍḍhitvā theyyacittena pivantassa yathāvatthukamāpattividhānaṃ veditabbaṃ.",
  "tika-vin11t0:504_0": "177.",
  "tika-vin11t0:504_1": "Mariyādanti vāpiādīnaṃ pāḷivaṭṭabandhaṃ.",
  "tika-vin11t0:504_2": "Chindatoti kudālādīhi paṃsuādīni uddharitvā dvidhā karontassa.",
  "tika-vin11t0:504_3": "Visesatthāvajotakena tu-",
  "tika-vin11t0:504_4": "saddena “mariyādaṃ chinditvā dubbalaṃ katvā tassa chindanatthāya vīciyo uṭṭhāpetuṃ udakaṃ sayaṃ otaritvā",
  "tika-vin11t0:504_5": "vā gomahiṃse vā aññe manusse vā kīḷante dārake vā otāretvā vā attano dhammatāya otiṇṇe tāsetvā vā udake",
  "tika-vin11t0:504_6": "ṭhitaṃ rukkhaṃ chinditvā vā chedāpetvā vā pātetvā vā pātāpetvā vā jalaṃ khobheti,",
  "tika-vin11t0:504_7": "tato uṭṭhitāhi vīcīhi mariyāde chinnepi teneva chinno hoti.",
  "tika-vin11t0:504_8": "Evameva gomahiṃsādayo mariyādaṃ ārohantenāpi aññehi ārohāpentenāpi tesaṃ khurehi mariyāde chinnepi,",
  "tika-vin11t0:504_9": "udakaniddhamanādiṃ pidahitvā vā pidahāpetvā vā vāpimariyādāya nīcaṭṭhānaṃ bandhitvā vā bandhāpetvā vā",
  "tika-vin11t0:504_10": "atirekajalāpagamanamaggato nīharitabbodakaṃ vāretvā vā bāhirato udakaṃ pavesetvā vā pūreti,",
  "tika-vin11t0:504_11": "oghena mariyāde chinnepi teneva chinnaṃ hotī”ti evamādikaṃ aṭṭhakathāgatavisesaṃ saṅgaṇhāti.",
  "tika-vin11t0:504_12": "Adinnādānapubbatoti adinnādānassa pubbapayogattā.",
  "tika-vin11t0:504_13": "Bhūtagāmena saddhimpīti bhūtagāmenapi saddhiṃ. Api-",
  "tika-vin11t0:504_14": "saddena pathavikhaṇanaṃ sampiṇḍeti.",
  "tika-vin11t0:504_15": "Mariyādaṃ chindanto tatthajātaṃ tiṇādiṃ chindati,",
  "tika-vin11t0:504_16": "bhūtagāmapācittiyena saddhiṃ dukkaṭaṃ.",
  "tika-vin11t0:504_17": "Jātapathaviṃ chindati,",
  "tika-vin11t0:504_18": "pathavikhaṇanapācittiyena saddhiṃ dukkaṭaṃ āpajjatīti adhippāyo.",
  "tika-vin11t0:505_0": "178.",
  "tika-vin11t0:505_1": "Kātabboti ettha “bhaṇḍagghena āpattiyā”ti pāṭhaseso.",
  "tika-vin11t0:505_2": "Antobhūtahetvatthavasena kāretabboti gahetabbo.",
  "tika-vin11t0:505_3": "Anto ṭhatvā chindanto bahiantena,",
  "tika-vin11t0:505_4": "bahi ṭhatvā chindanto antoantena,",
  "tika-vin11t0:505_5": "ubhayatthāpi ṭhatvā chindanto majjhato bhaṇḍagghena āpattiyā kāretabboti yojanā.",
  "tika-vin11t0:505_6": "Ayaṃ panettha attho –",
  "tika-vin11t0:505_7": "antovāpiyaṃ ṭhatvā mariyādaṃ chinditvā udake bahi nikkhamite nikkhantaudakagghena dukkaṭathullaccayapārājikāsu yathāpannāya āpattiyā kāretabbo.",
  "tika-vin11t0:505_8": "Bahi ṭhatvā mariyādaṃ chinditvā antovāpiyaṃ pavisantodakassa ṭhitaṭṭhānato cāvitakkhaṇe nikkhantaudakagghena āpattiyā kāretabbo.",
  "tika-vin11t0:505_9": "Kadāci anto kadāci bahi ṭhatvā mariyādaṃ majjhe ṭhapetvā chindanto majjhe ṭhitaṭṭhānaṃ chinditvā udakassa",
  "tika-vin11t0:505_10": "nīhaṭakkhaṇe nīhaṭaudakassa agghena āpattiyā kāretabboti.",
  "tika-vin11t0:506_0": "Udakaṭṭhakathāvaṇṇanā.",
  "tika-vin11t0:507_0": "179- 80.",
  "tika-vin11t0:507_1": "Vārenāti vārena vārena sāmaṇerā araññato yaṃ dantakaṭṭhaṃ saṅghassatthāya ānetvā sace ācariyānampi āharanti,",
  "tika-vin11t0:507_2": "yāva te dantakaṭṭhaṃ pamāṇena chinditvā saṅghassa ca ācariyānañca na niyyādenti,",
  "tika-vin11t0:507_3": "tāva araññato ābhatattā taṃ sabbaṃ saṅghassa ca sakasakaācariyānañca ābhataṃ dantakaṭṭhaṃ tesameva ca",
  "tika-vin11t0:507_4": "dantakaṭṭhahārakānaṃ sāmaṇerānaṃ santakaṃ hotīti atthayojanā.",
  "tika-vin11t0:508_0": "181.",
  "tika-vin11t0:508_1": "Tasmāti yasmā tesameva sāmaṇerānaṃ santakaṃ hoti, tasmā.",
  "tika-vin11t0:508_2": "Taṃ araññato ābhataṃ dantakaṭṭhañca saṅghassa garubhaṇḍañca dantakaṭṭhanti sambandho.",
  "tika-vin11t0:508_3": "Saṅghikāya bhūmiyaṃ uppannaṃ saṅghena rakkhitagopitattā garubhaṇḍabhūtaṃ dantakaṭṭhañcāti vuttaṃ hoti.",
  "tika-vin11t0:508_4": "Gaṇhantassa cāti adhikaca-",
  "tika-vin11t0:508_5": "kārena ihāvuttassa aṭṭhakathāgatassa gaṇapuggalagihiparibaddha ārāmuyyānasañjātachinnāchinnarakkhitagopitadantakaṭṭhassa",
  "tika-vin11t0:508_6": "samuccitattā tañca theyyacittena gaṇhantassa avahaṭadantakaṭṭhassa agghavasena āpattiyo vattabbāti ayamattho",
  "tika-vin11t0:508_7": "dīpito hoti.",
  "tika-vin11t0:509_0": "182. Tehi dantakaṭṭhahārakehi sāmaṇerehi. Niyyāditanti mahāsaṅghassa paṭipāditaṃ.",
  "tika-vin11t0:510_0": "183.",
  "tika-vin11t0:510_1": "Saṅghikakālato paṭṭhāya theyyacittena gaṇhatopi avahārābhāve kāraṇaṃ dassetumāha “arakkhattā”tiādi.",
  "tika-vin11t0:510_2": "Tattha arakkhattāti saṅghikabhāvena laddhepi rakkhitagopitadantakaṭṭhe viya saṅghena katārakkhāyābhāvā.",
  "tika-vin11t0:510_3": "Yathāvuḍḍhamabhājetabbatoti saṅghikattassāpi sato yathāvuḍḍhaṃ paṭipāṭimanatikkamma bhājetabbaphalapupphādīnaṃ viya bhājetabbatābhāvato.",
  "tika-vin11t0:510_4": "Sabbasādhāraṇattā cāti saṅghapariyāpannānaṃ sabbesameva sādhāraṇattā.",
  "tika-vin11t0:511_0": "Idanti saṅghassa niyyāditadantakaṭṭhaṃ.",
  "tika-vin11t0:511_1": "Aññaṃ viyāti aññaṃ gaṇapuggalādisantakaṃ rakkhitagopitadantakaṭṭhaṃ viya.",
  "tika-vin11t0:511_2": "Evaṃ corikāya gaṇhato avahārābhāve kāraṇena sādhitepi theyyacittena sakaparikkhārampi gaṇhato dukkaṭassa",
  "tika-vin11t0:511_3": "vuttattā tathā gaṇhanto dukkaṭā na muccatīti daṭṭhabbaṃ.",
  "tika-vin11t0:511_4": "Vattaṃ pana jānitabbaṃ –",
  "tika-vin11t0:511_5": "saṅghikadantakaṭṭhaṃ gaṇhantena padhānagharādīsu pavisitvā cirena osarantena bahi vītināmetabbadivase gaṇetvā taṃpamāṇena gahetabbaṃ,",
  "tika-vin11t0:511_6": "maggaṃ gacchantena ekaṃ dve dantakaṭṭhāni thavikāya pakkhipitvā gantabbaṃ,",
  "tika-vin11t0:511_7": "tattheva vasantena divase khāditabbadantakaṭṭhaṃ gahetabbanti.",
  "tika-vin11t0:512_0": "Dantakaṭṭhakathāvaṇṇanā.",
  "tika-vin11t0:513_0": "184.",
  "tika-vin11t0:513_1": "“Aggiṃ vā detī”tiādīsu “rukkhe”ti pakaraṇato labbhati “rukkho vinassatī”ti vakkhamānattā,",
  "tika-vin11t0:513_2": "rukkho ca “vanappati nāma yo manussānaṃ pariggahito hoti rukkho paribhogo”ti pāḷiyaṃ āgatattā ca aṭṭhakathāya",
  "tika-vin11t0:513_3": "ca vuttanayena ambalabujapanasādiko manussānaṃ paribhogāraho manussāyatto rakkhitagopitoyeva gahetabbo.",
  "tika-vin11t0:513_4": "Aggiṃ vā detīti corikāya aggiṃ ālimpeti vā.",
  "tika-vin11t0:513_5": "Satthena rukkhe samantato ākoṭetīti vāsipharasuādisatthena rukkhatacaṃ chindanto samantato āvāṭaṃ dasseti.",
  "tika-vin11t0:513_6": "Maṇḍūkakaṇṭakanāmakaṃ visaṃ vā rukkhe ākoṭetīti corikāya rukkhaṃ nāsetukāmo rukkhe maṇḍūkakaṇṭakanāmakaṃ visaṃ paveseti.",
  "tika-vin11t0:514_0": "185.",
  "tika-vin11t0:514_1": "Yena vā tena vāti yathāvuttena vā avuttena vā yena kenaci upāyena.",
  "tika-vin11t0:514_2": "Rukkho vinassatīti aggiṃ datvā jhāpito dhaññakalāpo viya,",
  "tika-vin11t0:514_3": "telakumbhī viya ca vināva ṭhānācāvanena yathāṭṭhitamevanassati.",
  "tika-vin11t0:514_4": "“Ḍayhatī”ti idaṃ “aggiṃ detī”ti idaṃ sandhāya vuttaṃ.",
  "tika-vin11t0:514_5": "Vinassatīti maṇḍūkakaṇṭakākoṭanādiavasesapayogaṃ sandhāya vuttanti daṭṭhabbaṃ “theyyacitto chindati,",
  "tika-vin11t0:514_6": "pahāre pahāre āpatti dukkaṭassa,",
  "tika-vin11t0:514_7": "ekaṃ pahāraṃ anāgate āpatti thullaccayassa,",
  "tika-vin11t0:514_8": "tasmiṃ pahāre āgate āpatti pārājikassā”ti ṭhānācāvanena pārājikassa āgatattā.",
  "tika-vin11t0:514_9": "Pakāsitanti ettha “aṭṭhakathāya”nti labbhati.",
  "tika-vin11t0:514_10": "Pāṭhāgataṃ pārājikaṃ pana pārisesato ca sūcīyatīti tabbācakassa vā saṅgāhakassa vā vacanassa ihāvijjamānattā tattha vinicchayo pāsaṃsikopi ihāvutto.",
  "tika-vin11t0:515_0": "Vanappatikathāvaṇṇanā.",
  "tika-vin11t0:516_0": "186- 7.",
  "tika-vin11t0:516_1": "“Haraṇakaṃ nāma aññassa haraṇakaṃ bhaṇḍaṃ.",
  "tika-vin11t0:516_2": "Theyyacitto āmasati,",
  "tika-vin11t0:516_3": "āpatti dukkaṭassa.",
  "tika-vin11t0:516_4": "Phandāpeti,",
  "tika-vin11t0:516_5": "āpatti thullaccayassa.",
  "tika-vin11t0:516_6": "Ṭhānā cāveti,",
  "tika-vin11t0:516_7": "āpatti pārājikassā”ti vuttaharaṇakaniddese “ṭhānā cāveti,",
  "tika-vin11t0:516_8": "āpatti pārājikassā”ti pāṭhe “ṭhāna”nti gahitasīsādiṭṭhānappabhedavasena aṭṭhakathāya āgatavinicchayaṃ dassetumāha “chinditvā mocetvā gaṇhato”ti.",
  "tika-vin11t0:516_9": "Kiriyānaṃ sakammakattā “alaṅkāra”nti pāṭhaseso.",
  "tika-vin11t0:516_10": "Chinditvāti gīveyyakādiṃ.",
  "tika-vin11t0:516_11": "Mocetvāti kaṇṇapiḷandhanādiṃ.",
  "tika-vin11t0:517_0": "Sīsādīhi mocitamattasminti etthāpi visesitabbadassanatthaṃ “alaṅkārasmi”nti tameva bhummekavacanantavasena gahetabbaṃ.",
  "tika-vin11t0:517_1": "Ākaḍḍhanavikaḍḍhananti ettha abhimukhaṃ kaḍḍhanaṃ ākaḍḍhananti katvā attano samīpamāviñchanaṃ ākaḍḍhanaṃ,",
  "tika-vin11t0:517_2": "viparītaṃ kaḍḍhanaṃ vikaḍḍhananti katvā tabbiparītaṃ vikaḍḍhanaṃ.",
  "tika-vin11t0:518_0": "188- 9.",
  "tika-vin11t0:518_1": "Valayanti avaṅkaṃ maṭṭhahatthūpagaṃ.",
  "tika-vin11t0:518_2": "Kaṭakampi vāti anekavaṅke yojetvā bubbuḷādīni dassetvā vā adassetvā vā kataṃ hatthūpagaṃ.",
  "tika-vin11t0:518_3": "Aggabāhunti kapparato paṭṭhāya aggahatthaṃ.",
  "tika-vin11t0:518_4": "Aparāparaṃ cāretīti ito cito ca sañcāreti.",
  "tika-vin11t0:518_5": "“Sāretī”ti vā pāṭho,",
  "tika-vin11t0:518_6": "soyeva attho.",
  "tika-vin11t0:518_7": "Taṃ valayaṃ vā kaṭakaṃ vā.",
  "tika-vin11t0:518_8": "Ākāsagataṃ karotīti sabbadisāhi yathā hatthaṃ na phusati,",
  "tika-vin11t0:518_9": "tathā ākāsagataṃ karoti.",
  "tika-vin11t0:518_10": "Nidhivalayassa pavesitarukkhamūle sabbadisāhi aphusantaṃ ākāsagatakaraṇe pārājikaṃ hoti,",
  "tika-vin11t0:518_11": "idha “rakkhatī”ti kasmā vuttanti āha “saviññāṇakato”tiādi.",
  "tika-vin11t0:518_12": "Idanti valayaṃ kaṭakañca.",
  "tika-vin11t0:519_0": "190.",
  "tika-vin11t0:519_1": "“Nivatthaṃ vattha”nti iminā cīvarampi gayhati.",
  "tika-vin11t0:519_2": "Parassa vatthasāmikassa.",
  "tika-vin11t0:519_3": "Paropīti vatthasāmikopi.",
  "tika-vin11t0:519_4": "Tanti corena acchijjamānaṃ attanā nivatthavatthaṃ.",
  "tika-vin11t0:519_5": "Lajjāya sahasā na muñcatīti lajjāya sīghataraṃ na pariccajati.",
  "tika-vin11t0:520_0": "191.",
  "tika-vin11t0:520_1": "Coropi ākaḍḍhati,",
  "tika-vin11t0:520_2": "so paropi ākaḍḍhatīti yojanā.",
  "tika-vin11t0:520_3": "So paro corato añño,",
  "tika-vin11t0:520_4": "vatthasāmikoti attho.",
  "tika-vin11t0:520_5": "Parassāti vatthasāmikassa.",
  "tika-vin11t0:521_0": "192.",
  "tika-vin11t0:521_1": "“Ṭhānā cāveyyā”ti pāṭhe ṭhāna-",
  "tika-vin11t0:521_2": "saddena saṅgahitasīsādiṭṭhānato harīyateti haraṇakanti vuttālaṅkārādibhaṇḍassa cāvanena pārājikaṃ dassetvā",
  "tika-vin11t0:521_3": "idāni tadeva haraṇakaṃ hārakena saha harantassa hārakassa ṭhitaṭṭhānato apanayanena ṭhānācāvanañca “ṭhānā",
  "tika-vin11t0:521_4": "cāveyyā”ti imināva saṅgayhatīti tatthāpi vinicchayaṃ dassetumāha “sabhaṇḍahāraka”ntiādi.",
  "tika-vin11t0:521_5": "Bhaṇḍaṃ harati netīti bhaṇḍahārako,",
  "tika-vin11t0:521_6": "purisādiko,",
  "tika-vin11t0:521_7": "tena sahāti sabhaṇḍahārakaṃ,",
  "tika-vin11t0:521_8": "alaṅkāravatthādīni ādāya gacchantehi itthipurisādipāṇehi saheva.",
  "tika-vin11t0:521_9": "Bhaṇḍanti tehi hariyamānattā haraṇakasaṅkhātavatthābharaṇādibhaṇḍaṃ.",
  "tika-vin11t0:521_10": "Nentassāti “nento assā”ti padacchedo.",
  "tika-vin11t0:521_11": "Nentoti ṭhitaṭṭhānato cāvetvā attanā icchitadisābhimukhaṃ pāpento.",
  "tika-vin11t0:521_12": "Assa paṭhame pāde atikkante thullaccayaṃ āpajjitvāti pāṭhasesayojanā.",
  "tika-vin11t0:521_13": "Assāti imassa bhaṇḍahārakassa.",
  "tika-vin11t0:521_14": "Paṭhamapāde atikkante attanā paṭhamaṃ gantabbadisato corassābhimatadisaṃ gate thullaccayaṃ āpajjitvā dutiye atikkante cuto siyāti yojanā.",
  "tika-vin11t0:522_0": "193.",
  "tika-vin11t0:522_1": "Theyyacetano sace tajjetvā parassa hatthato bhaṇḍaṃ pātāpeti,",
  "tika-vin11t0:522_2": "parassa hatthato bhaṇḍe muttamatte tajjetvā pātāpakassa parājayoti yojanā.",
  "tika-vin11t0:522_3": "Bhaṇḍe muttamatteti bhaṇḍe hatthato kesaggamattampi muttakkhaṇe.",
  "tika-vin11t0:523_0": "194.",
  "tika-vin11t0:523_1": "Athāpīti atha vā.",
  "tika-vin11t0:523_2": "Parikappetvā pātāpeti vāti ettha “yaṃ mayhaṃ ruccati,",
  "tika-vin11t0:523_3": "taṃ gaṇhissāmī”ti vā “evarūpaṃ ce hoti,",
  "tika-vin11t0:523_4": "gaṇhissāmī”ti visesetvā vā parikappetvā tajjetvā pāteti, dukkaṭaṃ.",
  "tika-vin11t0:523_5": "Evaṃ pātitaṃ bhaṇḍaṃ tassa corassa āmasane dukkaṭaṃ vuttanti yojanā.",
  "tika-vin11t0:524_0": "195.",
  "tika-vin11t0:524_1": "Yathāvatthunti bhaṇḍassa agghānurūpaṃ,",
  "tika-vin11t0:524_2": "thullaccayaṃ hotīti adhippāyo.",
  "tika-vin11t0:524_3": "Chaḍḍitepīti tassa corabhāvaṃ jānitvā bhītatasitena attanā nīyamāne bhaṇḍe chaḍḍitepi sati.",
  "tika-vin11t0:524_4": "Teneva ṭhānācāvanaṃ kārāpitanti pārājikanti na gahetabbanti āha “na doso”ti.",
  "tika-vin11t0:524_5": "“Tiṭṭha tiṭṭhā”ti vutte pana uttasitvā chaḍḍanaṃ tassa āṇattiyā vinā hotīti tattha tassa anāpattīti adhippāyo.",
  "tika-vin11t0:524_6": "Tathā vadato pana adinnādānapubbapayogattā dukkaṭameva.",
  "tika-vin11t0:525_0": "196.",
  "tika-vin11t0:525_1": "Tanti taṃ chaḍḍitaṃ bhaṇḍaṃ.",
  "tika-vin11t0:525_2": "Taduddhāreti tassa chaḍḍitassa bhaṇḍassa uddhāre pārājikaṃ.",
  "tika-vin11t0:525_3": "Pārājikaṃ kadā siyāti āha “sāmike sālaye gate”ti.",
  "tika-vin11t0:525_4": "Nirālayaṃ chaḍḍitaṃ pana gaṇhato asati theyyacitte na dosoti byatirekato dasseti.",
  "tika-vin11t0:526_0": "197.",
  "tika-vin11t0:526_1": "Sāmikassa sālayakāle gaṇhantassāpi pārājikābhāvappakāraṃ dassetumāha “gaṇhato”ti.",
  "tika-vin11t0:526_2": "Pubbagāthāya “ta”nti idhānuvattate.",
  "tika-vin11t0:526_3": "Sakasaññāyagaṇhatoti “tiṭṭha tiṭṭhā”ti vacanato uttasitvā sālayaṃ chaḍḍitaṃ taṃ vatthuṃ sakasaññāya gaṇhantassa.",
  "tika-vin11t0:526_4": "Gahaṇeti sakasaññāya gahaṇahetu,",
  "tika-vin11t0:526_5": "sakasaññāya gahitabhaṇḍaṃ attano gahaṇakāraṇā bhikkhuṃ avahārāpattito rakkhatīti adhippāyo.",
  "tika-vin11t0:526_6": "Tenāha “gahaṇe pana rakkhatī”ti.",
  "tika-vin11t0:526_7": "Bhaṇḍadeyyaṃ pana hotīti yojanā.",
  "tika-vin11t0:526_8": "“Tathā”ti iminā gahaṇe rakkhatīti atidisati.",
  "tika-vin11t0:527_0": "198- 9.",
  "tika-vin11t0:527_1": "Dhuranikkhepaṃ katvāti “mayhaṃ kimetena bhaṇḍena,",
  "tika-vin11t0:527_2": "jīvitarakkhanameva varatara”nti nirālayo hutvā.",
  "tika-vin11t0:527_3": "Tenāha “bhīto corā palāyatī”ti.",
  "tika-vin11t0:527_4": "Corāti ettha ca hetumhi nissakkaṃ.",
  "tika-vin11t0:527_5": "Gaṇhatoti ettha “ta”nti pāṭhaseso,",
  "tika-vin11t0:527_6": "tathā chaḍḍitaṃ taṃ bhaṇḍanti attho.",
  "tika-vin11t0:527_7": "Uddhāre dukkaṭanti vatthumhi anavajjepi theyyacittavasena dukkaṭaṃ hoti,",
  "tika-vin11t0:527_8": "asati theyyacitte dukkaṭampi na hotīti vuttaṃ hoti.",
  "tika-vin11t0:527_9": "Āharāpenteti ettha bhāvalakkhaṇe bhummaṃ,",
  "tika-vin11t0:527_10": "tasmiṃ bhaṇḍasāmini āharāpente satīti attho.",
  "tika-vin11t0:528_0": "200.",
  "tika-vin11t0:528_1": "Nirālayena chaḍḍitavatthuno gahaṇe bhaṇḍadeyyañca adentassa parājayo ca kasmāti āha “tassā”tiādi.",
  "tika-vin11t0:528_2": "Aññāsūti mahāpaccariyādīsu itarāsu aṭṭhakathāsu.",
  "tika-vin11t0:529_0": "Haraṇakakathāvaṇṇanā.",
  "tika-vin11t0:530_0": "201.",
  "tika-vin11t0:530_1": "Upanidhikathāya “na gaṇhāmī”ti sampajānamusāvādaṃ bhāsatoti yojanā.",
  "tika-vin11t0:530_2": "Yena kenaci rahasi “idaṃ mayhaṃ bhaṇḍaṃ paṭisāmetvā dehī”ti niyyāditaṃ bhaṇḍaṃ pacchā sāmikena “dehi",
  "tika-vin11t0:530_3": "me taṃ bhaṇḍa”nti vutte accantamupagantuṃ “nāhaṃ gaṇhāmī”ti sampajānamusāvādaṃ bhāsatoti attho.",
  "tika-vin11t0:530_4": "Gaṇhāmīti aggahesiṃ.",
  "tika-vin11t0:530_5": "Accantā heso atīte vattamānappayogoyaṃ.",
  "tika-vin11t0:530_6": "“Sampajānamusāvāde pācittiya”nti imassa sikkhāpadassa visaye kasmā dukkaṭaṃ vuttanti āha “adinnādānapubbakattā”tiādi.",
  "tika-vin11t0:530_7": "Tattha adinnādānapubbakattāti adinnādānassa sahapayogavasena pubbaṅgamattā,",
  "tika-vin11t0:530_8": "na pubbapayogattā.",
  "tika-vin11t0:530_9": "Na hi adinnādānassa pubbapayoge pācittiyaṭṭhāne dukkaṭamatthīti.",
  "tika-vin11t0:530_10": "Tenevāha aṭṭhakathāyaṃ “adinnādānassa payogattā”ti.",
  "tika-vin11t0:531_0": "202.",
  "tika-vin11t0:531_1": "Etassāti etassa samīpe.",
  "tika-vin11t0:531_2": "Kiṃ nu dassatīti dassati kiṃ nu.",
  "tika-vin11t0:531_3": "Vimatuppādeti hetumhi bhummaṃ.",
  "tika-vin11t0:531_4": "Tassāti yassa bhikkhuno santike upanikkhittaṃ, tassa.",
  "tika-vin11t0:532_0": "203.",
  "tika-vin11t0:532_1": "Tasminti yasmiṃ upanikkhittaṃ,",
  "tika-vin11t0:532_2": "tasmiṃ bhikkhumhi.",
  "tika-vin11t0:532_3": "Dāne nirussāheti attani nikkhittassa bhaṇḍassa sāmikassa dānavisaye ussāharahite sati,",
  "tika-vin11t0:532_4": "“na dāni taṃ dassāmī”ti dhuranikkhepe kateti adhippāyo.",
  "tika-vin11t0:532_5": "Tenevāha “ubhinnaṃ dhuranikkhepe”ti.",
  "tika-vin11t0:532_6": "Paroti bhaṇḍasāmiko.",
  "tika-vin11t0:532_7": "Dhuranti “yena kenaci ākārena gaṇhissāmī”ti ussāhaṃ.",
  "tika-vin11t0:532_8": "Nikkhipeti nikkhipeyya.",
  "tika-vin11t0:533_0": "204.",
  "tika-vin11t0:533_1": "Cittenādātukāmovāti ettha “yo tassā”ti pāṭhaseso. Ceti api-",
  "tika-vin11t0:533_2": "saddatthe.",
  "tika-vin11t0:533_3": "Yo coro cittena adātukāmova,",
  "tika-vin11t0:533_4": "tassa corassa “dassāmī”ti mukhena vadatopīti yojanā.",
  "tika-vin11t0:533_5": "Atha vā adātukāmoti ettha “hutvā”ti pāṭhaseso.",
  "tika-vin11t0:533_6": "Ceti vuttattho.",
  "tika-vin11t0:533_7": "Evāti “parājayo”ti iminā yujjati.",
  "tika-vin11t0:533_8": "Cittena adātukāmo hutvā mukhena “dassāmī”ti vadatopi sāmino dhuranikkhepe sati parājayo hotevāti yojanā.",
  "tika-vin11t0:534_0": "Upanidhikathāvaṇṇanā.",
  "tika-vin11t0:535_0": "205.",
  "tika-vin11t0:535_1": "Suṅkaghātassāti “suṅkaghātaṃ nāma raññā ṭhapitaṃ hoti pabbatakhaṇḍe vā nadītitthe vā gāmadvāre vā”ti pāḷiyaṃ āgatassa “suṅkaṃ tato hananti…pe…",
  "tika-vin11t0:535_2": "vināsentī”ti aṭṭhakathāyaṃ niruttassa “ito paṭṭhāya nīyamāne bhaṇḍe ettakato ettakaṃ rājabhāgaṃ gahetabba”nti",
  "tika-vin11t0:535_3": "rājādīhi taṃtaṃpadesasāmikehi niyamitassa pabbatakhaṇḍādiṭṭhānassa.",
  "tika-vin11t0:535_4": "Bahīti suṅkagahaṇatthāya parikappitasīmato bahi.",
  "tika-vin11t0:535_5": "Pātetīti ettha “theyyacitto”ti pakaraṇato labbhati.",
  "tika-vin11t0:535_6": "“Rājārahaṃ bhaṇḍa”nti pāṭhaseso.",
  "tika-vin11t0:535_7": "Yato kutoci bhaṇḍato pañcamāsakaṃ vā atirekapañcamāsakaṃ vā agghanako bhāgo rājādidesasāmikassa dātabbo hoti,",
  "tika-vin11t0:535_8": "tādisaṃ bhaṇḍaṃ theyyacitto yathā bahi patati,",
  "tika-vin11t0:535_9": "evaṃ khipatīti attho.",
  "tika-vin11t0:535_10": "Dhuvaṃ patatīti etthāpi “ta”nti pāṭhaseso,",
  "tika-vin11t0:535_11": "“bhaṇḍa”nti pakaraṇato labbhati.",
  "tika-vin11t0:535_12": "Yathā khittaṃ taṃ bhaṇḍaṃ ekantena bahi patatīti.",
  "tika-vin11t0:535_13": "Hatthato muttamatte tasmiṃ bhaṇḍe.",
  "tika-vin11t0:536_0": "206.",
  "tika-vin11t0:536_1": "“Dhuvaṃ patatī”ti ettha byatirekaṃ dassetumāha “taṃ rukkhe”tiādi.",
  "tika-vin11t0:536_2": "Tanti theyyāya bahi pātetuṃ khittaṃ bhaṇḍaṃ paṭihataṃ hutvāti yojanā.",
  "tika-vin11t0:536_3": "Vātakkhittampi vāti pāṭho gahetabbo.",
  "tika-vin11t0:536_4": "“Vātakkhitto”ti liṅgavipallāso vā daṭṭhabbo.",
  "tika-vin11t0:537_0": "207.",
  "tika-vin11t0:537_1": "Pacchāti patitaṭṭhāne thokaṃ cirāyitvā,",
  "tika-vin11t0:537_2": "iminā thokampi cirāyitamatte payogasādhiyaṃ kāriyaṃ siddhamevāti pārājikassa kāraṇaṃ sampannamevāti dasseti.",
  "tika-vin11t0:537_3": "Tenāha “pārājikaṃ siyā”ti.",
  "tika-vin11t0:538_0": "208.",
  "tika-vin11t0:538_1": "“Ṭhatvā”tiādinā patitaṭṭhāne acirāyitvā gatepi tasmiṃ bahi patitaṭṭhānato itaratrāpi cirāyitena bahi",
  "tika-vin11t0:538_2": "pātanappayogena sādhiyaṃ kāriyaṃ siddhamevāti pārājikakāraṇassa siddhataṃ dasseti.",
  "tika-vin11t0:538_3": "Tenevāha “parājayo”ti.",
  "tika-vin11t0:538_4": "“Atiṭṭhamāna”ntiādinā yattha katthaci acirāyanena payogassa niratthakataṃ dasseti.",
  "tika-vin11t0:538_5": "Tenevāha “rakkhatī”ti.",
  "tika-vin11t0:539_0": "209. Tanti aṭṭhakathāvacanaṃ.",
  "tika-vin11t0:540_0": "210.",
  "tika-vin11t0:540_1": "Sayaṃ vā vaṭṭetīti anto ṭhito sayaṃ vā hatthena vā pādena vā yaṭṭhiyā vā bahisīmāya ninnaṭṭhānaṃ parivaṭṭeti.",
  "tika-vin11t0:540_2": "Aṭṭhatvāti pavaṭṭitamatte anto katthacipi aṭṭhatvā.",
  "tika-vin11t0:540_3": "Vaṭṭamānanti pavaṭṭantaṃ.",
  "tika-vin11t0:540_4": "Gatanti bahisīmaṃ kesaggamattaṭṭhānampi antosīmamatikkamamattaṃ.",
  "tika-vin11t0:541_0": "211.",
  "tika-vin11t0:541_1": "Taṃ bhaṇḍaṃ sace anto ṭhatvā ṭhatvā bahi gacchatīti yojanā.",
  "tika-vin11t0:541_2": "Yadi antosīmāya ṭhatvā ṭhatvā bahisīmaṃ gacchatīti attho.",
  "tika-vin11t0:541_3": "Rakkhatīti antosīmāya paṭhamagatinivattaneneva etassa bhikkhuno payogavegassa nivattattā,",
  "tika-vin11t0:541_4": "tato upari nivattanārahakāraṇassa aladdhabhāvena attanā ca gatattā tathā bahisīmappattaṃ taṃ bhaṇḍaṃ",
  "tika-vin11t0:541_5": "taṃmūlakapayojakaṃ bhikkhuṃ āpattiyā rakkhatīti adhippāyo.",
  "tika-vin11t0:541_6": "Suddhacittena ṭhapiteti “evaṃ ṭhapite vaṭṭitvā gamissatī”ti theyyacittena vinā “kevalaṃ ṭhapessāmī”ti",
  "tika-vin11t0:541_7": "cittena bahisīmābhimukhaṃ ninnaṭṭhānaṃ otāretvā ṭhapite.",
  "tika-vin11t0:541_8": "Sayaṃ vaṭṭatīti bhaṇḍaṃ sayameva ninnaṭṭhānaṃ ninnaṃ hutvā bahisīmaṃ ce pavaṭṭantaṃ gacchati.",
  "tika-vin11t0:541_9": "Vaṭṭatīti āpattiyā akaraṇato vaṭṭati.",
  "tika-vin11t0:542_0": "212.",
  "tika-vin11t0:542_1": "Gacchanteti corassa payogaṃ vinā attanāva gacchante.",
  "tika-vin11t0:542_2": "Tanti rājadeyyapañcamāsakaatirekapañcamāsakamattaṃ suṅkavantaṃ bhaṇḍaṃ.",
  "tika-vin11t0:542_3": "Nīhaṭepi nāvahāroti yojanā.",
  "tika-vin11t0:542_4": "Kevalaṃ theyyacittassa āpattiyā anaṅgabhāvato,",
  "tika-vin11t0:542_5": "yānādipayojakakāyavacīpayogassa abhāvato,",
  "tika-vin11t0:542_6": "bhaṇḍaṭṭhapitayānādino attanāva bahisīmappattattā,",
  "tika-vin11t0:542_7": "teneva bhaṇḍassāpi gatattā ca bhikkhuno avahāro natthīti attho.",
  "tika-vin11t0:543_0": "213. Payogena vināti corassa sakapayogamantarena. Avahāro na vijjatīti ettha yutti vuttanayāva.",
  "tika-vin11t0:544_0": "214.",
  "tika-vin11t0:544_1": "Maṇinti pādārahaṃ suṅkadātabbamaṇiratanaṃ,",
  "tika-vin11t0:544_2": "eteneva upalakkhaṇapadattā yaṃkiñci bhaṇḍaṃ saṅgahitameva.",
  "tika-vin11t0:544_3": "Pārājikaṃ siyāti yānassa attanā pājitattāti adhippāyo.",
  "tika-vin11t0:544_4": "Sīmātikkamaneti suṅkaggahaṇassa niyamitaṭṭhānātikkamane.",
  "tika-vin11t0:545_0": "215.",
  "tika-vin11t0:545_1": "Matanti “ettakabhaṇḍato ettakaṃ gahetabba”nti rājūhi anumataṃ.",
  "tika-vin11t0:545_2": "Seso kathāmaggoti “suṅkaṭṭhānaṃ patvā suṅkikesu niddāyamānesu,",
  "tika-vin11t0:545_3": "kīḷantesu,",
  "tika-vin11t0:545_4": "bahigatesu vā pariyesitvā adisvā gacchato na doso,",
  "tika-vin11t0:545_5": "bhaṇḍadeyyaṃ hotī”ti evamādiko vinicchayakathāmaggo.",
  "tika-vin11t0:545_6": "Araññaṭṭhakathāsamoti “yo cārakkhaṭṭhānaṃ patvā”tiādinā yathāvuttaaraññaṭṭhakathāya sadiso,",
  "tika-vin11t0:546_0": "“Kammaṭṭhānaṃ citte katvā;",
  "tika-vin11t0:547_0": "Cintento aññavihito;",
  "tika-vin11t0:548_0": "Suṅkaṭṭhānaṃ patvā gacche;",
  "tika-vin11t0:549_0": "Bhaṇḍadeyyaṃ hotevassā”ti. –",
  "tika-vin11t0:550_0": "Ādinā nayena vuccamānasadisoyeva. Teneva gatatthatāya idāni na vicārīyatīti adhippāyo.",
  "tika-vin11t0:551_0": "Suṅkaghātakathāvaṇṇanā.",
  "tika-vin11t0:552_0": "216.",
  "tika-vin11t0:552_1": "“Pāṇo nāma manussapāṇo vuccatī”ti pāḷito ca “tampi bhujissaṃ harantassa avahāro natthī”ti aṭṭhakathāvacanato",
  "tika-vin11t0:552_2": "ca paradāsamanussoyeva adhippetoti tameva dassetumāha “antojāta”ntiādi.",
  "tika-vin11t0:552_3": "Gehadāsiyā kucchimhi dāsassa jāto antojāto nāma, taṃ vā.",
  "tika-vin11t0:552_4": "Dhanena kīto dhanakkīto, taṃ vā.",
  "tika-vin11t0:552_5": "Dinnaṃ vā pana kenacīti mātulaayyakādīsu yena kenaci dāsaṃ katvā dinnaṃ vā.",
  "tika-vin11t0:552_6": "Dāsanti paccekaṃ sambandhanīyaṃ.",
  "tika-vin11t0:552_7": "Karamarānītaṃ vā dāsanti paravisayaṃ vilumpitvā ānetvā dāsabhāvāya gahitasaṅkhātaṃ karamarānītadāsaṃ vā.",
  "tika-vin11t0:552_8": "Harantassa parājayoti ettha “corikāya harissāmī”ti āmasane dukkaṭaṃ,",
  "tika-vin11t0:552_9": "phandāpane thullaccayaṃ āpajjitvā ṭhitaṭṭhānato kesaggamattampi atikkāmayato pārājikaṃ hotīti adhippāyo.",
  "tika-vin11t0:553_0": "217.",
  "tika-vin11t0:553_1": "Bhujissaṃ vāti yassa kassaci manussassa adāsabhūtaṃ.",
  "tika-vin11t0:553_2": "Mānusanti manussajātikaṃ sattaṃ.",
  "tika-vin11t0:553_3": "Āṭhapitanti upanikkhittaṃ.",
  "tika-vin11t0:554_0": "218.",
  "tika-vin11t0:554_1": "Tanti antojātādīsu dāsesu yaṃ kañci dāsaṃ.",
  "tika-vin11t0:554_2": "Palāyitukāmovāti palāpetukāmo nīharitukāmo.",
  "tika-vin11t0:554_3": "Atha vā taṃ dāsaṃ bhujehi ukkhipitvā ayaṃ palāyitukāmotipi attho gahetabbo.",
  "tika-vin11t0:554_4": "Bhujehīti ubhohi hatthehi.",
  "tika-vin11t0:554_5": "Taṃ ṭhitaṭṭhānatoti tassa ṭhitaṭṭhānaṃ taṃṭhitaṭṭhānaṃ,",
  "tika-vin11t0:554_6": "tato taṃṭhitaṭṭhānato,",
  "tika-vin11t0:554_7": "corena attanā ṭhitaṭṭhānatoti attho na gahetabboti dassetumevaṃ vuttaṃ.",
  "tika-vin11t0:554_8": "Kiñci saṅkāmetīti kesaggamattampi tato aññaṃ ṭhānaṃ pāpeti.",
  "tika-vin11t0:554_9": "Bhujehi vāti ettha vā-",
  "tika-vin11t0:554_10": "saddo vakkhamānapakārantarāpekkho,",
  "tika-vin11t0:554_11": "“saṅkāmeti vā”ti yojetabbaṃ.",
  "tika-vin11t0:555_0": "219.",
  "tika-vin11t0:555_1": "Tajjetvāti bhayakarena vacanena lesena,",
  "tika-vin11t0:555_2": "iṅgitena vā tāsetvā nentassa tassāti sambandho.",
  "tika-vin11t0:555_3": "Padavāratoti padavārena yuttā thullaccayādayo āpattiyo hontīti yojanā.",
  "tika-vin11t0:555_4": "Paṭhamapadavārayuttā thullaccayāpatti,",
  "tika-vin11t0:555_5": "dutiyapadavārayuttā pārājikāpatti hotīti attho.",
  "tika-vin11t0:556_0": "220.",
  "tika-vin11t0:556_1": "Hatthādīsūti ādi-",
  "tika-vin11t0:556_2": "saddena kesavatthādiṃ saṅgaṇhāti.",
  "tika-vin11t0:556_3": "Tanti dāsaṃ.",
  "tika-vin11t0:556_4": "Kaḍḍhatopīti ākaḍḍhatopi.",
  "tika-vin11t0:556_5": "Parājayoti “padavārato”ti anuvattamānattā paṭhamapadavāre thullaccayaṃ,",
  "tika-vin11t0:556_6": "dutiyapadavāre atikkante pārājikanti attho.",
  "tika-vin11t0:556_7": "Ayaṃ nayoti “padavārato yuttā thullaccayādayo āpattiyo hontī”ti vuttanayo.",
  "tika-vin11t0:557_0": "221.",
  "tika-vin11t0:557_1": "Vegasāvāti vegeneva,",
  "tika-vin11t0:557_2": "corassa vacanena kātabbavisesarahitena balavagamanavegenāti vuttaṃ hoti.",
  "tika-vin11t0:557_3": "Iminā anāpattibhāvassa kāraṇaṃ dasseti.",
  "tika-vin11t0:558_0": "222.",
  "tika-vin11t0:558_1": "Saṇikanti mandagatiyā.",
  "tika-vin11t0:558_2": "Vadatīti “gaccha, yāhi,",
  "tika-vin11t0:558_3": "palāyā”tiādikaṃ vacanaṃ katheti.",
  "tika-vin11t0:558_4": "Sopi cāti yo mandagatiyā gacchanto evaṃ vutto, sopi ca.",
  "tika-vin11t0:559_0": "223.",
  "tika-vin11t0:559_1": "Palāyitvāti sāmikaṃ pahāya gantvā.",
  "tika-vin11t0:559_2": "Aññanti sāmikāyattaṭṭhānato aññaṃ ṭhānaṃ.",
  "tika-vin11t0:559_3": "Sāpaṇaṃ vīthisannivesayuttaṃ nigamampi vā.",
  "tika-vin11t0:559_4": "Tatoti palāyitvā paviṭṭhagāmādito.",
  "tika-vin11t0:559_5": "Tanti palāyitvā paviṭṭhaṃ taṃ dāsaṃ.",
  "tika-vin11t0:560_0": "Pāṇakathāvaṇṇanā.",
  "tika-vin11t0:561_0": "224.",
  "tika-vin11t0:561_1": "Theyyāti theyyacittena.",
  "tika-vin11t0:561_2": "Sappakaraṇḍanti sappasayanapeḷaṃ.",
  "tika-vin11t0:561_3": "Yathāvatthunti thullaccayamāha.",
  "tika-vin11t0:561_4": "Ṭhānatoti sappapeḷāya ṭhitaṭṭhānato.",
  "tika-vin11t0:561_5": "Cāvaneti kesaggamattātikkame.",
  "tika-vin11t0:562_0": "225.",
  "tika-vin11t0:562_1": "Karaṇḍanti sappapeḷaṃ.",
  "tika-vin11t0:562_2": "Ugghāṭetvāti vivaritvā.",
  "tika-vin11t0:562_3": "Karaṇḍatalatoti antopeḷāya talato.",
  "tika-vin11t0:562_4": "Naṅguṭṭheti naṅguṭṭhapariyante.",
  "tika-vin11t0:563_0": "226.",
  "tika-vin11t0:563_1": "Ghaṃsitvāti peḷāpasse phusāpetvā.",
  "tika-vin11t0:563_2": "Sappakaraṇḍassa mukhavaṭṭitoti karaṇḍapuṭamukhavaṭṭito.",
  "tika-vin11t0:563_3": "Tassa naṅguṭṭhe muttamatteti yojanā.",
  "tika-vin11t0:564_0": "227. Nāmatoti nāmena, nāmaṃ vatvāti vuttaṃ hoti. Pakkosantassāti avhāyantassa. Tassāti pakkosakassa.",
  "tika-vin11t0:565_0": "228.",
  "tika-vin11t0:565_1": "Tathāti karaṇḍaṃ vivaritvā.",
  "tika-vin11t0:565_2": "Maṇḍūkamūsikānaṃ ravaṃ katvā nāmena pakkosantassāti yojanā. Vā-",
  "tika-vin11t0:565_3": "saddena lājāvikiraṇaaccharapahārādikaṃ saṅgaṇhāti.",
  "tika-vin11t0:566_0": "229.",
  "tika-vin11t0:566_1": "Mukhanti sappakaraṇḍassa mukhaṃ.",
  "tika-vin11t0:566_2": "Evameva ca karontassāti maṇḍūkasaññaṃ,",
  "tika-vin11t0:566_3": "mūsikasaññaṃ katvā vā lājā vikiritvā vā accharaṃ paharitvā vā nāmaṃ vatvā pakkosantassa.",
  "tika-vin11t0:566_4": "Yena kenacīti vuttanīhārato yena vā tena vā.",
  "tika-vin11t0:567_0": "230.",
  "tika-vin11t0:567_1": "Na pakkosati ceti yathāvuttanayena yojetvā nāmaṃ vatvā na pakkosati.",
  "tika-vin11t0:567_2": "Tassāti karaṇḍamukhavivarakassa bhikkhussa.",
  "tika-vin11t0:568_0": "Apadakathāvaṇṇanā.",
  "tika-vin11t0:569_0": "231. Hatthinti hatthimhi, bhummatthe eva upayogavacanaṃ.",
  "tika-vin11t0:570_0": "232.",
  "tika-vin11t0:570_1": "Sālāyanti hatthisālāyaṃ.",
  "tika-vin11t0:570_2": "Vasati etthāti vatthu,",
  "tika-vin11t0:570_3": "rājāgāraṃ,",
  "tika-vin11t0:570_4": "tassa anto antovatthu,",
  "tika-vin11t0:570_5": "antorājagehanti attho.",
  "tika-vin11t0:570_6": "Aṅgaṇeti antorājaṅgaṇe. Pi-",
  "tika-vin11t0:570_7": "saddo “antonagare”ti avuttampi sampiṇḍeti.",
  "tika-vin11t0:570_8": "Vatthu cāti ca-",
  "tika-vin11t0:570_9": "saddena aṅgaṇaṃ samuccinoti.",
  "tika-vin11t0:570_10": "Sakalaṃ aṅgaṇaṃ ṭhānanti hatthino vicaraṇayoggaṃ aṅgaṇaṭṭhānaṃ sandhāyāha,",
  "tika-vin11t0:570_11": "sakalasālāti gahetabbaṃ.",
  "tika-vin11t0:571_0": "233.",
  "tika-vin11t0:571_1": "Abaddhassāti yathāvuttasālārājavatthaṅgaṇāpekkhāya vuttaṃ.",
  "tika-vin11t0:571_2": "Abaddhassa hi hatthino sakalasālādayo ṭhānaṃ,",
  "tika-vin11t0:571_3": "tadatikkame ṭhānācāvanaṃ hotīti attho.",
  "tika-vin11t0:571_4": "Hīti avadhāraṇe vā.",
  "tika-vin11t0:571_5": "“Baddhassa hī”ti yojanāya visesatthova daṭṭhabbo,",
  "tika-vin11t0:571_6": "baddhassa panāti vuttaṃ hoti.",
  "tika-vin11t0:571_7": "Baddhassa panāti sālādīsu sannihitassa pana.",
  "tika-vin11t0:571_8": "Ṭhitaṭṭhānañcāti sālādīsu ṭhitaṭṭhānañca,",
  "tika-vin11t0:571_9": "catūhi pādehi akkantaṭṭhānanti vuttaṃ hoti.",
  "tika-vin11t0:571_10": "Bandhanañcāti gīvāya vā pacchā pādadvayabandhanavalaye vā ubhayattha vā bandhanaṭṭhānañca.",
  "tika-vin11t0:571_11": "Tasmāti yasmā ṭhitaṭṭhānañca bandhanañca ṭhānanti cha vā pañca vā ṭhānāni labbhanti, tasmā.",
  "tika-vin11t0:571_12": "Tesaṃ ṭhānānaṃ.",
  "tika-vin11t0:571_13": "Kārayeti ettha “āpatti”nti sāmatthiyā labbhatīti.",
  "tika-vin11t0:571_14": "Haratoti hatthisālādito corikāya harantassa.",
  "tika-vin11t0:571_15": "Kārayeti āmasane dukkaṭaṃ,",
  "tika-vin11t0:571_16": "ṭhānabhedagaṇanāya yāva pacchimaṭṭhānā purimesu thullaccayāni,",
  "tika-vin11t0:571_17": "antimaṭṭhānā kesaggamattampi cāvane pārājikaṃ kāreyyāti attho.",
  "tika-vin11t0:572_0": "234.",
  "tika-vin11t0:572_1": "Ṭhitaṭṭhānanti catūhi pādehi akkantaṭṭhānaṃ,",
  "tika-vin11t0:572_2": "idañca abaddhahatthiṃ sandhāya vuttaṃ.",
  "tika-vin11t0:572_3": "Baddhassa vinicchayo sālādīsu baddhassa vuttavinicchayasadisoti gatatthatāya na vutto.",
  "tika-vin11t0:573_0": "235.",
  "tika-vin11t0:573_1": "Ekaṃ ṭhānanti sayitaṭṭhānamattaṃ.",
  "tika-vin11t0:573_2": "Tasminti gaje.",
  "tika-vin11t0:573_3": "Tassāti bhikkhussa.",
  "tika-vin11t0:573_4": "Turaṅgamahisādīsu dvipade ca bahuppade ca.",
  "tika-vin11t0:574_0": "236.",
  "tika-vin11t0:574_1": "Eseva nayo ñeyyo,",
  "tika-vin11t0:574_2": "vattabbaṃ kiñcipi natthīti yojanā.",
  "tika-vin11t0:574_3": "Tattha turaṅgā assā.",
  "tika-vin11t0:574_4": "Mahisā lulāyā. Ādi-",
  "tika-vin11t0:574_5": "saddena gogadrabhaoṭṭhādicatuppadānaṃ saṅgaho.",
  "tika-vin11t0:574_6": "Natthi kiñcipi vattabbanti assasālārājāgāraṅgaṇabahinagarādīsu abandhitasayanaassādīnaṃ ṭhānabhedo yathāvuttasadisattā na vutto.",
  "tika-vin11t0:575_0": "Bandhitvā ṭhapitaassassa pana sace so catūsu pādesu baddho hoti,",
  "tika-vin11t0:575_1": "bandhanānaṃ,",
  "tika-vin11t0:575_2": "khurānañca gaṇanāya aṭṭha ṭhānāni,",
  "tika-vin11t0:575_3": "sace mukhe ca baddho hoti,",
  "tika-vin11t0:575_4": "nava ṭhānāni,",
  "tika-vin11t0:575_5": "mukheyeva baddho,",
  "tika-vin11t0:575_6": "pañca ṭhānānīti ṭhānabhedo ca tatheva sasamigasūkarādicatuppadesu bandhitvā ṭhapitesu baddhabaddhaṭṭhānehi",
  "tika-vin11t0:575_7": "saha catūhi pādehi akkantaṭṭhānavasena labbhamāno ṭhānabhedo ca gomahisesu baddhesu evameva labbhamāno",
  "tika-vin11t0:575_8": "ṭhānabhedo ca vajādīsu padesesu pavesitesu dvāresu rukkhasūciyo apanetvā vā anapanetvā vā nāmaṃ vatvā",
  "tika-vin11t0:575_9": "vā avatvā vā pakkosantassa,",
  "tika-vin11t0:575_10": "sākhābhaṅgatiṇādīni dassetvā pakkositvā vā apakkositvā vā palobhentassa tāsetvā nikkhamantassa sappakaraṇḍake",
  "tika-vin11t0:575_11": "sappassa vuttanayena labbhamāno viseso ca netabbo.",
  "tika-vin11t0:575_12": "Iha sabbattha ṭhānabhedesu bahukesupi upantaṭṭhānesu thullaccayaṃ,",
  "tika-vin11t0:575_13": "antaṭṭhāne pārājikaṃ vuttasadisanti imassa sabbassa vinicchayassa “eseva nayo”ti imināva gatattā,",
  "tika-vin11t0:575_14": "āhaṭato aviññāyamānassa kassaci visesassābhāvā ca vuttaṃ “natthi kiñcipi vattabba”nti.",
  "tika-vin11t0:576_0": "Dvipadepīti “dvipadaṃ nāma manussā pakkhajātā”ti pāḷiyaṃ vuttā manussā ca mayūrādilomapakkhā ca vagguliādicammapakkhā",
  "tika-vin11t0:576_1": "ca bhamarādiaṭṭhipakkhā cāti evamādike satte ca.",
  "tika-vin11t0:576_2": "Bahuppadeti “bahuppadaṃ nāma vicchikā satapadī uccāliṅgapāṇakā”ti pāḷiyaṃ vuttabahuppadasatte cāti attho.",
  "tika-vin11t0:577_0": "Ettāvatā pāpabhikkhūnaṃ lesokāsapidahanatthaṃ padabhājane vuttabhūmaṭṭhāditiṃsavinicchayamātikākathāsu",
  "tika-vin11t0:577_1": "pañcavīsati mātikākathā dassetvā avasiṭṭhāsu pañcamātikākathāsu saṃvidāvahāro,",
  "tika-vin11t0:577_2": "saṅketakammaṃ,",
  "tika-vin11t0:577_3": "nimittakammanti mātikattayakathā paṭhamameva adinnādānavinicchayasambhārabhūtānaṃ pañcavīsatiyā avahārānaṃ dassanaṭṭhāne ṭhatvā –",
  "tika-vin11t0:578_0": "“Pubbasahapayogo ca, saṃvidāharaṇampi ca;",
  "tika-vin11t0:579_0": "Saṅketakammaṃ nemittaṃ, pubbayogādipañcaka”nti. –",
  "tika-vin11t0:580_0": "Iminā saṅgahitāti taṃ pahāya avasese ocarako,",
  "tika-vin11t0:580_1": "oṇirakkhakoti kathādvaye ocaraṇakakathāya āṇattikappayogattā,",
  "tika-vin11t0:580_2": "tañca oṇirakkhakena kariyamānaṃ ṭhānācāvanaṃ sāhatthikena vā āṇattikena vā payogena hotīti tassāpi “sāhatthāṇattiko",
  "tika-vin11t0:580_3": "cevā”ti sāhatthikapañcake paṭhamameva saṅgahitattā ca thalaṭṭhavehāsaṭṭhakathādīsu saṅgahitattā ca tañca",
  "tika-vin11t0:580_4": "dvayaṃ na vuttanti veditabbaṃ.",
  "tika-vin11t0:581_0": "Tattha “ocarako nāma bhaṇḍaṃ ocaritvā ācikkhatī”ti pāḷiyaṃ vutto corāpanapuriso “ocarako”ti veditabbo.",
  "tika-vin11t0:581_1": "Ocaratīti ocarako,",
  "tika-vin11t0:581_2": "tattha tattha gantvā anto anupavisatīti vuttaṃ hotīti.",
  "tika-vin11t0:581_3": "“Oṇirakkho nāma āhaṭaṃ bhaṇḍaṃ gopento”ti pāḷiyaṃ vutto muhuttaṃ attani ṭhapitassa parabhaṇḍassa rakkhako “oṇirakkho”ti veditabbo.",
  "tika-vin11t0:581_4": "Oṇitaṃ rakkhatīti oṇirakkho,",
  "tika-vin11t0:581_5": "yo parena attano vasanaṭṭhāne ābhataṃ bhaṇḍaṃ “idaṃ tāva bhante muhuttaṃ oloketha,",
  "tika-vin11t0:581_6": "yāvāhaṃ idaṃ nāma kiccaṃ katvā āgacchāmī”ti vutto rakkhati,",
  "tika-vin11t0:581_7": "tassetaṃ adhivacanaṃ.",
  "tika-vin11t0:582_0": "Dvicatubahuppadakathāvaṇṇanā.",
  "tika-vin11t0:583_0": "237.",
  "tika-vin11t0:583_1": "“Pañcahi ākārehi adinnaṃ ādiyantassa āpatti pārājikassā”tiādinā nayena pāḷiyaṃ āgatāni pañcaṅgāni saṅgahetumāha “paresa”ntiādi.",
  "tika-vin11t0:583_2": "Tattha “paresaṃ santakaṃ dhana”nti iminā paramanussasantakatā,",
  "tika-vin11t0:583_3": "“paresanti vijānitvā”ti iminā parāyattabhāvassa jānanaṃ,",
  "tika-vin11t0:583_4": "“garuka”nti iminā pādaṃ vā atirekapādaṃ vā agghanakatā,",
  "tika-vin11t0:583_5": "“theyyacittenā”ti iminā theyyacittatā,",
  "tika-vin11t0:583_6": "“ṭhānā cāvetī”ti iminā pañcavīsatiyā avahārānaṃ aññatarassa samaṅgitāti evamettha pañcaṅgasaṅgaho veditabbo.",
  "tika-vin11t0:584_0": "238.",
  "tika-vin11t0:584_1": "Ettāvatā tiṃsamātikākathāvinicchayaṃ saṅgahetvā idāni “anāpatti sasaññissa vissāsaggāhe tāvakālike petapariggahe",
  "tika-vin11t0:584_2": "tiracchānagatapariggahe paṃsukūlasaññissā”tiādinā nayena pāḷiyaṃ āgataṃ anāpattivāraṃ saṅgahetumāha “anāpattī”tiādi.",
  "tika-vin11t0:584_3": "Tattha sasaññissāti parasantakampi “sasantaka”nti suddhasaññāya gaṇhantassa anāpattīti sabbattha yojetabbaṃ.",
  "tika-vin11t0:584_4": "Evaṃ gahitaṃ sāmikehi disvā yācite adentassa ubhinnaṃ dhuranikkhepena pārājikaṃ.",
  "tika-vin11t0:585_0": "Tiracchānapariggaheti tiracchānehi pariggahitavatthumhi.",
  "tika-vin11t0:585_1": "Sacepi hi nāgagaruḷamāṇavakamāṇavikāpi manussavesena āpaṇaṃ pasāretvā nisinnā honti,",
  "tika-vin11t0:585_2": "bhikkhu ca theyyacittena tesaṃ santakaṃ gaṇhāti,",
  "tika-vin11t0:585_3": "anāpattīti vuttaṃ hoti.",
  "tika-vin11t0:585_4": "Sīhabyagghadīpipabhutīhi vāḷamigehi gahitagocaraṃ paṭhamaṃ mocāpentassa taṃ muñcitvā attanopi hiṃsanato thokaṃ khāyite vārentassa doso natthi.",
  "tika-vin11t0:585_5": "Senādīsu tiracchānesu yena kenaci gahitaṃ gocaraṃ mocāpetuṃ vaṭṭati.",
  "tika-vin11t0:585_6": "Vuttañhetaṃ aṭṭhakathāyaṃ “senādayopi āmisaṃ gahetvā gacchante pātāpetvā gaṇhituṃ vaṭṭatī”ti.",
  "tika-vin11t0:585_7": "Evameva dhammanideḍḍubhādīhi gahitamaṇḍūkādayo jīvitarakkhanatthāya mocāpetuṃ vaṭṭatīti veditabbaṃ.",
  "tika-vin11t0:586_0": "Tāvakālikaggāheti “paṭikarissāmī”ti tāvakālikaṃ gaṇhantassa evaṃ gahitaṃ sace bhaṇḍasāmiko puggalo vā gaṇo vā “tumheva gaṇhathā”ti anujāneyya, vaṭṭati.",
  "tika-vin11t0:586_1": "Nānujāneyya,",
  "tika-vin11t0:586_2": "na gaṇheyya, dātabbaṃ.",
  "tika-vin11t0:586_3": "Adentassa ubhinnaṃ dhuranikkhepena pārājikaṃ.",
  "tika-vin11t0:586_4": "“Saṅghasantakaṃ pana paṭidātumeva vaṭṭatī”ti aṭṭhakathāyaṃ vuttaṃ.",
  "tika-vin11t0:587_0": "Vissāsaggāheti “anujānāmi bhikkhave pañcahaṅgehi samannāgatassa vissāsaṃ gahetuṃ,",
  "tika-vin11t0:587_1": "sandiṭṭho ca hoti,",
  "tika-vin11t0:587_2": "sambhatto ca,",
  "tika-vin11t0:587_3": "ālapito ca,",
  "tika-vin11t0:587_4": "jīvati ca,",
  "tika-vin11t0:587_5": "gahite ca attamano hotī”ti pāḷiyaṃ āgataṃ pañcahaṅgehi samannāgatassa santakaṃ vissāsena gaṇhantassa",
  "tika-vin11t0:587_6": "gahaṇe vinicchayo yathāvuttasuttavaṇṇanāyaṃ veditabbo.",
  "tika-vin11t0:587_7": "Yathāha samantapāsādikāyaṃ –",
  "tika-vin11t0:588_0": "Tattha sandiṭṭhoti diṭṭhamattakamitto.",
  "tika-vin11t0:588_1": "Sambhattoti daḷhamitto.",
  "tika-vin11t0:588_2": "Ālapitoti “mama santakaṃ yaṃ icchasi,",
  "tika-vin11t0:588_3": "taṃ gaṇheyyāsi,",
  "tika-vin11t0:588_4": "āpucchitvā gahaṇe kāraṇaṃ natthī”ti vutto.",
  "tika-vin11t0:588_5": "Jīvatīti anuṭṭhānaseyyāya sayitopi yāva jīvitindriyupacchedaṃ na pāpuṇāti.",
  "tika-vin11t0:588_6": "Gahite ca attamanoti gahite tuṭṭhacitto hoti,",
  "tika-vin11t0:588_7": "evarūpassa santakaṃ “gahite me attamano bhavissatī”ti jānantena gahetuṃ vaṭṭati.",
  "tika-vin11t0:588_8": "Anavasesapariyādānavasena cetāni pañcaṅgāni vuttāni,",
  "tika-vin11t0:588_9": "vissāsaggāho pana tīhaṅgehi ruhati –",
  "tika-vin11t0:588_10": "sandiṭṭho, jīvati,",
  "tika-vin11t0:588_11": "gahite attamano,",
  "tika-vin11t0:588_12": "sambhatto, jīvati,",
  "tika-vin11t0:588_13": "gahite attamano, ālapito, jīvati,",
  "tika-vin11t0:588_14": "gahite attamanoti.",
  "tika-vin11t0:589_0": "Yo pana jīvati,",
  "tika-vin11t0:589_1": "na ca gahite attamano hoti,",
  "tika-vin11t0:589_2": "tassa santakaṃ vissāsaggāhena gahitampi puna dātabbaṃ.",
  "tika-vin11t0:589_3": "Dadamānena ca matakadhanaṃ tāva ye tassa dhane issarā gahaṭṭhā vā pabbajitā vā,",
  "tika-vin11t0:589_4": "tesaṃ dātabbaṃ.",
  "tika-vin11t0:589_5": "Anattamanassa santakaṃ tasseva dātabbaṃ.",
  "tika-vin11t0:589_6": "Yo pana paṭhamaṃyeva “suṭṭhu kataṃ tayā mama santakaṃ gaṇhantenā”ti vacībhedena vā cittuppādamattena",
  "tika-vin11t0:589_7": "vā anumoditvā pacchā kenaci kāraṇena kupito paccāharāpetuṃ na labhati.",
  "tika-vin11t0:589_8": "Yopi adātukāmova,",
  "tika-vin11t0:589_9": "cittena pana adhivāseti,",
  "tika-vin11t0:589_10": "na kiñci vadati,",
  "tika-vin11t0:589_11": "sopi puna paccāharāpetuṃ na labhati.",
  "tika-vin11t0:589_12": "Yo pana “mayā tumhākaṃ santakaṃ gahitaṃ vā paribhuttaṃ vā”ti vutte “gahitaṃ vā hotu paribhuttaṃ vā,",
  "tika-vin11t0:589_13": "mayā pana taṃ kenacideva karaṇīyena ṭhapitaṃ,",
  "tika-vin11t0:589_14": "taṃ pākatikaṃ kātuṃ vaṭṭatī”ti vadati,",
  "tika-vin11t0:589_15": "ayaṃ paccāharāpetuṃ labhatīti.",
  "tika-vin11t0:590_0": "Petapariggaheti pettivisayuppannā ca maritvā tasmiṃyeva attabhāve nibbattā ca cātumahārājikādayo devā ca imasmiṃ atthe petā nāma,",
  "tika-vin11t0:590_1": "tesaṃ santakaṃ gaṇhantassa ca anāpattīti attho.",
  "tika-vin11t0:590_2": "Sacepi hi sakko devarājā āpaṇaṃ pasāretvā nisinno hoti,",
  "tika-vin11t0:590_3": "dibbacakkhuko ca bhikkhu taṃ ñatvā satasahassagghanakampi vatthaṃ tassa viravantasseva acchinditvā gaṇhituṃ vaṭṭati.",
  "tika-vin11t0:590_4": "Devapūjatthaṃ rukkhādīsu maṭṭhavatthādīni gaṇhato niddosatāya kimeva vattabbaṃ.",
  "tika-vin11t0:590_5": "Paṃsukūlasaññāya gaṇhatopi anāpatti.",
  "tika-vin11t0:590_6": "Tathā gahitampi sace sassāmikaṃ hoti,",
  "tika-vin11t0:590_7": "sāmike āharāpente dātabbanti upalakkhaṇato veditabbaṃ.",
  "tika-vin11t0:591_0": "239.",
  "tika-vin11t0:591_1": "Etthāti dutiyapārājikavinicchaye. Ca-",
  "tika-vin11t0:591_2": "saddena avuttasamuccayatthena avasesasikkhāpadavinicchaye saṅgaṇhāti.",
  "tika-vin11t0:591_3": "Vattabboti mātikaṭṭhakathādīsu viya avasāne kathetabbo.",
  "tika-vin11t0:591_4": "Pāḷimuttavinicchayoti samuṭṭhānādiko taṃtaṃsikkhāpadapāḷiyaṃ anāgato upālittherādīhi ṭhapito vinicchayo.",
  "tika-vin11t0:592_0": "240.",
  "tika-vin11t0:592_1": "Parājitānekamalenāti aparimeyyakappakoṭisatasahassopacitapāramitāsambhūtena sabbaññutaññāṇapadaṭṭhānena",
  "tika-vin11t0:592_2": "āsavakkhayañāṇena saha vāsanāya samucchedappahānena parājitā rāgādayo anekakilesamalā yena so parājitānekamalo,",
  "tika-vin11t0:592_3": "tena parājitānekamalena.",
  "tika-vin11t0:592_4": "Jinena yaṃ dutiyaṃ pārājikaṃ vuttaṃ,",
  "tika-vin11t0:592_5": "assa dutiyapārājikassa ca attho mayā samāsena vutto.",
  "tika-vin11t0:592_6": "Asesena ativitthāranayena vattuṃ tassa atthaṃ kathetuṃ ko hi samatthoti yojanā. Ettha ca-",
  "tika-vin11t0:592_7": "saddo paṭhamapārājikasamuccayattho. Hi-",
  "tika-vin11t0:592_8": "saddo avadhāraṇe,",
  "tika-vin11t0:592_9": "tena asesena tadatthaṃ vattuṃ samattho nattheva aññatra tathāgatāti dīpeti.",
  "tika-vin11t0:593_0": "Iti vinayatthasārasandīpaniyā",
  "tika-vin11t0:594_0": "Vinayavinicchayavaṇṇanāya",
  "tika-vin11t0:595_0": "Dutiyapārājikakathāvaṇṇanā niṭṭhitā.",
  "tika-vin11t0:596_0": "Tatiyapārājikakathāvaṇṇanā",
  "tika-vin11t0:597_0": "241- 2.",
  "tika-vin11t0:597_1": "Evamatisukhumanayasamākulaṃ dutiyapārājikaṃ dassetvā idāni tatiyapārājikaṃ dassetumāha “manussajāti”ntiādi.",
  "tika-vin11t0:597_2": "Tattha manussajātinti jāyatīti jāti,",
  "tika-vin11t0:597_3": "rūpārūpapaṭisandhi,",
  "tika-vin11t0:597_4": "manussesu jāti yassa so manussajāti,",
  "tika-vin11t0:597_5": "manussajātiko manussaviggahoti vuttaṃ hoti,",
  "tika-vin11t0:597_6": "taṃ manussajātiṃ.",
  "tika-vin11t0:598_0": "Ettha ca manussesūti kusalākusalamanassa ussannattā manussasaṅkhātesu naresu.",
  "tika-vin11t0:598_1": "“Yaṃ mātukucchismiṃ paṭhamaṃ cittaṃ uppanna”nti padabhājane vuttanayena mātukucchimhi paṭhamaṃ uppajjamānapaṭisandhicittañca",
  "tika-vin11t0:598_2": "taṃsampayuttavedanāsaññāsaṅkhārasaṅkhātakhandhattayañca taṃsahajātāni –",
  "tika-vin11t0:599_0": "“Tilatelassa yathā bindu, sappimaṇḍo anāvilo;",
  "tika-vin11t0:600_0": "Evaṃ vaṇṇappaṭibhāgaṃ, ‘kalala’nti pavuccatī”ti. –",
  "tika-vin11t0:601_0": "Vuttāni jātiuṇṇaṃsumhi pasannatilatele vā sappimaṇḍe vā otāretvā ukkhipitvā vidhunite agge lambamānabinduppamāṇakalalasaṅkhātāni",
  "tika-vin11t0:601_1": "sabhāvakānaṃ kāyabhāvavatthudasakavasena tiṃsa rūpāni ca abhāvakānaṃ kāyavatthudasakavasena vīsati rūpāni",
  "tika-vin11t0:601_2": "cāti ayaṃ nāmarūpapaṭisandhi idha “jātī”ti gahitā.",
  "tika-vin11t0:601_3": "“Yassā”ti iminā aññapadena “yāva maraṇakālā etthantare eso manussaviggaho nāmā”ti padabhājane vuttanayena",
  "tika-vin11t0:601_4": "paṭhamabhavaṅgato paṭṭhāya cuticittāsannabhavaṅgapariyantasantānasaṅkhātasatto gahito.",
  "tika-vin11t0:601_5": "Iminā manussaviggahassa paṭisandhito paṭṭhāya pārājikavatthubhāvaṃ dasseti.",
  "tika-vin11t0:602_0": "Jānantoti “satto aya”nti jānanto.",
  "tika-vin11t0:602_1": "Jīvitā yo viyojayeti yo bhikkhu jīvitindriyā viyojeyya voropeyya,",
  "tika-vin11t0:602_2": "tassa jīvitindriyaṃ upacchindeyya uparodheyyāti vuttaṃ hoti.",
  "tika-vin11t0:602_3": "Tenāha padabhājane “jīvitā voropeyyāti jīvitindriyaṃ upacchindati uparodhetī”ti.",
  "tika-vin11t0:603_0": "Tañca jīvitindriyaṃ rūpārūpavasena duvidhaṃ hoti.",
  "tika-vin11t0:603_1": "Tattha arūpajīvitindriyaṃ aviggahattā upakkamavisayaṃ na hoti.",
  "tika-vin11t0:603_2": "Rūpajīvitindriyupacchedena pana tadāyattavuttitāya taṃsamakālameva occhijjamānatāya ettha sāmaññena ubhayampi gahetabbaṃ.",
  "tika-vin11t0:603_3": "Idañca atītānāgataṃ na gahetabbaṃ tassa avijjamānattā.",
  "tika-vin11t0:603_4": "Upakkamavisayārahaṃ pana paccuppannameva gahetabbaṃ.",
  "tika-vin11t0:603_5": "Tañca khaṇasantatiaddhāvasena tividhaṃ hoti.",
  "tika-vin11t0:604_0": "Tattha uppādaṭṭhitibhaṅgavasena khaṇattayapariyāpanno bhāvo khaṇapaccuppannaṃ nāma.",
  "tika-vin11t0:604_1": "Taṃ sarasabhaṅgabhūtattā sayaṃ bhijjamānaṃ upakkamasādhiyaṃ vināsavantaṃ na hoti.",
  "tika-vin11t0:604_2": "Ātape ṭhatvā gabbhaṃ paviṭṭhassa andhakāravigamantarañca sītena ovarakaṃ paviṭṭhassa visabhāgautusamuṭṭhānena",
  "tika-vin11t0:604_3": "sītapanūdantarañca rūpasantati santatipaccuppannaṃ nāma.",
  "tika-vin11t0:604_4": "Paṭisandhicutīnamantarāḷappavatti khandhasantati addhāpaccuppannaṃ nāma.",
  "tika-vin11t0:604_5": "Imasmiṃ dvaye upakkamasambhavo,",
  "tika-vin11t0:604_6": "taṃvasena upacchijjamānaṃ jīvitaṃ santānaparihānipaccayabhāvato santatiaddhāpaccuppannadvayaṃ yathāparicchinnakālamappatvā",
  "tika-vin11t0:604_7": "upakkamavasena antarāyeva nirujjhati,",
  "tika-vin11t0:604_8": "tasmā santatiaddhāpaccuppannarūpajīvitindriyañca taṃnirodhena nirujjhamānaarūpajīvitindriyañcāti ubhayaṃ ettha “jīvitā”ti gahitanti veditabbaṃ.",
  "tika-vin11t0:604_9": "Idameva sandhāyāha padabhājane “santatiṃ vikopetī”ti.",
  "tika-vin11t0:605_0": "Imissāva pāṇātipātabhāve āpattibhāvato ettha ṭhatvā aṭṭhakathāyaṃ pāṇapāṇātipātapāṇātipātīpāṇātipātappayogānaṃ vibhāgo dassito.",
  "tika-vin11t0:605_1": "Tattha pāṇoti vohārato satto,",
  "tika-vin11t0:605_2": "paramatthato upacchijjamānaṃ jīvitindriyaṃ,",
  "tika-vin11t0:605_3": "taṃ “jīvitā”ti iminā vuttaṃ.",
  "tika-vin11t0:605_4": "Pāṇātipāto nāma vadhakacetanā,",
  "tika-vin11t0:605_5": "so ca “viyojaye”ti iminā sandassito.",
  "tika-vin11t0:605_6": "Pāṇātipātī nāma puggalo,",
  "tika-vin11t0:605_7": "so ca “yo”ti iminā sandassito.",
  "tika-vin11t0:605_8": "Pāṇātipātappayogo pana –",
  "tika-vin11t0:606_0": "“Vuttā pāṇātipātassa;",
  "tika-vin11t0:607_0": "Payogā cha mahesinā”ti –",
  "tika-vin11t0:608_0": "Ādinā nayena idheva vakkhamānavibhāgattā vakkhamānanayeneva daṭṭhabbo.",
  "tika-vin11t0:609_0": "Assa satthaṃ nikkhipeyya vāti yojanā.",
  "tika-vin11t0:609_1": "Assāti manussajātikassa.",
  "tika-vin11t0:609_2": "“Hatthapāse”ti pāṭhaseso.",
  "tika-vin11t0:609_3": "Hatthapāso nāma samīpoti.",
  "tika-vin11t0:609_4": "Assāti samīpasambandhe sāmivacanaṃ.",
  "tika-vin11t0:609_5": "Satthanti ettha jīvitavihiṃ sanupakaraṇabhāvena sammatā dhārāvantaasiādi ca dhārārahitayaṭṭhibhindivālalaguḷādi ca upalakkhaṇavasena gahetabbā.",
  "tika-vin11t0:609_6": "Sasati hiṃsatīti satthaṃ.",
  "tika-vin11t0:609_7": "Tenevāha padabhājane “asiṃ vā sattiṃ vā bhindivālaṃ vā laguḷaṃ vā pāsāṇaṃ vā satthaṃ vā visaṃ vā rajjuṃ vā”ti.",
  "tika-vin11t0:609_8": "Idhāvuttaṃ karapālikāchurikādi samukhaṃ “satthaṃ vā”ti iminā saṅgahitaṃ.",
  "tika-vin11t0:609_9": "Nikkhipeyyāti yathā bhogahetuṃ labhati,",
  "tika-vin11t0:609_10": "tathā upanikkhipeyya,",
  "tika-vin11t0:609_11": "attavadhāya icchitakkhaṇe yathā gaṇhāti,",
  "tika-vin11t0:609_12": "tathā samīpe teneva cittena ṭhapeyyāti vuttaṃ hoti.",
  "tika-vin11t0:609_13": "Iminā thāvarappayogo sandassito.",
  "tika-vin11t0:610_0": "Maraṇe guṇaṃ vā vadeyyāti yojanā,",
  "tika-vin11t0:610_1": "maraṇatthāya maraṇe guṇaṃ vaṇṇetīti attho.",
  "tika-vin11t0:610_2": "“Jīvite ādīnavaṃ dasseti,",
  "tika-vin11t0:610_3": "maraṇe guṇaṃ bhaṇatī”ti padabhājane vuttattā “kiṃ tuyhiminā pāpakena dujjīvitena,",
  "tika-vin11t0:610_4": "yo tvaṃ na labhasi paṇītabhojanāni bhuñjitu”miccādinā nayena maraṇatthāya jīvite avaṇṇaṃ vadanto ca “tvaṃ khosi upāsaka katakalyāṇo akatapāpo,",
  "tika-vin11t0:610_5": "mataṃ te jīvitā seyyo,",
  "tika-vin11t0:610_6": "ito tvaṃ kālakato vividhavihaṅgamavikūjite paramasurabhikusumabhūsitataruvaranicite paramaratikaralaḷitagatibhāsitavilapitasurayuvatigaṇavicarite",
  "tika-vin11t0:610_7": "varanandane accharāsaṅghaparivārito vicarissasī”tiādinā nayena maraṇatthāya maraṇānisaṃsaṃ dassento ca",
  "tika-vin11t0:610_8": "“maraṇe guṇaṃ vadeyya”icceva vuccati.",
  "tika-vin11t0:611_0": "Maraṇūpāyaṃ deseyyāti yojanā.",
  "tika-vin11t0:611_1": "Maraṇādhippāyeneva “satthaṃ vā āhara,",
  "tika-vin11t0:611_2": "visaṃ vā khāda,",
  "tika-vin11t0:611_3": "rajjuyā vā ubbandhitvā kālaṅkarohī”ti padabhājane vuttasatthaharaṇāni ca avuttampi sobbhanarakapapātādīsu",
  "tika-vin11t0:611_4": "papatanañcāti evamādikaṃ maraṇūpāyaṃ ācikkheyya.",
  "tika-vin11t0:611_5": "“Hoti ayampī”ti padacchedo,",
  "tika-vin11t0:611_6": "apīti pubbe vuttadvayaṃ samuccinoti.",
  "tika-vin11t0:611_7": "Dvedhā bhinnasilā viya asandheyyova so ñeyyoti dvidhā bhinnapāsāṇo viya bhagavato paṭipattipaṭivedhasāsanadvayena",
  "tika-vin11t0:611_8": "so paccuppanne attabhāve sandhātumasakkuṇeyyovāti ñātabboti attho.",
  "tika-vin11t0:612_0": "243. Thāvarādayoti ādi-saddena vijjāmayaiddhimayapayogadvayaṃ saṅgahitaṃ.",
  "tika-vin11t0:613_0": "244.",
  "tika-vin11t0:613_1": "Tatthāti tesu chasu payogesu.",
  "tika-vin11t0:613_2": "Sako hattho sahattho,",
  "tika-vin11t0:613_3": "tena nibbatto sāhatthiko, payogo.",
  "tika-vin11t0:613_4": "Idha hatthaggahaṇaṃ upalakkhaṇaṃ,",
  "tika-vin11t0:613_5": "tasmā hatthādinā attano aṅgapaccaṅgena nipphādito vadhappayogo sāhatthikoti veditabbo.",
  "tika-vin11t0:614_0": "245.",
  "tika-vin11t0:614_1": "“Tvaṃ taṃ evaṃ paharitvā mārehī”ti bhikkhuno parassa yaṃ āṇāpanaṃ,",
  "tika-vin11t0:614_2": "ayamāṇattiko nayoti yojanā.",
  "tika-vin11t0:614_3": "Āṇattiko nayoti āṇattiyeva āṇattiko.",
  "tika-vin11t0:614_4": "Neti pavattetīti nayo,",
  "tika-vin11t0:614_5": "payogassetaṃ nāmaṃ.",
  "tika-vin11t0:615_0": "246.",
  "tika-vin11t0:615_1": "Dūranti dūraṭṭhaṃ.",
  "tika-vin11t0:615_2": "Kāyena paṭibaddhenāti ettha kāyekadeso hatthādi kāyo avayave samudāyopacārato “gāmo daḍḍho”ti yathā.",
  "tika-vin11t0:615_3": "Kāyapaṭibaddhaṃ cāpādikaṃ paṭibaddhaṃ nāma pubbapadalopena “devadatto datto”ti yathā. Vā-",
  "tika-vin11t0:615_4": "saddo luttaniddiṭṭho,",
  "tika-vin11t0:615_5": "kāyena vā kāyapaṭibaddhena vāti vuttaṃ hoti,",
  "tika-vin11t0:615_6": "“usuādinipātana”nti iminā sambandho.",
  "tika-vin11t0:615_7": "Vidhānaṃ vidhi,",
  "tika-vin11t0:615_8": "payogoti attho.",
  "tika-vin11t0:616_0": "247.",
  "tika-vin11t0:616_1": "Asañcārimupāyenāti asañcārimena niccalena upāyena.",
  "tika-vin11t0:616_2": "Opatanti etthāti opāto,",
  "tika-vin11t0:616_3": "so ādi yesaṃ apassenavisabhesajjasaṃvidhānādīnaṃ te opātādayo,",
  "tika-vin11t0:616_4": "tesaṃ vidhānaṃ opātādividhānaṃ,",
  "tika-vin11t0:616_5": "opātakkhaṇanādikiriyā.",
  "tika-vin11t0:617_0": "248.",
  "tika-vin11t0:617_1": "Vijjāyāti āthabbanavedāgatamaraṇamantasaṅkhātavijjāya.",
  "tika-vin11t0:617_2": "Jappananti yathā paro na suṇāti,",
  "tika-vin11t0:617_3": "tathā punappunaṃ vacanaṃ.",
  "tika-vin11t0:618_0": "249.",
  "tika-vin11t0:618_1": "Māraṇe samatthā yā kammavipākajā iddhi,",
  "tika-vin11t0:618_2": "ayaṃ iddhimayo payogo nāmāti samudīritoti yojanā.",
  "tika-vin11t0:618_3": "Kammavipāke jātā kammavipākajā, iddhi,",
  "tika-vin11t0:618_4": "yā “nāgānaṃ nāgiddhi supaṇṇānaṃ supaṇṇiddhi yakkhānaṃ yakkhiddhī”tiādinā bahudhā aṭṭhakathāyaṃ vuttā.",
  "tika-vin11t0:618_5": "Tattha diṭṭhadaṭṭhaphuṭṭhavisānaṃ nāgānaṃ disvā, ḍaṃsitvā,",
  "tika-vin11t0:618_6": "phusitvā ca parūpaghātakaraṇe nāgiddhi veditabbā.",
  "tika-vin11t0:618_7": "Evaṃ sesānampi.",
  "tika-vin11t0:618_8": "Iddhiyeva iddhimayo,",
  "tika-vin11t0:618_9": "bhāvanāmayo iddhippayogo panettha na gahetabbo.",
  "tika-vin11t0:618_10": "Vuttañhetaṃ aṭṭhakathāyaṃ –",
  "tika-vin11t0:619_0": "“Keci pana bhāvanāmayiddhiyāpi parūpaghātakaraṇaṃ vadanti.",
  "tika-vin11t0:619_1": "Saha parūpaghātakaraṇena ca ādittagharūpari khittassa udakaghaṭassa bhedanaṃ viya iddhivināsañca icchanti,",
  "tika-vin11t0:619_2": "taṃ tesaṃ icchāmattameva. Kasmā?",
  "tika-vin11t0:619_3": "Yasmā taṃ kusalavedanāvitakkaparittattikādīhi na sameti. Kathaṃ?",
  "tika-vin11t0:619_4": "Ayañhi bhāvanāmayiddhi nāma catutthajjhānamayā kusalattike kusalā ceva abyākatā ca,",
  "tika-vin11t0:619_5": "pāṇātipāto akusalo.",
  "tika-vin11t0:619_6": "Vedanāttike adukkhamasukhasampayuttā,",
  "tika-vin11t0:619_7": "pāṇātipāto dukkhasampayutto.",
  "tika-vin11t0:619_8": "Vitakkattike avitakkaavicārā,",
  "tika-vin11t0:619_9": "pāṇātipāto savitakkasavicāro.",
  "tika-vin11t0:619_10": "Parittattike mahaggatā,",
  "tika-vin11t0:619_11": "pāṇātipāto parittoyevā”ti.",
  "tika-vin11t0:620_0": "250.",
  "tika-vin11t0:620_1": "Tatthāti tesu chabbidhesu payogesu.",
  "tika-vin11t0:620_2": "Uddesopīti uddisanaṃ uddeso,",
  "tika-vin11t0:620_3": "taṃsahito payogopi uddesoti vuttaṃ hoti “kunte pavesehī”ti yathā.",
  "tika-vin11t0:620_4": "Evaṃ vattabbatāya ca anuddesoti tabbiparītavacanameva ñāpakanti veditabbaṃ.",
  "tika-vin11t0:620_5": "Ettha ekeko uddesopi anuddesopi hotīti tesamayaṃ bhedo pana duvidho hotīti paridīpitoti yojanā.",
  "tika-vin11t0:620_6": "Imesu chasu payogesveva ekekasseva uddissānuddissakiriyamānatāya duvidhabhāvato tesaṃ dvādasavidho bhedo padabhājane ca aṭṭhakathāya ca dīpito,",
  "tika-vin11t0:620_7": "tattha vinicchayamidāni dassayissāmīti adhippāyo.",
  "tika-vin11t0:621_0": "251.",
  "tika-vin11t0:621_1": "Bahūsupīti manussesu bahūsupi.",
  "tika-vin11t0:621_2": "Tena kammenāti pahāradānasaṅkhātena kammena.",
  "tika-vin11t0:621_3": "Bajjhatīti apāyaṃ netuṃ kammapāsena kammantaraṃ nivāretvā bajjhatīti attho.",
  "tika-vin11t0:622_0": "252. Pahārepīti paharaṇepi. Dehinoti manussaviggahassa. Tassāti pahaṭassa.",
  "tika-vin11t0:623_0": "253.",
  "tika-vin11t0:623_1": "Pahaṭamatte vāti pahaṭakkhaṇe vā.",
  "tika-vin11t0:623_2": "Pacchāti tappaccayā kālantare vā.",
  "tika-vin11t0:623_3": "Ubhayathāpi ca mateti dvinnaṃ ākārānamaññatarena matepi.",
  "tika-vin11t0:623_4": "Hantā vadhako.",
  "tika-vin11t0:623_5": "Pahaṭamattasminti tasmiṃ maraṇārahapahārassa laddhakkhaṇeyeva,",
  "tika-vin11t0:623_6": "maraṇato pubbabhāgeyevāti mattasaddena dīpeti.",
  "tika-vin11t0:623_7": "Maraṇatthāya ca aññatthāya ca dinnesu anekesu pahāresu maraṇatthāya dinnappahāreneva yadā kadāci marissati,",
  "tika-vin11t0:623_8": "pahāradānakkhaṇeyeva pārājikaṃ hoti.",
  "tika-vin11t0:623_9": "Amaraṇādhippāyena dinnappahārabalena ce mareyya,",
  "tika-vin11t0:623_10": "na hotīti vuttaṃ hotīti.",
  "tika-vin11t0:624_0": "254. Dve payogāti uddissānuddissakiriyābhedabhinnā sāhatthikāṇattikā dve payogā.",
  "tika-vin11t0:625_0": "255.",
  "tika-vin11t0:625_1": "Karaṇassāti kiriyāya.",
  "tika-vin11t0:625_2": "Visesoti nānattaṃ.",
  "tika-vin11t0:625_3": "Āṇattiniyāmakāti āṇattiṃ niyāmenti vavatthāpentīti āṇattiniyāmakā.",
  "tika-vin11t0:626_0": "256.",
  "tika-vin11t0:626_1": "Tatthāti tesu āṇattiniyāmakesu chasu ākāresu.",
  "tika-vin11t0:626_2": "Yobbanādi cāti ādi-",
  "tika-vin11t0:626_3": "saddena thāvariyamandakhiḍḍavuddhādiavatthāviseso saṅgahito.",
  "tika-vin11t0:627_0": "257.",
  "tika-vin11t0:627_1": "Yaṃ mātikāya niddiṭṭhaṃ satthaṃ,",
  "tika-vin11t0:627_2": "taṃ katamaṃ?.",
  "tika-vin11t0:627_3": "Sattamāraṇanti satte mārenti etenāti sattamāraṇaṃ,",
  "tika-vin11t0:627_4": "asiādivadhopakaraṇaṃ.",
  "tika-vin11t0:628_0": "258.",
  "tika-vin11t0:628_1": "Vijjhananti usuādīhi vijjhanaṃ.",
  "tika-vin11t0:628_2": "Bhedananti kakacādīhi dvidhākaraṇaṃ.",
  "tika-vin11t0:628_3": "Chedananti khaggādīhi dvidhākaraṇaṃ.",
  "tika-vin11t0:628_4": "Tāḷananti muggarādīhi āghātanaṃ.",
  "tika-vin11t0:628_5": "Evamādividhoti evamādippakāro.",
  "tika-vin11t0:628_6": "Anekoti bahuko bhedo.",
  "tika-vin11t0:628_7": "Karaṇassa viseso kiriyāvisesoti attho.",
  "tika-vin11t0:629_0": "259- 60.",
  "tika-vin11t0:629_1": "“Purato paharitvāna mārehī”ti yo bhāsito āṇāpakena,",
  "tika-vin11t0:629_2": "tena āṇattena pacchato…pe…",
  "tika-vin11t0:629_3": "māriteti yojanā.",
  "tika-vin11t0:629_4": "Vatthāṇatti visaṅketāti ettha “yaṃ ‘mārehī’ti…pe…",
  "tika-vin11t0:629_5": "tato”ti vatthuvisaṅketo dassito.",
  "tika-vin11t0:629_6": "“Purato…pe…",
  "tika-vin11t0:629_7": "mārite”ti āṇattivisaṅketo dassito.",
  "tika-vin11t0:629_8": "Mūlaṭṭhoti āṇāpako.",
  "tika-vin11t0:629_9": "Mūlanti hi pubbakiriyānurūpaṃ āṇāpanaṃ,",
  "tika-vin11t0:629_10": "tattha ṭhitoti mūlaṭṭho.",
  "tika-vin11t0:630_0": "261.",
  "tika-vin11t0:630_1": "Iminā visaṅkete āṇāpakassa anāpattiṃ dassetvā saṅkete avirādhite ubhinnampi pārājikaṃ dassetumāha “vatthu”ntiādi.",
  "tika-vin11t0:630_2": "Taṃ vatthuṃ avirajjhitvā mārite ubhayesaṃ…pe… udīrito,",
  "tika-vin11t0:630_3": "yathāṇatti ca mārite…pe…",
  "tika-vin11t0:630_4": "udīritoti yojanā.",
  "tika-vin11t0:630_5": "Mārite vatthusminti sāmatthiyā labbhati.",
  "tika-vin11t0:630_6": "Ubhayesanti āṇāpakaāṇattānaṃ.",
  "tika-vin11t0:630_7": "Yathākālanti āṇāpakassa āṇattikkhaṇaṃ,",
  "tika-vin11t0:630_8": "āṇattassa māraṇakkhaṇañca anatikkamitvā.",
  "tika-vin11t0:630_9": "Bandhanaṃ bandho,",
  "tika-vin11t0:630_10": "kammunā bandho kammabandho.",
  "tika-vin11t0:630_11": "Atha vā bajjhati etenāti bandho,",
  "tika-vin11t0:630_12": "kammameva bandho kammabandho.",
  "tika-vin11t0:631_0": "264. Visaṅketo nāti visaṅketo natthi, dvinnampi yathākālaparicchedaṃ kammabandhoyevāti attho.",
  "tika-vin11t0:632_0": "265.",
  "tika-vin11t0:632_1": "Sabbasoti sabbesu kālabhedesu,",
  "tika-vin11t0:632_2": "sabbaso veditabboti vā sambandho.",
  "tika-vin11t0:632_3": "Sabbasoti sabbappakārena.",
  "tika-vin11t0:632_4": "Vibhāvināti paṇḍitena.",
  "tika-vin11t0:632_5": "So hi atthaṃ vibhāvetīti tathā vutto.",
  "tika-vin11t0:633_0": "266- 7- 8.",
  "tika-vin11t0:633_1": "“Imaṃ gāme ṭhita”nti idaṃ taṃ sañjānituṃ vuttaṃ,",
  "tika-vin11t0:633_2": "na māraṇakkhaṇaṭṭhānaniyamatthāyāti “yattha katthaci ṭhita”nti vatvāpi “natthi tassa visaṅketo”ti āha.",
  "tika-vin11t0:633_3": "Tassāti āṇāpakassa.",
  "tika-vin11t0:633_4": "“Tatthā”ti vā pāṭho,",
  "tika-vin11t0:633_5": "tassaṃ āṇattiyanti attho.",
  "tika-vin11t0:633_6": "“Gāmeyeva ṭhitaṃ veriṃ mārehī”ti sāvadhāraṇaṃ āṇatto vane ce ṭhitaṃ māreti vā “vaneyeva ṭhitaṃ veriṃ",
  "tika-vin11t0:633_7": "mārehī”ti sāvadhāraṇaṃ vutto gāme ṭhitaṃ ce māreti vāti yojanā.",
  "tika-vin11t0:633_8": "“Bhikkhunā sāvadhāraṇa”nti ca potthakesu likhanti,",
  "tika-vin11t0:633_9": "taṃ aggahetvā “vane vā sāvadhāraṇa”nti pāṭhoyeva gahetabbo.",
  "tika-vin11t0:633_10": "Vigato saṅketo āṇattiniyāmo etthāti visaṅketo.",
  "tika-vin11t0:634_0": "269. Sabbadesesūti gāmavanaaṅgaṇagehādīsu sabbesu ṭhānesu. Bhedatoti nānattato.",
  "tika-vin11t0:635_0": "270.",
  "tika-vin11t0:635_1": "“Satthena pana mārehī”ti yena kenaci yo āṇatto,",
  "tika-vin11t0:635_2": "tena yena kenaci satthena mārite visaṅketo natthīti yojanā.",
  "tika-vin11t0:636_0": "271- 2.",
  "tika-vin11t0:636_1": "Iminā vāsinā hīti ettha hīti padapūraṇe.",
  "tika-vin11t0:636_2": "“Iminā asinā māreyyā”ti vutto aññena asinā māreti vā “tvaṃ imassa asissa etāya dhārāya māraya” iti vutto",
  "tika-vin11t0:636_3": "taṃ veriṃ sace itarāya dhārāya māreti vā tharunā māreti vā tuṇḍena māreti vā,",
  "tika-vin11t0:636_4": "tathā mārite visaṅketoyeva hotīti yojanā.",
  "tika-vin11t0:636_5": "Tharunāti khaggamuṭṭhinā.",
  "tika-vin11t0:636_6": "Tuṇḍenāti khaggatuṇḍena.",
  "tika-vin11t0:636_7": "“Visaṅketovā”ti saṅketavirādheneva pārājikaṃ na hotīti dassanapadametaṃ.",
  "tika-vin11t0:637_0": "273. Sabbāvudhakajātisūti idhāvuttakarapālikāchurikādisabbapaharaṇasāmaññesu. Visesatoti bhedato.",
  "tika-vin11t0:638_0": "274.",
  "tika-vin11t0:638_1": "Parenāti bhikkhunā.",
  "tika-vin11t0:638_2": "Soti āṇatto.",
  "tika-vin11t0:638_3": "Nisinnaṃ naṃ māreti,",
  "tika-vin11t0:638_4": "visaṅketo na vijjatīti “gacchantameva mārehī”ti sāvadhāraṇaṃ avuttattā “nisinnopi soyevā”ti taṃ mārentassa visaṅketo na hoti,",
  "tika-vin11t0:638_5": "avadhāraṇaṃ antarena kathanaṃ taṃ sañjānāpetuṃ vuccatīti iriyāpathaniyāmakaṃ na hotīti adhippāyo.",
  "tika-vin11t0:639_0": "275- 6.",
  "tika-vin11t0:639_1": "Asati sāvadhāraṇe visaṅketābhāvaṃ dassetvā idāni sāvadhāraṇe iriyāpathantaresu visaṅketaṃ dassetumāha “nisinnaṃyevā”tiādi.",
  "tika-vin11t0:639_2": "“Nisinnaṃyeva mārehī”ti vutto gacchantaṃ māreti,",
  "tika-vin11t0:639_3": "visaṅketanti ñātabbaṃ.",
  "tika-vin11t0:639_4": "“Gacchantaṃyeva mārehī”ti vutto nisinnaṃ māreti,",
  "tika-vin11t0:639_5": "visaṅketanti ñātabbanti yojanā.",
  "tika-vin11t0:639_6": "Imameva yojanākkamaṃ sandhāyāha “yathākkama”nti.",
  "tika-vin11t0:640_0": "277. Vijjhitvāti sarādīhi vijjhitvā.",
  "tika-vin11t0:641_0": "278. Chinditvāti asiādīhi chinditvā. Puna soti payogo.",
  "tika-vin11t0:642_0": "279. Karaṇesūti vijjhanādikiriyāvisesesu.",
  "tika-vin11t0:643_0": "280- 1.",
  "tika-vin11t0:643_1": "Ettāvatā āṇattiniyāmakaniddesaṃ dassetvā idāni dīghādiliṅgavasenāpi sambhavantaṃ visaṅketaṃ dassetumāha “dīgha”ntiādi.",
  "tika-vin11t0:643_2": "“Dīghaṃ…pe…",
  "tika-vin11t0:643_3": "thūlaṃ mārehīti aniyametvā āṇāpetī”ti aṭṭhakathāvacanato eva-",
  "tika-vin11t0:643_4": "kāraṃ vinā “dīghaṃ mārehī”ti aniyametvā kenaci yo āṇatto hoti,",
  "tika-vin11t0:643_5": "sopi āṇatto yaṃ kiñci tādisaṃ sace māreti,",
  "tika-vin11t0:643_6": "natthi tattha visaṅketo,",
  "tika-vin11t0:643_7": "ubhinnampi parājayoti yojanā.",
  "tika-vin11t0:643_8": "Evaṃ “rassa”ntiādisabbapadehipi paccekaṃ yojanā kātabbā.",
  "tika-vin11t0:643_9": "Aniyametvāti visaṅketābhāvassa hetudassanaṃ.",
  "tika-vin11t0:643_10": "Evakāro vākyālaṅkāro.",
  "tika-vin11t0:643_11": "Tatthāti āṇattikappayoge.",
  "tika-vin11t0:643_12": "“Ubhinnampi parājayo”ti vuttattā āṇāpakaṃ vinā aññaṃ yathāvuttakkhaṇaṃ manussaviggahaṃ “yaṃ kiñci tādisa”nti iminā dasseti.",
  "tika-vin11t0:644_0": "Sace āṇāpako āṇāpetvā attānameva māreti,",
  "tika-vin11t0:644_1": "āṇāpako dukkaṭaṃ āpajjitvā marati,",
  "tika-vin11t0:644_2": "āṇattassa pārājikaṃ.",
  "tika-vin11t0:644_3": "Āṇāpakena attānamuddissa āṇattiyā katāya āṇatto ajānitvā tādisaṃ aññaṃ māreti,",
  "tika-vin11t0:644_4": "okāsassa aniyamitattā āṇāpako muccati,",
  "tika-vin11t0:644_5": "itaro kammunā bajjhati.",
  "tika-vin11t0:644_6": "Yadi “amukasmiṃ rattiṭṭhāne vā divāṭṭhāne vā nisinnaṃ īdisaṃ mārehī”ti okāsaṃ niyametvā āṇāpeti,",
  "tika-vin11t0:644_7": "tattha āṇāpakato aññasmiṃ mārite ubhinnampi pārājikaṃ.",
  "tika-vin11t0:644_8": "Tato bahi mārite vadhakasseva kammabandho.",
  "tika-vin11t0:644_9": "Āṇāpako attānameva uddissa āṇāpeti,",
  "tika-vin11t0:644_10": "itaro ca tameva tattha māreti,",
  "tika-vin11t0:644_11": "āṇāpakassa dukkaṭaṃ,",
  "tika-vin11t0:644_12": "āṇattassa pārājikaṃ.",
  "tika-vin11t0:644_13": "Sace aññattha māreti,",
  "tika-vin11t0:644_14": "mūlaṭṭho muccati.",
  "tika-vin11t0:644_15": "Ajānitvā aññaṃ tattha vā aññattha vā māreti,",
  "tika-vin11t0:644_16": "vadhako pārājikaṃ āpajjati,",
  "tika-vin11t0:644_17": "mūlaṭṭho muccati.",
  "tika-vin11t0:644_18": "Ānantariyavatthumhi ānantariyena saddhiṃ yojetabbaṃ.",
  "tika-vin11t0:645_0": "282.",
  "tika-vin11t0:645_1": "Yo manussaṃ kañci uddissa sace opātaṃ khaṇati,",
  "tika-vin11t0:645_2": "tathā opātaṃ khaṇantassa tassa dukkaṭaṃ nāma āpatti hotīti ajjhāhārayojanā.",
  "tika-vin11t0:645_3": "Yojanā ca nāmesā yathārutayojanā,",
  "tika-vin11t0:645_4": "ajjhāhārayojanāti duvidhā.",
  "tika-vin11t0:645_5": "Tattha pāṭhāgatapadānameva yojanā yathārutayojanā,",
  "tika-vin11t0:645_6": "ūnapūraṇatthamajjhāhārapadehi saha pāṭhāgatapadānaṃ yojanā ajjhāhārayojanāti veditabbā.",
  "tika-vin11t0:645_7": "“Khaṇantassa ca opāta”nti potthakesu pāṭho dissati.",
  "tika-vin11t0:645_8": "“Khaṇantassa tathopāta’nti pāṭho sundaro”ti nissandehe vuttaṃ.",
  "tika-vin11t0:645_9": "“Āvāṭanti etassa ‘opāta’nti pariyāyo”ti ca vuttaṃ. Tatopi –",
  "tika-vin11t0:646_0": "“Manussaṃ kañci uddissa;",
  "tika-vin11t0:647_0": "Yo ce khaṇativāṭakaṃ;",
  "tika-vin11t0:648_0": "Khaṇato taṃ tathā tassa;",
  "tika-vin11t0:649_0": "Hoti āpatti dukkaṭa”nti. –",
  "tika-vin11t0:650_0": "Pāṭho sundarataro. Jātapathaviṃ khaṇantassa pārājikapayogattā payogagaṇanāya dukkaṭaṃ.",
  "tika-vin11t0:651_0": "283.",
  "tika-vin11t0:651_1": "Tatthāti tasmiṃ āvāṭe.",
  "tika-vin11t0:651_2": "Tassāti patitassa manussaviggahassa.",
  "tika-vin11t0:651_3": "Dukkhassuppattiyāti dukkhuppattihetu.",
  "tika-vin11t0:651_4": "Tassāti yena āvāṭo khato,",
  "tika-vin11t0:651_5": "tassa bhikkhuno.",
  "tika-vin11t0:651_6": "Patitvā so ce marati,",
  "tika-vin11t0:651_7": "tasmiṃ mate tassa bhikkhuno pārājikaṃ bhaveti yojanā.",
  "tika-vin11t0:652_0": "284.",
  "tika-vin11t0:652_1": "Aññasminti yaṃ samuddissa āvāṭo khato,",
  "tika-vin11t0:652_2": "tato aññasmiṃ.",
  "tika-vin11t0:652_3": "Anuddissakanti kiriyāvisesanaṃ,",
  "tika-vin11t0:652_4": "anuddissakaṃ katvāti attho.",
  "tika-vin11t0:652_5": "Opātavisesanaṃ ce,",
  "tika-vin11t0:652_6": "“anuddissako opāto”ti padacchedo.",
  "tika-vin11t0:652_7": "“Aggamakkhāyatī”tiādīsu viya o-",
  "tika-vin11t0:652_8": "kāraṭṭhāne a- kāro, ma-",
  "tika-vin11t0:652_9": "kārāgamo ca daṭṭhabbo,",
  "tika-vin11t0:652_10": "anodissako opāto khato hotīti attho.",
  "tika-vin11t0:653_0": "285.",
  "tika-vin11t0:653_1": "“Ettha patitvā yo koci maratū”ti anodissako opāto sace khato hoti,",
  "tika-vin11t0:653_2": "yattakā nipatitvā maranti ce,",
  "tika-vin11t0:653_3": "assa tattakā dosā hontīti yojanā.",
  "tika-vin11t0:653_4": "“Yo kocī”ti iminā attano mātāpitaro ca saṅgahitā.",
  "tika-vin11t0:653_5": "Dosāti kammabandhadosā,",
  "tika-vin11t0:653_6": "pārājikaṃ pana ekameva.",
  "tika-vin11t0:653_7": "Assāti yena anodissa opāto khato, tassa.",
  "tika-vin11t0:654_0": "286.",
  "tika-vin11t0:654_1": "Ānantariyavatthusmiṃ mateti pāṭhaseso,",
  "tika-vin11t0:654_2": "“tattha patitvā”ti adhikāro, arahante, mātari,",
  "tika-vin11t0:654_3": "pitari ca tasmiṃ patitvā mate kālakateti attho.",
  "tika-vin11t0:654_4": "Ānantariyakanti ettha sakatthe, kucchite,",
  "tika-vin11t0:654_5": "saññāyaṃ vā ka-",
  "tika-vin11t0:654_6": "paccayo daṭṭhabbo.",
  "tika-vin11t0:654_7": "“Tathā”ti iminā “ānantariyavatthusmi”nti imasmiṃ samāsapade avayavabhūtampi “vatthusmi”nti idañca “tattha patitvā mate”ti idañca ākaḍḍhati.",
  "tika-vin11t0:654_8": "Thullaccayādīnaṃ vatthusmiṃ tattha patitvā mate thullaccayādayo hontīti yojanā.",
  "tika-vin11t0:654_9": "Tasmiṃ āvāṭe patitvā yakkhādīsu matesu,",
  "tika-vin11t0:654_10": "pārājikavatthuno dukkhuppattiyañca thullaccayaṃ,",
  "tika-vin11t0:654_11": "manussaviggahe mate pārājikaṃ,",
  "tika-vin11t0:654_12": "tiracchāne mate pācittiyanti vuttaṃ hoti.",
  "tika-vin11t0:655_0": "287.",
  "tika-vin11t0:655_1": "Pāṇātipātā dveti dvinnaṃ matattā dve pāṇātipātā,",
  "tika-vin11t0:655_2": "ekena pārājikaṃ,",
  "tika-vin11t0:655_3": "itarena kammabandhoyeva.",
  "tika-vin11t0:655_4": "Ekovekekadhaṃsaneti mātu vā dārakassa vā maraṇe eko pāṇātipātova.",
  "tika-vin11t0:656_0": "288.",
  "tika-vin11t0:656_1": "Corehi anubaddho ettha āvāṭe patitvā marissati ce,",
  "tika-vin11t0:656_2": "opātakhaṇakasseva pārājikaṃ hoti kirāti yojanā.",
  "tika-vin11t0:656_3": "Kirāti anussavane arucisūcakaṃ.",
  "tika-vin11t0:657_0": "289- 90.",
  "tika-vin11t0:657_1": "Verino bhikkhuto aññe veripuggalā.",
  "tika-vin11t0:657_2": "Tattha tasmiṃ opāte sace manussaṃ pātetvā mārenti,",
  "tika-vin11t0:657_3": "tathā verino tattha sayameva patitaṃ manussaṃ bahi nīharitvā sace mārenti,",
  "tika-vin11t0:657_4": "tattha opapātikā manussā opāte nibbattitvā tato nikkhantuṃ asakkontā matā ce siyuṃ,",
  "tika-vin11t0:657_5": "sabbattha ca yathāvuttasabbavāresu opātakhaṇakasseva parājayoti yojanā.",
  "tika-vin11t0:657_6": "Nibbattitvā hīti ettha hīti padapūraṇe.",
  "tika-vin11t0:657_7": "Yattha yattha nipātasaddānaṃ attho na dassito,",
  "tika-vin11t0:657_8": "tattha tattha padapūraṇamattatā veditabbā.",
  "tika-vin11t0:658_0": "291.",
  "tika-vin11t0:658_1": "Yakkhādayoti ādi-",
  "tika-vin11t0:658_2": "saddena tiracchānānaṃ saṅgaho.",
  "tika-vin11t0:658_3": "Vatthuvasāti thullaccayapācittiyānaṃ vatthubhūtayakkhatiracchānānaṃ vasā.",
  "tika-vin11t0:658_4": "Thullaccayādayoti ādi-",
  "tika-vin11t0:658_5": "saddena pācittiyasaṅgaho.",
  "tika-vin11t0:659_0": "293. Ayaṃ nayoti “anāpattī”ti yathāvutto nayo.",
  "tika-vin11t0:660_0": "294- 5.",
  "tika-vin11t0:660_1": "Bajjhantīti sace avassaṃ bajjhanti.",
  "tika-vin11t0:660_2": "Tatthāti tasmiṃ pāse.",
  "tika-vin11t0:660_3": "“Hatthato muttamattasmi”nti iminā payogassa atthasādhakataṃ dīpeti.",
  "tika-vin11t0:661_0": "296. Yaṃ pana uddissa pāso oḍḍito, tato aññassa bandhane tu anāpatti pakāsitāti yojanā.",
  "tika-vin11t0:662_0": "297.",
  "tika-vin11t0:662_1": "Mudhā vāpīti amūlena vāpi.",
  "tika-vin11t0:662_2": "Mūlaṭṭhassevāti pāsakārakasseva.",
  "tika-vin11t0:662_3": "Kammabandhoti pāṇātipāto.",
  "tika-vin11t0:662_4": "Bajjhati etenāti bandho,",
  "tika-vin11t0:662_5": "kammameva bandho kammabandho.",
  "tika-vin11t0:662_6": "Pārājikamatte vattabbepi yāva so vattati,",
  "tika-vin11t0:662_7": "tāva tattha bajjhitvā matasattesu paṭhamamatassa vasena pārājikaṃ,",
  "tika-vin11t0:662_8": "avasesānaṃ pāṇātipātasaṅkhātassa akusalarāsino sambhavato taṃ sabbaṃ saṅgahetvā sāmaññena dvayampi dassetumāha “kammabandho”ti.",
  "tika-vin11t0:663_0": "298.",
  "tika-vin11t0:663_1": "“Sace yena laddho,",
  "tika-vin11t0:663_2": "so uggaḷitaṃ vā pāsaṃ saṇṭhapeti,",
  "tika-vin11t0:663_3": "tassa passena vā gacchante disvā vatiṃ katvā sammukhe paveseti,",
  "tika-vin11t0:663_4": "thaddhataraṃ vā pāsayaṭṭhiṃ ṭhapeti,",
  "tika-vin11t0:663_5": "daḷhataraṃ vā pāsarajjuṃ bandhati,",
  "tika-vin11t0:663_6": "thirataraṃ vā khāṇukaṃ ākoṭetī”ti aṭṭhakathāgataṃ vinicchayaṃ saṅgahitumāha “pāsamuggaḷitampi vā”ti.",
  "tika-vin11t0:663_7": "Ettha avuttasamuccayatthena pi-",
  "tika-vin11t0:663_8": "saddena “saṇṭhapetī”tiādikā “bandhatī”ti dassitakiriyāvasānā payogā dassitā.",
  "tika-vin11t0:663_9": "Thiraṃ vāpīti ettha api-",
  "tika-vin11t0:663_10": "saddo aṭṭhakathāya avasiṭṭhaṃ “khāṇukaṃ ākoṭetī”ti kiriyaṃ samuccinoti ubhayatthapi pakārantaravikappatthattāti gahetabbā.",
  "tika-vin11t0:663_11": "Evanti evaṃ sati.",
  "tika-vin11t0:663_12": "Yena pāso laddho,",
  "tika-vin11t0:663_13": "tenāpi evaṃ pāse katavisese satīti vuttaṃ hoti.",
  "tika-vin11t0:663_14": "Ubhinnanti pāsakārakassa ca idāni labhitvā paṭijaggantassa cāti ubhayesaṃ.",
  "tika-vin11t0:664_0": "299- 300.",
  "tika-vin11t0:664_1": "Yoti pāsakārako,",
  "tika-vin11t0:664_2": "laddhapāsakoti imesaṃ yo koci.",
  "tika-vin11t0:664_3": "Uggaḷāpetvāti vighāṭetvā,",
  "tika-vin11t0:664_4": "yathā tattha pāṇino na bajjhanti,",
  "tika-vin11t0:664_5": "evaṃ katvāti attho.",
  "tika-vin11t0:664_6": "Tattha cāti puna saṇṭhapite pāse ca.",
  "tika-vin11t0:664_7": "Ko vimuccati?",
  "tika-vin11t0:664_8": "Yena laddho, so.",
  "tika-vin11t0:665_0": "301- 2.",
  "tika-vin11t0:665_1": "Gopetvāti gopanahetu mokkho na hotīti yojanā.",
  "tika-vin11t0:665_2": "“Sīhaṃ disvā bhayaṃ hotī”tiādīsu viya hetumhi tvā-",
  "tika-vin11t0:665_3": "paccayo daṭṭhabbo.",
  "tika-vin11t0:665_4": "Tamañño…pe…",
  "tika-vin11t0:665_5": "na ca muccatīti ettha na cāti neva.",
  "tika-vin11t0:665_6": "Nāsetvā sabbaso vāti so yathā yassa kassaci sattassa vināsopakaraṇaṃ na hoti,",
  "tika-vin11t0:665_7": "tathā chindanādīhi nāsetvā.",
  "tika-vin11t0:665_8": "Taṃ pāsayaṭṭhiṃ.",
  "tika-vin11t0:665_9": "Ko vimuccati?",
  "tika-vin11t0:665_10": "Pāsakārako.",
  "tika-vin11t0:666_0": "303. Sūlaṃ ropentassāti sūlaṃ nikhaṇantassa. Sajjentassāti saṇṭhapentassa.",
  "tika-vin11t0:667_0": "304.",
  "tika-vin11t0:667_1": "Asañciccāti ettha “katena payogenā”ti pāṭhaseso,",
  "tika-vin11t0:667_2": "“matepi anāpattī”ti etehi sambandho.",
  "tika-vin11t0:667_3": "“Imināhaṃ upakkamena imaṃ māressāmī”ti acetetvā apakappetvā avadhakacetano hutvā katena aññatthikenapi upakkamena pare matepi āpatti natthīti attho,",
  "tika-vin11t0:667_4": "musalussāpanādivatthūsu viya ayaṃ sattotisaññī hutvā “iminā upakkamena imaṃ māressāmī”ti vītikkamasamuṭṭhāpakacetanāsampayuttavikapparahito",
  "tika-vin11t0:667_5": "hutvā aññatthikena payogena manusse matepi pārājikaṃ natthīti vuttaṃ hoti.",
  "tika-vin11t0:668_0": "Ajānantassāti “iminā ayaṃ marissatī”ti ajānantassa upakkamena pare matepi anāpatti,",
  "tika-vin11t0:668_1": "visagatapiṇḍapātavatthumhi viya “idaṃ kāraṇa”nti ajānitvā katena manusse matepi anāpattīti vuttaṃ hoti.",
  "tika-vin11t0:668_2": "“Tathā”ti iminā “anāpattī”ti ākaḍḍhati.",
  "tika-vin11t0:668_3": "Amaraṇacittassa amaraṇicchāsahitacittassa upakkamena pare matepi anāpatti vuddhapabbajitādivatthūsu viyāti attho.",
  "tika-vin11t0:668_4": "Ummattakādayo vuttasarūpāyeva.",
  "tika-vin11t0:669_0": "305.",
  "tika-vin11t0:669_1": "“Manussapāṇimhī”ti iminā manussabhāvo aṅgabhāvena dassito.",
  "tika-vin11t0:669_2": "“Sacassa cittaṃ maraṇūpasaṃhita”nti iminā maraṇūpasaṃhitacittatā dassitā.",
  "tika-vin11t0:670_0": "Iti vinayatthasārasandīpaniyā",
  "tika-vin11t0:671_0": "Vinayavinicchayavaṇṇanāya",
  "tika-vin11t0:672_0": "Tatiyapārājikakathāvaṇṇanā niṭṭhitā.",
  "tika-vin11t0:673_0": "Catutthapārājikakathāvaṇṇanā",
  "tika-vin11t0:674_0": "306- 7.",
  "tika-vin11t0:674_1": "Evaṃ nātisaṅkhepavitthāranayena tatiyapārājikavinicchayaṃ dassetvā idāni catutthapārājikavinicchayaṃ dassetumāha “asanta”ntiādi.",
  "tika-vin11t0:674_2": "Tattha “asanta”nti apekkhitvā “attanī”ti ca “jhānādibheda”nti apekkhitvā “uttarimanussadhamma”nti ca",
  "tika-vin11t0:674_3": "“samudācareyyā”ti apekkhitvā “yo bhikkhū”ti ca sāmatthiyā labbhatīti ajjhāharitvā “attani asanta”ntiādinā",
  "tika-vin11t0:674_4": "nayena yojetabbaṃ.",
  "tika-vin11t0:675_0": "Attani asantanti tasmiṃ attabhāve attano santāne anuppāditatāya avijjamānaṃ.",
  "tika-vin11t0:675_1": "Attassitameva katvāti attupanāyikaṃ katvā attani vijjamānaṃ viya katvā taṃ upanetvā.",
  "tika-vin11t0:675_2": "Bhavaṃ adhiṭṭhāya ca vattamānanti paṭisandhito paṭṭhāya ca vattantaṃ bhavaṃ cittena adhiṭṭhahitvā takketvā,",
  "tika-vin11t0:675_3": "citte ṭhapetvāti vuttaṃ hoti.",
  "tika-vin11t0:675_4": "Aññāpadesañca vināti “yo te vihāre vasatīdha bhikkhū”tiādinā nayena vakkhamānaṃ pariyāyakathaṃ ṭhapetvā.",
  "tika-vin11t0:675_5": "Adhimānañca vināti adiṭṭhe diṭṭhasaññitādisabhāvaṃ adhigatamānasaṅkhātaṃ “adhigatauttarimanussadhammo ahamhī”ti adhimānañca ṭhapetvā.",
  "tika-vin11t0:675_6": "Jhānādibhedanti jhānādayo bhedā visesā yassa taṃ jhānādibhedaṃ,",
  "tika-vin11t0:675_7": "“uttarimanussadhammo nāma jhānaṃ vimokkho samādhi samāpatti ñāṇadassanaṃ maggabhāvanā phalasacchi kiriyā",
  "tika-vin11t0:675_8": "kilesappahānaṃ vinīvaraṇatā cittassa suññāgāre abhiratī”ti padabhājane vuttaṃ jhānādidhammavisesanti attho.",
  "tika-vin11t0:675_9": "“Uttarimanussadhammanti uttarimanussānaṃ jhāyīnañceva ariyānañca dhamma”nti aṭṭhakathāya vuttaṃ jhānalābhīhi",
  "tika-vin11t0:675_10": "ceva aṭṭhahi ariyapuggalehi ca adhigatattā tesaṃ santakanti saṅkhyaṃ gataṃ uttarimanussadhammaṃ.",
  "tika-vin11t0:676_0": "Viññattipathe ṭhitassa kāyena vā vācāya vā yo bhikkhu samudācareyyāti ajjhāharitvā yojetabbaṃ.",
  "tika-vin11t0:676_1": "Viññattipathe ṭhitassāti dvādasahatthabbhantare padese ṭhitassa “itthiyā vā purisassa vā gahaṭṭhassa",
  "tika-vin11t0:676_2": "vā pabbajitassa vā”ti padabhājane vuttassa yassa kassaci.",
  "tika-vin11t0:676_3": "Kāyena vāti hatthamuddādivasena kāyena vā.",
  "tika-vin11t0:676_4": "“Sikkhāpaccakkhānaṃ hatthamuddāya sīsaṃ na otarati,",
  "tika-vin11t0:676_5": "idaṃ abhūtārocanaṃ hatthamuddāyapi otaratī”ti aṭṭhakathāyaṃ vuttattā idha hatthamuddādihatthavikāro ca",
  "tika-vin11t0:676_6": "aṅgapaccaṅgacopanañca “kāyenā”ti iminā gahetabbaṃ.",
  "tika-vin11t0:676_7": "Vācāya vāti yo savanūpacāre ṭhito tena viññātuṃ sakkuṇeyyena yena kenaci vohārena vā.",
  "tika-vin11t0:676_8": "Yo bhikkhūti yo upasampanno thero vā navo vā majjhimo vā.",
  "tika-vin11t0:676_9": "Samudācareyyāti “paṭhamaṃ jhānaṃ samāpajjāmī”tiādivacanappakāresu yaṃ kañci pakāraṃ vadeyya.",
  "tika-vin11t0:676_10": "Tadattheti tena vuttavākyassa atthe.",
  "tika-vin11t0:676_11": "Ñātevāti ñāte eva.",
  "tika-vin11t0:676_12": "Mātugāmaṃ vā purisaṃ vā yaṃ kiñci uddissa vutte,",
  "tika-vin11t0:676_13": "teneva vā anuddissa vutte savanūpacāre ṭhitena yena kenaci manussabhūtena vacanasamanantarameva “ayaṃ",
  "tika-vin11t0:676_14": "paṭhamajjhānalābhī”tiādike yathāvutte atthappakāre ñāteyeva.",
  "tika-vin11t0:676_15": "“So”ti ajjhāharitvā “so puna ruḷhibhāve abhabbo”ti yojetabbaṃ,",
  "tika-vin11t0:676_16": "attani avijjamānaguṇaṃ santaṃ viya katvā icchācāre ṭhatvā evaṃ kathitapuggalo sīle patiṭṭhāya uparūpari",
  "tika-vin11t0:676_17": "labbhamānalokiyalokuttaraguṇehi buddhisaṅkhātaṃ sāsane buddhimadhigantuṃ anarahoti attho.",
  "tika-vin11t0:676_18": "Kiṃ viyāti āha “yatheva…pe…",
  "tika-vin11t0:676_19": "ruḷibhāve”ti.",
  "tika-vin11t0:676_20": "“Yathā”ti etena sambandho “tathā”ti,",
  "tika-vin11t0:676_21": "yathā tālo matthakacchinno abhabbo puna viruḷhiyā,",
  "tika-vin11t0:676_22": "sopi pārājikaṃ āpanno tatheva daṭṭhabboti attho.",
  "tika-vin11t0:677_0": "308- 9.",
  "tika-vin11t0:677_1": "Idāni “ñāteva abhabbo”ti ca “aññāpadesañca vinā”ti ca etasmiṃ vākyadvaye byatirekatthavasena sambhavantaṃ āpattibhedaṃ dassetumāha “asantamevā”tiādi.",
  "tika-vin11t0:678_0": "Anantaranti “paṭhamaṃ jhānaṃ samāpajjāmī”tiādivacanasamanantarameva.",
  "tika-vin11t0:678_1": "Soti dvādasahatthabbhantare ṭhatvā yena taṃ vacanaṃ sutaṃ,",
  "tika-vin11t0:678_2": "so paro puggalo.",
  "tika-vin11t0:678_3": "Jānāti ceti “ayaṃ paṭhamajjhānalābhī”tiādivasena tena vuttavacanappakārena atthaṃ avirādhetvā acireneva sace jānātīti attho.",
  "tika-vin11t0:678_4": "Yo pana jhānādīnaṃ attanā aladdhabhāvena vā āgame uggahaparipucchādivasena aparicitattā vā jhānādisarūpaṃ",
  "tika-vin11t0:678_5": "ajānantopi kevalaṃ “jhānaṃ vimokkho samādhi samāpattī”tiādivacanānaṃ sutapubbattā tena “paṭhamaṃ jhānaṃ",
  "tika-vin11t0:678_6": "samāpajjāmī”tiādivacane vutte “jhānaṃ kira esa samāpajjatī”ti yadi ettakamatthampi jānāti,",
  "tika-vin11t0:678_7": "sopi “jānāti”cceva aṭṭhakathāyaṃ vuttoti gahetabbo.",
  "tika-vin11t0:678_8": "Cuto hīti hi-",
  "tika-vin11t0:678_9": "saddo avadhāraṇe,",
  "tika-vin11t0:678_10": "attanā vutte tena tattakeyeva ñāte so asantaguṇadīpako pāpapuggalo phalasampattisampannaṃ imaṃ sāsanāmatamahāpādapaṃ",
  "tika-vin11t0:678_11": "āruyhāpi phalaṃ aparibhuñjitvā virādhetvā patitvā mato nāma hotīti vuttaṃ hoti.",
  "tika-vin11t0:678_12": "Imassevatthassa “asanta”miccādinā paṭhamaṃ vuttassapi byatirekatthaṃ dassetuṃ anuvādavasena vuttattā punaruttidoso na hotīti daṭṭhabbaṃ.",
  "tika-vin11t0:679_0": "Idāni taṃ byatirekatthaṃ dassetumāha “no ce…pe… hotī”ti.",
  "tika-vin11t0:679_1": "Yassa so āroceti,",
  "tika-vin11t0:679_2": "so ce na jānāti,",
  "tika-vin11t0:679_3": "assa asantaguṇadīpakassa musāvādino.",
  "tika-vin11t0:680_0": "“Aññāpadesañca vinā”ti iminā dassitabyatirekatthassa bhāvābhāve sambhavantaṃ āpattibhedaṃ dassetumāha “yo te”tiādi.",
  "tika-vin11t0:680_1": "Yo bhikkhu te tava idha imasmiṃ vihāre vasatīti yojanā.",
  "tika-vin11t0:680_2": "Dīpiteti attano adhippāye pakāsite.",
  "tika-vin11t0:680_3": "Jānāti ceti yo tathā vuttavacanaṃ assosi,",
  "tika-vin11t0:680_4": "so “esa aññāpadesena attano jhānalābhitaṃ dīpetī”ti vā “eso jhānalābhī”ti vā vacanasamanantarameva sace jānāti.",
  "tika-vin11t0:680_5": "Assāti evaṃ kathitavacanavato tassa bhikkhuno.",
  "tika-vin11t0:680_6": "Taṃ tena vuttavacanaṃ.",
  "tika-vin11t0:680_7": "Dukkaṭameva hoti,",
  "tika-vin11t0:680_8": "na thullaccayanti attho.",
  "tika-vin11t0:680_9": "Attano āvāsakārānaṃ dāyakānaṃ aññassa pavattiṃ kathentassa viya attanoyeva asantaguṇaṃ santamiva katvā",
  "tika-vin11t0:680_10": "kathanākāro imāya gāthāya atthato vuttoti daṭṭhabbo.",
  "tika-vin11t0:681_0": "Ettha ca jhānalābhīti cāti avuttasamuccayatthena ca-",
  "tika-vin11t0:681_1": "saddena pāḷiyaṃ āgatā avasesapariyāyavārā ca saṅgahitāti daṭṭhabbaṃ.",
  "tika-vin11t0:681_2": "Tathā jhānalābhīti ettha jhānaggahaṇena vimokkhādīnañca upalakkhitattā jhānādidasavidhauttarimanussadhammavisayapariyāyakathaṃ",
  "tika-vin11t0:681_3": "sutavatā taṅkhaṇe tadatthe ñāte pariyāyasamullāpakena āpajjitabbaṃ thullaccayañca aviññāte vā cirena",
  "tika-vin11t0:681_4": "viññāte vā āpajjitabbaṃ dukkaṭañca imāya gāthāya atthato dassitamevāti daṭṭhabbaṃ.",
  "tika-vin11t0:682_0": "310.",
  "tika-vin11t0:682_1": "Etanti yathāvuttappakāraṃ jhānādibhedaṃ uttarimanussadhammaṃ.",
  "tika-vin11t0:682_2": "Adhimānāti “adhigatoha”nti evaṃ uppannamānā,",
  "tika-vin11t0:682_3": "adhikamānāti attho,",
  "tika-vin11t0:682_4": "“ayaṃ dhammo mayā adhigato”ti daḷhamuppannena mānena kathentassāti vuttaṃ hoti.",
  "tika-vin11t0:682_5": "Vutto anāpattinayoti āpattiyā abhāvo anāpatti,",
  "tika-vin11t0:682_6": "sā eva nayo netabbo bujjhitabboti katvā,",
  "tika-vin11t0:682_7": "anāpattīti vuttaṃ hoti.",
  "tika-vin11t0:682_8": "“Adhimānenā”ti evaṃ vutto bhagavatāti attho,",
  "tika-vin11t0:682_9": "“adhigatadhammoha”nti adhimānena “ahaṃ paṭhamajjhānalābhī”tiādīni vadantassa anāpattīti vuttaṃ hoti.",
  "tika-vin11t0:683_0": "Ayamadhimāno kassa hoti,",
  "tika-vin11t0:683_1": "kassa na hotīti ce?",
  "tika-vin11t0:683_2": "Ariyānaṃ na hoti maggapaccavekkhaṇādīhi pañcahi paccavekkhaṇāhi sañjātasomanassānaṃ vitiṇṇakaṅkhattā.",
  "tika-vin11t0:683_3": "Dussīlassāpi na hoti tassa ariyaguṇādhigame nirussāhattā.",
  "tika-vin11t0:683_4": "Susīlassāpi kammaṭṭhānānuyogarahitassa niddārāmatādimanuyuttassa na hoti vissaṭṭhabhāvanābhiyogattā.",
  "tika-vin11t0:683_5": "Suparisuddhāya sīlasampattiyā patiṭṭhāya samathabhāvanāmanuyuttassa rūpārūpasamāpattiyaṃ pattāsino vā",
  "tika-vin11t0:683_6": "vipassanābhiyuttassa sopakkilesodayabbayañāṇalābhino vā uppajjati.",
  "tika-vin11t0:683_7": "So samathavipassanābhāvanāhi kilesasamudācārassa abhāve uppanne te visesabhāgino bhavituṃ adatvā ṭhitibhāgino katvā ṭhapetīti veditabbo.",
  "tika-vin11t0:684_0": "Panāti api-",
  "tika-vin11t0:684_1": "saddattho.",
  "tika-vin11t0:684_2": "“Eva”nti iminā “anāpattinayo vutto”ti paccāmasati.",
  "tika-vin11t0:684_3": "“Avattukāmassā”ti idañca pāḷiyaṃ āgataṃ “anullapanādhippāyassā”ti idañca anatthantaraṃ.",
  "tika-vin11t0:684_4": "Avattukāmassāti evaṃ vuttoti yojanā.",
  "tika-vin11t0:684_5": "Kohaññena pāpicchāpakatassa “jhānādīnaṃ lābhimhī”ti vadantassa ajjhāsayo ullapanādhippāyo nāma,",
  "tika-vin11t0:684_6": "tathā ahutvā sabrahmacārīsu aññaṃ byākarontassa evameva anāpattibhāvo vutto bhagavatāti attho.",
  "tika-vin11t0:684_7": "Ādikassāpi evaṃ vuttoti yojanā.",
  "tika-vin11t0:684_8": "“Anāpatti ādikammikassā”ti ādikammikassāpi anāpattibhāvo vutto bhagavatāti attho.",
  "tika-vin11t0:684_9": "Imasmiṃ sikkhāpade vaggumudātīriyā bhikkhū ādikammikā.",
  "tika-vin11t0:684_10": "Avuttasamuccayatthena tathā-",
  "tika-vin11t0:684_11": "saddena idha avuttaummattakakhittacittavedanaṭṭā gahitā.",
  "tika-vin11t0:685_0": "311.",
  "tika-vin11t0:685_1": "Pāpicchatāti “evaṃ maṃ jano sambhāvessatī”ti jhānalābhitādihetukāya sambhāvanāya sambhāvanānimittassa",
  "tika-vin11t0:685_2": "paccayapaṭilābhassa patthanāsaṅkhātāya pāpikāya lāmikāya icchāya samannāgatabhāvo ca.",
  "tika-vin11t0:685_3": "Tassāti yaṃ jhānādibhedabhinnaṃ uttarimanussadhammaṃ samullapi,",
  "tika-vin11t0:685_4": "tassa dhammassa.",
  "tika-vin11t0:685_5": "Asantabhāvoti attasantāne paccuppannajātiyaṃ anuppāditabhāvena avijjamānabhāvo.",
  "tika-vin11t0:685_6": "Manussakassa ārocanañcevāti vuttavacanassa atthaṃ taṅkhaṇe jānanakassa manussajātikassa “paṭhamaṃ jhānaṃ",
  "tika-vin11t0:685_7": "samāpajji”ntiādinā nayena savanūpacāre ṭhatvā ārocanañca.",
  "tika-vin11t0:685_8": "Naññāpadesena ārocanañcāti sambandho.",
  "tika-vin11t0:685_9": "“Yo te vihāre vasati,",
  "tika-vin11t0:685_10": "so bhikkhu paṭhamaṃ jhānaṃ samāpajjī”tiādinā nayena pavattaaññāpadesaṃ vinā ujukameva ārocanañca.",
  "tika-vin11t0:685_11": "Tadeva ñāṇanti tadā eva ñāṇaṃ,",
  "tika-vin11t0:685_12": "acirāyitvā vuttakkhaṇeyeva jānananti attho.",
  "tika-vin11t0:685_13": "Etthāti imasmiṃ catutthapārājikāpattiyaṃ.",
  "tika-vin11t0:685_14": "Dhīrā vinayadharā.",
  "tika-vin11t0:686_0": "312.",
  "tika-vin11t0:686_1": "Paṭhame dutiye canteti manussaviggahapārājikavajjite yathāvuttapārājikattaye.",
  "tika-vin11t0:686_2": "Pariyāyo na vijjatīti pārājikāpattipathaṃ pariyāyavacanaṃ na labhati.",
  "tika-vin11t0:686_3": "“Na panetare”ti idaṃ etthāpi yojetabbaṃ,",
  "tika-vin11t0:686_4": "itare pana tatiyapārājike pariyāyo na vijjatīti attho.",
  "tika-vin11t0:686_5": "“Maraṇavaṇṇaṃ vā saṃvaṇṇeyyā”ti ca “ambho purisa kiṃ tuyhiminā”tiādinā ca “yo evaṃ marati,",
  "tika-vin11t0:686_6": "so dhanaṃ vā labhatī”tiādinā ca pariyāyena vadantassa pārājikamevāti vuttaṃ hoti.",
  "tika-vin11t0:686_7": "Āṇatti pārājikahetuāṇattikappayogo.",
  "tika-vin11t0:686_8": "Na panetareti paṭhamacatutthapārājikadvaye pana pārājikahetubhūtā āṇatti na labhatīti attho.",
  "tika-vin11t0:687_0": "313.",
  "tika-vin11t0:687_1": "Ādīti paṭhamapārājikaṃ.",
  "tika-vin11t0:687_2": "Ekasamuṭṭhānanti ekakāraṇaṃ.",
  "tika-vin11t0:687_3": "Samuṭṭhāti āpatti etasmāti samuṭṭhānaṃ,",
  "tika-vin11t0:687_4": "kāraṇaṃ kāyādi.",
  "tika-vin11t0:687_5": "Taṃ pana chabbidhaṃ kāyo, vācā, kāyavācā,",
  "tika-vin11t0:687_6": "kāyacittaṃ,",
  "tika-vin11t0:687_7": "vācācittaṃ,",
  "tika-vin11t0:687_8": "kāyavācācittanti.",
  "tika-vin11t0:687_9": "Tesaṃ vinicchayaṃ uttare yathāgataṭṭhāneyeva ca vaṇṇayissāma.",
  "tika-vin11t0:687_10": "Tatridaṃ ekasamuṭṭhānaṃ ekaṃ kāyacittaṃ samuṭṭhānaṃ etassāti katvā.",
  "tika-vin11t0:687_11": "Tenāha “duvaṅgaṃ kāyacittato”ti.",
  "tika-vin11t0:687_12": "“Taṃ samuṭṭhāna”nti ajjhāhāro.",
  "tika-vin11t0:687_13": "Yena samuṭṭhānena paṭhamapārājikāpatti uppajjati,",
  "tika-vin11t0:687_14": "taṃsamuṭṭhānasaṅkhātaṃ kāraṇaṃ.",
  "tika-vin11t0:687_15": "Aṅgajātasaṅkhātaṃ kāyañca sevanacittañcāti dvayaṃ aṅgaṃ avayavaṃ etassāti duvaṅgaṃ,",
  "tika-vin11t0:687_16": "tadubhayasabhāvanti attho yathā “duvaṅgaṃ catutthajjhāna”nti.",
  "tika-vin11t0:687_17": "Sesāti avasiṭṭhāni tīṇi pārājikāni.",
  "tika-vin11t0:687_18": "Tisamuṭṭhānāti kāyacittaṃ,",
  "tika-vin11t0:687_19": "vācācittaṃ,",
  "tika-vin11t0:687_20": "kāyavācācittanti tisamuṭṭhānā tīṇi samuṭṭhānāni etesanti katvā.",
  "tika-vin11t0:687_21": "Tesanti tesaṃ tiṇṇaṃ samuṭṭhānānaṃ.",
  "tika-vin11t0:687_22": "Aṅgānīti avayavāni.",
  "tika-vin11t0:687_23": "Satta kāyo, cittaṃ, vācā, cittaṃ, kāyo, vācā, cittanti,",
  "tika-vin11t0:687_24": "taṃsabhāvāti vuttaṃ hoti.",
  "tika-vin11t0:688_0": "314.",
  "tika-vin11t0:688_1": "Ādīti methunadhammapaṭisevanacittasampayuttacetanāsabhāvaṃ paṭhamapārājikaṃ.",
  "tika-vin11t0:688_2": "Sukhopekkhāyutaṃ udīritanti yojanā.",
  "tika-vin11t0:688_3": "Iṭṭhālambaṇapaṭilābhādisomanassahetumhi sati sukhavedanāsampayuttaṃ hoti,",
  "tika-vin11t0:688_4": "tasmiṃ asati upekkhāvedanāya sampayuttaṃ hotīti vuttanti attho.",
  "tika-vin11t0:689_0": "Tatiyaṃ dukkhavedananti tatiyaṃ manussaviggahapārājikaṃ dosacittasampayuttacetanāsabhāvattā dukkhavedanāya sampayuttanti attho.",
  "tika-vin11t0:690_0": "Dutiyanti adinnādānacetanālakkhaṇaṃ dutiyapārājikaṃ.",
  "tika-vin11t0:690_1": "Lobhena parasantakaṃ corikāya gaṇhantassa somanassasampayuttaṃ hoti,",
  "tika-vin11t0:690_2": "kodhena abhibhūtassa vilumpitvā vā vilumpāpetvā vā gaṇhato domanassasampayuttaṃ hoti,",
  "tika-vin11t0:690_3": "somanassaṃ,",
  "tika-vin11t0:690_4": "domanassañca vinā aggahetukāmo viya hutvā udāsīnassa gaṇhato upekkhāsampayuttaṃ hotīti “tivedanamudīrita”nti āha.",
  "tika-vin11t0:691_0": "Catutthañcāti uttarimanussadhammasamullapanacetanālakkhaṇaṃ catutthapārājikañca.",
  "tika-vin11t0:691_1": "Sambhāvanicchāya paccayāsāya vā tuṭṭhatuṭṭhasseva “ahaṃ paṭhamaṃ jhānaṃ samāpajjāmī”tiādinā nayena attano",
  "tika-vin11t0:691_2": "uttarimanussadhammalābhitaṃ vadantassa somanassasampayuttaṃ hoti,",
  "tika-vin11t0:691_3": "aññapuggalesu paṭihatacittassa kalahapurekkhāratāya vadato domanassasampayuttaṃ hoti,",
  "tika-vin11t0:691_4": "paccayālābhena jighacchādidukkhaṃ sahitumasakkuṇeyyatāya udāsīnassa vadato upekkhāsampayuttaṃ hotīti “tivedanamudīrita”nti āha.",
  "tika-vin11t0:692_0": "315.",
  "tika-vin11t0:692_1": "Aṭṭha cittānīti lobhasahagatāni aṭṭha cittāni labbhareti yojanā,",
  "tika-vin11t0:692_2": "labbhantīti attho,",
  "tika-vin11t0:692_3": "cetanāsabhāvena paṭhamapārājikena sampayuttānīti vuttaṃ hoti.",
  "tika-vin11t0:692_4": "Evamuparipi.",
  "tika-vin11t0:692_5": "Duveti paṭighasampayuttāni dve cittāni.",
  "tika-vin11t0:692_6": "Dasa cittānīti lobhasahagatāni aṭṭha,",
  "tika-vin11t0:692_7": "dve paṭighasampayuttānīti.",
  "tika-vin11t0:692_8": "Labbhareti sampayuttabhāvena labbhanti.",
  "tika-vin11t0:693_0": "316.",
  "tika-vin11t0:693_1": "Tasmāti yasmā yathāvuttacittehi sampayuttaṃ,",
  "tika-vin11t0:693_2": "tena hetunā.",
  "tika-vin11t0:693_3": "Kriyāti karaṇena āpajjitabbattā kiriyā.",
  "tika-vin11t0:693_4": "Vītikkamasaññāya abhāvena muccanato saññāya vimokkho etassāti saññāvimokkhaṃ.",
  "tika-vin11t0:693_5": "Lokavajjanti lokena akusalabhāvato vajjanīyanti dīpitaṃ pakāsitaṃ.",
  "tika-vin11t0:694_0": "317.",
  "tika-vin11t0:694_1": "Āpattiyaṃyevāti evakārena na sikkhāpadeti dasseti.",
  "tika-vin11t0:694_2": "Idaṃ vidhānanti samuṭṭhānādikaṃ idaṃ yathāvuttaṃ vidhānaṃ.",
  "tika-vin11t0:694_3": "Vibhāvināti paññavatā vinayadharena.",
  "tika-vin11t0:695_0": "318- 9.",
  "tika-vin11t0:695_1": "Mudupiṭṭhi cāti latā viya namitvā karaṇaṃ dassetvā naccituṃ samavāhitvā mudukatapiṭṭhiko ca.",
  "tika-vin11t0:695_2": "Lambī cāti palambamānena dīghena aṅgajātena yutto.",
  "tika-vin11t0:695_3": "Lambatīti lambaṃ,",
  "tika-vin11t0:695_4": "aṅgajātaṃ,",
  "tika-vin11t0:695_5": "taṃ yassa atthi so lambī.",
  "tika-vin11t0:695_6": "Ime dvepi kāmapariḷāhāturabhāve sati attano aṅgajātaṃ attano mukhaṃ,",
  "tika-vin11t0:695_7": "vaccamaggañca pavesetvā vītikkamitumarahattā pārājikāpannasadisattā parivajjitā.",
  "tika-vin11t0:695_8": "Mukhaggāhīti mukhena gahaṇaṃ mukhaggāho,",
  "tika-vin11t0:695_9": "so etassa atthīti mukhaggāhī,",
  "tika-vin11t0:695_10": "parassa aṅgajātaṃ mukhena gaṇhantoti attho.",
  "tika-vin11t0:695_11": "Nisīdakoti parassa aṅgajāte attano vaccamaggena nisīdanto.",
  "tika-vin11t0:695_12": "Ime dve sahavāsikānaṃ sīlavināsanato aññehi saṃvasituṃ anarahāti pārājikāpannasadisattā vivajjitā.",
  "tika-vin11t0:695_13": "Tesanti asaṃvāsatāsāmaññena cattāro pārājikāpanne saṅgaṇhāti.",
  "tika-vin11t0:695_14": "“Tesañca maggenamaggapaṭipattisāmaññena paṭhamapārājikāpannasseva anulomikāti gahetabbā” iccevaṃ nissandehe vuttaṃ.",
  "tika-vin11t0:695_15": "Iminā ca akatavītikkamānampi mudupiṭṭhiādīnaṃ catunnaṃ anulomapārājikabhāvo vuttoti viññāyati.",
  "tika-vin11t0:696_0": "Samantapāsādikāyaṃ pana –",
  "tika-vin11t0:697_0": "“Aparānipi lambī,",
  "tika-vin11t0:697_1": "mudupiṭṭhiko,",
  "tika-vin11t0:697_2": "parassa aṅgajātaṃ mukhena gaṇhāti,",
  "tika-vin11t0:697_3": "parassa aṅgajāte abhinisīdatīti imesaṃ catunnaṃ vasena cattāri anulomapārājikānīti vadanti.",
  "tika-vin11t0:697_4": "Etāni hi yasmā ubhinnaṃ rāgavasena sadisabhāvūpagatānaṃ dhammo ‘methunadhammo’ti vuccati,",
  "tika-vin11t0:697_5": "tasmā etena pariyāyena methunaṃ dhammaṃ appaṭisevitvāyeva kevalaṃ maggena maggappavesanavasena āpajjitabbattā",
  "tika-vin11t0:697_6": "methunadhammapārājikassa anulomentīti ‘anulomapārājikānī’ti vuccantī”ti –",
  "tika-vin11t0:698_0": "Vuttattā ca tabbaṇṇanāya ca sāratthadīpaniyaṃ –",
  "tika-vin11t0:699_0": "“Lambaṃdīghatāya palambamānaṃ aṅgajātametassāti lambī.",
  "tika-vin11t0:699_1": "So ettāvatā na pārājiko,",
  "tika-vin11t0:699_2": "atha kho yadā anabhiratiyā pīḷito attano aṅgajātaṃ mukhe vā vaccamagge vā paveseti,",
  "tika-vin11t0:699_3": "tadā pārājiko hoti.",
  "tika-vin11t0:699_4": "Mudukā piṭṭhi etassāti mudupiṭṭhiko,",
  "tika-vin11t0:699_5": "kataparikammāya mudukāya piṭṭhiyā samannāgato.",
  "tika-vin11t0:699_6": "Sopi yadā anabhiratiyā pīḷito attano aṅgajātaṃ attano mukhe paveseti tadā pārājiko hoti.",
  "tika-vin11t0:699_7": "Parassa aṅgajātaṃ mukhena gaṇhātīti yo anabhiratiyā pīḷito parassa suttassa vā pamattassa vā aṅgajātaṃ attano mukhena gaṇhāti.",
  "tika-vin11t0:699_8": "Parassa aṅgajāte abhinisīdatīti yo anabhiratiyā pīḷito parassa aṅgajātaṃ kammaniyaṃ disvā attano vaccamaggena tassūpari abhinisīdati,",
  "tika-vin11t0:699_9": "taṃ attano vaccamaggaṃ pavesetīti attho.",
  "tika-vin11t0:699_10": "Lambīādayo cattāro kiñcāpi paṭhamapārājikena saṅgahitā,",
  "tika-vin11t0:699_11": "yasmā pana ubhinnaṃ rāgapariyuṭṭhānasaṅkhātena pariyāyena methunaṃ dhammaṃ appaṭisevino honti,",
  "tika-vin11t0:699_12": "tasmā visuṃ vuttā”ti –",
  "tika-vin11t0:700_0": "Vuttattā ca katavītikkamāyevete “pārājikā”ti gahetabbā.",
  "tika-vin11t0:701_0": "Bhikkhunīnañca cattārīti ettha “asādhāraṇānī”ti pāṭhaseso,",
  "tika-vin11t0:701_1": "bhikkhūhi asādhāraṇāni bhikkhunīnameva niyatāni ubbhajāṇumaṇḍalikā,",
  "tika-vin11t0:701_2": "vajjapaṭicchādikā,",
  "tika-vin11t0:701_3": "ukkhittānuvattikā,",
  "tika-vin11t0:701_4": "aṭṭhavatthukāti cattāri pārājikāni ca.",
  "tika-vin11t0:701_5": "Vibbhantā bhikkhunī sayanti ettha “tesaṃ anulomikā”ti ānetvā sambandhitabbaṃ.",
  "tika-vin11t0:701_6": "Tesaṃ catunnaṃ pārājikānaṃ anulomikā sayaṃ vibbhantā bhikkhunī cāti yojanā.",
  "tika-vin11t0:701_7": "Cittavasikā hutvā attanā nivatthacīvarampi hi mātugāmānaṃ nivāsananīhārena sayameva nivāsetvā gihivesaṃ",
  "tika-vin11t0:701_8": "rocetvā gahitamatte sāsanato cutā bhikkhunī cāti vuttaṃ hoti.",
  "tika-vin11t0:701_9": "Evaṃkaraṇena gihibhāvāpannatāsāmaññena saṃvāsārahā na hontīti imesaṃ catunnaṃ pārājikānaṃ anulomikā jātā.",
  "tika-vin11t0:702_0": "Tathāti yathā ime dassitā tena asaṃvāsārahatāya,",
  "tika-vin11t0:702_1": "bhikkhubhāvāya abhabbatāya ca pārājikāva,",
  "tika-vin11t0:702_2": "tathā ekādasa abhabbapuggalāpi hontīti attho.",
  "tika-vin11t0:702_3": "Ekādasābhabbāti mātughātako,",
  "tika-vin11t0:702_4": "pitughātako,",
  "tika-vin11t0:702_5": "arahantaghātako,",
  "tika-vin11t0:702_6": "saṅghabhedako,",
  "tika-vin11t0:702_7": "lohituppādako, paṇḍako,",
  "tika-vin11t0:702_8": "tiracchānagato,",
  "tika-vin11t0:702_9": "ubhatobyañjanako,",
  "tika-vin11t0:702_10": "theyyasaṃvāsako,",
  "tika-vin11t0:702_11": "bhikkhunidūsako,",
  "tika-vin11t0:702_12": "titthiyapakkantakoti ekādasa.",
  "tika-vin11t0:702_13": "Sabbete catuvīsati ete sabbe catuvīsati puggalā samodhānato veditabbāti adhippāyo.",
  "tika-vin11t0:703_0": "320.",
  "tika-vin11t0:703_1": "Ime catuvīsati pārājikā puggalā sīsacchinnova jīvituṃ idha bhikkhubhāvāya abhabbāti vuttāti yojanā.",
  "tika-vin11t0:704_0": "321.",
  "tika-vin11t0:704_1": "Imesaṃ ekādasannaṃ abhabbatāya hetudassanatthamāha “paṇḍako cā”tiādi.",
  "tika-vin11t0:704_2": "Paṇḍako cāti āsittapaṇḍako,",
  "tika-vin11t0:704_3": "usūyapaṇḍako,",
  "tika-vin11t0:704_4": "pakkhapaṇḍako,",
  "tika-vin11t0:704_5": "opakkamikapaṇḍako,",
  "tika-vin11t0:704_6": "napuṃsakapaṇḍakoti vutto pañcavidho paṇḍako ca.",
  "tika-vin11t0:704_7": "Tiracchānoti tiriyaṃ añchati gacchatīti “tiracchāno”ti gahito nāgasupaṇṇādiko sabbatiracchānayoniko ca.",
  "tika-vin11t0:704_8": "Yakkhādayo sabbe amanussāpi idha tiracchāneyeva saṅgahitāti veditabbā.",
  "tika-vin11t0:704_9": "Ubhatobyañjanopi cāti itthipurisabyañjanasādhakehi ubhato kammato jātāni thanādikāni byañjanāni yassāti nirutto itthiubhatobyañjano,",
  "tika-vin11t0:704_10": "purisaubhatobyañjanoti duvidho ubhatobyañjano ca.",
  "tika-vin11t0:704_11": "Vatthuvipannāti tabbhāvabhāvitāya bhikkhubhāvo vasati etthāti vatthu,",
  "tika-vin11t0:704_12": "puggalānaṃ bhikkhubhāvārahatā,",
  "tika-vin11t0:704_13": "sā pana pabbajjākkhandhakāgatasabbadosavirahitaguṇasampayuttatā,",
  "tika-vin11t0:704_14": "taṃ vipannaṃ paṇḍakabhāvādiyogena yesaṃ te “vatthuvipannā”ti gahetabbā. Hi-",
  "tika-vin11t0:704_15": "saddo hetumhi.",
  "tika-vin11t0:704_16": "Yasmā vatthuvipannā,",
  "tika-vin11t0:704_17": "tasmā idha attabhāve pabbajjāya abhabbāti vuttaṃ hoti.",
  "tika-vin11t0:704_18": "“Ahetupaṭisandhikā”ti vacanena imesaṃ vipākāvaraṇayuttabhāvamāha,",
  "tika-vin11t0:704_19": "iminā etesaṃ maggādhigamassa vāritabhāvo dassitoti veditabbaṃ.",
  "tika-vin11t0:705_0": "322.",
  "tika-vin11t0:705_1": "Pañcānantarikāti kammāvaraṇena yuttatāya saggamokkhasampattito parihāyitvā maraṇānantaraṃ apāyapaṭisandhiyaṃ niyatā mātughātakādayo pañcānantarikā ca.",
  "tika-vin11t0:705_2": "Theyyasaṃvāsopi cāti liṅgatthenako,",
  "tika-vin11t0:705_3": "saṃvāsatthenako,",
  "tika-vin11t0:705_4": "ubhayatthenakoti tividho theyyasaṃvāsako ca.",
  "tika-vin11t0:705_5": "Dūsakoti pakatattāya bhikkhuniyā methunaṃ paṭisevitvā tassā dūsitattā bhikkhuniṃ dūsetīti “bhikkhunidūsako”ti vutto ca.",
  "tika-vin11t0:705_6": "Titthipakkantako cāti titthiyānaṃ laddhiṃ,",
  "tika-vin11t0:705_7": "vesañca rocetvā taṃ gahetvā tesamantaraṃ paviṭṭho ca.",
  "tika-vin11t0:705_8": "Iti aṭṭha pana kiriyānaṭṭhāti yojanā.",
  "tika-vin11t0:705_9": "Itīti idamatthattā imeti vuttaṃ hoti.",
  "tika-vin11t0:705_10": "Te imeti sambandho.",
  "tika-vin11t0:705_11": "Te ime aṭṭha pana mātuvadhādikiriyāya ihattabhāve bhikkhubhāvāya anarahā hutvā naṭṭhāti attho.",
  "tika-vin11t0:705_12": "Ettāvatā ekādasaabhabbānaṃ abhabbatāya kāraṇaṃ dassitaṃ hoti.",
  "tika-vin11t0:706_0": "323.",
  "tika-vin11t0:706_1": "Mayā pārājikānaṃ sārabhūto yo ayaṃ vinicchayo vutto,",
  "tika-vin11t0:706_2": "tassa vinicchayassa anusārena anugamanena sesopi vinicchayo budhena paṇḍitena asesatova viññātuṃ sakkāti yojanā.",
  "tika-vin11t0:707_0": "324.",
  "tika-vin11t0:707_1": "Paṭubhāvakare parame vividhehi nayehi yutte vinayapiṭake paramatthanayaṃ abhipatthayatā ayaṃ satataṃ pariyāpuṇitabboti yojanā.",
  "tika-vin11t0:707_2": "Tattha vividhehi nānappakārehi.",
  "tika-vin11t0:707_3": "Nayehīti nīyanti vuttānusārena udīriyantīti “nayā”ti vuttehi cakkapeyyālādīhi nayehi.",
  "tika-vin11t0:707_4": "Paramatthanayanti paramo ca so attho cāti paramattho,",
  "tika-vin11t0:707_5": "paramo vā visesena nicchitabbo attho paramattho,",
  "tika-vin11t0:707_6": "soyeva vinicchayatthikānaṃ buddhiyā netabboti paramatthanayo,",
  "tika-vin11t0:707_7": "vinicchayūpāyo nīyati etenāti katvā “paramatthanayo”ti vuccati,",
  "tika-vin11t0:707_8": "taṃ paramatthanayaṃ.",
  "tika-vin11t0:707_9": "Abhipatthayatāti vinayapiṭake vinicchayaṃ vā tadupāyaṃ vā patthayatā,",
  "tika-vin11t0:707_10": "icchantenāti attho.",
  "tika-vin11t0:707_11": "“Pariyāpuṇitabbo aya”nti padacchedo. Ma-",
  "tika-vin11t0:707_12": "kāro āgamasandhijo, o-",
  "tika-vin11t0:707_13": "kārassa a- kārādeso.",
  "tika-vin11t0:707_14": "Pariyāpuṇitabboti paṭhitabbo,",
  "tika-vin11t0:707_15": "sotabbo cintetabbo dhāretabboti vuttaṃ hoti.",
  "tika-vin11t0:707_16": "Ayanti vinayavinicchayo.",
  "tika-vin11t0:708_0": "Iti vinayatthasārasandīpaniyā",
  "tika-vin11t0:709_0": "Vinayavinicchayavaṇṇanāya",
  "tika-vin11t0:710_0": "Catutthapārājikakathāvaṇṇanā niṭṭhitā.",
  "tika-vin11t0:711_0": "Saṅghādisesakathāvaṇṇanā",
  "tika-vin11t0:712_0": "325.",
  "tika-vin11t0:712_1": "Evaṃ nānānayapaṭimaṇḍitassa pārājikakaṇḍassa vinicchayaṃ dassetvā idāni tadanantaramuddiṭṭhassa terasakaṇḍassa",
  "tika-vin11t0:712_2": "vinicchayaṃ dassetumāha “mocetukāmatā”tiādi.",
  "tika-vin11t0:712_3": "Mocetuṃ kāmetīti mocetukāmo,",
  "tika-vin11t0:712_4": "tassa bhāvo mocetukāmatā,",
  "tika-vin11t0:712_5": "tāya sampayuttaṃ cittaṃ mocetukāmatācittaṃ.",
  "tika-vin11t0:712_6": "Ettha “mocetukāmatā”ti iminā ekādasasu rāgesu “mocanassādo”ti vuttaṃ imassa saṅghādisesassa mūlakāraṇaṃ sukkamocanavisayaṃ rāgamāha.",
  "tika-vin11t0:713_0": "Ekādasa rāgā nāma “mocanassādo,",
  "tika-vin11t0:713_1": "muccanassādo,",
  "tika-vin11t0:713_2": "muttassādo,",
  "tika-vin11t0:713_3": "methunassādo,",
  "tika-vin11t0:713_4": "phassassādo,",
  "tika-vin11t0:713_5": "kaṇḍuvanassādo,",
  "tika-vin11t0:713_6": "dassanassādo,",
  "tika-vin11t0:713_7": "nisajjassādo,",
  "tika-vin11t0:713_8": "vācassādo,",
  "tika-vin11t0:713_9": "gehassitapemaṃ,",
  "tika-vin11t0:713_10": "vanabhaṅgiya”nti evamāgatā.",
  "tika-vin11t0:713_11": "Idha mocanaṃ nāma sambhavadhātumocanaṃ,",
  "tika-vin11t0:713_12": "tadatthāya tabbisayarāgasampayuttavedanā mocanassādo nāma.",
  "tika-vin11t0:713_13": "Tenāha aṭṭhakathāyaṃ “mocetuṃ assādo mocanassādo”ti.",
  "tika-vin11t0:713_14": "Muccamāne assādo muccanassādo,",
  "tika-vin11t0:713_15": "sambhavadhātumhi muccamāne taṃrāgasampayuttā vedanā muccanassādo nāma.",
  "tika-vin11t0:713_16": "Eteneva nayena muttassādādivācassādāvasānesu padesu atthakkamo veditabbo.",
  "tika-vin11t0:713_17": "Imehi navahi padehi assādasīsena kuntayaṭṭhiñāyena taṃsahacarito rāgo dassito.",
  "tika-vin11t0:713_18": "Yathāha aṭṭhakathāyaṃ “navahi padehi sampayuttaassādasīsena rāgo vutto”ti.",
  "tika-vin11t0:714_0": "Gehassitapemanti ettha gehaṭṭhā mātuādayo ādheyyaādhāravohārena “gehā”ti vuccanti.",
  "tika-vin11t0:714_1": "“Mañcā ukkuṭṭhiṃ karontī”tiādīsu viya tannissito sinehapariyāyo rāgo “gehassitapema”nti vutto.",
  "tika-vin11t0:714_2": "Iminā padena rāgassa sabhāvo sandassito.",
  "tika-vin11t0:714_3": "Vanato bhañjitvā ābhataṃ yaṃ kiñci phalapupphādi vanabhaṅgiyaṃ nāma.",
  "tika-vin11t0:714_4": "Idha pana rāgavasena paṭibaddhacittaṃ mātugāmehi virahadukkhāpanayanatthaṃ tesaṃ ṭhāne ṭhapetvā dassanaphusanavasena",
  "tika-vin11t0:714_5": "vindituṃ rāgīhi gahetabbato tehi piḷandhitamālasahitaṃ tambūlanti evamādi “vanabhaṅgiya”nti adhippetaṃ.",
  "tika-vin11t0:714_6": "Iminā patthitavisayagocaro rāgo tadāyattavatthuvasena sandassito.",
  "tika-vin11t0:714_7": "Yathāha aṭṭhakathāyaṃ “ekena padena sarūpeneva rāgo,",
  "tika-vin11t0:714_8": "ekena padena vatthunā vutto.",
  "tika-vin11t0:714_9": "Vanabhaṅgo hi rāgassa vatthu,",
  "tika-vin11t0:714_10": "na rāgoyevā”ti.",
  "tika-vin11t0:715_0": "“Mocetukāmatā”ti idameva avatvā “citta”nti vacanena vītikkamasādhikāya kāyaviññattiyā samuṭṭhāpakaṃ rāgasampayuttaṃ cittavisesaṃ dasseti.",
  "tika-vin11t0:715_1": "Tena cittena samuṭṭhāpiyamānaṃ viññattisaṅkhātaṃ vītikkamaṃ “vāyāmo”ti iminā dasseti.",
  "tika-vin11t0:715_2": "Vāyāmo nāma taṃcittasampayuttavīriyaṃ.",
  "tika-vin11t0:715_3": "Ettha pana “semho guḷo”tiādīsu viya phale hetūpacārañāyena vītikkamassa visesahetubhūtavīriyavācakena ca padena vītikkamova vuttoti daṭṭhabbaṃ.",
  "tika-vin11t0:715_4": "Ajjhattabāhiravatthughaṭṭanaṃ,",
  "tika-vin11t0:715_5": "ākāse kaṭikampananti sukkamocanattho vāyāmoti attho.",
  "tika-vin11t0:715_6": "Sukkassa mocanaṃ sukkamocanaṃ.",
  "tika-vin11t0:716_0": "Ettha ca sukkassāti “sukkanti dasa sukkāni nīlaṃ pītakaṃ lohitakaṃ odātaṃ takkavaṇṇaṃ dakavaṇṇaṃ telavaṇṇaṃ",
  "tika-vin11t0:716_1": "khīravaṇṇaṃ dadhivaṇṇaṃ sappivaṇṇa”nti padabhājane vuttāni sattānaṃ pittādiāsayabhedena,",
  "tika-vin11t0:716_2": "pathavidhātuādīnaṃ catunnaṃ vā rasasoṇitamaṃsamedaaṭṭhiaṭṭhimiñjānaṃ channaṃ dehadhātūnaṃ vā bhedena",
  "tika-vin11t0:716_3": "anekadhā bhinne dasavidhe sukke aññatarassa sukkassāti attho.",
  "tika-vin11t0:716_4": "Mocanaṃ vissaṭṭhīti pariyāyaṃ,",
  "tika-vin11t0:716_5": "pakatiyā ṭhitasakaṭṭhānato mocananti attho.",
  "tika-vin11t0:716_6": "Yathāha padabhājane “vissaṭṭhīti ṭhānato cāvanā vuccatī”ti.",
  "tika-vin11t0:716_7": "Iha “ṭhānaṃ nāma vatthisīsasaṅkhātaṃ muttakaraṇamūla”nti keci.",
  "tika-vin11t0:716_8": "“Kaṭī”ti apare.",
  "tika-vin11t0:716_9": "“Sakalakāyo”ti aññe.",
  "tika-vin11t0:716_10": "Imesaṃ tiṇṇaṃ vacanesu “tatiyassa bhāsitaṃ subhāsita”nti aṭṭhakathāyaṃ tatiyavādassa katapāsaṃsattā kesalomanakhadantānaṃ",
  "tika-vin11t0:716_11": "maṃsavinimuttaṭṭhānañca muttakarīsakheḷasiṅghāṇikāthaddhasukkhacammañca vajjetvā avasesaṃ sakalasarīraṃ",
  "tika-vin11t0:716_12": "kāyappasādabhāvajīvitindriyaabaddhapittānaṃ viya sambhavadhātuyā ca ṭhānanti veditabbaṃ.",
  "tika-vin11t0:717_0": "“Sukkamocana”nti iminākiṃ vuttaṃ hotīti?",
  "tika-vin11t0:717_1": "“Ārogyatthāya,",
  "tika-vin11t0:717_2": "sukhatthāya,",
  "tika-vin11t0:717_3": "bhesajjatthāya,",
  "tika-vin11t0:717_4": "dānatthāya,",
  "tika-vin11t0:717_5": "puññatthāya,",
  "tika-vin11t0:717_6": "yaññatthāya,",
  "tika-vin11t0:717_7": "saggatthāya,",
  "tika-vin11t0:717_8": "bījatthāya,",
  "tika-vin11t0:717_9": "vīmaṃsatthāya,",
  "tika-vin11t0:717_10": "davatthāya mocetī”ti vuttadasavidhaadhippāyantogadhaaññataraadhippāyo hutvā “rāgūpatthambhe,",
  "tika-vin11t0:717_11": "vaccūpatthambhe,",
  "tika-vin11t0:717_12": "passāvūpatthambhe,",
  "tika-vin11t0:717_13": "vātūpatthambhe,",
  "tika-vin11t0:717_14": "uccāliṅgapāṇakadaṭṭhūpatthambhe mocetī”ti vuttapañcavidhakālānamaññatarakāle “ajjhattarūpe,",
  "tika-vin11t0:717_15": "bahiddhārūpe,",
  "tika-vin11t0:717_16": "ajjhattabahiddhārūpe,",
  "tika-vin11t0:717_17": "ākāse kaṭiṃ kampento mocetī”ti vuttacaturupāyānamaññatarena upāyena yathāvuttarāgapisācavasena vivaso",
  "tika-vin11t0:717_18": "hutvā yathāvuttanīlādidasavidhasambhavadhātūnamaññataraṃ yathāvuttaṭṭhānato khuddakamakkhikāya pivanamattampi",
  "tika-vin11t0:717_19": "sace mocetīti saṅkhepato gahetabbaṃ.",
  "tika-vin11t0:717_20": "Ettha ca uccāliṅgapāṇakā nāma lomasapāṇā,",
  "tika-vin11t0:717_21": "yesaṃ lome alline aṅgajātaṃ kammaniyaṃ hoti.",
  "tika-vin11t0:718_0": "Aññatra supinantenāti supino eva supinanto,",
  "tika-vin11t0:718_1": "nissakkavacanappasaṅge karaṇavacanato supinantāti attho.",
  "tika-vin11t0:718_2": "Supinā nāma “vātādidhātukkhobhavasena vā pubbānubhūtaitthirūpādivisayavasena vā iṭṭhāniṭṭhadevatānubhāvena vā puññena paṭilabhitabbaatthassa,",
  "tika-vin11t0:718_3": "apuññena pattabbānatthassa ca pubbanimittavasena vā hotī”ti vuttesu catūsu kāraṇesu ekena kāraṇena kapiniddāya",
  "tika-vin11t0:718_4": "supine dissamānārammaṇato yaṃ sukkamocanaṃ hoti,",
  "tika-vin11t0:718_5": "taṃ avisayaṃ sukkamocanaṃ vināti vuttaṃ hoti.",
  "tika-vin11t0:719_0": "Saṅghādisesova saṅghādisesatā.",
  "tika-vin11t0:719_1": "Saṅghādisesaṃ āpajjitvā tato vuṭṭhātukāmassa kulaputtassa ādimhi parivāsadānatthaṃ,",
  "tika-vin11t0:719_2": "majjhe ca mūlāyapaṭikassanena vinā vā saha vā mānattadānatthaṃ,",
  "tika-vin11t0:719_3": "avasāne abbhānatthañca saṅgho esitabboti “saṅgho ādimhi ceva sese ca icchitabbo assāti saṅghādiseso”ti vuttattā saṅghādisesā nāma,",
  "tika-vin11t0:719_4": "sukkavissaṭṭhisaṅghādisesāpatti hotīti attho.",
  "tika-vin11t0:719_5": "Yathāha padabhājane “saṅghova tassā āpattiyā parivāsaṃ deti,",
  "tika-vin11t0:719_6": "mūlāya paṭikassati,",
  "tika-vin11t0:719_7": "mānattaṃ deti, abbheti,",
  "tika-vin11t0:719_8": "na sambahulā,",
  "tika-vin11t0:719_9": "na ekapuggalo,",
  "tika-vin11t0:719_10": "tena vuccati ‘saṅghādiseso’ti.",
  "tika-vin11t0:719_11": "Tasseva āpattinikāyassa nāmaṃ nāmakammaṃ adhivacanaṃ,",
  "tika-vin11t0:719_12": "tenapi vuccati ‘saṅghādiseso”ti.",
  "tika-vin11t0:719_13": "Ettha ca parivāsādikathā saṅghādisesāvasāne āgataṭṭhāneyeva āvi bhavissati.",
  "tika-vin11t0:720_0": "326.",
  "tika-vin11t0:720_1": "Ettāvatā mūlasikkhāpadāgataṃ attūpakkamamūlakaṃ āpattiṃ dassetvā idāni imissā saṅghādisesāpattiyā parūpakkamenapi āpajjanaṃ dassetumāha “parenā”tiādi.",
  "tika-vin11t0:720_2": "Upakkamāpetvāti aṅgajātassa gahaṇaṃ vā ghaṭṭanaṃ vā kāretvā.",
  "tika-vin11t0:721_0": "327.",
  "tika-vin11t0:721_1": "Sañciccāti “upakkamāmi mocessāmī”ti cetetvā pakappetvā.",
  "tika-vin11t0:721_2": "Upakkamantassāti ajjhattarūpādīsu tīsu yattha katthaci ghaṭṭentassa.",
  "tika-vin11t0:721_3": "Samuddiṭṭhanti “ceteti upakkamati na muccati,",
  "tika-vin11t0:721_4": "āpatti thullaccayassā”ti padabhājane bhagavatā vuttanti adhippāyo.",
  "tika-vin11t0:722_0": "328.",
  "tika-vin11t0:722_1": "Imissaṃ gāthāyaṃ “attano aṅgajātaṃ upakkamantassā”ti iminā ajjhattarūpe vā bahiddhārūpe vā ajjhattabahiddhārūpe",
  "tika-vin11t0:722_2": "vā attano aṅgajātaṃ ghaṭṭentassāti imassa atthassa vuttattā aṅgajātaghaṭṭanena vinābhāvato iminā asaṅgayhamānassāpi",
  "tika-vin11t0:722_3": "ākāse kaṭikampanena sukkamocane saṅghādisesassa paṭhamagāthāyaṃ “vāyāmo”ti sāmaññavacanena saṅgahitattā",
  "tika-vin11t0:722_4": "taṃ ṭhapetvā “tena kho pana samayena aññatarassa bhikkhuno mocanādhippāyassa ākāse kaṭiṃ kampentassa",
  "tika-vin11t0:722_5": "asuci mucci…pe…",
  "tika-vin11t0:722_6": "asuci na mucci.",
  "tika-vin11t0:722_7": "Tassa kukkuccaṃ ahosi…pe…",
  "tika-vin11t0:722_8": "anāpatti bhikkhu saṅghādisesassa,",
  "tika-vin11t0:722_9": "āpatti thullaccayassā”ti ākāsekaṭikampanavatthumhi vuttattā amutte thullaccayaṃ saṅgahetumāha “sañciccā”tiādi.",
  "tika-vin11t0:723_0": "Tattha sañciccāti “upakkamāmi mocessāmī”ti jānitvā sañjānitvāti attho.",
  "tika-vin11t0:723_1": "“Upakkamantassā”ti sāmaññato taṃ visesetuṃ “ākāse kampanenapī”ti āha,",
  "tika-vin11t0:723_2": "kaṭikampanenāti gahetabbaṃ.",
  "tika-vin11t0:723_3": "Kathamidaṃ labbhatīti ce?",
  "tika-vin11t0:723_4": "Imāya kathāya saṅgahetabbavatthumhi “ākāse kaṭiṃ kampentassā”ti pāṭhe “kaṭiṃ kampentassā”ti vacanasahacarassa",
  "tika-vin11t0:723_5": "“ākāse”ti vacanassa sannidhānabalena labbhati atthappakaraṇasaddantarasannidhānā saddānaṃ visesatthadīpanato.",
  "tika-vin11t0:724_0": "329.",
  "tika-vin11t0:724_1": "Vatthinti muttavatthiṃ,",
  "tika-vin11t0:724_2": "muttakaraṇassa vatthinti attho.",
  "tika-vin11t0:724_3": "Kīḷāya pūretvāti gāmadārako viya kīḷitukāmatāya muttavatthiṃ daḷhaṃ gahetvā pūretvāti attho.",
  "tika-vin11t0:724_4": "Yathāha vatthivatthumhi aṭṭhakathāyaṃ “te bhikkhū vatthiṃ daḷhaṃ gahetvā pūretvā pūretvā vissajjentā gāmadārakāviya passāvamakaṃsū”ti.",
  "tika-vin11t0:724_5": "“Na vaṭṭatī”ti sāmaññena kasmā vuttanti?",
  "tika-vin11t0:724_6": "Tasmiṃ vatthusmiṃ vuttanayena mocanādhippāyena daḷhaṃ gahetvā pūretvā pūretvā vissajjentassa sukke mutte mocanādhippāyo ceteti,",
  "tika-vin11t0:724_7": "upakkamati,",
  "tika-vin11t0:724_8": "muccatīti aṅgānaṃ sampannattā saṅghādisesassa,",
  "tika-vin11t0:724_9": "amutte thullaccayassa sambhavato ubhayasaṅgahatthamāha.",
  "tika-vin11t0:725_0": "330.",
  "tika-vin11t0:725_1": "Upanijjhāyanavatthumhi “na ca bhikkhave sārattena mātugāmassa aṅgajātaṃ upanijjhāyitabbaṃ,",
  "tika-vin11t0:725_2": "yo upanijjhāyeyya,",
  "tika-vin11t0:725_3": "āpatti dukkaṭassā”ti pāḷiyaṃ “mātugāmassā”ti sāmaññena vuttattā “tissanna”nti vadati.",
  "tika-vin11t0:725_4": "Tissannaṃ pana itthīnanti manussāmanussatiracchānagatavasena tissannaṃ itthīnaṃ.",
  "tika-vin11t0:725_5": "“Aṅgajāta”nti visesetvā vuttattā “nimitta”nti muttakaraṇameva vuccati,",
  "tika-vin11t0:725_6": "paṭasatenāpi paṭicchāditaṃ vā appaṭicchāditaṃ vā yonimagganti attho.",
  "tika-vin11t0:725_7": "Tenāha aṭṭhakathāyaṃ “sacepi paṭasataṃ nivatthā hoti,",
  "tika-vin11t0:725_8": "purato vā pacchato vā ṭhatvā ‘imasmiṃ nāma okāse nimitta’nti upanijjhāyantassa dukkaṭameva.",
  "tika-vin11t0:725_9": "Anivatthānaṃ gāmadārikānaṃ nimittaṃ upanijjhāyantassa pana kimeva vattabba”nti.",
  "tika-vin11t0:725_10": "Purato vāti ettha “ṭhatvā”ti pāṭhaseso.",
  "tika-vin11t0:726_0": "331. Ekena…pe…",
  "tika-vin11t0:726_1": "passato ekaṃ dukkaṭanti sambandho.",
  "tika-vin11t0:726_2": "“Ekena payogena ekaṃ dukkaṭa”nti vacanato anekehi payogehi anekāni dukkaṭānīti byatirekato labbhati.",
  "tika-vin11t0:726_3": "Yathāha aṭṭhakathāyaṃ “ito cito ca viloketvā punappunaṃ upanijjhāyantassa payoge payoge dukkaṭa”nti.",
  "tika-vin11t0:726_4": "Imissā aṭṭhakathāya “ito cito cā”ti vuttattā ummīlananimīlananti ettha “vividhā taṃ anoloketvā tameva olokentassā”ti labbhati.",
  "tika-vin11t0:727_0": "332.",
  "tika-vin11t0:727_1": "Amocanādhippāyassa muttasmiṃ anāpatti pakāsitāti yojanā.",
  "tika-vin11t0:727_2": "Mocanādhippāyaṃ vinā bhesajjakaraṇatthaṃ suddhacittena aṅgajāte bhesajjalepaṃ karontassa vā suddhacitteneva",
  "tika-vin11t0:727_3": "uccārapassāvādiṃ karontassa vā muttepi anāpattīti idaṃ “anāpatti supinantena namocanādhippāyassā”tiādinā",
  "tika-vin11t0:727_4": "nayena anāpattivāre vuttamevāti attho.",
  "tika-vin11t0:728_0": "Imasmiṃ pāṭhe “anupakkamantassā”ti avuttepi imassa pāṭhassa purato “ceteti na upakkamati muccati,",
  "tika-vin11t0:728_1": "anāpattī”ti ca “na ceteti na upakkamati muccati,",
  "tika-vin11t0:728_2": "anāpattī”ti ca vacanato taṃ saṅgahetumāha “anupakkamatopi ca muttasmiṃ anāpatti pakāsitā”ti.",
  "tika-vin11t0:728_3": "Mocanassādarāgena pīḷito hutvā “aho vata me mucceyyā”ti cintetvā vā evarūpamocanassādarāgapīḷāpubbaṅgamacitte",
  "tika-vin11t0:728_4": "asatipi kevalaṃ kāmavitakkamattena upahato hutvā tādisaajjhattikabāhiravatthūsu ghaṭṭanavasena vā ākāse",
  "tika-vin11t0:728_5": "kaṭikampanavasena vā upakkamaṃ akarontassa tādisacintābalena vā kāmavitakkabalena vā sukke muttepi anāpattīti",
  "tika-vin11t0:728_6": "idaṃ yathāvuttapāṭhavasena pakāsitanti attho.",
  "tika-vin11t0:729_0": "Supinantena muttasmiṃ,",
  "tika-vin11t0:729_1": "anāpatti pakāsitāti ettha antasaddatthābhāvato supineti attho.",
  "tika-vin11t0:729_2": "Supine methunaṃ dhammaṃ paṭisevantassa vā mātugāmehi kāyasaṃsaggaṃ āpajjantassa vā sukke muttepi avisayattā",
  "tika-vin11t0:729_3": "anāpatti pāḷiyaṃ “anāpatti bhikkhu supinantenā”ti iminā pakāsitāti attho.",
  "tika-vin11t0:730_0": "Ettha ṭhatvā aṭṭhakathāyaṃ “supine pana uppannāya assādacetanāya sacassa visayo hoti,",
  "tika-vin11t0:730_1": "niccalena bhavitabbaṃ.",
  "tika-vin11t0:730_2": "Na hatthena nimittaṃ kīḷāpetabbaṃ.",
  "tika-vin11t0:730_3": "Kāsāvapaccattharaṇarakkhanatthaṃ pana hatthapuṭena gahetvā jagganatthāya udakaṭṭhānaṃ gantuṃ vaṭṭatī”ti vuttattā aṇḍapālikā kikīsakuṇā viya,",
  "tika-vin11t0:730_4": "vālapālikā camarī viya,",
  "tika-vin11t0:730_5": "ekanettapālako puriso viya ca kāyajīvitepi apekkhaṃ pahāya sīlaṃ rakkhitukāmena sikkhākāmena nibbānagāminipaṭipattiṃ",
  "tika-vin11t0:730_6": "pūretukāmena kulaputtena “aññatra supinantā”ti vadato tathāgatassa adhippāyānukūlaṃ aṭṭhakathāto ñatvā",
  "tika-vin11t0:730_7": "appamattena paṭipajjitabbanti ayamatrānusāsanī.",
  "tika-vin11t0:731_0": "Sukkavissaṭṭhikathāvaṇṇanā.",
  "tika-vin11t0:732_0": "333.",
  "tika-vin11t0:732_1": "Manussitthinti manussajātikaṃ itthiṃ,",
  "tika-vin11t0:732_2": "“mātugāmo nāma manussitthī,",
  "tika-vin11t0:732_3": "na yakkhī, na petī,",
  "tika-vin11t0:732_4": "na tiracchānagatā,",
  "tika-vin11t0:732_5": "antamaso tadahujātāpi dārikā,",
  "tika-vin11t0:732_6": "pageva mahattarī”ti padabhājane vuttattā tadahujātakumārikābhāvenapi ṭhitaṃ jīvamānakamanussamātugāmanti vuttaṃ hoti.",
  "tika-vin11t0:732_7": "“Manussitthi”nti sāmaññavacanena jīvamānakamanussitthinti ayaṃ viseso kuto labbhatīti?",
  "tika-vin11t0:732_8": "Vinītavatthumhi matitthiyā kāyaṃ phusantassa thullaccayavacanato pārisesato labbhati.",
  "tika-vin11t0:732_9": "Āmasantoti “hatthaggāhaṃ vā veṇiggāhaṃ vā aññatarassa vā aññatarassa vā aṅgassa parāmasana”nti vuttattā",
  "tika-vin11t0:732_10": "hatthādiaṅgapaccaṅgaphusanādinānappakārānaṃ aññatarena pakārena āmasantoti attho.",
  "tika-vin11t0:732_11": "Attano kāyena itthiyā kāyassa saṃsagge missībhāve rāgo kāyasaṃsaggarāgo.",
  "tika-vin11t0:732_12": "Saṅghādiseso etassa atthīti saṅghādisesiko,",
  "tika-vin11t0:732_13": "kāyasaṃsaggasaṅghādiseso āpanno hotīti vuttaṃ hoti.",
  "tika-vin11t0:733_0": "334.",
  "tika-vin11t0:733_1": "Kāyasaṃsaggarāgena itthiyā antamaso lomampi attano sarīre lomena phusantassa bhikkhuno saṅghādisesāpatti hotīti yojanā.",
  "tika-vin11t0:733_2": "Ettha “lomagaṇanāya saṅghādisesā hontī”ti kurundaṭṭhakathāmatassa aṭṭhitattā,",
  "tika-vin11t0:733_3": "“koṭṭhāsagaṇanāya na hoti,",
  "tika-vin11t0:733_4": "itthigaṇanāya hotī”ti mahāaṭṭhakathāmatassa ṭhitattā saṅghasantake mañcapīṭhe paccattharaṇādinā kenaci",
  "tika-vin11t0:733_5": "appaṭicchādite phusantassa viya lomagaṇanāya ahutvā phuṭṭhalomānaṃ bahuttepi ekasmiṃ payoge ekā eva āpatti,",
  "tika-vin11t0:733_6": "bahūsu payogesu payogagaṇanāya āpattiyo hontīti sanniṭṭhānaṃ.",
  "tika-vin11t0:734_0": "335.",
  "tika-vin11t0:734_1": "Itthiyāti manussitthiyā.",
  "tika-vin11t0:734_2": "Samphuṭṭhoti hatthādisarīrāvayave saṃsaggaṃ samāpanno.",
  "tika-vin11t0:734_3": "Sevanacetano vāyamitvā kāyasaṃsaggarāgena attano kāyaṃ cāletvāti attho.",
  "tika-vin11t0:734_4": "Saṅghādisesatāti ettha sakatthe taddhitappaccayo.",
  "tika-vin11t0:734_5": "“Saṅghādisesitā”ti pana pāṭho sundaro,",
  "tika-vin11t0:734_6": "saṅghādisesassa atthitā vijjamānabhāvoti attho.",
  "tika-vin11t0:734_7": "Saṅghādisesāpattiyā sabbhāvasaṅkhātā atthitā īpaccayatthe puggale saṅghādisesīsaddapavattinimittaṃ hotīti bhāvapaccayo taṃatthavasena labbhati.",
  "tika-vin11t0:734_8": "Yathāhu “yassa guṇassa hi bhāvā dabbe saddasanniveso,",
  "tika-vin11t0:734_9": "tadabhidhāne ttatādayo”ti.",
  "tika-vin11t0:735_0": "336.",
  "tika-vin11t0:735_1": "Ekena hatthena gahetvāti ettha “kāyasaṃsaggarāgenā”ti ānetvā sambandhitabbaṃ.",
  "tika-vin11t0:735_2": "“Manussitthi”nti ajjhāhāro.",
  "tika-vin11t0:735_3": "Taṃ manussitthiṃ.",
  "tika-vin11t0:735_4": "Tattha tatthāti itthiyā tasmiṃ tasmiṃ sarīrāvayave.",
  "tika-vin11t0:735_5": "“Ekāvāpattī”ti paṭhamaṃ gahitahatthassa anapanītattā vuttaṃ.",
  "tika-vin11t0:735_6": "Gahitahatthaṃ pana mocetvā punappunaṃ phusantassa payogagaṇanāya āpatti hotīti byatirekato labbhati.",
  "tika-vin11t0:736_0": "337.",
  "tika-vin11t0:736_1": "Ekena hatthena aggahetvā sīsato yāva pādaṃ,",
  "tika-vin11t0:736_2": "pādato yāva sīsañca kāyā hatthaṃ amocetvā divasampi taṃ itthiṃ phusantassa ekāvāpattīti yojanā.",
  "tika-vin11t0:736_3": "Etthāpi “amocetvā”ti byatirekato mocetvā phusantassa payogagaṇanāya anekāpattiyoti labbhati.",
  "tika-vin11t0:737_0": "338.",
  "tika-vin11t0:737_1": "Ekato gahitapañcaṅgulīnaṃ gaṇanāya sace āpatti siyā,",
  "tika-vin11t0:737_2": "ekassa mātugāmassa sarīraṃ rāgacittena phusantassa dvattiṃsakalāpakoṭṭhāsato byatirekassa sarīrassābhāvā",
  "tika-vin11t0:737_3": "dvattiṃsakalāpakoṭṭhāsagaṇanāya āpattiyā bhavitabbaṃ,",
  "tika-vin11t0:737_4": "tathā abhāvato idampi na hotīti dassanatthaṃ “na hi koṭṭhāsato siyā”ti āha.",
  "tika-vin11t0:738_0": "340- 1.",
  "tika-vin11t0:738_1": "Itthiyā vimatissāpi attano kāyena itthiyā kāyaṃ phusato tassa thullaccayaṃ siyā,",
  "tika-vin11t0:738_2": "itthiyā paṇḍakādisaññinopi attanopi kāyena itthiyā kāyaṃ phusato tassa thullaccayaṃ siyā. Ādi-",
  "tika-vin11t0:738_3": "saddena purisatiracchānagatānaṃ saṅgaho.",
  "tika-vin11t0:738_4": "Itthiyā itthisaññino attano kāyena itthiyā kāyasambaddhaṃ phusato tassa thullaccayaṃ siyā.",
  "tika-vin11t0:738_5": "Paṇḍake paṇḍakasaññino attano kāyena paṇḍakassa kāyaṃ phusato tassa thullaccayaṃ siyā.",
  "tika-vin11t0:738_6": "Yakkhipetīsu yakkhipetisaññino attano kāyena tāsaṃ kāyaṃ phusato tassa thullaccayaṃ siyāti yojanā.",
  "tika-vin11t0:738_7": "Ettha “paṇḍakaggahaṇena ubhatobyañjanakopi gayhatī”ti vajirabuddhiṭīkāyaṃ vuttaṃ.",
  "tika-vin11t0:738_8": "“Itthiyā vematikassāpi paṇḍakādisaññinopi attano kāyena itthiyā kāyasambaddhaṃ phusato tassa thullaccayaṃ siyā”ti na yojetabbaṃ. Kasmā?",
  "tika-vin11t0:738_9": "Tathā yojanāyaṃ pāḷiyaṃ dukkaṭaṃ vuttaṃ,",
  "tika-vin11t0:738_10": "na thullaccayanti aniṭṭhappasaṅgato.",
  "tika-vin11t0:739_0": "“Dukkaṭaṃ kāyasaṃsagge,",
  "tika-vin11t0:739_1": "tiracchānagatitthiyā”ti iminā vinītavatthumhi āgatanaye saṅgahitepi teneva nayena paṇḍake vimatiitthisaññitādiaññamatipakkhe",
  "tika-vin11t0:739_2": "ca purisatiracchānagatesu purisatiracchānagatasaññivimatipaṇḍakādiaññamatipakkhe ca iti imesaṃ tiṇṇaṃ",
  "tika-vin11t0:739_3": "kāyapaṭibaddhāmasanādīsu ca padabhājane vuttasabbadukkaṭāpattiyo upalakkhitāti daṭṭhabbaṃ.",
  "tika-vin11t0:740_0": "342.",
  "tika-vin11t0:740_1": "Attano kāyena paṭibaddhena itthiyā kāyena paṭibaddhaṃ phusantassa bhikkhuno pana dukkaṭanti yojanā. Ettha pi-",
  "tika-vin11t0:740_2": "saddo vuttadukkaṭānaṃ samuccayattho. Ca-",
  "tika-vin11t0:740_3": "saddena pana avuttasamuccayatthena “nissaggiyena kāyaṃ āmasati.",
  "tika-vin11t0:740_4": "Nissaggiyena kāyapaṭibaddhaṃ āmasati.",
  "tika-vin11t0:740_5": "Nissaggiyena nissaggiyaṃ āmasati,",
  "tika-vin11t0:740_6": "āpatti dukkaṭassā”ti pāḷiyaṃ āgatadukkaṭānaṃ saṅgaho veditabbo.",
  "tika-vin11t0:741_0": "343- 4.",
  "tika-vin11t0:741_1": "Na kevalaṃ padabhājanāgataitthisarīrādikameva anāmāsaṃ,",
  "tika-vin11t0:741_2": "vinītavatthūsu dārudhītalikavatthuanulomato potthalikādiitthirūpakañca nissaggiyavārānulomato asarīraṭṭhaṃ",
  "tika-vin11t0:741_3": "mātugāmehi paribhuttavatthābharaṇādiñca vibhaṅgakkhandhakādīsu vuttanayānusārena aṭṭhakathāgataṃ avasesaṃ",
  "tika-vin11t0:741_4": "anāmāsavatthuñca āmasantassa āpattiṃ saṅgahetumāha “itthīna”ntiādi.",
  "tika-vin11t0:742_0": "“Itthīnaṃ itthirūpañcā”ti idaṃ “itthikāya itthidhanaṃ,",
  "tika-vin11t0:742_1": "saddhānaṃ saddhāparāyana”ntiādīsu viya lokavohāravasena vuttaṃ.",
  "tika-vin11t0:742_2": "Itthīnaṃ dārulohamayādikaṃ itthirūpañcāti yojanā. Ādi-",
  "tika-vin11t0:742_3": "saddena heṭṭhimaparicchedato mattikāya,",
  "tika-vin11t0:742_4": "piṭṭhena vā kataṃ mātugāmarūpaṃ saṅgaṇhāti.",
  "tika-vin11t0:742_5": "Mātugāmarūpaṃ yena kenaci dinnaṃ sabbaratanamayaṃ vinā avasesaṃ sādiyitvā bhinditvā samaṇasāruppaparikkhāraṃ kārāpetuṃ,",
  "tika-vin11t0:742_6": "aphusitvā paribhuñjitabbe vā yojetuṃ vaṭṭati.",
  "tika-vin11t0:743_0": "“Vattha”nti iminā nivāsanapārupanadvayampi sāmaññena gahitaṃ.",
  "tika-vin11t0:743_1": "Idañca mātugāmena paribhuñjituṃ ṭhapitampi anāmāsameva,",
  "tika-vin11t0:743_2": "cīvaratthāya dinnaṃ sampaṭicchitvā gaṇhituṃ vaṭṭati.",
  "tika-vin11t0:743_3": "Heṭṭhimaparicchedena tiṇacumbaṭakaṃ,",
  "tika-vin11t0:743_4": "aṅguliyā paṇṇamuddikaṃ upādāya alaṅkārameva.",
  "tika-vin11t0:743_5": "Ettha ca vālakesavaṭṭakesesu pavesanakadantasūciādi kappiyabhaṇḍaṃ diyyamānaṃ samaṇasāruppaparikkhāratthāya gahetabbaṃ.",
  "tika-vin11t0:744_0": "Tatthajātaphalaṃ khajjanti rukkhe ṭhitaṃ khāditabbaṃ panasanāḷikerādiphalañca manussehi rāsikataṃ paribhuñjitabbaphalañca",
  "tika-vin11t0:744_1": "“manussehi rāsikatesupi eseva nayo”ti aṭṭhakathāyaṃ vuttattā anāmāsanti upalakkhaṇato imināva gahetabbaṃ.",
  "tika-vin11t0:744_2": "Araññe rukkhato patitaṃ phalaṃ “anupasampannassa dassāmī”ti gahetuṃ vaṭṭati.",
  "tika-vin11t0:744_3": "“Muggādiṃ tatthajātaka”nti upalakkhaṇapadattā gacchato viyuttampi gahetabbaṃ.",
  "tika-vin11t0:744_4": "Muggādinti ettha “aparaṇṇa”nti pāṭhaseso.",
  "tika-vin11t0:745_0": "Sabbāni dhaññānīti “sāli vīhi yavo kaṅgu,",
  "tika-vin11t0:745_1": "kudrūsavarakagodhumā”ti vuttāni satta dhaññāni.",
  "tika-vin11t0:745_2": "Khettamaggena gacchatā sālisīse hatthena aphusantena gantabbaṃ.",
  "tika-vin11t0:745_3": "Sace maggo sambādho hoti,",
  "tika-vin11t0:745_4": "sarīre dhaññaṃ phusantepi maggattā na doso. Vīthiyaṃ,",
  "tika-vin11t0:745_5": "gehaṅgaṇe vā dhaññesu pasāritesu apasakkitvā ce gantuṃ na sakkā,",
  "tika-vin11t0:745_6": "“maggaṃ adhiṭṭhāya gantabba”nti aṭṭhakathāvacanato “imaṃ maggaṃ gamissāmī”ti gantuṃ vaṭṭati.",
  "tika-vin11t0:745_7": "“Kulagehe dhaññamatthake ce āsanaṃ paññāpetvā dinnaṃ hoti,",
  "tika-vin11t0:745_8": "nisīdituṃ vaṭṭatī”ti aṭṭhakathāyaṃ vuttaṃ.",
  "tika-vin11t0:745_9": "“Āsanasālāyaṃ dhaññe vippakiṇṇe anukkamitvā ekamante pīṭhakaṃ paññāpetvā nisīditabbaṃ.",
  "tika-vin11t0:745_10": "Sace manussā tasmiṃ dhaññamatthake āsanaṃ paññāpetvā denti,",
  "tika-vin11t0:745_11": "nisīdituṃ vaṭṭatī”ti aṭṭhakathāyaṃ vuttattā attanā tattha āsanaṃ paññāpetvā nisīdituṃ na vaṭṭati.",
  "tika-vin11t0:746_0": "345.",
  "tika-vin11t0:746_1": "Dhamanasaṅkhādiṃ sabbaṃ pañcaṅgaturiyampi cāti sambandho.",
  "tika-vin11t0:746_2": "Dhamanasaṅkho nāma saddakaraṇasaṅkho. Ādi-",
  "tika-vin11t0:746_3": "saddena vaṃsasiṅgatāḷādīnaṃ saṅgaho.",
  "tika-vin11t0:746_4": "Pañcaṅgaturiyanti ātataṃ, vitataṃ,",
  "tika-vin11t0:746_5": "ātatavitataṃ, ghanaṃ,",
  "tika-vin11t0:746_6": "susiranti pañcaṅgasaṅkhātaṃ turiyaṃ.",
  "tika-vin11t0:746_7": "Tattha ātataṃ nāma cammapariyonaddhesu bheriādīsu ekato ākaḍḍhitvā onaddhaṃ ekatalaturiyaṃ.",
  "tika-vin11t0:746_8": "Vitataṃ nāma ubhato ākaḍḍhitvā onaddhaṃ ubhayatalaturiyaṃ.",
  "tika-vin11t0:746_9": "Ātatavitataṃ nāma ubhayato ca majjhato ca sabbato pariyonandhitaṃ.",
  "tika-vin11t0:746_10": "Ghanaṃ sammādi.",
  "tika-vin11t0:746_11": "Sammanti tāḷaṃ,",
  "tika-vin11t0:746_12": "ghaṇṭākiṅkaṇiādīnampi ettheva saṅgaho.",
  "tika-vin11t0:746_13": "Susiranti vaṃsādi.",
  "tika-vin11t0:747_0": "Idha kurundaṭṭhakathāyaṃ vuttanayena bheripokkharañca bheritalacammañca vīṇā ca vīṇāpokkharacammañca daṇḍo ca anāmāsaṃ.",
  "tika-vin11t0:747_1": "“Pūjaṃ katvā cetiyaṅgaṇādīsu ṭhapitabheriyo acālentena avasesaṭṭhānaṃ sammajjitabbaṃ.",
  "tika-vin11t0:747_2": "Kacavarachaḍḍanakāle kacavaraṃ viya gahetvā ekasmiṃ ṭhāne ṭhapetabba”nti mahāpaccariyaṃ vuttaṃ.",
  "tika-vin11t0:747_3": "Turiyabhaṇḍesu yaṃ kiñci attano dīyamānaṃ taṃ parivattetvā kappiyaparikkhāraṃ gahetuṃ adhivāsetabbaṃ.",
  "tika-vin11t0:747_4": "Doṇi vā pokkharaṃ vā dantakaṭṭhanikkhipanatthāya,",
  "tika-vin11t0:747_5": "cammañca satthakosakaraṇatthāya gahetabbaṃ.",
  "tika-vin11t0:748_0": "Ratanāni ca sabbānīti muttā maṇi veḷuriyo saṅkho silā pavāḷaṃ rajataṃ jātarūpaṃ lohitaṅko masāragallanti vuttāni sabbāni ratanāni ca.",
  "tika-vin11t0:748_1": "Ettha ca viddhā,",
  "tika-vin11t0:748_2": "aviddhā vā sāmuddikādī sabbāpi muttā anāmāsā.",
  "tika-vin11t0:748_3": "Bhaṇḍamūlatthañca gaṇhituṃ na vaṭṭati.",
  "tika-vin11t0:748_4": "Antamaso jātiphalikaṃ upādāya nīlapītādibhedo sabbopi maṇi dhotaviddho anāmāso.",
  "tika-vin11t0:748_5": "Āhatākāreneva ṭhito aviddhādhoto maṇi pattādi bhaṇḍamūlatthaṃ adhivāsetuṃ vaṭṭatīti vuttaṃ.",
  "tika-vin11t0:748_6": "Mahāpaccariyaṃ pana paṭikkhittaṃ.",
  "tika-vin11t0:748_7": "Pacitvā kato kācamaṇiyeveko vaṭṭati.",
  "tika-vin11t0:748_8": "Veḷuriye ca maṇisadisoyeva vinicchayo.",
  "tika-vin11t0:749_0": "Dhamanasaṅkho “sabbaṃ dhamanasaṅkhādi”ntiādigāthāya turiyesu gahito.",
  "tika-vin11t0:749_1": "Ratanakhacito saṅkho anāmāso.",
  "tika-vin11t0:749_2": "Pānīyasaṅkho dhotopi adhotopi āmāso.",
  "tika-vin11t0:749_3": "Avasesasaṅkho pana añjanādibhesajjatthaṃ,",
  "tika-vin11t0:749_4": "pattādibhaṇḍamūlabhāvena ca adhivāsetuṃ vaṭṭati.",
  "tika-vin11t0:749_5": "Suvaṇṇena ekato viliyāpetvā katā muggavaṇṇā silā anāmāsā.",
  "tika-vin11t0:749_6": "Sesā silā khuddakanisānādikammatthaṃ adhivāsetuṃ vaṭṭati.",
  "tika-vin11t0:749_7": "“Pavāḷaṃ dhotamadhotañca viddhamaviddhañca sabbathā anāmāsaṃ,",
  "tika-vin11t0:749_8": "nāpi adhivāsetabba”nti mahāpaccariyaṃ vuttattā pavāḷapaṭimācetiyāni ceva potthakesu pavesetabbaāṇiyā mūle,",
  "tika-vin11t0:749_9": "aggeca pavesetabbaṃ padumādiākārena kataṃ vaṭṭañca na gahetabbaṃ na phusitabbaṃ.",
  "tika-vin11t0:750_0": "Bījato paṭṭhāya rajataṃ,",
  "tika-vin11t0:750_1": "jātarūpañca kataṃ vā hotu akataṃ vā,",
  "tika-vin11t0:750_2": "sabbaso anāmāsaṃ,",
  "tika-vin11t0:750_3": "na ca sāditabbaṃ.",
  "tika-vin11t0:750_4": "Iminā kataṃ paṭimādikañca ārakūṭalohañca anāmāsanti vakkhati.",
  "tika-vin11t0:750_5": "Katākatasuvaṇṇarajatānaṃ asādiyitabbatāya idha aṭṭhakathāya āgatattā uttarena rājaputtena kāretvā āhaṭaṃ",
  "tika-vin11t0:750_6": "suvaṇṇacetiyaṃ na vaṭṭatīti mahāpadumattherena paṭikkhittanti suvaṇṇapaṭimācetiyapotthakāvacchādakamaṇipadumavaṭṭādi",
  "tika-vin11t0:750_7": "yaṃ kiñci na sāditabbameva,",
  "tika-vin11t0:750_8": "na ca āmasitabbaṃ.",
  "tika-vin11t0:750_9": "Etena kataṃ senāsanopakaraṇaṃ pana paribhuñjituṃ vaṭṭati.",
  "tika-vin11t0:750_10": "Dhammamaṇḍape katampi paṭijaggituṃ vaṭṭati.",
  "tika-vin11t0:750_11": "Lohitavaṇṇo maṇi,",
  "tika-vin11t0:750_12": "masāragallamaṇi ca sabbathā anāmāso,",
  "tika-vin11t0:750_13": "na ca adhivāsetabboti mahāpaccariyaṃ vuttaṃ.",
  "tika-vin11t0:751_0": "346.",
  "tika-vin11t0:751_1": "Sabbamāvudhabhaṇḍanti khaggādi sabbaṃ āvudhopakaraṇaṃ pattādikappiyaparikkhāramūlatthāya dīyamānaṃ satthavāṇijāya akātabbattā na gahetabbaṃ,",
  "tika-vin11t0:751_2": "“imaṃ gaṇhathā”ti dinnaṃ bhinditvā khaṇḍākhaṇḍikaṃ katvā “khurādikappiyaparikkhāraṃ kāressāmī”ti sādituṃ vaṭṭati.",
  "tika-vin11t0:751_3": "Saṅgāmabhūmiyaṃ magge patitakhaggādiṃ disvā pāsāṇena bhinditvā “khurādikappiyabhaṇḍāni kāressāmī”ti gaṇhituṃ vaṭṭati.",
  "tika-vin11t0:751_4": "Ususattiādikaṃ phalato daṇḍaṃ apanetvā kappiyaparikkhārakārāpanatthāya gahetabbaṃ.",
  "tika-vin11t0:752_0": "Jiyāti dhanuguṇo. Ca-",
  "tika-vin11t0:752_1": "kārena imissā gāthāya avuttaṃ aṅkusatomarādiṃ parahiṃ sopakaraṇaṃ saṅgaṇhāti.",
  "tika-vin11t0:752_2": "Dhanudaṇḍakoti jiyāvirahito dhanudaṇḍako.",
  "tika-vin11t0:752_3": "Idaṃ parahiṃsopakaraṇabhaṇḍādikaṃ vihāre sammajjitabbaṭṭhāne ṭhapitaṃ ce,",
  "tika-vin11t0:752_4": "sāmikānaṃ vatvā tehi aggahitaṃ ce,",
  "tika-vin11t0:752_5": "acālentena sammajjitabbaṃ.",
  "tika-vin11t0:753_0": "Jālañcāti macchajālapakkhijālādijālañca.",
  "tika-vin11t0:753_1": "Jālaṃ dīyamānaṃ chattaveṭhanatthaṃ,",
  "tika-vin11t0:753_2": "āsanacetiyādimatthake bandhanādipayojane sati tadatthañca gahetabbaṃ.",
  "tika-vin11t0:753_3": "Saravāraṇaṃ nāma phalakādikaṃ aññehi attano vijjhanatthāya vissaṭṭhasaranivāraṇaṃ vināsanoparodhakāraṇaṃ hotīti bhaṇḍamūlatthaṃ sādituṃ vaṭṭati.",
  "tika-vin11t0:753_4": "“Dantakaṭṭhādhāraphalakādi yadicchitaṃ karomī”ti muṭṭhiṃ apanetvā gahetuṃ vaṭṭati.",
  "tika-vin11t0:754_0": "347.",
  "tika-vin11t0:754_1": "Cetiyanti ettha “suvaṇṇacetiya”nti idaṃ “suvaṇṇapaṭibimbādī”ti anantaraṃ vuttattā labbhati.",
  "tika-vin11t0:754_2": "Suvaṇṇaggahaṇañcupalakkhaṇanti rajatamayañca gahetabbaṃ.",
  "tika-vin11t0:754_3": "Ārakūṭakanti suvaṇṇavaṇṇaṃ lohavisesamāha.",
  "tika-vin11t0:754_4": "“Anāmāsa”nti idaṃ “asampaṭicchiyaṃ vā”ti etassa upalakkhaṇaṃ.",
  "tika-vin11t0:755_0": "348.",
  "tika-vin11t0:755_1": "Sabbaṃ vāditamiti sambandho.",
  "tika-vin11t0:755_2": "Onahitunti cammavarattatantīhi bandhituṃ.",
  "tika-vin11t0:755_3": "Onahāpetunti tatheva aññehi kārāpetuṃ.",
  "tika-vin11t0:755_4": "Vādāpetunti aññehi vādāpetuṃ.",
  "tika-vin11t0:755_5": "Vādetunti attanā vādetuṃ.",
  "tika-vin11t0:755_6": "Vāditanti vādanīyaṃ yathā “karaṇīyaṃ kārita”nti,",
  "tika-vin11t0:755_7": "vādanārahaṃ turiyabhaṇḍanti attho.",
  "tika-vin11t0:755_8": "Idañca onahanādikiriyāya kammaṃ.",
  "tika-vin11t0:756_0": "349.",
  "tika-vin11t0:756_1": "Upahāraṃ karissāmāti pūjaṃ karissāma.",
  "tika-vin11t0:756_2": "Iti anumatiggahaṇatthāya.",
  "tika-vin11t0:756_3": "Vattabbāti te vattāro vattabbāti yojanā.",
  "tika-vin11t0:757_0": "350- 1.",
  "tika-vin11t0:757_1": "Dhuttiyā itthiyāti vipannācārāya loḷitthiyā.",
  "tika-vin11t0:757_2": "Sayaṃ phusiyamānassāti bhikkhuno payogaṃ vinā itthiyā attanāva phusiyamānassa.",
  "tika-vin11t0:757_3": "Kāyena avāyamitvāti tassā sarīrasamphassānubhavanatthaṃ attano kāyaṃ acāletvā.",
  "tika-vin11t0:757_4": "Phassaṃ paṭivijānatoti phassaṃ anubhavantassa.",
  "tika-vin11t0:758_0": "Asañciccāti ettha “phusane”ti pāṭhaseso,",
  "tika-vin11t0:758_1": "“iminā upāyena imaṃ phusāmī”ti acetetvā.",
  "tika-vin11t0:758_2": "Kiṃ vuttaṃ hoti?",
  "tika-vin11t0:758_3": "“Iminā pattapaṭiggahaṇādinā upāyena etissā sarīrasamphassaṃ anubhavissāmī”ti acintetvā pattathālakataṭṭakapaṇṇapuṭabhesajjādiṃ",
  "tika-vin11t0:758_4": "paṭiggaṇhāpentiyā hatthe attano hatthena phusanādīsu anāpattīti vuttaṃ hoti.",
  "tika-vin11t0:758_5": "“Assatiyā”ti idaṃ pana imināva saṅgahitattā idha visuṃ na vuttaṃ,",
  "tika-vin11t0:758_6": "mātugāmassa sarīre phusanabhāvaṃ ajānitvā aññavihito hutvā satiṃ anupaṭṭhapetvā hatthapādapasāraṇādīsu phusantassāti attho.",
  "tika-vin11t0:759_0": "Ajānantassāti dārakākāraṃ dārikaṃ “mātugāmo”ti ajānitvā kenaci karaṇīyena phusantassa.",
  "tika-vin11t0:759_1": "Mokkhādhippāyino cāti “mokkhādhippāyo kāyena vāyamati,",
  "tika-vin11t0:759_2": "phassaṃ paṭivijānāti, anāpatti.",
  "tika-vin11t0:759_3": "Mokkhādhippāyo kāyena vāyamati,",
  "tika-vin11t0:759_4": "na ca phassaṃ paṭivijānāti, anāpatti.",
  "tika-vin11t0:759_5": "Mokkhādhippāyo na ca kāyena vāyamati,",
  "tika-vin11t0:759_6": "phassaṃ paṭivijānāti, anāpatti.",
  "tika-vin11t0:759_7": "Mokkhādhippāyo na ca kāyena vāyamati,",
  "tika-vin11t0:759_8": "na ca phassaṃ paṭivijānāti,",
  "tika-vin11t0:759_9": "anāpattī”ti vuttamokkhādhippāyavato catubbidhassa puggalassāti vuttaṃ hoti.",
  "tika-vin11t0:759_10": "“Anāpattī”ti iminā sambandho.",
  "tika-vin11t0:760_0": "Imesu yo mātugāmena āliṅganādipayogena ajjhottharayamāno taṃ attano sarīrato apanetvā muñcitukāmo hatthacālena,",
  "tika-vin11t0:760_1": "muṭṭhiādīhi vā paṭipaṇāmanaṃ,",
  "tika-vin11t0:760_2": "paharaṇādikañca payogaṃ karoti,",
  "tika-vin11t0:760_3": "ayaṃ paṭhamo puggalo.",
  "tika-vin11t0:760_4": "Attānamajjhottharituṃ āgacchantiṃ itthiṃ disvā paharaṇākārādisabbapayogaṃ dassetvā tāsetvā attano sarīraṃ phusituṃ adento dutiyo.",
  "tika-vin11t0:760_5": "Itthiyā ajjhottharitvā āliṅgito copanarahitaṃ maṃ “anatthiko”ti mantvā “sayameva palāyissatī”ti,",
  "tika-vin11t0:760_6": "“acopanameva mokkhopāyo”ti ñatvā niccalova hutvā phassaṃ paṭivijānanto tatiyo.",
  "tika-vin11t0:760_7": "Attānaṃ ajjhottharitumāgacchantiṃ itthiṃ disvā dutiyo viya tāsetuṃ kāyappayogaṃ akatvā “agate pātessāmi,",
  "tika-vin11t0:760_8": "paharitvā tāsessāmī”ti vā cintetvā niccalova hutvā tiṭṭhanto catutthoti veditabbo.",
  "tika-vin11t0:761_0": "352.",
  "tika-vin11t0:761_1": "Paṭhamenāti ettha “pārājikenā”ti pāṭhaseso,",
  "tika-vin11t0:761_2": "kāyacittasamuṭṭhānanti vuttaṃ hoti.",
  "tika-vin11t0:761_3": "Idha cittaṃ nāma kāyasaṃsaggarāgasampayuttaṃ cittaṃ,",
  "tika-vin11t0:761_4": "sukkavissaṭṭhimhi mocetukāmatāya sampayuttaṃ cittaṃ.",
  "tika-vin11t0:762_0": "Kāyasaṃsaggakathāvaṇṇanā.",
  "tika-vin11t0:763_0": "353- 4.",
  "tika-vin11t0:763_1": "Duṭṭhullavācassādenāti duṭṭhu kucchitabhāvaṃ ulati gacchatīti duṭṭhullā,",
  "tika-vin11t0:763_2": "duṭṭhullā ca sā vācā cāti duṭṭhullavācā,",
  "tika-vin11t0:763_3": "vaccamaggapassāvamagge methunadhammapaṭisaṃyuttā vācā,",
  "tika-vin11t0:763_4": "yathāha “duṭṭhullā nāma vācā vaccamaggapassāvamaggamethunadhammapaṭisaṃyuttā vācā”ti,",
  "tika-vin11t0:763_5": "duṭṭhullavācāya assādo duṭṭhullavācassādo,",
  "tika-vin11t0:763_6": "tathāpavattavacīviññattisamuṭṭhāpakacittasampayuttā cetanā,",
  "tika-vin11t0:763_7": "tena sampayutto rāgo idha sahacariyena “duṭṭhullavācassādo”ti vutto, tena,",
  "tika-vin11t0:763_8": "duṭṭhullavācassādasampayuttena rāgenāti attho.",
  "tika-vin11t0:763_9": "Iminā “obhāsantassā”ti vakkhamānaobhāsanassa hetu dassito.",
  "tika-vin11t0:764_0": "Itthiyā itthisaññino bhikkhunoti yojanā.",
  "tika-vin11t0:764_1": "Itthiyā itthisaññinoti “mātugāmo nāma manussitthī,",
  "tika-vin11t0:764_2": "na yakkhī, na petī,",
  "tika-vin11t0:764_3": "na tiracchānagatā,",
  "tika-vin11t0:764_4": "viññū paṭibalā subhāsitadubbhāsitaṃ duṭṭhullāduṭṭhullaṃ ājānitu”nti padabhājane niddiṭṭhasarūpāya subhāsitadubbhāsitaṃ",
  "tika-vin11t0:764_5": "jānantiyā manussitthiyā itthisaññino bhikkhunoti attho.",
  "tika-vin11t0:764_6": "“Dvinnaṃ maggāna”nti etassa sambandhīvasena “itthiyā”ti idaṃ sāmivasena yojetabbaṃ,",
  "tika-vin11t0:764_7": "yathāvuttasarūpassa mātugāmassa vaccamaggapassāvamagganti attho.",
  "tika-vin11t0:764_8": "Vaṇṇāvaṇṇavasena cāti “vaṇṇaṃ bhaṇati nāma dve magge thometi vaṇṇeti pasaṃsati.",
  "tika-vin11t0:764_9": "Avaṇṇaṃ bhaṇati nāma dve magge khuṃseti vambheti garahatī”ti niddese vuttanayena ubho magge uddissa thomanagarahaṇavasenāti vuttaṃ hoti.",
  "tika-vin11t0:765_0": "Methunassa yācanādayo methunayācanādayo,",
  "tika-vin11t0:765_1": "tehi methunayācanādīhi,",
  "tika-vin11t0:765_2": "“yācatipi āyācatipi pucchatipi paṭipucchatipi ācikkhatipi anusāsatipi akkosatipī”ti uddese vuttamethunayācanādivasenāti vuttaṃ hoti.",
  "tika-vin11t0:765_3": "Imehi dvīhi “obhāsantassā”ti vuttaobhāsanā dassitā.",
  "tika-vin11t0:765_4": "Obhāsantassāti uddesayantassa,",
  "tika-vin11t0:765_5": "pakāsentassāti attho.",
  "tika-vin11t0:765_6": "“Viññu”nti iminā obhāsanakiriyāya kammamāha,",
  "tika-vin11t0:765_7": "iminā visesitabbaṃ “manussitthi”nti idaṃ pakaraṇato labbhati,",
  "tika-vin11t0:765_8": "yathādassitapadabhājanāgatasarūpaṃ viññuṃ paṭibalaṃ manussitthinti vuttaṃ hoti.",
  "tika-vin11t0:765_9": "Antamaso hatthamuddāyapīti obhāsane antimaparicchedadassanaṃ.",
  "tika-vin11t0:765_10": "Duṭṭhullavacanassādabhāve sati yo vaccamaggapassāvamaggapaṭibaddhaṃ guṇadosaṃ vā methunadhammayācanādivasena",
  "tika-vin11t0:765_11": "vā duṭṭhullāduṭṭhullaṃ jānantiṃ manussitthiṃ heṭṭhimaparicchedena hatthamuddāyapi vadeyyāti attho.",
  "tika-vin11t0:766_0": "Imasmiṃ gāthādvaye duṭṭhullavācassādena itthiyā itthisaññino viññuṃ taṃ itthiṃ dvinnaṃ maggānaṃ vaṇṇavasena",
  "tika-vin11t0:766_1": "antamaso hatthamuddāyapi obhāsantassa bhikkhuno garukaṃ siyāti ekaṃ vākyaṃ,",
  "tika-vin11t0:766_2": "tathā “dvinnaṃ maggānaṃ avaṇṇavasenā”ti iminā ca “methunayācanādīhī”ti iminā ca yojanāya vākyadvayanti evaṃ yojanāvasena tīṇi vākyāni honti.",
  "tika-vin11t0:767_0": "Tattha paṭhamavākye vaṇṇavacanena saṅgahitaṃ thomanādikathaṃ kathentassa saṅghādiseso hoti.",
  "tika-vin11t0:767_1": "“Itthilakkhaṇena subhalakkhaṇena samannāgatāsī”ti ettakameva thomanatthaṃ vadato saṅghādiseso na hoti,",
  "tika-vin11t0:767_2": "“tava vaccamaggo ca passāvamaggo ca īdiso subho susaṇṭhāno,",
  "tika-vin11t0:767_3": "tena nāma īdisena itthilakkhaṇena subhalakkhaṇena samannāgatāsī”ti vadantassa hoti. “Vaṇṇeti,",
  "tika-vin11t0:767_4": "pasaṃsatī”ti padadvayañca “thometī”ti padassa pariyāyo.",
  "tika-vin11t0:768_0": "Dutiyavākye avaṇṇapadasaṅgahitaṃ khuṃsanādittaye khuṃsanaṃ nāma patodopamehi pharusavacanehi tudanaṃ.",
  "tika-vin11t0:768_1": "Yathāha aṭṭhakathāyaṃ “khuṃsetīti vācāpatodena ghaṭṭetī”ti.",
  "tika-vin11t0:768_2": "Patujjatenenāti “patodo”tiagacchante assādayo pavattetuṃ vijjhanakapācanadaṇḍo vuccati.",
  "tika-vin11t0:768_3": "Vambhanaṃ nāma apasādanaṃ.",
  "tika-vin11t0:768_4": "Apasādanaṃ nāma guṇato parihāpanaṃ.",
  "tika-vin11t0:768_5": "Yathāha “vambhetīti apasādetī”ti.",
  "tika-vin11t0:768_6": "Garahā nāma dosāropanaṃ.",
  "tika-vin11t0:768_7": "Yathāha “garahatīti dosaṃ detī”ti.",
  "tika-vin11t0:768_8": "Imaṃ khuṃsanādipaṭisaṃyuttavacanaṃ vakkhamānesu “sikharaṇīsi,",
  "tika-vin11t0:768_9": "sambhinnāsi,",
  "tika-vin11t0:768_10": "ubhatobyañjanāsī”ti imesu tīsu padesu aññatarena yojetvā kathentasseva saṅghādiseso,",
  "tika-vin11t0:768_11": "na itarassa.",
  "tika-vin11t0:769_0": "Tatiyavākye methunayācanādivacanehi saṅgahitaṃ āyācanādiṃ karontassāpi saṅghādiseso.",
  "tika-vin11t0:769_1": "“Yācati nāma dehi me arahasi me dātu”ntiādinā nayena ekekaṃ padaṃ “dehi me methunaṃ dhamma”ntiādivasena",
  "tika-vin11t0:769_2": "methunadhammapadena saha ghaṭetvā methunadhammaṃ yācantasseva hoti.",
  "tika-vin11t0:770_0": "“Kadā te mātā pasīdissati,",
  "tika-vin11t0:770_1": "kadā te pitā pasīdissati,",
  "tika-vin11t0:770_2": "kadā te devatāyo pasīdissanti,",
  "tika-vin11t0:770_3": "kadā te sukhaṇo sulayo sumuhutto bhavissatī”tiādiāyācanapadaniddese ekekaṃ padaṃ tattheva osāne vuttena",
  "tika-vin11t0:770_4": "“kadā te methunaṃ dhammaṃ labhissāmī”ti padena ghaṭetvā methunaṃ yācantasseva hoti.",
  "tika-vin11t0:771_0": "“Kathaṃ tvaṃ sāmikassa desi,",
  "tika-vin11t0:771_1": "kathaṃ jārassa desī”ti pucchāniddesavacanesu ca aññataraṃ methunadhammapadena ghaṭetvā pucchantasseva hoti.",
  "tika-vin11t0:772_0": "“Evaṃ kira tvaṃ sāmikassa desi,",
  "tika-vin11t0:772_1": "evaṃ jārassa desī”ti paṭipucchāniddesavacanesu aññataraṃ methunadhammapadena ghaṭetvā visesetvā paṭipucchantasseva hoti.",
  "tika-vin11t0:773_0": "“Kathaṃ dadamānā sāmikassa piyā hotī”ti pucchato mātugāmassa “evaṃ dehi,",
  "tika-vin11t0:773_1": "evaṃ dentī sāmikassa piyā bhavissati manāpā cā”ti āṇattivacane,",
  "tika-vin11t0:773_2": "anusāsanivacane ca eseva nayo.",
  "tika-vin11t0:774_0": "355.",
  "tika-vin11t0:774_1": "Akkosaniddesāgatesu “animittāsi nimittamattāsi alohitāsi dhuvalohitāsi dhuvacoḷāsi paggharantīsi sikharaṇīsi",
  "tika-vin11t0:774_2": "itthipaṇḍakāsi vepurisikāsi sambhinnāsi ubhatobyañjanāsī”ti ekādasasu padesu “sikharaṇīsi sambhinnāsi",
  "tika-vin11t0:774_3": "ubhatobyañjanāsī”ti padattayaṃ paccekaṃ āpattikaraṃ,",
  "tika-vin11t0:774_4": "iminā padattayena saha pubbe vuttāni vaccamaggapassāvamaggamethunadhammapadāni tīṇi cāti chappadānaṃ",
  "tika-vin11t0:774_5": "paccekaṃ āpattikarattā ito parāni animittādīni aṭṭha padāni “animittāsi methunadhammaṃ dehī”tiādinā nayena",
  "tika-vin11t0:774_6": "methunadhammapadena saha ghaṭetvā vuttāneva āpattikarānīti veditabbāni,",
  "tika-vin11t0:774_7": "“methunayācanādīhī”ti ettha ādi-",
  "tika-vin11t0:774_8": "saddasaṅgahitesu “animittāsī”tiādīsu ekādasasu akkosapadesu antogadhattepi kevalaṃ āpattikarattā garutaraṃ",
  "tika-vin11t0:774_9": "padattayaṃ visuṃ saṅgahetabbanti ñāpetumāha “sikharaṇīsī”tiādi.",
  "tika-vin11t0:775_0": "Sikharaṇīsīti ettha “sikharaṇī asī”ti padacchedo.",
  "tika-vin11t0:775_1": "“Asī”ti paccekaṃ yojetabbaṃ. Tu-",
  "tika-vin11t0:775_2": "saddo kevalayuttampi āpattikaraṃ hotīti visesaṃ joteti.",
  "tika-vin11t0:775_3": "Kevalenāpi akkosavacanenāti yojanā.",
  "tika-vin11t0:775_4": "Sikharaṇīsīti bahi nikkhantaāṇimaṃsā bhavasi.",
  "tika-vin11t0:775_5": "Sambhinnāsīti missībhūtavaccamaggapassāvamaggā.",
  "tika-vin11t0:775_6": "Ubhatobyañjanāsīti itthinimittena,",
  "tika-vin11t0:775_7": "purisanimittena cāti ubhatobyañjanehi samannāgatā.",
  "tika-vin11t0:775_8": "“Ayaṃ itthī,",
  "tika-vin11t0:775_9": "ayaṃ puriso”ti byañjayatīti byañjanaṃ,",
  "tika-vin11t0:775_10": "muttakaraṇāni.",
  "tika-vin11t0:775_11": "Suṇantiyāti ettha “viññumanussitthiyā”ti adhikārato labbhati,",
  "tika-vin11t0:775_12": "iminā akkositabbavatthu dassitaṃ hoti.",
  "tika-vin11t0:775_13": "Bhāsitaṃ suṇantiyā subhāsitadubbhāsitaṃ jānantiyā manussitthiyā visaye pavattaakkosavacanena saṅghādiseso hotīti attho.",
  "tika-vin11t0:776_0": "356.",
  "tika-vin11t0:776_1": "Punappunaṃ obhāsantassa vācānaṃ gaṇanāya garukā siyunti yojanā.",
  "tika-vin11t0:776_2": "Ettha “ekaṃ itthi”nti ajjhāharitabbaṃ.",
  "tika-vin11t0:776_3": "Ekavācāya bahū obhāsantassa ca itthīnaṃ gaṇanāya garukā siyunti yojanā.",
  "tika-vin11t0:776_4": "Etthāpi “itthiyopī”ti labbhati.",
  "tika-vin11t0:777_0": "357.",
  "tika-vin11t0:777_1": "Sā ce nappaṭijānātīti ettha “yaṃ suṇantiṃ manussitthiṃ dvinnaṃ maggānaṃ vaṇṇāvaṇṇavasena obhāsati,",
  "tika-vin11t0:777_2": "sā ce na paṭijānātī”ti sāmatthiyā labbhamānaṃ ādāya yojetabbaṃ.",
  "tika-vin11t0:777_3": "Attano bhāsitaṃ duṭṭhullaṃ vuttasamanantarameva atthavasena sace na jānātīti attho.",
  "tika-vin11t0:777_4": "Tassāti tassa duṭṭhullabhāsitabhikkhussa.",
  "tika-vin11t0:777_5": "Ubbhajāṇuṃ,",
  "tika-vin11t0:777_6": "adhakkhakaṃ vā ādissa bhaṇane cāpi tassa thullaccayaṃ siyāti yojanā.",
  "tika-vin11t0:777_7": "Bhaṇaneti dvinnaṃ maggānaṃ vaṇṇādikathane,",
  "tika-vin11t0:777_8": "“bhaṇato”tipi likhanti,",
  "tika-vin11t0:777_9": "bhaṇantassa,",
  "tika-vin11t0:777_10": "bhaṇanahetūti attho.",
  "tika-vin11t0:777_11": "Hetumhi ayamantapaccayo “asambudha”ntiādīsu viya.",
  "tika-vin11t0:777_12": "Ubbhajāṇunti jāṇuto uddhaṃ.",
  "tika-vin11t0:777_13": "Akkhekanti akkhakato heṭṭhā.",
  "tika-vin11t0:778_0": "358.",
  "tika-vin11t0:778_1": "Ubbhakkhakanti akkhakato uddhaṃ.",
  "tika-vin11t0:778_2": "Adhojāṇumaṇḍalanti jāṇumaṇḍalato adho.",
  "tika-vin11t0:778_3": "Uddisanti uddissa.",
  "tika-vin11t0:778_4": "“Uddissubbhakkhaṃ vā tathā,",
  "tika-vin11t0:778_5": "adhojāṇumaṇḍala”nti ca likhanti,",
  "tika-vin11t0:778_6": "so pāṭho sundaro.",
  "tika-vin11t0:778_7": "Vaṇṇādibhaṇane dukkaṭanti sambandho.",
  "tika-vin11t0:778_8": "“Viññumanussitthiyā”ti adhikārato labbhati.",
  "tika-vin11t0:778_9": "Kāyapaṭibaddhe vaṇṇādibhaṇane dukkaṭanti etthāpi eseva nayo.",
  "tika-vin11t0:778_10": "Vaccamaggapassāvamaggā saṅghādisesakkhettaṃ,",
  "tika-vin11t0:778_11": "adhakkhakaṃ ubbhajāṇumaṇḍalaṃ thullaccayakkhettaṃ,",
  "tika-vin11t0:778_12": "uddhakkhakaṃ adhojāṇumaṇḍalaṃ dukkaṭakkhettanti imesu tīsu khettesu akkhakañceva jāṇumaṇḍalañca thullaccayadukkaṭānaṃ",
  "tika-vin11t0:778_13": "dvinnaṃ avadhibhūtaṃ kattha saṅgayhatīti?",
  "tika-vin11t0:778_14": "Dukkaṭakkhetteyeva saṅgayhati.",
  "tika-vin11t0:778_15": "Yathāha aṭṭhakathāyaṃ “akkhakaṃ,",
  "tika-vin11t0:778_16": "pana jāṇumaṇḍalañca ettheva dukkaṭakkhette saṅgahaṃ gacchatī”ti.",
  "tika-vin11t0:779_0": "359.",
  "tika-vin11t0:779_1": "Paṇḍake yakkhipetīsu dvinnaṃ maggānaṃ vaṇṇādibhaṇane tassa bhaṇantassa thullaccayaṃ bhaveti adhikāravasena āgatapadehi saha yojetabbaṃ.",
  "tika-vin11t0:779_2": "Paṇḍakādīsūti ādi-",
  "tika-vin11t0:779_3": "saddena yakkhipetīnaṃ gahaṇaṃ.",
  "tika-vin11t0:780_0": "360.",
  "tika-vin11t0:780_1": "Ubbhakkhaka…pe…",
  "tika-vin11t0:780_2": "ayaṃ nayoti “paṇḍakādīsū”ti iminā yojetabbaṃ.",
  "tika-vin11t0:780_3": "Ayaṃ nayoti “dukkaṭameva hotī”ti vutto nayo.",
  "tika-vin11t0:780_4": "Sabbatthāti saṅghādisesathullaccayadukkaṭakkhettavasena sabbesu khettesu.",
  "tika-vin11t0:781_0": "361.",
  "tika-vin11t0:781_1": "Atthapurekkhāro hutvā obhāsatopi anāpattīti yojanā.",
  "tika-vin11t0:781_2": "Mātugāmānaṃ “animittāsī”tiādīsu padesu atthakathanaṃ purekkhatvā “animittāsī”tiādipadaṃ bhaṇantassa vā",
  "tika-vin11t0:781_3": "mātugāmehi saha aṭṭhakathaṃ sajjhāyantānaṃ vā anāpattīti attho.",
  "tika-vin11t0:781_4": "Dhammapurekkhāro hutvā obhāsato anāpattīti yojanā.",
  "tika-vin11t0:781_5": "Pāḷidhammaṃ vācentassa vā tāsaṃ suṇantīnaṃ sajjhāyanaṃ vā purekkhatvā “animittāsī”tiādīsu padesu yaṃ",
  "tika-vin11t0:781_6": "kiñci pabbajitassa vā itarassa vā mātugāmassa kathentassa anāpattīti.",
  "tika-vin11t0:781_7": "Purekkhatvānusāsaninti “idāni animittāsi…pe…",
  "tika-vin11t0:781_8": "ubhatobyañjanāsi,",
  "tika-vin11t0:781_9": "appamādaṃ dāni kareyyāsi,",
  "tika-vin11t0:781_10": "yathā āyatimpi evarūpā nāhosī”ti anusāsaniṃ purekkhatvā.",
  "tika-vin11t0:782_0": "362.",
  "tika-vin11t0:782_1": "Ummattakādīnanti pittummattakayakkhummattakavasena dvinnaṃ ummattakānañca ādi-",
  "tika-vin11t0:782_2": "saddasaṅgahitassa imasmiṃ ādikammikassa udāyittherassa ca anāpattīti vuttaṃ hoti.",
  "tika-vin11t0:782_3": "“Idaṃ sikkhāpadaṃ tisamuṭṭhānaṃ kāyacittato ca vācācittato ca kāyavācācittato ca samuṭṭhāti. Kiriyaṃ,",
  "tika-vin11t0:782_4": "saññāvimokkhaṃ,",
  "tika-vin11t0:782_5": "sacittakaṃ,",
  "tika-vin11t0:782_6": "lokavajjaṃ,",
  "tika-vin11t0:782_7": "kāyakammaṃ,",
  "tika-vin11t0:782_8": "vacīkammaṃ,",
  "tika-vin11t0:782_9": "akusalacitta”nti aṭṭhakathāyaṃ vuttapakiṇṇakavinicchayaṃ dasseti “samuṭṭhānādayo…pe…",
  "tika-vin11t0:782_10": "tulyāvā”ti.",
  "tika-vin11t0:782_11": "Vedanāya adinnādānena asamattā “vedanettha dvidhā matā”ti āha,",
  "tika-vin11t0:782_12": "sukhopekkhāvedanāvasena dvidhā matāti attho.",
  "tika-vin11t0:783_0": "Duṭṭhullavācākathāvaṇṇanā.",
  "tika-vin11t0:784_0": "363.",
  "tika-vin11t0:784_1": "Kāmapāricariyāyāti methunadhammasaṅkhātena kāmena pāricariyāya,",
  "tika-vin11t0:784_2": "methunadhammena pāricariyāyāti attho.",
  "tika-vin11t0:784_3": "Atha vā kāmitā patthitāti kāmā,",
  "tika-vin11t0:784_4": "methunarāgavasena patthitāti attho,",
  "tika-vin11t0:784_5": "kāmā ca sā pāricariyā cāti kāmapāricariyā,",
  "tika-vin11t0:784_6": "tassā kāmapāricariyāyātipi gahetabbaṃ,",
  "tika-vin11t0:784_7": "methunarāgacittena abhipatthitapāricariyāyātiattho.",
  "tika-vin11t0:784_8": "“Vaṇṇaṃ bhāsato”ti iminā sambandho,",
  "tika-vin11t0:784_9": "“etadaggaṃ bhagini pāricariyānaṃ yā mādisaṃ sīlavantaṃ kalyāṇadhammaṃ brahmacāriṃ etena dhammena paricareyyā”ti",
  "tika-vin11t0:784_10": "attano methunadhammena pāricariyāya guṇaṃ ānisaṃsaṃ kathentassāti vuttaṃ hoti.",
  "tika-vin11t0:784_11": "Tasmiṃyeva khaṇeti tasmiṃ bhaṇitakkhaṇeyeva.",
  "tika-vin11t0:784_12": "Sā ce jānātīti yaṃ uddissa abhāsi,",
  "tika-vin11t0:784_13": "sace sā vacanasamanantarameva jānāti.",
  "tika-vin11t0:785_0": "364.",
  "tika-vin11t0:785_1": "Sā manussitthī no jānāti ce,",
  "tika-vin11t0:785_2": "tassa thullaccayanti sambandho.",
  "tika-vin11t0:785_3": "Yakkhipetidevīsu jānantīsu,",
  "tika-vin11t0:785_4": "paṇḍake ca jānante attakāmapāricariyāya vaṇṇaṃ bhāsato tassa bhikkhuno thullaccayaṃ hotīti yojanā.",
  "tika-vin11t0:785_5": "Seseti purisatiracchānagatavisaye,",
  "tika-vin11t0:785_6": "yakkhiādīnaṃ ajānanavisaye ca attakāmapāricariyāya vaṇṇaṃ bhāsato tassa āpatti dukkaṭaṃ hotīti yojanā.",
  "tika-vin11t0:786_0": "365.",
  "tika-vin11t0:786_1": "Cīvarādīhīti cīvarapiṇḍapātādīhi.",
  "tika-vin11t0:786_2": "Vatthukāmehīti taṇhāya vatthubhāvena vatthū ca kāmitattā kāmāti ca saṅkhātehi paccayehi.",
  "tika-vin11t0:787_0": "366.",
  "tika-vin11t0:787_1": "Rāgo eva rāgatā.",
  "tika-vin11t0:787_2": "“Rāgitā”ti vā pāṭho,",
  "tika-vin11t0:787_3": "rāgo assa atthīti rāgī,",
  "tika-vin11t0:787_4": "tassa bhāvo rāgitā,",
  "tika-vin11t0:787_5": "attakāmapāricariyāya rāgoti attho.",
  "tika-vin11t0:787_6": "Obhāsoti attakāmapāricariyāya guṇabhaṇanaṃ.",
  "tika-vin11t0:787_7": "Tena rāgenāti kāmapāricariyāya rāgena.",
  "tika-vin11t0:787_8": "Khaṇe tasminti bhaṇitakkhaṇe.",
  "tika-vin11t0:787_9": "Vijānananti yaṃ manussitthiṃ uddissa attakāmapāricariyāya vaṇṇaṃ bhaṇati,",
  "tika-vin11t0:787_10": "tāya tassa vacanatthassa vijānananti vuttaṃ hoti.",
  "tika-vin11t0:788_0": "367.",
  "tika-vin11t0:788_1": "Pañcaṅgānīti manussitthitā,",
  "tika-vin11t0:788_2": "taṃsaññitā,",
  "tika-vin11t0:788_3": "pāricariyāya rāgitā,",
  "tika-vin11t0:788_4": "tena rāgena obhāsanaṃ,",
  "tika-vin11t0:788_5": "khaṇe tasmiṃ vijānananti imāni ettha attakāmapāricariyasikkhāpade pañca aṅgāni,",
  "tika-vin11t0:788_6": "pañca āpattikāraṇānīti attho.",
  "tika-vin11t0:788_7": "Assāti attakāmapāricariyasikkhāpadassa.",
  "tika-vin11t0:789_0": "Attakāmapāricariyakathāvaṇṇanā.",
  "tika-vin11t0:790_0": "368.",
  "tika-vin11t0:790_1": "“Paṭiggaṇhātī”tiādikiriyāttayopādānasāmatthiyena tikkhattuṃ paṭipādanakaṃ “yo bhikkhū”ti ca “garu hotī”ti",
  "tika-vin11t0:790_2": "padasāmatthiyena “tassā”ti ca labbhamānattā tividhehi saha “yo bhikkhu purisassa sandesaṃ paṭiggaṇhāti,",
  "tika-vin11t0:790_3": "vīmaṃsati paccāharati ce,",
  "tika-vin11t0:790_4": "tassa garu hotī”ti ekaṃ vākyaṃ hoti.",
  "tika-vin11t0:790_5": "Evaṃ “itthiyāpi vā”ti iminā yojanāyapi ekaṃ vākyaṃ hotīti imissā gāthāya vākyadvayaṃ yujjati.",
  "tika-vin11t0:791_0": "Idha sandesakkamañca yojanākkamañca jānanatthaṃ paṭhamaṃ tāva itthīnañca bhariyānañca pabhedo ca sarūpañca vibhāvīyati –",
  "tika-vin11t0:791_1": "tesu itthiyo dasavidhā honti.",
  "tika-vin11t0:791_2": "Yathāha padabhājane “dasa itthiyo māturakkhitā piturakkhitā mātāpiturakkhitā bhāturakkhitā bhaginirakkhitā",
  "tika-vin11t0:791_3": "ñātirakkhitā gottarakkhitā dhammarakkhitā sārakkhā saparidaṇḍā”ti.",
  "tika-vin11t0:791_4": "Bhariyā ca dasavidhā honti.",
  "tika-vin11t0:791_5": "Yathāha padabhājane “dasa bhariyāyo dhanakkītā chandavāsinī bhogavāsinī odapattakinī obhaṭacumbaṭā dāsī",
  "tika-vin11t0:791_6": "ca bhariyā ca kammakārī ca bhariyā ca dhajāhaṭā muhuttikā”ti.",
  "tika-vin11t0:791_7": "Imāsaṃ pabhedo ca sarūpāni ca saṅkhepato evaṃ veditabbāni –",
  "tika-vin11t0:792_0": "Purisehi saha yathā saṃvāsaṃ na karoti,",
  "tika-vin11t0:792_1": "evaṃ mātarā rakkhitā māturakkhitā.",
  "tika-vin11t0:792_2": "Yathāha “māturakkhitā nāma mātā rakkhati gopeti issariyaṃ kāreti vasaṃ vattetī”ti.",
  "tika-vin11t0:792_3": "Piturakkhitādīsupi eseva nayo.",
  "tika-vin11t0:792_4": "Tattha yasmiṃ koṇḍaññādigotte jātā,",
  "tika-vin11t0:792_5": "tasmiṃyeva gotte jātehi rakkhitā gottarakkhitā.",
  "tika-vin11t0:792_6": "Yathāha “gottarakkhitā nāma sagottā rakkhantī”tiādi.",
  "tika-vin11t0:792_7": "Ekaṃ satthāraṃ uddissa pabbajitehi vā ekagaṇapariyāpannehi vā rakkhitā dhammarakkhitā nāma.",
  "tika-vin11t0:792_8": "Yathāha “dhammarakkhitā nāma sahadhammikā rakkhantī”tiādi.",
  "tika-vin11t0:792_9": "Sārakkhā nāma “gabbhepi pariggahitā hoti ‘mayhaṃ esā’ti antamaso mālāguḷaparikkhittāpī”ti pāḷiyaṃ vuttasarūpā.",
  "tika-vin11t0:792_10": "Saparidaṇḍā nāma “kehici daṇḍo ṭhapito hoti ‘yo itthannāmaṃ itthiṃ gacchati,",
  "tika-vin11t0:792_11": "tassa ettako daṇḍo”ti vuttasarūpāti ayaṃ dasannaṃ itthīnaṃ sarūpasaṅkhepo.",
  "tika-vin11t0:792_12": "Imāsu dasasu sārakkhasaparidaṇḍānaṃ dvinnaṃ parapurisasevāyaṃ micchācāro hoti,",
  "tika-vin11t0:792_13": "itarāsaṃ na hoti.",
  "tika-vin11t0:792_14": "Imā dasapi pañcasīlaṃ rakkhantehi agamanīyā.",
  "tika-vin11t0:793_0": "Dasasu bhariyāsu “dhanakkītā nāma dhanena kiṇitvā vāsetī”ti vuttattā bhariyabhāvāya appakaṃ vā bahuṃ vā dhanaṃ datvā gahitā dhanakkītā nāma.",
  "tika-vin11t0:793_1": "“Chandavāsinī nāma piyo piyaṃ vāsetī”ti vuttattā attaruciyā saṃvasitena purisena sampaṭicchitā chandavāsinī nāma.",
  "tika-vin11t0:793_2": "“Bhogavāsinī nāma bhogaṃ datvā vāsetī”ti vuttattā udukkhalamusalādigehopakaraṇaṃ labhitvā bhariyabhāvaṃ gacchantī janapaditthī bhogavāsinī nāma.",
  "tika-vin11t0:793_3": "“Paṭavāsinī nāma paṭaṃ datvā vāsetī”ti vuttattā nivāsanamattaṃ vā pārupanamattaṃ vā laddhā bhariyabhāvaṃ gacchantī dalidditthī paṭavāsinī nāma.",
  "tika-vin11t0:793_4": "Odapattakinī nāma “udakapattaṃ āmasitvā vāsetī”ti vuttattā “idaṃ udakaṃ viya saṃsaṭṭhā abhejjā hothā”ti",
  "tika-vin11t0:793_5": "vatvā ekasmiṃ udakapatte purisena saddhiṃ hatthaṃ otāretvā bhariyabhāvaṃ nīto mātugāmo vuccati.",
  "tika-vin11t0:793_6": "“Obhaṭacumbaṭā nāma cumbaṭaṃ oropetvā vāsetī”ti vuttattā sīsato cumbaṭaṃ oropetvā bhariyabhāvamupanītā kaṭṭhahārikādiitthī obhaṭacumbaṭā nāma.",
  "tika-vin11t0:793_7": "Dāsī ca bhariyā ca nāma “dāsī ceva hoti bhariyā cā”ti vuttattā bhariyaṃ katvā vāsitā “tasseva dāsī ca bhariyā cā”ti vuttā.",
  "tika-vin11t0:793_8": "Kammakārī ca bhariyā ca nāma “kammakārī ceva hoti bhariyā cā”ti vuttattā padhānitthinirapekkhena kuṭumbakiccaṃ",
  "tika-vin11t0:793_9": "kāretvā bhariyabhāvaṃ nītā bhariyā katakammā “kammakārī ca bhariyā cā”ti vuttā.",
  "tika-vin11t0:793_10": "“Dhajāhaṭā nāma karamarānītā vuccatī”ti vuttattā dhajaṃ ussāpetvā gacchantiyā mahāsenāya saddhiṃ gantvā",
  "tika-vin11t0:793_11": "paravisayaṃ vilumpantena pacchinditvā ānetvā bhariyabhāvamupanītā itthī dhajāhaṭā nāma.",
  "tika-vin11t0:793_12": "“Muhuttikā nāma taṅkhaṇikā vuccatī”ti vuttattā acirakālaṃ saṃvāsatthāya gahitā itthī muhuttikā nāmāti ayaṃ dasannaṃ bhariyānaṃ sarūpasaṅkhepo.",
  "tika-vin11t0:793_13": "Yathāvuttāsu dasasu itthīsu aññataraṃ dasannaṃ bhariyānaṃ aññataraṭṭhāne ṭhapanatthamadhippetabhāvaṃ",
  "tika-vin11t0:793_14": "vattuṃ purisena “gaccha bhante itthannāmaṃ māturakkhitaṃ brūhi ‘hohi kira itthannāmassa bhariyā dhanakkītā’ti”ādinā",
  "tika-vin11t0:793_15": "nayena dinnasandesaṃ “sādhu upāsakā”tiādinā nayena vacībhedaṃ katvā vā sīsakampanādivasena vā paṭiggaṇhātīti",
  "tika-vin11t0:793_16": "āha “paṭiggaṇhāti sandesaṃ purisassā”ti.",
  "tika-vin11t0:794_0": "Ettha purisassāti upalakkhaṇattā “purisassa mātā bhikkhuṃ pahiṇatī”tiādinā nayena pāḷiyaṃ vuttapurisassa mātāpituādayo ca gahetabbā.",
  "tika-vin11t0:794_1": "Vīmaṃsatīti evaṃ paṭiggahitasāsanaṃ tassāyeva ekaṃsena avirādhetvā vadantassa mātāpituādīnamaññatarassa vā ārocetīti attho.",
  "tika-vin11t0:794_2": "Etthāpi vīmaṃsatīti upalakkhaṇattā “paṭiggaṇhāti antevāsiṃ vīmaṃsāpetvā attanā paccāharati,",
  "tika-vin11t0:794_3": "āpatti saṅghādisesassā”ti vuttattā vīmaṃsāpetītipi gahetabbaṃ.",
  "tika-vin11t0:794_4": "Paccāharatīti tathā āhaṭaṃ sāsanaṃ sutvā tassā itthiyā sampaṭicchite ca asampaṭicchite ca lajjāya tuṇhībhūtāya",
  "tika-vin11t0:794_5": "ca taṃ pavattiṃ paccāharitvā ācikkhatīti vuttaṃ hoti.",
  "tika-vin11t0:794_6": "Idhāpi paccāharatīti upalakkhaṇattā “paṭiggaṇhāti vīmaṃsati antevāsiṃ paccāharāpeti,",
  "tika-vin11t0:794_7": "āpatti saṅghādisesassā”ti vuttattā paccāharāpetīti ca gahetabbaṃ.",
  "tika-vin11t0:795_0": "“Itthiyāpi vā”ti iminā yojetvā gahitadutiyavākye ca evameva attho vattabbo.",
  "tika-vin11t0:795_1": "Tattha sandesakkamo pana “māturakkhitā bhikkhuṃ pahiṇati ‘gaccha bhante itthannāmaṃ brūhi ‘homi itthannāmassa",
  "tika-vin11t0:795_2": "bhariyā dhanakkītā’ti”ādipāḷinayena daṭṭhabbo.",
  "tika-vin11t0:795_3": "Etthāpi “vīmaṃsāpeti paccāharāpetī”ti idañca vuttanayeneva gahetabbaṃ.",
  "tika-vin11t0:795_4": "Iminā niyāmena dasannaṃ itthīnaṃ nāmaṃ visuṃ visuṃ vatvā dasannaṃ bhariyānaṃ aññataratthāya dīyamānasandesakkamo yojetabbo.",
  "tika-vin11t0:795_5": "Idhāpi itthiyāpi vāti upalakkhaṇattā “māturakkhitāya mātā bhikkhuṃ pahiṇati ‘gaccha bhante itthannāmaṃ",
  "tika-vin11t0:795_6": "brūhi ‘hotu itthannāmassa bhariyā dhanakkītā”tiādipāḷivasena itthiyā mātupituādīnañca sandesakkamo yojetabbo.",
  "tika-vin11t0:796_0": "370.",
  "tika-vin11t0:796_1": "Taṃ pavattiṃ.",
  "tika-vin11t0:796_2": "Sañcarittā sañcaraṇahetu.",
  "tika-vin11t0:796_3": "Na muccatīti itthipurisānaṃ antare sāsanaṃ paṭiggahetvā sañcaraṇahetu āpajjitabbasaṅghādisesato na muccatīti attho.",
  "tika-vin11t0:797_0": "371.",
  "tika-vin11t0:797_1": "Aññaṃ vāti mātāpiturakkhitādīsu aññataraṃ vā.",
  "tika-vin11t0:797_2": "“Bhāsato”ti likhanti.",
  "tika-vin11t0:797_3": "“Pesito”ti iminā viruddhattā taṃ pahāya “bhāsatī”ti pāṭho gahetabbo.",
  "tika-vin11t0:797_4": "Pāṭhaseso vā kātabbo.",
  "tika-vin11t0:797_5": "“Yo aññaṃ bhāsati ce,",
  "tika-vin11t0:797_6": "tassa bhāsatoti yojanā”ti nissandehe vuttaṃ.",
  "tika-vin11t0:797_7": "“Mātarā rakkhitaṃ itthiṃ ‘gaccha brūhī’ti yo pesito hoti,",
  "tika-vin11t0:797_8": "tassa piturakkhitaṃ vā aññaṃ vā bhāsato visaṅketovā”ti,",
  "tika-vin11t0:797_9": "“mātarā…pe…",
  "tika-vin11t0:797_10": "brūhī’ti pesito hutvā piturakkhitaṃ vā aññaṃ vā bhāsato visaṅketovā”ti yojanā yuttatarāti amhākaṃ khanti.",
  "tika-vin11t0:798_0": "372.",
  "tika-vin11t0:798_1": "Paṭiggaṇhanatādīhīti paṭiggaṇhanameva paṭiggaṇhanatā. Ādi-",
  "tika-vin11t0:798_2": "saddena vīmaṃsanapaccāharaṇāni gahitāni.",
  "tika-vin11t0:798_3": "Sañcaritteti sañcaraṇe.",
  "tika-vin11t0:798_4": "Samāpanneti gate sati.",
  "tika-vin11t0:798_5": "Garukāpattimādiseti ettha “tassā”ti seso.",
  "tika-vin11t0:798_6": "Ādiseti katheyya.",
  "tika-vin11t0:799_0": "373.",
  "tika-vin11t0:799_1": "Dvīhi thullaccayaṃ vuttanti ettha dvīhi dvīhi aṅgehi sañcaritte samāpanne thullaccayaṃ vuttanti gahetabbaṃ.",
  "tika-vin11t0:799_2": "“Paṭiggaṇhāti vīmaṃsati na paccāharati,",
  "tika-vin11t0:799_3": "āpatti thullaccayassa.",
  "tika-vin11t0:799_4": "Paṭiggaṇhāti na vīmaṃsati paccāharati,",
  "tika-vin11t0:799_5": "āpatti thullaccayassa.",
  "tika-vin11t0:799_6": "Na paṭiggaṇhāti vīmaṃsati paccāharati,",
  "tika-vin11t0:799_7": "āpatti thullaccayassā”ti dvīhi dvīhi aṅgehi thullaccayaṃ vuttanti attho.",
  "tika-vin11t0:799_8": "Paṇḍakādīsūti paṇḍakayakkhipetīsu.",
  "tika-vin11t0:799_9": "Tīhipi aṅgehi sañcaritte samāpanne thullaccayaṃ vuttanti yojanā.",
  "tika-vin11t0:800_0": "Ekenevāti ekeneva aṅgena.",
  "tika-vin11t0:800_1": "Sabbatthāti māturakkhitādīsu sabbamātugāmesu ca vinītavatthumhi “tena kho pana samayena aññataro puriso",
  "tika-vin11t0:800_2": "aññataraṃ bhikkhuṃ āṇāpesi ‘gaccha bhante itthannāmaṃ itthiṃ vīmaṃsā’ti.",
  "tika-vin11t0:800_3": "So gantvā manusse pucchi ‘kahaṃ itthannāmā’ti.",
  "tika-vin11t0:800_4": "Suttā bhanteti…pe…",
  "tika-vin11t0:800_5": "matā bhanteti.",
  "tika-vin11t0:800_6": "Nikkhantā bhanteti.",
  "tika-vin11t0:800_7": "Anitthī bhanteti.",
  "tika-vin11t0:800_8": "Itthipaṇḍakā bhanteti.",
  "tika-vin11t0:800_9": "Tassa kukkuccaṃ ahosi.",
  "tika-vin11t0:800_10": "Anāpatti bhikkhu saṅghādisesassa,",
  "tika-vin11t0:800_11": "āpatti dukkaṭassā”ti āgatāsu suttādīsu pañcasu ca.",
  "tika-vin11t0:801_0": "374.",
  "tika-vin11t0:801_1": "Anāpatti pakāsitāti cetiyādīsu kattabbaṃ nissāya itthiyā purisassa,",
  "tika-vin11t0:801_2": "purisena ca itthiyā dinnasāsanaṃ paṭiggahetvā vīmaṃsitvā paccāharitvā ārocentassa anāpattibhāvo “anāpatti",
  "tika-vin11t0:801_3": "saṅghassa vā cetiyassa vā gilānassa vā karaṇīyena gacchati,",
  "tika-vin11t0:801_4": "ummattakassa ādikammikassā”ti pāḷiyaṃ vuttāti attho.",
  "tika-vin11t0:802_0": "375.",
  "tika-vin11t0:802_1": "Tathā tassāti manussajātikāya tassā.",
  "tika-vin11t0:802_2": "Nanālaṃvacanīyatāti “mamāya”nti vā niggahapaggahe vā nirāsaṅkaṃ vattuṃ nāharatīti alaṃvacanīyā, assāmikā,",
  "tika-vin11t0:802_3": "sā hi kenaci “mayhaṃ esā”ti vattuṃ vā nirāsaṅkena niggahapaggahavacanaṃ vā vattuṃ asakkuṇeyyā,",
  "tika-vin11t0:802_4": "alaṃvacanīyā na bhavatīti nālaṃvacanīyā,",
  "tika-vin11t0:802_5": "sassāmikā,",
  "tika-vin11t0:802_6": "sā hi sāmikena tathā kātuṃ sakkuṇeyyāti nālaṃvacanīyā,",
  "tika-vin11t0:802_7": "nālaṃvacanīyā na bhavatīti nanālaṃvacanīyā,",
  "tika-vin11t0:802_8": "alaṃvacanīyapadena vuttā assāmikā eva,",
  "tika-vin11t0:802_9": "paṭisedhā dve pakatimatthaṃ gamayantīti,",
  "tika-vin11t0:802_10": "nanālaṃvacanīyāya bhāvo nanālaṃvacanīyatā,",
  "tika-vin11t0:802_11": "nirāsaṅkena avacanīyatā assāmikabhāvoti vuttaṃ hoti.",
  "tika-vin11t0:802_12": "Sañcarittavasena bhikkhunā vacanīyā na hotīti vā “alaṃvacanīyā”tipi gahetabbameva.",
  "tika-vin11t0:802_13": "Paṭiggaṇhanatādīnaṃ vasāti ettha cakāro luttaniddiṭṭho.",
  "tika-vin11t0:802_14": "Tato paṭiggaṇhanavīmaṃsanapaccāharaṇasaṅkhātānaṃ tiṇṇaṃ aṅgānaṃ vasena ca pubbe vuttamanussitthitā nanālaṃvacanīyatāti",
  "tika-vin11t0:802_15": "vuttānaṃ dvinnaṃ aṅgānaṃ vasena ca idaṃ sikkhāpadaṃ āpattikāraṇehi pañcahi aṅgehi yuttanti attho.",
  "tika-vin11t0:803_0": "376.",
  "tika-vin11t0:803_1": "Idaṃ sañcarittasikkhāpadaṃ.",
  "tika-vin11t0:803_2": "Atha vā liṅgavipallāsena ca ayaṃ saṅghādisesoti gahetabbo. Kāyato, vācato,",
  "tika-vin11t0:803_3": "kāyavācato,",
  "tika-vin11t0:803_4": "kāyacittato,",
  "tika-vin11t0:803_5": "vācācittato,",
  "tika-vin11t0:803_6": "kāyavācācittato vā uppajjanato chasamuṭṭhānaṃ.",
  "tika-vin11t0:803_7": "Tato eva acittakamudīritaṃ.",
  "tika-vin11t0:803_8": "Missakasamuṭṭhānañhi acittakaṃ.",
  "tika-vin11t0:803_9": "Avasesacittesupi yasmiṃ citte asati acittakaṃ nāma hoti,",
  "tika-vin11t0:803_10": "taṃ dassetumāha “alaṃvacaniyattaṃ vā”tiādi.",
  "tika-vin11t0:803_11": "Gāthābandhavasena rasso,",
  "tika-vin11t0:803_12": "“alaṃvacanīyatta”nti gahetabbaṃ.",
  "tika-vin11t0:803_13": "Yo sandesaṃ peseti,",
  "tika-vin11t0:803_14": "tasmiṃ paṭibaddhabhāvanti attho.",
  "tika-vin11t0:803_15": "Paṇṇattiṃ vāti sañcarittasikkhāpadasaṅkhātaṃ paṇṇattiṃ vā ajānato acittakamudīritanti sambandho.",
  "tika-vin11t0:804_0": "377.",
  "tika-vin11t0:804_1": "Sāsananti mātugāmassa,",
  "tika-vin11t0:804_2": "purisassa vā sāsanaṃ.",
  "tika-vin11t0:804_3": "Kāyavikārenāti sīsakampanādinā kāyavikārena.",
  "tika-vin11t0:804_4": "Gahetvāti paṭiggahetvā.",
  "tika-vin11t0:804_5": "Taṃ upagammāti paṭiggahitasāsanaṃ yassa vattabbaṃ hoti,",
  "tika-vin11t0:804_6": "taṃ mātugāmaṃ,",
  "tika-vin11t0:804_7": "purisaṃ vā upagamma.",
  "tika-vin11t0:804_8": "Vīmaṃsitvāti taṃ kiccaṃ tīretvā.",
  "tika-vin11t0:804_9": "Harantassāti paccāharantassa.",
  "tika-vin11t0:804_10": "Kāyato siyāti vacībhedaṃ vinā paṭiggahaṇādīnaṃ kāyeneva katattā kāyasamuṭṭhānatova saṅghādiseso hotīti attho.",
  "tika-vin11t0:805_0": "378.",
  "tika-vin11t0:805_1": "Itthiyā vacanaṃ sutvāti yojanā.",
  "tika-vin11t0:805_2": "Yathā nisinnovāti pakatiyā nisinnaṭṭhāneyeva nisinno.",
  "tika-vin11t0:805_3": "Taṃ vacanaṃ.",
  "tika-vin11t0:805_4": "Tatthevāgatassevāti yattha nisinno itthiyā sāsanaṃ paṭiggaṇhi,",
  "tika-vin11t0:805_5": "tameva āsanaṃ avijahitvā attanā nisinnaṭṭhānameva āgatassa sannisitabbapurisasseva,",
  "tika-vin11t0:805_6": "ettha “ārocetvā”ti pāṭhaseso.",
  "tika-vin11t0:805_7": "Puna “ārocentassā”ti idaṃ tatthevāgatāya tassā eva itthiyā evaṃ yojetabbaṃ.",
  "tika-vin11t0:805_8": "Sāsanaṃ datvā gantvā puna tattheva āgatassa mātugāmasseva ñātamanantaraṃ kāyikakiriyaṃ vinā vacaneneva ārocentassāti attho.",
  "tika-vin11t0:805_9": "Idaṃ itthiyā sāsanaṃ paṭiggahaṇādivasena vuttaṃ.",
  "tika-vin11t0:806_0": "Atha vā purisassa vacanaṃ sutvā yathānisinnova taṃ vacanaṃ itthiyā ārocetvā puna tatthevāgatasseva purisassa",
  "tika-vin11t0:806_1": "ārocentassāti evaṃ purisasandesaṃ paṭiggahaṇādivasenāpi yojanā kātabbā.",
  "tika-vin11t0:806_2": "Ettha ca tatthevāgatassāti upalakkhaṇaṃ.",
  "tika-vin11t0:806_3": "Sāsanavacanamatteneva paṭiggahetvā,",
  "tika-vin11t0:806_4": "kiccantarena gantvā vā yadicchāvasena diṭṭhaṭṭhāne vā vatvā punapi tattheva diṭṭhaṭṭhāne puna ārocentassa ca vacaneneva samuṭṭhānabhāvo veditabbo.",
  "tika-vin11t0:807_0": "379. “Alaṃ…pe…",
  "tika-vin11t0:807_1": "ajānato”ti acittakattakāraṇaṃ vuttameva,",
  "tika-vin11t0:807_2": "kasmā puna “ajānantassa paṇṇatti”nti vuttanti ce?",
  "tika-vin11t0:807_3": "Tadubhayassāpi visuṃ kāraṇābhāvaṃ viññāpetuṃ vuttanti veditabbaṃ.",
  "tika-vin11t0:807_4": "Naṃ vidhinti sāsanaṃ paṭiggahetvā āharitvā ārocetvā paccāharitvā ārocanasaṅkhātaṃ vidhānaṃ.",
  "tika-vin11t0:807_5": "Arahatopīti khīṇāsavassapi,",
  "tika-vin11t0:807_6": "sekhaputhujjanānaṃ pagevāti ayamattho sambhāvanatthena api-",
  "tika-vin11t0:807_7": "saddena jotito.",
  "tika-vin11t0:808_0": "380.",
  "tika-vin11t0:808_1": "Jānitvāti alaṃvacanīyabhāvaṃ vā paṇṇattiṃ vā ubhayameva vā jānitvā.",
  "tika-vin11t0:808_2": "Tathāti kāyavācato karontassāti iminā yojetabbaṃ.",
  "tika-vin11t0:808_3": "Sacittakehīti yathāvuttacittena sacittakehi.",
  "tika-vin11t0:808_4": "Tehevāti kāyādīhi tehi eva,",
  "tika-vin11t0:808_5": "“tīhevā”tipi pāṭho.",
  "tika-vin11t0:809_0": "Sañcarittakathāvaṇṇanā.",
  "tika-vin11t0:810_0": "381- 2.",
  "tika-vin11t0:810_1": "Sayaṃyācitakehevāti ettha “upakaraṇehī”ti pāṭhaseso,",
  "tika-vin11t0:810_2": "“purisaṃ dethā”tiādinā nayena attanāva yācitvā gahitehi upakaraṇehevāti attho.",
  "tika-vin11t0:810_3": "Yathāha “saññācikā nāma sayaṃ yācitvā purisampi purisattakarampi goṇampi sakaṭampi vāsimpi parasumpi kuṭhārimpi kudālampi nikhādanampī”ti.",
  "tika-vin11t0:810_4": "Ettha eva-",
  "tika-vin11t0:810_5": "kārena ayācitaṃ nivatteti.",
  "tika-vin11t0:810_6": "Tena assāmikanti dīpitaṃ hoti.",
  "tika-vin11t0:810_7": "“Kuṭika”nti iminā “kuṭi nāma ullittā vā hoti avalittā vā ullittāvalittā vā”ti vuttattā bhūmito paṭṭhāya",
  "tika-vin11t0:810_8": "bhitticchadanāni paṭicchādetvā mattikāya vā sudhāya vā dvāravātapānādialepokāsaṃ ṭhapetvā anto littabhāvena",
  "tika-vin11t0:810_9": "ullittānāmakaṃ vā tathā bahi littabhāvena avalittānāmakaṃ vā anto ca bahi ca littabhāvena ullittāvalittānāmakaṃ",
  "tika-vin11t0:810_10": "vā kuṭinti vuttaṃ hoti.",
  "tika-vin11t0:811_0": "Appamāṇikanti “tatridaṃ pamāṇaṃ,",
  "tika-vin11t0:811_1": "dīghaso dvādasavidatthiyo sugatavidatthiyā,",
  "tika-vin11t0:811_2": "tiriyaṃ sattantarā”ti dīghaputhulānaṃ vuttappamāṇena atirekattā appamāṇikanti attho.",
  "tika-vin11t0:812_0": "Ettha ca tilakkhaṇaṃ paṭivijjhitvā tīṇi kilesamūlāni uppāṭetvā kālattayavatta sabbadhamme paṭivijjhitvā",
  "tika-vin11t0:812_1": "tibhuvanekapaṭisaraṇabhūtassa bhagavato dhammarājassa aṅgulaṃ pamāṇamajjhimapurisassa aṅgulato tivaṅgulaṃ hoti,",
  "tika-vin11t0:812_2": "ekā vidatthi tisso vidatthiyo honti,",
  "tika-vin11t0:812_3": "ekaṃ ratanaṃ tīṇi ratanāni hontīti evaṃ niyamitā sugatavidatthi ca vaḍḍhakiratanena diyaḍḍharatanappamāṇā hoti.",
  "tika-vin11t0:812_4": "Yathāha aṭṭhakathāyaṃ “sugatavidatthi nāma idāni majjhimassa purisassa tisso vidatthiyo vaḍḍhakihatthena diyaḍḍho hattho hotī”ti.",
  "tika-vin11t0:812_5": "Tasmā sugatavidatthiyā dvādasa vaḍḍhakihatthena aṭṭhārasa hatthā honti.",
  "tika-vin11t0:812_6": "“Dīghaso dvādasa vidatthiyo sugatavidatthiyāti bāhirimena mānenā”ti padabhājane vuttattā antimaṃ sudhālepaṃ",
  "tika-vin11t0:812_7": "aggahetvā thusamattikapariyantena vā mahāmattikapariyantena vā bāhirantato aṭṭhārasahatthappamāṇaṃ,",
  "tika-vin11t0:812_8": "“tiriyaṃ sattantarāti abbhantarimena mānenā”ti padabhājane vuttattā abbhantarimena puthulato dvādasaṅgulādhikadasahatthappamāṇañca",
  "tika-vin11t0:812_9": "kuṭiyā pamāṇanti gahetabbaṃ.",
  "tika-vin11t0:812_10": "Evaṃ ṭhitapamāṇato dīghato puthulato vā ubhato vā kesaggamattādhikāpi kuṭi āpattiyā aṅgaṃ hotīti dassetuṃ “appamāṇika”nti āhāti saṅkhepato veditabbaṃ.",
  "tika-vin11t0:813_0": "Attuddesanti uddisitabboti uddeso,",
  "tika-vin11t0:813_1": "attā uddeso etissāti attuddesā, kuṭi,",
  "tika-vin11t0:813_2": "taṃ attuddesaṃ.",
  "tika-vin11t0:813_3": "“Attuddesanti attano atthāyā”ti padabhājane vuttattā “mayhaṃ esā vāsatthāya bhavissatī”ti attānaṃ uddisitvāti attho.",
  "tika-vin11t0:813_4": "“Karontassā”ti idaṃ “kārayamānenāti karonto vā kārāpento vā”ti padabhājane vuttanayena payojakakattuno ca gahetabbattā upalakkhaṇanti gahetabbaṃ.",
  "tika-vin11t0:813_5": "Tathāti teneva pakārena,",
  "tika-vin11t0:813_6": "yehi assāmikatādīhi pakārehi yuttaṃ pamāṇātikkantaṃ kuṭiṃ karontassa āpatti,",
  "tika-vin11t0:813_7": "teheva pakārehi yuttaṃ adesitavatthukampi kuṭiṃ karontassāti.",
  "tika-vin11t0:813_8": "Iminā appamāṇikaṃ viya adesitavatthukampi visuṃyeva āpattiyā padhānaṅganti.",
  "tika-vin11t0:813_9": "Vasati etthāti vatthu, bhūmi,",
  "tika-vin11t0:813_10": "sā adesitā etissāti adesitavatthukā, kuṭi,",
  "tika-vin11t0:813_11": "taṃ adesitavatthukaṃ.",
  "tika-vin11t0:814_0": "Kiṃ vuttaṃ hoti?",
  "tika-vin11t0:814_1": "Tena kuṭikārena bhikkhunā kuṭivatthuṃ sodhetvā samatalaṃ kāretvā saṅghaṃ upasaṅkamitvā vuḍḍhānaṃ bhikkhūnaṃ",
  "tika-vin11t0:814_2": "pāde vanditvā ukkuṭikaṃ nisīditvā añjaliṃ paggahetvā “ahaṃ bhante saññācikāya kuṭiṃ kattukāmo assāmikaṃ",
  "tika-vin11t0:814_3": "attuddesaṃ,",
  "tika-vin11t0:814_4": "sohaṃ bhante saṅghaṃ kuṭivatthuolokanaṃ yācāmī”ti tikkhattuṃ vatvā yācitena saṅghena vā saṅghena ñattidutiyāya",
  "tika-vin11t0:814_5": "kammavācāya sammatehi byattehi paṭibalehi dvīhi bhikkhūhi vā tena saddhiṃ gantvā kuṭivatthuṃ oloketvā",
  "tika-vin11t0:814_6": "sārambhabhāvaṃ vā aparikkamanabhāvaṃ vā ubhayameva vā passantehi “māyidha karī”ti nivāretvā anārambhaṃ",
  "tika-vin11t0:814_7": "ce hoti saparikkamanaṃ,",
  "tika-vin11t0:814_8": "āgantvā saṅghassa ārocite kuṭikārakeneva bhikkhunā pubbe vuttanayena saṅghaṃ upasaṅkamitvā vuḍḍhānaṃ",
  "tika-vin11t0:814_9": "bhikkhūnaṃ pāde vanditvā ukkuṭikaṃ nisīditvā añjaliṃ paggahetvā “ahaṃ bhante saññācikāya kuṭiṃ kattukāmo",
  "tika-vin11t0:814_10": "assāmikaṃ attuddesaṃ,",
  "tika-vin11t0:814_11": "sohaṃ bhante saṅghaṃ kuṭivatthudesanaṃ yācāmī”ti tikkhattuṃ vatvā yācite vuḍḍhānumatena byattena bhikkhunā",
  "tika-vin11t0:814_12": "paṭibalena ñattidutiyāya kammavācāya desetvā niyyāditakuṭivatthussa abhāvā adesitavatthukaṃ,",
  "tika-vin11t0:814_13": "teneva assāmikatādipakārena yuttaṃ yathāvuttappakāraṃ kuṭikaṃ attanā yācitehi upakaraṇehi karontassa,",
  "tika-vin11t0:814_14": "kārāpentassa cāti vuttaṃ hoti.",
  "tika-vin11t0:815_0": "Dve saṅghādisesā hontīti “bhikkhū vā anabhineyya vatthudesanāya,",
  "tika-vin11t0:815_1": "pamāṇaṃ vā atikkāmeyya,",
  "tika-vin11t0:815_2": "saṅghādiseso”ti tulyabalatāsūcakena vā-",
  "tika-vin11t0:815_3": "saddena sampiṇḍitvā vuttaaṅgadvayasahitattā dve saṅghādisesā hontīti attho.",
  "tika-vin11t0:815_4": "Yathāha “bhikkhu kuṭiṃ karoti adesitavatthukaṃ pamāṇātikkantaṃ anārambhaṃ saparikkamanaṃ,",
  "tika-vin11t0:815_5": "āpatti dvinnaṃ saṅghādisesāna”nti ca “bhikkhukuṭiṃ karoti adesitavatthukaṃ anārambhaṃ saparikkamanaṃ,",
  "tika-vin11t0:815_6": "āpatti saṅghādisesassā”ti ca “bhikkhu kuṭiṃ karoti pamāṇātikkantaṃ anārambhaṃ saparikkamanaṃ,",
  "tika-vin11t0:815_7": "āpatti saṅghādisesassā”ti ca vuttattā dvīsu aṅgesu ekaṃ ce,",
  "tika-vin11t0:815_8": "ekova saṅghādiseso hotīti.",
  "tika-vin11t0:815_9": "Taṃ pana “sace ekavipannā sā,",
  "tika-vin11t0:815_10": "garukaṃ ekakaṃ siyā”ti vakkhati.",
  "tika-vin11t0:816_0": "Sārambhādīsūti ettha sārambha-",
  "tika-vin11t0:816_1": "saddo sopaddavapariyāyo.",
  "tika-vin11t0:816_2": "Yathāha aṭṭhakathāyaṃ “sārambhaṃ anārambhanti saupaddavaṃ anupaddava”nti.",
  "tika-vin11t0:816_3": "Ettha “setaṃ chāgamārabhetha yajamāno”ti payoge viya ā-",
  "tika-vin11t0:816_4": "pubbassa rabhassa hiṃsatthepi dissamānattā kattusādhano ārambha-",
  "tika-vin11t0:816_5": "saddo hiṃsakānaṃ kipillikādisattānaṃ vācako bhavatīti taṃsahitaṭṭhānaṃ sārambhaṃ nāma hoti.",
  "tika-vin11t0:816_6": "Teneva padabhājanepi vuttaṃ “sārambhaṃ nāma kipillikānaṃ vā āsayo hoti,",
  "tika-vin11t0:816_7": "upacikānaṃ vā,",
  "tika-vin11t0:816_8": "undūrānaṃ vā,",
  "tika-vin11t0:816_9": "ahīnaṃ vā,",
  "tika-vin11t0:816_10": "vicchikānaṃ vā,",
  "tika-vin11t0:816_11": "satapadīnaṃ vā,",
  "tika-vin11t0:816_12": "hatthīnaṃ vā,",
  "tika-vin11t0:816_13": "assānaṃ vā,",
  "tika-vin11t0:816_14": "sīhānaṃ vā,",
  "tika-vin11t0:816_15": "byagghānaṃ vā…pe…",
  "tika-vin11t0:816_16": "āsayo hotī”ti.",
  "tika-vin11t0:817_0": "Ādi-",
  "tika-vin11t0:817_1": "saddena aparikkamanaṃ saṅgaṇhāti.",
  "tika-vin11t0:817_2": "“Saparikkamanaṃ nāma sakkā hoti yathāyuttena sakaṭena anuparigantuṃ,",
  "tika-vin11t0:817_3": "samantā nisseṇiyā anuparigantuṃ,",
  "tika-vin11t0:817_4": "etaṃ saparikkamanaṃ nāmā”ti vuttalakkhaṇavipariyāyato nibbakosassa udakapātaṭṭhāne ekaṃ cakkaṃ ṭhapetvā",
  "tika-vin11t0:817_5": "itaraṃ cakkaṃ bahi ṭhapetvā kuṭiṃ parikkhipitvā āvajjiyamānassa goyuttasakaṭassa vā nisseṇiyaṃ ṭhatvā",
  "tika-vin11t0:817_6": "kuṭiṃ chādayamānānaṃ nisseṇiyā vā parato gamitumasakkuṇeyyattā aparikkamananti veditabbaṃ.",
  "tika-vin11t0:818_0": "Evaṃ vuttasārambhaaparikkamanasaṅkhātaaṅgadvayena yuttaṃ ce,",
  "tika-vin11t0:818_1": "dve dukkaṭāni honti.",
  "tika-vin11t0:818_2": "Yathāha “bhikkhu kuṭiṃ karoti desitavatthukaṃ pamāṇikaṃ sārambhaṃ aparikkamanaṃ,",
  "tika-vin11t0:818_3": "āpatti dvinnaṃ dukkaṭāna”nti. Ekaṃ ce,",
  "tika-vin11t0:818_4": "ekameva hoti.",
  "tika-vin11t0:818_5": "Yathāha “bhikkhu kuṭiṃ karoti desitavatthukaṃ pamāṇikaṃ sārambhaṃ saparikkamanaṃ,",
  "tika-vin11t0:818_6": "āpatti dukkaṭassa.",
  "tika-vin11t0:818_7": "Bhikkhu kuṭiṃ karoti desitavatthukaṃ pamāṇikaṃ anārambhaṃ aparikkamanaṃ,",
  "tika-vin11t0:818_8": "āpatti dukkaṭassā”ti etaṃ tayampi “sārambhādīsu dukkaṭa”nti sāmaññena saṅgahitanti daṭṭhabbaṃ.",
  "tika-vin11t0:819_0": "Ekaṃ aṅgaṃ pamāṇikattaṃ vā desitavatthukattaṃ vā vipannaṃ etissāti ekavipannā.",
  "tika-vin11t0:819_1": "Pubbe vuttatthānaṃ saṅghādisesādipadānamattho vuttanayeneva veditabbo.",
  "tika-vin11t0:819_2": "Sāti yathāvuttalakkhaṇakuṭi.",
  "tika-vin11t0:820_0": "383.",
  "tika-vin11t0:820_1": "Idāni imasmiṃ sikkhāpade aṭṭhuppattiyaṃ “te yācanabahulā viññattibahulā viharanti ‘purisaṃ detha purisattakaraṃ",
  "tika-vin11t0:820_2": "dethā”tiādipāḷiyā aṭṭhakathāyaṃ āgataṃ kappiyākappiyavinicchayaṃ saṅkhepato dassetumāha “purisa”ntiādi.",
  "tika-vin11t0:820_3": "Kammasahāyatthāyāti kismiñci kamme sahāyabhāvāya,",
  "tika-vin11t0:820_4": "kammakaraṇatthāyāti vuttaṃ hoti.",
  "tika-vin11t0:820_5": "“Itthannāmaṃ kammaṃ kātuṃ purisaṃ laddhuṃ vaṭṭatī”ti yācituṃ vaṭṭatīti attho.",
  "tika-vin11t0:820_6": "Yathāha aṭṭhakathāyaṃ “kammakaraṇatthāya ‘purisaṃ dethā’ti yācituṃ vaṭṭatī”ti.",
  "tika-vin11t0:820_7": "Mūlacchejjavasenāti sāmikānaṃ āyattabhāvasaṅkhātamūlassa chindanavasena,",
  "tika-vin11t0:820_8": "attano āyattabhāvakaraṇavasenāti vuttaṃ hoti.",
  "tika-vin11t0:821_0": "384.",
  "tika-vin11t0:821_1": "Avajjanti vajjarahitaṃ,",
  "tika-vin11t0:821_2": "niddosanti attho.",
  "tika-vin11t0:821_3": "Migaluddakamacchabandhakādīnaṃ sakakammaṃ vajjakammaṃ nāma.",
  "tika-vin11t0:821_4": "Tasmā migaluddakādayo hatthakammaṃ yācantena pana “tumhākaṃ hatthakammaṃ dethā”ti,",
  "tika-vin11t0:821_5": "“hatthakammaṃ dātabba”nti sāmaññena avatvā “itthannāmaṃ kammaṃ dātabba”nti visesetvāyeva yācitabbaṃ.",
  "tika-vin11t0:821_6": "Luddake vā itare vā nikkamme ayācitvāpi yathāruci kammaṃ kārāpetuṃ vaṭṭati.",
  "tika-vin11t0:821_7": "Hatthakammayācanāya sabbathāpi kappiyabhāvaṃ dīpetuṃ taṃtaṃsippike yācitvā mahantampi pāsādaṃ kārāpentena",
  "tika-vin11t0:821_8": "hatthakamme yācite attano anokāsabhāvaṃ ñatvā aññesaṃ karontānaṃ dātabbaṃ mūlaṃ diyyamānaṃ adhivāsetuṃ",
  "tika-vin11t0:821_9": "vaṭṭatīti vitthārato aṭṭhakathāyaṃ vuttattā kusalānaṃ atthaṃ aparihāpentena kappiyena sāruppena payogena",
  "tika-vin11t0:821_10": "yācitabbaṃ.",
  "tika-vin11t0:821_11": "Yācitakammaṃ kātuṃ asamatthehi karontānaṃ diyyamānaṃ hatthakammamūlaṃ kammaṃ kārāpetvā kammakārake dassetvā dāpetabbaṃ.",
  "tika-vin11t0:821_12": "Evaṃ yācanāya anavajjabhāve aṭṭhakathāgataṃ kāraṇaṃ dassetumāha “hatthakammampī”tiādi. Pi-",
  "tika-vin11t0:821_13": "saddo avadhāraṇe,",
  "tika-vin11t0:821_14": "padapūraṇe vā. Hi-",
  "tika-vin11t0:821_15": "saddo hetumhi.",
  "tika-vin11t0:821_16": "Yasmā idaṃ hatthakammaṃ kiñci vatthu na hoti,",
  "tika-vin11t0:821_17": "tasmā anavajjameva hatthakammaṃ yācituṃ pana vaṭṭatīti.",
  "tika-vin11t0:822_0": "385.",
  "tika-vin11t0:822_1": "Ñātakādiketi ñātakapavārite.",
  "tika-vin11t0:822_2": "Ṭhapetvāti vajjetvā.",
  "tika-vin11t0:822_3": "Goṇamāyācamānassāti aññātakaappavārite tāvakālikaṃ vinā kevalaṃ kammakaraṇatthāya goṇaṃ yācantassa.",
  "tika-vin11t0:822_4": "Tesupīti ñātakādīsupi mūlacchejjena goṇamāyācanassa dukkaṭanti yojanā.",
  "tika-vin11t0:822_5": "“Tāvakālikanayena sabbattha vaṭṭatī”ti aṭṭhakathāvacanato yāva kammakaraṇakālaṃ,",
  "tika-vin11t0:822_6": "tāva niyametvā ñātakaaññātakapavāritaappavārite sabbepi yācituṃ vaṭṭati.",
  "tika-vin11t0:822_7": "Tathā yācitvā vā ayācitvā vā gahito ce,",
  "tika-vin11t0:822_8": "rakkhitvā paṭijaggitvā sāmikānaṃ niyyādetabbo,",
  "tika-vin11t0:822_9": "goṇe vā naṭṭhe visāṇe vā bhinne sāmikesu asampaṭicchantesu bhaṇḍadeyyaṃ.",
  "tika-vin11t0:823_0": "386.",
  "tika-vin11t0:823_1": "Demāti ettha “tumhāka”nti pāṭhaseso.",
  "tika-vin11t0:823_2": "“Vihārassa demā’ti vutte pana ‘ārāmikānaṃ ācikkhatha paṭijagganatthāyā’ti vattabba”nti aṭṭhakathāyaṃ vuttaṃ.",
  "tika-vin11t0:823_3": "Sakaṭavinicchayassāpi goṇavinicchayena samānattā taṃ avatvā visesamattameva dassetumāha “sakaṭaṃ…pe…",
  "tika-vin11t0:823_4": "vaṭṭatī”ti.",
  "tika-vin11t0:823_5": "“Tumhākaṃ demāti vutte”ti ānetvā sambandhitabbaṃ.",
  "tika-vin11t0:823_6": "Yathāha aṭṭhakathāyaṃ “tumhākameva demāti vutte dārubhaṇḍaṃ nāma sampaṭicchituṃ vaṭṭatī”ti.",
  "tika-vin11t0:824_0": "387.",
  "tika-vin11t0:824_1": "Kuṭhārādīsūti ettha ādi-",
  "tika-vin11t0:824_2": "saddena nikhādanaṃ saṅgaṇhāti.",
  "tika-vin11t0:824_3": "Ayaṃ nayo veditabboti pāṭhaseso.",
  "tika-vin11t0:824_4": "“Sakaṭaṃ goṇo viya tāvakālikaṃ akatvā aññātakaappavārite na yācitabbaṃ,",
  "tika-vin11t0:824_5": "mūlacchejjavasena aññātakaappavārite na yācitabbaṃ,",
  "tika-vin11t0:824_6": "tāvakālikaṃ yācitabba”nti vinicchayo ca “sakaṭaṃ…pe…",
  "tika-vin11t0:824_7": "vaṭṭatī”ti visesavinicchayo cāti ayaṃ nayo vāsiādīsu ca veditabboti attho.",
  "tika-vin11t0:824_8": "Anajjhāvutthakanti kenaci “mameta”nti apariggahitaṃ,",
  "tika-vin11t0:824_9": "“rakkhitagopitaṭṭhāneyeva hi viññatti nāma vuccatī”ti aṭṭhakathāvacanato arakkhitāgopitakanti vuttaṃ hoti.",
  "tika-vin11t0:824_10": "Aṭṭhakathāya valliādivinicchayampi vatvā “anajjhāvutthakaṃ pana yaṃ kiñci āharāpetuṃ vaṭṭatī”ti vuttattā",
  "tika-vin11t0:824_11": "sabbanti idha vuttagoṇādikañca vakkhamānavalliādikañca gahetabbaṃ.",
  "tika-vin11t0:824_12": "Iminā pubbe vuttavinicchayassa rakkhitagopitavisayattaṃ dīpitaṃ hoti.",
  "tika-vin11t0:824_13": "Harāpetumpi vaṭṭatīti ettha api-",
  "tika-vin11t0:824_14": "saddena pageva kenaci haritvā dinnanti dīpeti.",
  "tika-vin11t0:825_0": "388.",
  "tika-vin11t0:825_1": "Valliādimhīti ādi-",
  "tika-vin11t0:825_2": "saddena vettamuñjatiṇamattikā saṅgaṇhāti.",
  "tika-vin11t0:825_3": "Ettha muñjapabbajatiṇaṃ vinā gehacchādanatiṇaṃ tiṇaṃ nāma.",
  "tika-vin11t0:825_4": "Garubhaṇḍappahonaketi “valli aḍḍhabāhumattāpī”tiādinā nayena vuttalakkhaṇe garubhaṇḍappahonake.",
  "tika-vin11t0:825_5": "Paresaṃ santakeyevāti avadhāraṇena na anajjhāvutthake dukkaṭanti byatirekato dīpeti.",
  "tika-vin11t0:826_0": "389.",
  "tika-vin11t0:826_1": "Paccayesūti cīvarapiṇḍapātasenāsanasaṅkhātesu tīsu paccayesu. Eva-",
  "tika-vin11t0:826_2": "kārena gilānapaccayasaṅkhāte catutthapaccaye viññatti vaṭṭatīti dīpeti.",
  "tika-vin11t0:826_3": "Viññatti nāma “āhara,",
  "tika-vin11t0:826_4": "dehī”ti icchitapaccaye nāmaṃ vatvā yācanā.",
  "tika-vin11t0:826_5": "Aṭṭhakathāyaṃ vuttaṃ “sabbena sabbaṃ na vaṭṭatī”ti sāvadhāraṇatthaṃ dassetuṃ “na ca vaṭṭatī”ti vuttattā neva vaṭṭatīti attho gahetabbo.",
  "tika-vin11t0:827_0": "Viññattiyā alabbhamānabhāvena samattā paccayesu tīsu anantaraṃ sahaniddiṭṭhapaccayattayato tatiyapaccayeyeva",
  "tika-vin11t0:827_1": "labbhamānavisesaṃ dassetuṃ “tatiye parikathobhāsanimittāni ca labbhare”ti vuttattā avasiṭṭhadvaye pana",
  "tika-vin11t0:827_2": "parikathādayo na labbhantīti vuttaṃ hoti.",
  "tika-vin11t0:827_3": "Avutte catutthapaccayepi samuccayatthena ca-",
  "tika-vin11t0:827_4": "kārena parikathādittayaṃ labbhatīti siddhattā “tīsvevā”ti eva-",
  "tika-vin11t0:827_5": "kārena byatirekamukhena viññattiyā ca anuññātattā catutthe gilānapaccaye parikathobhāsanimittakammaviññattiyo vaṭṭantīti siddhaṃ.",
  "tika-vin11t0:827_6": "Ettāvatā catutthe paccaye parikathādayo cattāropi vaṭṭanti,",
  "tika-vin11t0:827_7": "tatiyapaccaye viññattiṃ vinā sesattayaṃ vaṭṭati,",
  "tika-vin11t0:827_8": "purimapaccayadvaye sabbampi na vaṭṭatīti vuttanti daṭṭhabbaṃ.",
  "tika-vin11t0:828_0": "Senāsanapaccaye parikathādikanti uposathāgārādikaraṇārahaṭṭhānaṃ oloketvā upāsakānaṃ suṇantānaṃ “imasmiṃ",
  "tika-vin11t0:828_1": "vata okāse evarūpaṃ senāsanaṃ kātuṃ vaṭṭatī”ti vā “yutta”nti vā “anurūpa”nti vā pavattā kathā parikathā nāma.",
  "tika-vin11t0:828_2": "“Upāsakā tumhe kattha vasathā”ti pucchitvā “pāsāde bhante”ti vutte “bhikkhūnaṃ pana upāsakā pāsādo na",
  "tika-vin11t0:828_3": "vaṭṭatī”tiādinā nayena pavattā kathā obhāso nāma.",
  "tika-vin11t0:828_4": "Upāsakesu passamānesu bhūmiyaṃ rajjuṃ pasāretvā bhūmiṃ bhājetvā khāṇuke ākoṭetvā “kimidaṃ bhante”ti vutte",
  "tika-vin11t0:828_5": "“ettha āvāsaṃ karoma upāsakā”tiādikā kathā nimittakathā nāma.",
  "tika-vin11t0:828_6": "Gilānapaccaye ca iminā nayena yathārahaṃ veditabbaṃ.",
  "tika-vin11t0:828_7": "Sabbametaṃ aṭṭhakathāya vuttaṃ.",
  "tika-vin11t0:829_0": "390- 3.",
  "tika-vin11t0:829_1": "Idāni kuṭikārassa bhikkhuno āpattidassanatthamāha “adesite”tiādi.",
  "tika-vin11t0:829_2": "Taṃ uttānatthameva.",
  "tika-vin11t0:829_3": "Nisentassāti pāsāṇe ghaṃsitvā tikhiṇaṃ karontassa.",
  "tika-vin11t0:829_4": "Pācittiyā sahāti “bhūtagāmapātabyatāya pācittiya”nti vuttapācittiyena saddhiṃ.",
  "tika-vin11t0:830_0": "Āpattinti pācittiyaṭṭhāne pācittiyañceva dukkaṭañca itaratra suddhapayogadukkaṭañcāti āpattiṃ.",
  "tika-vin11t0:831_0": "Yā panāti yā kuṭi.",
  "tika-vin11t0:831_1": "Paṭhame dutiyeti ettha “piṇḍehī”ti karaṇabahuvacanaṃ vibhattivacanavipariṇāmavasena “piṇḍe”ti bhummekavacanantaṃ katvā yojetabbaṃ,",
  "tika-vin11t0:831_2": "“nikkhitte”ti ajjhāharitabbaṃ,",
  "tika-vin11t0:831_3": "bhāvalakkhaṇe bhummaṃ,",
  "tika-vin11t0:831_4": "nikkhitte satīti attho.",
  "tika-vin11t0:832_0": "394.",
  "tika-vin11t0:832_1": "“Sace aññassā”ti padacchedo.",
  "tika-vin11t0:832_2": "Vippakatanti āraddhamaniṭṭhitaṃ.",
  "tika-vin11t0:832_3": "“Anāpattī”ti idaṃ niṭṭhite āpajjitabbasaṅghādisesābhāvaṃ sandhāyāha.",
  "tika-vin11t0:832_4": "Pubbapayogamattena hi pācittiyadukkaṭānipi honti,",
  "tika-vin11t0:832_5": "tāni pana desetabbāni.",
  "tika-vin11t0:832_6": "“Tathā”ti iminā “anāpattī”ti ākaḍḍhati,",
  "tika-vin11t0:832_7": "tena saṅghādisesāpattiyā abhāvato pubbabhāge āpannānaṃ pācittiyadukkaṭānaṃ desetabbatā ca dīpitā hoti.",
  "tika-vin11t0:832_8": "Taṃ kuṭinti taṃ vippakatakuṭiṃ.",
  "tika-vin11t0:833_0": "395. Aññaṃ bhojanasālādiṃ. Tathāti anāpattimāha.",
  "tika-vin11t0:834_0": "396.",
  "tika-vin11t0:834_1": "“Karoto”ti iminā “kārāpayato”tipi labbhati.",
  "tika-vin11t0:834_2": "Ubhayenāpi “kriyato”ti imassa kāraṇaṃ dasseti.",
  "tika-vin11t0:834_3": "“Appamāṇika”nti iminā saṅghādisesassa aṅgaṃ dasseti.",
  "tika-vin11t0:835_0": "397.",
  "tika-vin11t0:835_1": "Tanti “appamāṇika”nti evaṃ paccāmasati.",
  "tika-vin11t0:835_2": "“Kriyākriyato”ti idaṃ kuṭiyā karaṇañca vatthudesanāya akaraṇañca upādāya vuttaṃ.",
  "tika-vin11t0:836_0": "Kuṭikārasikkhāpadavaṇṇanā.",
  "tika-vin11t0:837_0": "398.",
  "tika-vin11t0:837_1": "Vatthuṃ adesetvāti sambandho,",
  "tika-vin11t0:837_2": "“tena vihārakārakena bhikkhunā vihāravatthuṃ sodhetvā saṅghaṃ upasaṅkamitvā”tiādinā padabhājane āgatanayena",
  "tika-vin11t0:837_3": "vihāraṃ kārāpentena bhikkhunā vihāravatthuṃ sodhetvā samatalaṃ kāretvā saṅghaṃ upasaṅkamma vuḍḍhānaṃ",
  "tika-vin11t0:837_4": "bhikkhūnaṃ pāde vanditvā ukkuṭikaṃ nisīditvā añjaliṃ paggahetvā “ahaṃ bhante mahallakaṃ vihāraṃ kattukāmo",
  "tika-vin11t0:837_5": "sassāmikaṃ attuddesaṃ,",
  "tika-vin11t0:837_6": "sohaṃ bhante saṅghaṃ vihāravatthuolokanaṃ yācāmī”ti tikkhattuṃ yācitvā laddhe vuḍḍhe vā bhikkhū ñattidutiyāya",
  "tika-vin11t0:837_7": "kammavācāya saṅghena sammate vā bhikkhū netvā kataparikammaṃ vihāravatthuṃ dassetvā kuṭivatthuolokane",
  "tika-vin11t0:837_8": "viya gatabhikkhūhi oloketvā sārambhādibhāvaṃ upaparikkhitvā anārambhasaparikkamanabhāvaṃ ñatvā āgantvā",
  "tika-vin11t0:837_9": "saṅghassa ārocite puna tena saṅghaṃ upasaṅkamitvā vuḍḍhānaṃ bhikkhūnaṃ pāde vanditvā ukkuṭikaṃ nisīditvā",
  "tika-vin11t0:837_10": "añjaliṃ paggahetvā “ahaṃ bhante mahallakaṃ vihāraṃ kattukāmo sassāmikaṃ attuddesaṃ,",
  "tika-vin11t0:837_11": "sohaṃ bhante saṅghaṃ vihāravatthudesanaṃ yācāmī”ti tikkhattuṃ yācitvā saṅghena ñattidutiyāya kammavācāya vihāravatthu desetabbaṃ,",
  "tika-vin11t0:837_12": "tathā akatvāti vuttaṃ hoti.",
  "tika-vin11t0:837_13": "Iha sārambhādi paṭhamasikkhāpade vuttanayeneva veditabbaṃ.",
  "tika-vin11t0:838_0": "Mahallakanti “sassāmikabhāvena saññācikakuṭito mahantabhāvo etassa atthīti mahallako.",
  "tika-vin11t0:838_1": "Yasmā vā vatthuṃ desāpetvā pamāṇātikkamenāpi kātuṃ vaṭṭati,",
  "tika-vin11t0:838_2": "tasmā pamāṇamahantatāyapi mahallako”ti aṭṭhakathāyaṃ vuttanayena mahantabhāvena yuttanti attho.",
  "tika-vin11t0:838_3": "Vihāranti “vihāro nāma ullitto vā hoti avalitto vā ullittāvalitto vā”ti padabhājane vuttappakāraṃ senāsananti attho.",
  "tika-vin11t0:838_4": "Viharanti asminti viggaho.",
  "tika-vin11t0:838_5": "Ullittādisarūpaṃ purimasikkhāpade vuttanayameva.",
  "tika-vin11t0:838_6": "Taṃ vihāraṃ yo kareyyāti yojanā.",
  "tika-vin11t0:838_7": "Kareyya vā kārāpeyya vāti pubbe vuttanayameva.",
  "tika-vin11t0:838_8": "Attavāsatthanti attano vāsaṃ paṭicca,",
  "tika-vin11t0:838_9": "iminā parassa vāsatthāya karoti,",
  "tika-vin11t0:838_10": "anāpattīti byatirekato viññāyati.",
  "tika-vin11t0:838_11": "“Garuka”nti ettha vatthudesanāya akārāpanena “ekova saṅghādiseso hotī”ti pubbe vuttavikappattayaṃ na gahetabbaṃ.",
  "tika-vin11t0:838_12": "Idañca vakkhati “pamāṇā…pe…",
  "tika-vin11t0:838_13": "saṅghādisesatā”ti.",
  "tika-vin11t0:839_0": "399.",
  "tika-vin11t0:839_1": "Kriyāsamuṭṭhānābhāvanti pamāṇātikkamepi āpattiyā asambhavato kiriyāsamuṭṭhānassa idha abhāvo ñātabbo. Kriya…pe…",
  "tika-vin11t0:839_2": "lakkhayeti ettha byatirekato adesitavatthukatāya akiriyāsamuṭṭhānatā anuññātā.",
  "tika-vin11t0:840_0": "Mahallakavihārakathāvaṇṇanā.",
  "tika-vin11t0:841_0": "401- 3.",
  "tika-vin11t0:841_1": "Tesūti catuvīsatiyā pārājikesu.",
  "tika-vin11t0:841_2": "Bhikkhuno anurūpāni ekūnavīsatīti bhikkhunīnaṃ paṭiniyatā ubbhajāṇumaṇḍalikādayo cattāro tadanulomāya",
  "tika-vin11t0:841_3": "vibbhantabhikkhuniyā saha pañca pārājike vinā bhikkhuno anurūpā sesā ekūnavīsati pārājikā.",
  "tika-vin11t0:842_0": "Imasmiṃ sikkhāpade padabhājane “pārājikena dhammenāti catunnaṃ aññatarenā”ti vuttanayassa idha “ekūnavīsatī”ti vacanaṃ virujjhatīti ce?",
  "tika-vin11t0:842_1": "Na virujjhati. Kasmā?",
  "tika-vin11t0:842_2": "Yasmā padabhājanaṃ pātimokkhuddesāgatamattaṃ gahetvā pavattaṃ,",
  "tika-vin11t0:842_3": "idaṃ pana buddhānumatiṃ gahetvā vinayapariyattipavattakānaṃ ācariyānaṃ mataṃ gahetvā pavattaṃ,",
  "tika-vin11t0:842_4": "tasmā na virujjhatīti gahetabbaṃ.",
  "tika-vin11t0:842_5": "Ācariyo sabbapārājikānaṃ “brahmacariyā cāveyya”nti vuttaanuddhaṃsanassa ekantasādhanattā bhikkhunīnaṃ",
  "tika-vin11t0:842_6": "paṭiniyatasānulomapārājikapañcakaṃ vinā avasesaṃ sabbaṃ saṅgaṇhi,",
  "tika-vin11t0:842_7": "teneva vinayaṭṭhakathāya gaṇṭhipadavivaraṇe “catunnaṃ aññatarenāti pātimokkhuddese eva āgate gahetvā vuttaṃ,",
  "tika-vin11t0:842_8": "itaresaṃ aññatarenāpi anuddhaṃsentassa saṅghādisesovā”ti vuttaṃ.",
  "tika-vin11t0:842_9": "Tasmā “anuddhaṃseyyā”ti pāṭhe adhippāyaṃ gahetvā pavattattā imesaṃ ācariyānaṃ mataṃ pamāṇanti gahetabbaṃ.",
  "tika-vin11t0:842_10": "“Tesu aññatarenā”ti vakkhamānattā “ekūnavīsatī”ti ettha “yānī”ti sāmatthiyā labbhati.",
  "tika-vin11t0:843_0": "Aññatarena amūlakenāti yojanā.",
  "tika-vin11t0:843_1": "Amūlakenāti codakassa dassanādīhi codanāmūlehi virahitattā amūlakaṃ,",
  "tika-vin11t0:843_2": "pārājikaṃ, tena.",
  "tika-vin11t0:843_3": "Yathāha aṭṭhakathāyaṃ “yaṃ pārājikaṃ codakena cuditakamhi puggale neva diṭṭhaṃ na sutaṃ na parisaṅkitaṃ,",
  "tika-vin11t0:843_4": "idaṃ etesaṃ dassanasavanaparisaṅkāsaṅkhātānaṃ mūlānaṃ abhāvena amūlakaṃ nāmā”ti.",
  "tika-vin11t0:843_5": "Ettha ca maṃsacakkhunā vā dibbacakkhunā vā diṭṭhaṃ diṭṭhaṃ nāma.",
  "tika-vin11t0:843_6": "Pakatisotena vā dibbasotena vā sutaṃ sutaṃ nāma.",
  "tika-vin11t0:843_7": "Cittena parisaṅkitaṃ parisaṅkitaṃ nāma.",
  "tika-vin11t0:843_8": "Taṃ tividhaṃ diṭṭhasutamutaparisaṅkitavasena.",
  "tika-vin11t0:844_0": "Tattha tādise kammaniye okāse mātugāmena saddhiṃ bhikkhuno aññathiyaṃ payogaṃ disvā aññathā gahetvā “vītikkamanaṃ",
  "tika-vin11t0:844_1": "nu khoyamakāsī”ti gahaṇaṃ diṭṭhaparisaṅkitaṃ nāma.",
  "tika-vin11t0:844_2": "Kuṭṭatirohite bhikkhumhi mātugāmassa saddaṃ sutvā tattha aññassa viññupurisassa sabbhāvaṃ ajānitvā “vītikkamanaṃ",
  "tika-vin11t0:844_3": "nu khoyamakāsī”ti evaṃ gahaṇaṃ sutaparisaṅkitaṃ nāma.",
  "tika-vin11t0:844_4": "Vihārapariyante taruṇamātugāmapurisānaṃ divasaṃ vītināmetvā gataṭṭhāne vippakiṇṇapupphāni oloketvā,",
  "tika-vin11t0:844_5": "maṃsasuragandhañca ghāyitvā “idaṃ kassa kamma”nti upaparikkhantena bhikkhuno cetiyapūjitamālāgandhassa",
  "tika-vin11t0:844_6": "pītāriṭṭhassa bhikkhuno sarīragandhaṃ ghāyitvā “taṃ etassa kammaṃ nu kho”ti kiriyamānasaṃsayo mutaparisaṅkitaṃ nāma.",
  "tika-vin11t0:844_7": "Evarūpassa diṭṭhasutaparisaṅkitamūlakassa abhāvato amūlakena pārājikenāti ayamettha saṅkhepo,",
  "tika-vin11t0:844_8": "vitthāro pana samantapāsādikāya vuttanayena daṭṭhabbo.",
  "tika-vin11t0:845_0": "Codetīti “pārājikaṃ dhammaṃ āpannosī”tiādivacanena sayaṃ codeti.",
  "tika-vin11t0:845_1": "Codāpanaṃ pana vakkhati.",
  "tika-vin11t0:845_2": "Cāvanacetano hutvāti “appeva nāma naṃ imamhā brahmacariyā cāveyya”nti uppannena paraṃ sāsanā cāvetukāmena cittena samannāgato hutvā.",
  "tika-vin11t0:845_3": "“Suddhaṃ vā asuddhaṃ vā”ti idaṃ “codetī”ti iminā vuttacodanākiriyāya kammaniddeso,",
  "tika-vin11t0:845_4": "“aññaṃ bhikkhu”nti seso,",
  "tika-vin11t0:845_5": "pārājikamanāpannaṃ vā āpannaṃ vā aññaṃ bhikkhunti attho.",
  "tika-vin11t0:845_6": "Yoti mātikāgatabhikkhu,",
  "tika-vin11t0:845_7": "“duṭṭho doso appatīto”ti idaṃ ajjhāharitabbaṃ,",
  "tika-vin11t0:845_8": "uppannena dosalesena sayaṃ dūsito,",
  "tika-vin11t0:845_9": "parañca dūsento pītisukhādīhi apagato yo bhikkhūti attho.",
  "tika-vin11t0:845_10": "Vakkhamānena “tassā”ti iminā sambandho.",
  "tika-vin11t0:846_0": "“Kate okāsamhī”ti padacchedo,",
  "tika-vin11t0:846_1": "okāsaṃ “kārāpetvā”ti pāṭhato antonītahetvatthatāya “kate”ti “kārite”ti etassa pariyāyo hoti,",
  "tika-vin11t0:846_2": "“okāsaṃ me karohi,",
  "tika-vin11t0:846_3": "ahaṃ taṃ vattukāmo”ti okāse kārāpiteti attho.",
  "tika-vin11t0:846_4": "“Akate okāse”ti padacchedo,",
  "tika-vin11t0:846_5": "pubbe vuttoyevattho.",
  "tika-vin11t0:846_6": "Dukkaṭāpattiyā sahāti okāsassa akārāpitattā dukkaṭāpattiyā saddhiṃ.",
  "tika-vin11t0:847_0": "404- 5.",
  "tika-vin11t0:847_1": "Koṇṭhosīti dhuttosi.",
  "tika-vin11t0:847_2": "Jeṭṭhabbatikosīti kālīdevīvataniyuttosi.",
  "tika-vin11t0:847_3": "Kālīdevī kira sirideviyā jeṭṭhā,",
  "tika-vin11t0:847_4": "tasmā tassā vatadharo jeṭṭhabbatiko vuccati.",
  "tika-vin11t0:847_5": "Taṃ pana vataṃ samādiyitvā pūrento sakalasarīre masiṃ makkhetvā kākapattāni muṭṭhiyaṃ katvā kālīdeviṃ",
  "tika-vin11t0:847_6": "phalake likhāpetvā taṃ kājakoṭiyaṃ bandhitvā ucchiṭṭhodakādiasucisannicitaoligallaṃ pavisitvā “dussīlosi",
  "tika-vin11t0:847_7": "nissīlosi sīlavirahitosī”ti thomento vicaratīti.",
  "tika-vin11t0:848_0": "Dussīlattā eva hīnajjhāsayatāya pāpadhammo lāmakasabhāvosi.",
  "tika-vin11t0:848_1": "Pūtinā kammena sīlavipattiyā anto paviṭṭhattā antopūti.",
  "tika-vin11t0:848_2": "Chahi dvārehi rāgādikilesānussavanena tintattā avassuto.",
  "tika-vin11t0:848_3": "Sesamettha uttānatthameva.",
  "tika-vin11t0:848_4": "Garukaṃ niddiseti ettha “katokāsamhī”ti ca “tatheva akatokāse,",
  "tika-vin11t0:848_5": "dukkaṭāpattiyā sahā”ti ca ānetvā sambandhitabbaṃ.",
  "tika-vin11t0:848_6": "Evamuttaratrāpi.",
  "tika-vin11t0:849_0": "406.",
  "tika-vin11t0:849_1": "Sammukhāti cuditakassa sammukhā,",
  "tika-vin11t0:849_2": "avidūreti attho.",
  "tika-vin11t0:849_3": "Hatthamuddāyāti muttapāṇādivasena.",
  "tika-vin11t0:849_4": "Taṃ hatthamuddāya kathitaṃ.",
  "tika-vin11t0:849_5": "Paroti yaṃ codesi,",
  "tika-vin11t0:849_6": "so cuditako paro.",
  "tika-vin11t0:849_7": "Bhikkhunoti codakassa bhikkhuno.",
  "tika-vin11t0:850_0": "407.",
  "tika-vin11t0:850_1": "Sammukhe ṭhatvāti cuditakassa āsanne ṭhatvā.",
  "tika-vin11t0:850_2": "“Codāpentassā”ti etassa kammabhāvato paroti idaṃ upayogantavasena sambandhitabbaṃ.",
  "tika-vin11t0:850_3": "Evamuttaratra.",
  "tika-vin11t0:850_4": "Kenacīti aññena kenaci puggalena.",
  "tika-vin11t0:850_5": "Tassa codakassa.",
  "tika-vin11t0:850_6": "“Codāpentassā”ti puna vacanaṃ niyamatthaṃ.",
  "tika-vin11t0:851_0": "408.",
  "tika-vin11t0:851_1": "Sopīti uggahāpitattā codanaṃ karonto itaro payojjakapuggalopi.",
  "tika-vin11t0:851_2": "Tesaṃ dvinnampīti payojakapayojjakānaṃ dvinnampi.",
  "tika-vin11t0:852_0": "409.",
  "tika-vin11t0:852_1": "Vuttaṭṭhānaṃ paṇṇaṃ vā sandesaṃ vā haranto dūto nāma,",
  "tika-vin11t0:852_2": "so “paṇṇaṃ vā sāsanaṃ vā pesetvā”ti iminā saṅgayhatīti tasmiṃ visuṃ avattabbepi “duta”nti vacanena nissaṭṭhadūtamāha.",
  "tika-vin11t0:852_3": "Paṇṇaṃ vā adatvā “evañca evañca vadā”ti sāsanañca adatvā “taṃ codehī”ti atthamattameva datvā nissaṭṭho bhikkhu idha “nissaṭṭhadūto”ti gahetabbo.",
  "tika-vin11t0:853_0": "Atha vā “dūta”nti iminā codetuṃ uggahāpetvā,",
  "tika-vin11t0:853_1": "tamanuggahāpetvā vā nissaṭṭho bhikkhu dūtoyeva gahetabbo.",
  "tika-vin11t0:853_2": "“Paṇṇa”nti iminā pabbajitassa vā apabbajitassa vā kassaci hatthe codanaṃ likhitvā dinnapaṇṇaṃ gahetabbaṃ.",
  "tika-vin11t0:853_3": "Sāsananti “pārājikaṃ āpanno”tiādinā nayena vatvā pesiyamānaṃ sāsanaṃ gahetabbaṃ.",
  "tika-vin11t0:853_4": "Idaṃ tayampi dūre nisīditvā aññehi kārāpanato “codāpentassā”ti āha.",
  "tika-vin11t0:853_5": "“Para”nti ānetvā sambandhitabbaṃ.",
  "tika-vin11t0:853_6": "Ettha okāsakārāpanaṃ natthi.",
  "tika-vin11t0:854_0": "410.",
  "tika-vin11t0:854_1": "Tathāti yathā amūlakena pārājikena sammukhā okāse kārite,",
  "tika-vin11t0:854_2": "akārite ca,",
  "tika-vin11t0:854_3": "tathā amūlakehi saṅghādisesehīti vuttaṃ hoti.",
  "tika-vin11t0:854_4": "“Vutte sammukhā pare”ti bhummavasena adhikatena yojetabbaṃ,",
  "tika-vin11t0:854_5": "codeti codāpetīti vuttaṃ hotīti.",
  "tika-vin11t0:854_6": "Pācittiyāpattīti okāse kārite kevalā,",
  "tika-vin11t0:854_7": "akārite dukkaṭena sahāti gahetabbaṃ.",
  "tika-vin11t0:854_8": "Sammukhā sesāpattīhi pare vutte cāvanasaññino dukkaṭaṃ hotīti yojanā.",
  "tika-vin11t0:854_9": "Okāsākārāpanenapi dukkaṭameva hoti.",
  "tika-vin11t0:855_0": "411.",
  "tika-vin11t0:855_1": "Akkosanādhippāyassāti khuṃsanādhippāyassa.",
  "tika-vin11t0:855_2": "Akatokāsanti akāritokāsaṃ,",
  "tika-vin11t0:855_3": "“para”nti iminā yojetabbaṃ.",
  "tika-vin11t0:855_4": "Attanāti codakena,",
  "tika-vin11t0:855_5": "“sayaṃ akāritokāsa”nti iminā yojetabbaṃ.",
  "tika-vin11t0:855_6": "Saha pācittiyenāti “omasavāde pācittiya”nti vuttapācittiyena saha.",
  "tika-vin11t0:855_7": "Vadantassāti codentassa vā codāpentassa vā,",
  "tika-vin11t0:855_8": "ettha “sammukhā”ti idaṃ vakkhamānassa “asammukhā”ti etassa vipariyāyato labbhati, ca-",
  "tika-vin11t0:855_9": "kārena kāritokāsapakkhe dukkaṭena pācittiyasambandhī.",
  "tika-vin11t0:856_0": "412.",
  "tika-vin11t0:856_1": "Asammukhā vadantassāti ettha “akkosanādhippāyassā”ti ānetvā sambandhitabbaṃ.",
  "tika-vin11t0:856_2": "“Akatokāsamattanā”ti nānuvattati.",
  "tika-vin11t0:856_3": "Sattahi āpattīhīti pārājikasaṅghādisesathullaccayapācittiyapāṭidesanīyadukkaṭadubbhāsitasaṅkhātesu sattasu āpattikkhandhesu yena kenacīti vuttaṃ hoti.",
  "tika-vin11t0:856_4": "“Tathā”ti iminā “asammukhā”ti idaṃ saṅgaṇhāti.",
  "tika-vin11t0:856_5": "Kammanti tajjanīyādisattavidhaṃ kammaṃ.",
  "tika-vin11t0:857_0": "413.",
  "tika-vin11t0:857_1": "Ummattakādīnanti ādi-",
  "tika-vin11t0:857_2": "saddena “anāpatti suddhe asuddhadiṭṭhissa asuddhe asuddhadiṭṭhissa ummattakassa ādikammikassā”ti vutte saṅgaṇhāti.",
  "tika-vin11t0:857_3": "Pañcaṅgasaṃyutanti yaṃ codeti,",
  "tika-vin11t0:857_4": "tassa “upasampanno”ti saṅkhyūpagamanaṃ,",
  "tika-vin11t0:857_5": "tasmiṃ suddhasaññitā,",
  "tika-vin11t0:857_6": "yena pārājikena codeti,",
  "tika-vin11t0:857_7": "tassa diṭṭhādivasena amūlakatā,",
  "tika-vin11t0:857_8": "cāvanādhippāyena sammukhā codanā,",
  "tika-vin11t0:857_9": "tassa taṅkhaṇavijānananti imehi pañcahi aṅgehi yuttaṃ hoti.",
  "tika-vin11t0:858_0": "415.",
  "tika-vin11t0:858_1": "Idanti “sikkhāpada”nti seso,",
  "tika-vin11t0:858_2": "“sikkhāpada”nti ca iminā tappaṭipādanīyā āpattiyeva gayhati.",
  "tika-vin11t0:858_3": "Tisamuṭṭhānanti kāyacittato,",
  "tika-vin11t0:858_4": "vācācittato,",
  "tika-vin11t0:858_5": "kāyavācācittatoti sacittakehi tīhi samuṭṭhānato tisamuṭṭhānaṃ.",
  "tika-vin11t0:858_6": "Tenevāha “sacitta”nti.",
  "tika-vin11t0:858_7": "Paṭighacittānaṃ dvinnaṃ aññatarena sahitattā sacittakaṃ.",
  "tika-vin11t0:858_8": "Taṃsampayuttāya domanassavedanāya vasena dukkhavedanaṃ.",
  "tika-vin11t0:859_0": "Duṭṭhadosakathāvaṇṇanā.",
  "tika-vin11t0:860_0": "416.",
  "tika-vin11t0:860_1": "Lesamattanti “aññampi vatthuṃ lissati silissati vohāramatteneva īsakaṃ allīyatīti leso,",
  "tika-vin11t0:860_2": "jātiādīnaṃyeva aññatarakoṭṭhāsassetaṃ adhivacana”nti aṭṭhakathāya dassitanibbacanesu “leso nāma dasa",
  "tika-vin11t0:860_3": "lesā jātileso nāmaleso”tiādinā nayena padabhājane vuttesu jātināmagottādīsu dasasu lesesu aññataralesamattanti",
  "tika-vin11t0:860_4": "vuttaṃ hoti.",
  "tika-vin11t0:861_0": "Tattha jāti nāma khattiyabrāhmaṇādijāti.",
  "tika-vin11t0:861_1": "Nāmaṃ nāma imasmiṃ sikkhāpade “chagalako dabbo mallaputto nāma,",
  "tika-vin11t0:861_2": "chagalikā mettiyā bhikkhunī nāmā”ti ṭhapitaṃ nāmaṃ viya codakehi ṭhapitanāmañca buddharakkhitādisakanāmañcāti duvidhaṃ nāmaṃ.",
  "tika-vin11t0:861_3": "Gottaṃ nāma gotamamoggallānādigottaṃ.",
  "tika-vin11t0:861_4": "Liṅgaṃ nāma dīghatādisaṇṭhānanānattañca kaṇhatādivaṇṇanānattañcāti idaṃ duvidhaliṅgaṃ.",
  "tika-vin11t0:861_5": "Āpattileso nāma lahukādirūpena ṭhitapācittiyādiāpatti.",
  "tika-vin11t0:861_6": "Patto nāma lohapattādi.",
  "tika-vin11t0:861_7": "Cīvaraṃ nāma paṃsukūlādi.",
  "tika-vin11t0:861_8": "Upajjhāyo nāma cuditakassa upajjhāyo.",
  "tika-vin11t0:861_9": "Ācariyo nāma cuditakassa pabbajjācariyādiko.",
  "tika-vin11t0:861_10": "Senāsanaṃ nāma cuditakasseva nivāsapāsādādikaṃ.",
  "tika-vin11t0:862_0": "Codeyyāti aññakhattiyajātikaṃ puggalaṃ pārājikaṃ ajjhāpajjantaṃ disvā attano verikhattiyajātikaṃ puggalaṃ “khattiyo mayā diṭṭho,",
  "tika-vin11t0:862_1": "pārājikaṃ dhammaṃ ajjhāpannosī”tiādinā nayena codeti.",
  "tika-vin11t0:862_2": "Garukāpatti nāma saṅghādiseso.",
  "tika-vin11t0:862_3": "Sace cāvanacetanoti “appeva nāma naṃ imamhā brahmacariyā cāveyya”nti vuttattā sace imaṃ sāsanā cāveyyāmīti adhippāyo hutvā codetīti vuttaṃ hoti,",
  "tika-vin11t0:862_4": "iminā byatirekavasena na aññādhippāyoti vuttameva hotīti purimasikkhāpadaṭṭhakathāyaṃ dassitesu “cāvanādhippāyo",
  "tika-vin11t0:862_5": "akkosādhippāyo”ti evamādinānappakārādhippāyesu āpattiyā aṅgabhūtaṃ cāvanādhippāyaṃ dassetvā sesādhippāye",
  "tika-vin11t0:862_6": "paṭikkhipati.",
  "tika-vin11t0:863_0": "417.",
  "tika-vin11t0:863_1": "Tathāsaññīti ayaṃ pārājikamajjhāpannoyevāti tathāsaññī.",
  "tika-vin11t0:863_2": "“Codeti vā codāpeti vā”ti vuttattā “tathāsaññī”ti idaṃ “codāpetī”ti imināpi yojetabbaṃ.",
  "tika-vin11t0:863_3": "Sesoti ettha “pārājikāni vuttānī”tiādiṃ katvā “sacittaṃ dukkhavedana”nti pariyantaṃ katvā dassitapaṭhamasikkhāpadavinicchayasaṅgāhakakathāpabandhena",
  "tika-vin11t0:863_4": "vuttasabbavinicchayesu taṃsikkhāpadaniyataṃ “amūlakenā”ti idañca imasmiṃ sikkhāpade “bhikkhumantimavatthunā…pe…",
  "tika-vin11t0:863_5": "anāpatti siyā”ti vuttamatthañca ṭhapetvā avasiṭṭhasabbavinicchayoti attho.",
  "tika-vin11t0:863_6": "Anantarasamo mato heṭṭhā anantaraṃ vuttasikkhāpadeneva sadisoti veditabbo.",
  "tika-vin11t0:864_0": "Dutiyaduṭṭhadosakathāvaṇṇanā.",
  "tika-vin11t0:865_0": "418.",
  "tika-vin11t0:865_1": "Samaggassa saṅghassāti “samaggo nāma saṅgho samānasaṃvāsako samānasīmāyaṃ ṭhito”ti padabhājane vuttattā",
  "tika-vin11t0:865_2": "cittena ca kāyena ca ekībhūtassa saṅghassāti vuttaṃ hoti. Ca-",
  "tika-vin11t0:865_3": "kāro padapūraṇo, eva-",
  "tika-vin11t0:865_4": "kārattho vā,",
  "tika-vin11t0:865_5": "nasamaggassāti byatirekattho veditabbo.",
  "tika-vin11t0:865_6": "Bhedatthaṃ vāyameyyāti “ime kathaṃ kadā bhijjissantī”ti rattindivaṃ cintetvā upāyaṃ gavesitvā pakkhapariyesanādiṃ kareyyāti attho.",
  "tika-vin11t0:865_7": "Vuttañhi pāḷiyaṃ “bhedāya parakkameyyāti kathaṃ ime nānā assu vinā assu vaggā assūti pakkhaṃ pariyesati gaṇaṃ bandhatī”ti.",
  "tika-vin11t0:866_0": "Bhedahetunti “idhupāli bhikkhu adhammaṃ ‘dhammo’ti dīpeti,",
  "tika-vin11t0:866_1": "dhammaṃ ‘adhammo’ti dīpetī”tiādinā nayena khandhake vuttaṃ aṭṭhārasabhedakaravatthusaṅkhātaṃ saṅghabhedakāraṇamāha.",
  "tika-vin11t0:866_2": "Idameva hi padabhājane vuttaṃ “bhedanasaṃvattanikaṃ vā adhikaraṇanti aṭṭhārasabhedakaravatthūnī”ti.",
  "tika-vin11t0:866_3": "Gahetvāti paggayha.",
  "tika-vin11t0:866_4": "Tiṭṭheyyāti nappaṭinissajjeyya.",
  "tika-vin11t0:866_5": "Paridīpayanti ettha paridīpento,",
  "tika-vin11t0:866_6": "na paṭinissajjantoti attho.",
  "tika-vin11t0:866_7": "Yathāha “tiṭṭheyyāti na paṭinissajjeyyā”ti.",
  "tika-vin11t0:867_0": "419.",
  "tika-vin11t0:867_1": "Bhikkhūhīti tassa saṅghabhedakassa parakkamanaṃ passantehi vā dūre ce,",
  "tika-vin11t0:867_2": "ṭhitaṃ pavattiṃ suṇantehi vā lajjīhi supesalehi sesabhikkhūhi.",
  "tika-vin11t0:867_3": "Vuttañhetaṃ “bhikkhūhīti aññehi bhikkhūhi.",
  "tika-vin11t0:867_4": "Ye passanti ye suṇanti,",
  "tika-vin11t0:867_5": "tehi vattabbo”ti.",
  "tika-vin11t0:867_6": "Tassa vadantehi evaṃ vattabbanti vacanākāradassanatthamāha “māyasmā samaggassa saṅghassa bhedāya parakkami,",
  "tika-vin11t0:867_7": "bhedanasaṃvattanikaṃ vā adhikaraṇaṃ samādāya paggayha aṭṭhāsi,",
  "tika-vin11t0:867_8": "sametāyasmā saṅghena,",
  "tika-vin11t0:867_9": "samaggo hi saṅgho sammodamāno avivadamāno ekuddeso phāsu viharatī”ti pāṭhaṃ,",
  "tika-vin11t0:867_10": "taṃ ekadesasaṅgahavasena upalakkhetumāha “bhedatthaṃ…pe…",
  "tika-vin11t0:867_11": "bhedakāraṇa”nti.",
  "tika-vin11t0:867_12": "Iti vattabboti yojanā.",
  "tika-vin11t0:868_0": "420.",
  "tika-vin11t0:868_1": "Vuccamāno hīti ettha hi-",
  "tika-vin11t0:868_2": "saddo api-",
  "tika-vin11t0:868_3": "saddattho.",
  "tika-vin11t0:868_4": "“Pī”ti vā pāṭho,",
  "tika-vin11t0:868_5": "tehi lajjibhikkhūhi “māyasmā”tiādinā nayena visuṃ tikkhattuṃ vuttopīti attho.",
  "tika-vin11t0:868_6": "Nissajjeyya na ceva nanti taṃ bhedāya parakkamanaṃ appaṭinissajjanapaccayā dukkaṭāpattiṃ āpajjitvāpi na vissajjeyyāti attho.",
  "tika-vin11t0:868_7": "Vuttañhetaṃ “no ce paṭinissajjati,",
  "tika-vin11t0:868_8": "āpatti dukkaṭassā”ti.",
  "tika-vin11t0:868_9": "Tathā hi appaṭinissajjanto hatthesu,",
  "tika-vin11t0:868_10": "pādesu ca gahetvā saṅghamajjhe ānetvā tatheva tikkhattuṃ vuttopi taṃ avissajjetvā dukkaṭāpattiṃ āpannoti iminā ca saṅgahito.",
  "tika-vin11t0:868_11": "Vuttañhetaṃ bhagavatā “so bhikkhu saṅghamajjhampi ākaḍḍhitvā vattabbo ‘māyasmā…pe…",
  "tika-vin11t0:868_12": "phāsu viharatī’ti.",
  "tika-vin11t0:868_13": "Dutiyampi vattabbo.",
  "tika-vin11t0:868_14": "Tatiyampi vattabbo.",
  "tika-vin11t0:868_15": "Sace paṭinissajjati,",
  "tika-vin11t0:868_16": "iccetaṃkusalaṃ.",
  "tika-vin11t0:868_17": "No ce paṭinissajjati,",
  "tika-vin11t0:868_18": "āpatti dukkaṭassā”ti.",
  "tika-vin11t0:868_19": "Idaṃ ubhayattha dukkaṭaṃ sāmaññena vakkhati “tikkhattuṃ pana vuttassa,",
  "tika-vin11t0:868_20": "apariccajatopi ta”nti.",
  "tika-vin11t0:869_0": "Samanubhāsitabboti ettha “so bhikkhū”ti ānetvā sambandhitabbaṃ,",
  "tika-vin11t0:869_1": "“yāvatatiya”nti seso,",
  "tika-vin11t0:869_2": "yathāha “so bhikkhu bhikkhūhi yāvatatiyaṃ samanubhāsitabbo”ti,",
  "tika-vin11t0:869_3": "tathā saṅghamajjhepi tikkhattuṃ vuccamānopi no vissajjetvā dukkaṭaṃ āpanno so ādhānaggāhī bhikkhu saṅghena",
  "tika-vin11t0:869_4": "tikkhattuṃ vuttaṃ kammavācaṃ vatvā samanubhāsitabboti attho.",
  "tika-vin11t0:869_5": "Yathāha aṭṭhakathāyaṃ “yāvatatiyaṃ samanubhāsitabboti yāva tatiyaṃ samanubhāsanaṃ,",
  "tika-vin11t0:869_6": "tāva samanubhāsitabbo,",
  "tika-vin11t0:869_7": "tīhi samanubhāsanakammavācāhi kammaṃ kātabba”nti.",
  "tika-vin11t0:869_8": "Tanti bhedāya parakkamanaṃ,",
  "tika-vin11t0:869_9": "bhedanasaṃvattanikaṃ adhikaraṇaṃ paggahetvā ṭhānañca.",
  "tika-vin11t0:869_10": "Accajanti,",
  "tika-vin11t0:869_11": "ñatticatutthāya kammavācāya vuccamānāyapi accajanto.",
  "tika-vin11t0:869_12": "Garukaṃ phuseti tatiyāya kammavācāya “so bhāseyyā”ti yyakārappattāya saṅghādisesaṃ āpajjati.",
  "tika-vin11t0:870_0": "421.",
  "tika-vin11t0:870_1": "Saṅghassa bhedāya parakkamantaṃ bhikkhuṃ disvā, sutvā,",
  "tika-vin11t0:870_2": "ñatvā ca avadantassa bhikkhuno dukkaṭanti yojanā.",
  "tika-vin11t0:871_0": "422.",
  "tika-vin11t0:871_1": "Kīvadūre vasantehi sutvā gantvā vattabbanti āha “gantvā”tiādi.",
  "tika-vin11t0:871_2": "Addhayojanameva addhayojanatā,",
  "tika-vin11t0:871_3": "tato adhikaṃ vā.",
  "tika-vin11t0:871_4": "Gilānaṃ paṭicca addhayojanaṃ vuttaṃ,",
  "tika-vin11t0:871_5": "itaraṃ paṭicca “adhikaṃ dūrampi pana gantabba”nti vuttaṃ.",
  "tika-vin11t0:871_6": "Tenevāha “sace sakkotī”ti.",
  "tika-vin11t0:871_7": "Tāvadeti tadā eva,",
  "tika-vin11t0:871_8": "acirāyitvāti attho.",
  "tika-vin11t0:872_0": "423.",
  "tika-vin11t0:872_1": "Tikkhattuṃ pana vuttassāti “māyasmā”tiādinā nayena visuñca saṅghamajjhe ca tikkhattuṃ vuttassāpi apariccajantassa.",
  "tika-vin11t0:872_2": "Taṃ bhedāya parakkamādikaṃ.",
  "tika-vin11t0:872_3": "Bhedappavattiyā sutakkhaṇe sayaṃ agantvā paṇṇaṃ vā sāsanaṃ vā pesentassa āpattiṃ dassetumāha “dūtaṃ vā”tiādi.",
  "tika-vin11t0:872_4": "Yathāha aṭṭhakathāyaṃ “dūtaṃ vā paṇṇaṃ vā pesetvā vadatopi āpattimokkho natthī”tiādi.",
  "tika-vin11t0:873_0": "425.",
  "tika-vin11t0:873_1": "Yyakāre pana sampatteti “yassa nakkhamati,",
  "tika-vin11t0:873_2": "so bhāseyyā”ti tatiyakammavācāya ante yyakāre uccārite.",
  "tika-vin11t0:873_3": "Passambhantīti paṭippassambhanti,",
  "tika-vin11t0:873_4": "vūpasamantīti attho.",
  "tika-vin11t0:873_5": "Dukkaṭādayoti ñattiyā dukkaṭaṃ,",
  "tika-vin11t0:873_6": "dvīhi kammavācāhi dve ca thullaccayā.",
  "tika-vin11t0:873_7": "Yathāha “saṅghādisesaṃ ajjhāpajjantassa ñattiyā dukkaṭaṃ,",
  "tika-vin11t0:873_8": "dvīhi kammavācāhi thullaccayā paṭippassambhantī”ti.",
  "tika-vin11t0:873_9": "Tasmā ñattiyā pubbe bahi ca saṅghamajjhe ca tikkhattuṃ vuttepi appaṭinissajjanena āpannāni dve dukkaṭāni desetabbānīti viññāyati.",
  "tika-vin11t0:874_0": "Imissā kammavācāya kiṃ āpannāpattiyo paṭippassambhanti,",
  "tika-vin11t0:874_1": "udāhu anāpannāti vicāraṇāya “yo avasāne paṭinissajjissati,",
  "tika-vin11t0:874_2": "so tā āpattiyo na āpajjati,",
  "tika-vin11t0:874_3": "tasmā anāpannā paṭippassambhantī”ti mahāsumattherassa vādaṃ “kimanāpannānaṃ paṭippassaddhiyā”ti paṭibāhitvā",
  "tika-vin11t0:874_4": "“liṅgaparivattane asādhāraṇāpattiyo viya āpannā paṭippassambhantī”ti mahāpadumattherassa vādo ṭhito.",
  "tika-vin11t0:875_0": "426.",
  "tika-vin11t0:875_1": "Akate pana kammasminti yathāvuttasamanubhāsanakamme akate.",
  "tika-vin11t0:875_2": "Apariccajatopi cāti taṃ saṅghabhedāya parakkamanaṃ apariccajantassāpi.",
  "tika-vin11t0:875_3": "“Saṅghādisesenā”ti iminā kammaṃ akatvā saṅghamajjhe ca bahi ca tikkhattuṃ vuccamānassa appaṭinissajjanena dukkaṭaṃ pana hotīti byatirekatova dasseti.",
  "tika-vin11t0:876_0": "427.",
  "tika-vin11t0:876_1": "Pubbe vāti ñattiyā pubbe visuṃ,",
  "tika-vin11t0:876_2": "saṅghamajjhe vā tikkhattuṃ vuccamānepi.",
  "tika-vin11t0:876_3": "Taṅkhaṇepīti ñattikkhaṇe vā.",
  "tika-vin11t0:876_4": "Ñattiyā aniṭṭhitāyapi pacchāpi,",
  "tika-vin11t0:876_5": "imassa avadhiṃ dasseti “asampatte yyakārasmi”nti.",
  "tika-vin11t0:876_6": "Paṭinissajjatopi ca tassa saṅghādisesena anāpatti pakāsitāti paṭhamagāthāya pacchimaḍḍhaṃ idhānetvā yojetabbaṃ.",
  "tika-vin11t0:877_0": "428.",
  "tika-vin11t0:877_1": "Ettāvatā “anāpatti asamanubhāsantassa paṭinissajjantassa ummattakassa khittacittassa vedanāṭṭassa ādikammikassā”ti",
  "tika-vin11t0:877_2": "pāṭhe “paṭinissajjantassā”ti padena gahitesu “ñattito”tiādīsu vinicchayaṃ dassetvā taṃ nigametuṃ “paṭinissajjato",
  "tika-vin11t0:877_3": "vāpi ta”nti āha.",
  "tika-vin11t0:877_4": "Nigamanatthajotako evaṃ-",
  "tika-vin11t0:877_5": "saddo sāmatthiyā labbhati,",
  "tika-vin11t0:877_6": "evaṃ “ñattito”tiādinā yathāvuttanayena paṭinissajjantassa vāti attho.",
  "tika-vin11t0:877_7": "Tanti saṅghabhedappayogaṃ.",
  "tika-vin11t0:877_8": "Asamanubhāsato vāti asamanubhāsiyamānassa.",
  "tika-vin11t0:877_9": "“Asamanubhāsiyato”ti vattabbe vikaraṇapaccayalopena “asamanubhāsato”ti vuttanti daṭṭhabbaṃ.",
  "tika-vin11t0:877_10": "Yathāha aṭṭhakathāyaṃ “asamanubhāsantassāti asamanubhāsiyamānassā”ti.",
  "tika-vin11t0:877_11": "“Saṅghādisesena anāpatti pakāsitā”ti anuvattamānattā icchitatthe siddhepi puna “anāpatti pakāsitā”ti vacane punaruttatā āpajjatīti?",
  "tika-vin11t0:877_12": "Nāpajjati,",
  "tika-vin11t0:877_13": "padāvutti nāma alaṃkāro hotīti.",
  "tika-vin11t0:878_0": "429.",
  "tika-vin11t0:878_1": "Imassa sikkhāpadassa atthuppattiyaṃ saṅghabhedatthaṃ pañca vatthūni yācantena devadattena “sādhu bhante bhikkhū yāvajīvaṃ macchamaṃsaṃ na khādeyyuṃ,",
  "tika-vin11t0:878_2": "yo macchamaṃsaṃ khādeyya,",
  "tika-vin11t0:878_3": "vajjaṃ naṃ phuseyyā”ti vutte “alaṃ devadatta mayā tikoṭiparisuddhaṃ macchamaṃsaṃ anuññātaṃ adiṭṭhaṃ asutaṃ",
  "tika-vin11t0:878_4": "aparisaṅkita”nti anuññātesu macchamaṃsesu kappiyākappiyavinicchayaṃ pubbe anokāsābhāvena avatvā pakataṃ",
  "tika-vin11t0:878_5": "sikkhāpadavinicchayaṃ niṭṭhāpetvā idāni pattāvasesaṃ taṃ dassetuṃ “yañhī”tiādi āraddhaṃ.",
  "tika-vin11t0:878_6": "“Taṃ tassā”ti vakkhamānattā “ya”nti idaṃ “bhikkhu”nti iminā ca “macchamaṃsa”nti etena ca yojetabbaṃ.",
  "tika-vin11t0:878_7": "Macchanti odakaṃ.",
  "tika-vin11t0:878_8": "Maṃsanti thalajānaṃ maṃsaṃ.",
  "tika-vin11t0:878_9": "Nibbematikoti “maṃ uddissa kata”nti vā “saṅghaṃ uddissa kata”nti vā uppannāya vimatiyā virahito.",
  "tika-vin11t0:879_0": "430.",
  "tika-vin11t0:879_1": "Samuddissa katanti saṅghaṃ vā attānaṃ vā uddissa kataṃ.",
  "tika-vin11t0:879_2": "“Ñatvā”ti iminā ajānitvā bhuñjantassa anāpattibhāvamāha.",
  "tika-vin11t0:880_0": "431.",
  "tika-vin11t0:880_1": "Hatthīnaṃ assānaṃ acchānaṃ manussānaṃ ahīnaṃ kukkurānaṃ dīpīnaṃ sīhānaṃ byagghānaṃ taracchānaṃ maṃsaṃ akappiyaṃ hotīti yojanā.",
  "tika-vin11t0:881_0": "432.",
  "tika-vin11t0:881_1": "Sacittakatā āpattiyāyeva yujjati,",
  "tika-vin11t0:881_2": "idha pana taṃhetukaṃ maṃsameva hetumhi phalūpacārena sacittakanti gahitaṃ.",
  "tika-vin11t0:881_3": "Ettha cittaṃ nāma attānaṃ vā saṅghaṃ vā uddissa katabhāvajānanacittaṃ.",
  "tika-vin11t0:881_4": "Sesanti anuddissakataṃ akappiyamaṃsaṃ.",
  "tika-vin11t0:881_5": "Acittakanti vuttanayameva.",
  "tika-vin11t0:882_0": "433.",
  "tika-vin11t0:882_1": "Pucchitvāyevāti akappiyamaṃsaparihāratthaṃ dasasu maṃsesu nāmañca uddissakatassa parihāratthaṃ ubhayassāpi paṭiladdhākārañca pucchitvāyevāti attho.",
  "tika-vin11t0:882_2": "Odakesu macchesu akappiyābhāvato laddhākārova ñātabbo.",
  "tika-vin11t0:882_3": "Maṃse diṭṭhamatteyeva “idaṃ asukamaṃsa”nti jānanti ce,",
  "tika-vin11t0:882_4": "apucchitepi doso natthi.",
  "tika-vin11t0:882_5": "Dāyakesu maṃsassābhāve laddhaniyāme apucchitepi doso natthi.",
  "tika-vin11t0:882_6": "Yathā vā tathā vā vimatiyā uppannāya appaṭiggāhetvā nisinne “kasmā na paṭiggaṇhathā”ti pucchite vimatiyā",
  "tika-vin11t0:882_7": "uppannākāraṃ vatvā “mayaṃ tumhe vā itare bhikkhū vā uddissa na karimhā”ti vatvā “amhākameva sandhāya kataṃ,",
  "tika-vin11t0:882_8": "paṇṇākāratthāya kataṃ,",
  "tika-vin11t0:882_9": "atithīnaṃ vā atthāya kata”ntiādinā attanā laddhappakāraṃ vatvā “saṃsayaṃ akatvā paṭiggahetabba”nti vadeyyuṃ ce,",
  "tika-vin11t0:882_10": "paṭiggahetuṃ vaṭṭatīti sabbamidaṃ aṭṭhakathāya vuttaṃ.",
  "tika-vin11t0:883_0": "Bhikkhūnaṃ etaṃ vattanti yojanā.",
  "tika-vin11t0:883_1": "Vattaṭṭhāti sammāsambuddhena mahākaruṇāya desitaṃ pātimokkhasaṃvarasīlaṃ visodhetvā paṭipajjane patiṭṭhitā.",
  "tika-vin11t0:883_2": "“Vinayaññuno”ti iminā vinayaṃ ajānitvā upadesappamāṇeneva vattaṃ pūrentehi vattassa virodhopi siyāti te nivatteti.",
  "tika-vin11t0:883_3": "“Vattaṭṭhā”ti visesanena vinayaṃ ñatvāpi apūraṇe nivatteti.",
  "tika-vin11t0:883_4": "Ubhayenapi attanā vuttavinicchayassa parisuddhabhāvaṃ dīpeti.",
  "tika-vin11t0:884_0": "434.",
  "tika-vin11t0:884_1": "Idaṃ samanubhāsananti yathāvuttasikkhāpadamāha.",
  "tika-vin11t0:884_2": "Samanubhāsanena sādhetabbā āpatti samanubhāsanā kāraṇūpacārena.",
  "tika-vin11t0:884_3": "Aññathā ekasamuṭṭhānādibhāvo na yujjati.",
  "tika-vin11t0:884_4": "Ekasamuṭṭhānaṃ kāyavācācittasaṅkhātaṃ ekaṃ samuṭṭhānaṃ etassāti katvā.",
  "tika-vin11t0:884_5": "Kāyakammanti hatthamuddāvasena kāyena kātabbassa paṭinissajjanassa akatattā kāyakammaṃ.",
  "tika-vin11t0:884_6": "Vacīkammanti vacasā kātabbassa akatattā vacīkammaṃ.",
  "tika-vin11t0:884_7": "Akriyanti yathāvuttanayena “saṅghabhedopakkamanivāraṇāya parakkamanaṃ paṭinissajjāmī”ti kāyavikārena",
  "tika-vin11t0:884_8": "vā vacībhedena vā aviññāpanato akiriyaṃ nāma hotīti vuttaṃ hoti.",
  "tika-vin11t0:885_0": "Saṅghabhedakathāvaṇṇanā.",
  "tika-vin11t0:886_0": "435.",
  "tika-vin11t0:886_1": "Kiñcipi vattabbanti “eko vā dve vā tayo vā’ti vuttasaṅghabhedānuvattakabhikkhuṃ passantehi suṇantehi",
  "tika-vin11t0:886_2": "lajjibhikkhūhi visuñca saṅghamajjhe ca netvā tikkhattuṃyeva saṅghabhedānuvattanassa akattabbataṃ vatvā",
  "tika-vin11t0:886_3": "tato anoramantānaṃ ñatticatutthāya kammavācāya samanubhāsanakammaṃ kātabba”nti idañca “tatiyānussāvanāya yya-",
  "tika-vin11t0:886_4": "kārappattāya āpajjanakasaṅghādisesato pubbe āpannā dukkaṭathullaccayā paṭippassambhantī”ti idañca anāpattipakāro",
  "tika-vin11t0:886_5": "cāti imaṃ sādhāraṇavinicchayaṃ sandhāyāha.",
  "tika-vin11t0:886_6": "Vacanappakārabhedo pana attheva,",
  "tika-vin11t0:886_7": "so saṅkhepato mātikāya vitthārato padabhājane āgatanayena vattabbo.",
  "tika-vin11t0:886_8": "Assāti dutiyasaṅghabhedasikkhāpadassa.",
  "tika-vin11t0:886_9": "“Samuṭṭhānā…pe…",
  "tika-vin11t0:886_10": "matā”ti iminā sādhāraṇavinicchayo atidiṭṭhoti daṭṭhabbaṃ.",
  "tika-vin11t0:887_0": "Dutiyasaṅghabhedakathāvaṇṇanā.",
  "tika-vin11t0:888_0": "436.",
  "tika-vin11t0:888_1": "Uddesapariyāpanneti ettha “sikkhāpade”ti seso,",
  "tika-vin11t0:888_2": "nidānapārājikasaṅghādisesaaniyatavitthārasaṅkhāte pañcavidhauddesalakkhaṇapātimokkhe antogadhasikkhāpadavisayeti attho.",
  "tika-vin11t0:888_3": "“Uddesapariyāpanne sikkhāpade”ti iminā “avacanīyamattānaṃ karotī”ti imassa visayaṃ dasseti.",
  "tika-vin11t0:888_4": "Bhikkhu dubbacajātikoti ettha “yo”ti ajjhāhāro.",
  "tika-vin11t0:888_5": "“Dubbacajātikoti dubbacasabhāvo,",
  "tika-vin11t0:888_6": "vattuṃ asakkuṇeyyoti attho”ti aṭṭhakathāya vuttadovacassatāya hetubhūtapāpicchatādīhi ekūnavīsatiyā dhammehi",
  "tika-vin11t0:888_7": "samannāgato hutvā attani vuttaṃ anusiṭṭhiṃ sādaramaggahaṇena nāsanatā dovacassasabhāvoti attho.",
  "tika-vin11t0:888_8": "Vuttañhetaṃ padabhājane “dubbacajātiko hotīti dubbaco hoti dovacassakaraṇehi dhammehi samannāgato akkhamo appadakkhiṇaggāhī anusāsani”nti.",
  "tika-vin11t0:889_0": "Avacanīyamattānaṃ karotīti “mā maṃ āyasmanto kiñci avacuttha kalyāṇaṃ vā pāpakaṃ vā,",
  "tika-vin11t0:889_1": "ahampāyasmante na kiñci vakkhāmi kalyāṇaṃ vā pāpakaṃ vā,",
  "tika-vin11t0:889_2": "viramathāyasmanto mama vacanāyā”ti vuttanayena attānaṃ avacanīyaṃ karoti.",
  "tika-vin11t0:889_3": "Garukaṃ siyāti ettha “tassā”ti idaṃ ajjhāhāranayasambandhena labbhati.",
  "tika-vin11t0:889_4": "Tatrāyaṃ yojanā –",
  "tika-vin11t0:889_5": "dubbacajātiko yo bhikkhu uddesapariyāpanne sikkhāpade attānaṃ avacanīyaṃ karoti,",
  "tika-vin11t0:889_6": "tassa garukaṃ siyāti.",
  "tika-vin11t0:890_0": "Kiṃ vuttaṃ hoti?",
  "tika-vin11t0:890_1": "Yo bhikkhu attano dovacassataṃ passantehi,",
  "tika-vin11t0:890_2": "suṇantehi ca lajjibhikkhūhi “mā āyasmā attānaṃ avacanīyaṃ akāsi…pe…",
  "tika-vin11t0:890_3": "aññamaññavuṭṭhāpanenā”ti vuttanayena tikkhattuṃ vuttopi dukkaṭaṃ āpajjitvāpi na vissajjeti,",
  "tika-vin11t0:890_4": "“so bhikkhu saṅghamajjhampi ākaḍḍhitvā vattabbo”ti vuttattā hatthe gahetvā ākaḍḍhitvāpi saṅghamajjhaṃ",
  "tika-vin11t0:890_5": "netvā tatheva tikkhattuṃ vutte dukkaṭaṃ āpajjitvāpi na vissajjeti,",
  "tika-vin11t0:890_6": "tassa dubbacajātikassa ñatticatutthāya kammavācāya kariyamāne samanubhāsanakamme tatiyāya kammavācāya",
  "tika-vin11t0:890_7": "yyakārappattāya pubbe vuttanayeneva ñattiyā dukkaṭaṃ,",
  "tika-vin11t0:890_8": "dvīhi kammavācāhi thullaccaye ca paṭippassambhayamāno saṅghādiseso hotīti vuttaṃ hoti.",
  "tika-vin11t0:891_0": "437.",
  "tika-vin11t0:891_1": "Dubbaceti ettha “sikkhāpade”ti seso,",
  "tika-vin11t0:891_2": "tathā saṅghabhedakavaṇṇaneti etthāpi.",
  "tika-vin11t0:891_3": "Saṅghabhedo eva saṅghabhedako,",
  "tika-vin11t0:891_4": "taṃ vaṇṇeti kathetīti saṅghabhedakavaṇṇanaṃ, kiṃ taṃ?",
  "tika-vin11t0:891_5": "Sikkhāpadaṃ,",
  "tika-vin11t0:891_6": "tañca paṭhamameva saṅghabhedakasikkhāpadaṃ gahetabbaṃ,",
  "tika-vin11t0:891_7": "tasmiṃ vuttanayenāti yojanā.",
  "tika-vin11t0:891_8": "Yathāha aṭṭhakathāyaṃ “samuṭṭhānādīni paṭhamasaṅghabhedasadisānevā”ti.",
  "tika-vin11t0:891_9": "“Sabbo vinicchayo”ti etena idha dassitena “garukaṃ siyā”ti etena saṅgahitaṃ saṅghādisesāvasānavinicchayaṃ",
  "tika-vin11t0:891_10": "vajjetvā “akate panā”tiādigāthāttayena vuttaanāpattippakāre ca “idamekasamuṭṭhāna”ntiādigāthāya vuttasamuṭṭhānādike",
  "tika-vin11t0:891_11": "ca atidisati.",
  "tika-vin11t0:892_0": "Dubbacakathāvaṇṇanā.",
  "tika-vin11t0:893_0": "438.",
  "tika-vin11t0:893_1": "Yo kuladūsako bhikkhu,",
  "tika-vin11t0:893_2": "so chandagāmitādīhi pāpento bhikkhuhi kamme kariyamāne taṃ chandagāmitādīhi pāpanaṃ accajanto garukaṃ phuse saṅghādisesaṃ āpajjatīti yojanā.",
  "tika-vin11t0:893_3": "“Kuladūsakoti kulāni dūseti pupphena vā phalena vā cuṇṇena vā mattikāya vā dantakaṭṭhena vā veḷuyā vā",
  "tika-vin11t0:893_4": "vejjikāya vā jaṅghapesanikena vā”ti vacanato saddhāsampannakulāni lābhaṃ nissāya pupphadānādīhi saṅgaṇhitvā",
  "tika-vin11t0:893_5": "tathā akarontesu lajjibhikkhūsu kulānaṃ saddhādūsanato kuladūsako, bhikkhu.",
  "tika-vin11t0:894_0": "Chandagāmitādīhi pāpentoti kuladūsanakammaṃ karontaṃ disvā vā sutvā vā avacanato āpajjitabbadukkaṭato muccanatthāya “āyasmā kho…pe…",
  "tika-vin11t0:894_1": "alante idha vāsenā”ti vadante lajjī pesale bhikkhū “chandagāmino ca bhikkhū…pe…",
  "tika-vin11t0:894_2": "ekaccaṃ na pabbājentī”ti chandagāmitādīhi catūhi agatigamanehi yojentoti attho.",
  "tika-vin11t0:894_3": "Kamme kariyamāneti yathāvuttanayena attānaṃ garahantānaṃ bhikkhūnaṃ kariyamānaṃ akkosanañca paribhāsanañca ye passanti,",
  "tika-vin11t0:894_4": "ye ca suṇanti,",
  "tika-vin11t0:894_5": "tehi “māyasmā evaṃ avaca,",
  "tika-vin11t0:894_6": "na ca bhikkhū chandagāmino…pe…",
  "tika-vin11t0:894_7": "alante idha vāsenā”ti tikkhattuṃ vuccamānopi dukkaṭaṃ āpajjitvāpi appaṭinissajjantaṃ hatthe gahetvā ākaḍḍhitvā",
  "tika-vin11t0:894_8": "saṅghamajjhaṃ ānetvā “māyasmā evaṃ avacā”tiādinā nayeneva punapi tikkhattuṃ vutte dukkaṭaṃ āpajjitvāpi",
  "tika-vin11t0:894_9": "appaṭinissajjantassa ñatticatutthāya kammavācāya samanubhāsanakamme kariyamāneti vuttaṃ hoti.",
  "tika-vin11t0:894_10": "Garukaṃ phuseti ñattiyā dukkaṭaṃ,",
  "tika-vin11t0:894_11": "dvīhi kammavācāhi thullaccaye ca paṭippassambhento tatiyakammavācāya ante yyakāre sampatte saṅghādisesaṃ āpajjatīti vuttaṃ hoti.",
  "tika-vin11t0:895_0": "439- 40.",
  "tika-vin11t0:895_1": "“Kulāni dūseti pupphena vā”tiādinā nayena vuttakuladūsanopakaraṇabhūtacuṇṇapaṇṇādīsu vinicchayaṃ dassetumāha “cuṇṇa”ntiādi.",
  "tika-vin11t0:895_2": "Cuṇṇanti sirīsapaṇṇādicuṇṇaṃ.",
  "tika-vin11t0:895_3": "Paṇṇanti tambūlapaṇṇatālapaṇṇādikhāditabbākhāditabbapaṇṇaṃ.",
  "tika-vin11t0:895_4": "Phalanti tālapanasādiphalaṃ.",
  "tika-vin11t0:895_5": "Pupphanti campakādipupphaṃ.",
  "tika-vin11t0:895_6": "Veḷunti andoḷikāpāṭaṃ kiraṇḍādikaṃ veḷuṃ.",
  "tika-vin11t0:895_7": "Kaṭṭhanti gehadāruṃ,",
  "tika-vin11t0:895_8": "indhanañca.",
  "tika-vin11t0:895_9": "Mattikanti pākatikaṃ,",
  "tika-vin11t0:895_10": "pañcavaṇṇaṃ vā mattikaṃ.",
  "tika-vin11t0:896_0": "Attano santakaṃ,",
  "tika-vin11t0:896_1": "tāvakālikādivasena gahitaṃ vā cuṇṇaṃ…pe…",
  "tika-vin11t0:896_2": "mattikaṃ kulasaṅgahaṇatthāya dadato kuladūsanadukkaṭaṃ hotīti sambandho.",
  "tika-vin11t0:896_3": "Theyyāti corikā.",
  "tika-vin11t0:896_4": "“Dadato”ti idaṃ sāmivacanaṃ “kātabbo”ti paccattavacanantaṃ visesitabbamapekkhitvā “dadanto”ti vibhattivipariṇāmena paccattavacanantaṃ anuvattetabbaṃ.",
  "tika-vin11t0:896_5": "Kātabboti ettha kāretabboti attho.",
  "tika-vin11t0:896_6": "Iminā saṅghasantakaṃ,",
  "tika-vin11t0:896_7": "gaṇasantakaṃ,",
  "tika-vin11t0:896_8": "aññapuggalasantakañca cuṇṇādiṃ kulasaṅgahatthaṃ corikāya dento bhaṇḍagghena kāretabboti imaṃ vinicchayaṃ dasseti.",
  "tika-vin11t0:896_9": "Saṅghaññasantaketi saṅghaññasantakacuṇṇādiketi attho.",
  "tika-vin11t0:896_10": "Ettha añña-",
  "tika-vin11t0:896_11": "saddena gaṇapuggalānaṃ gahaṇaṃ.",
  "tika-vin11t0:897_0": "441.",
  "tika-vin11t0:897_1": "Saṅghikaṃ garubhaṇḍaṃ vāti saṅghasantakaṃ garubhaṇḍapahonakaṃ vā paṇṇādikaṃ.",
  "tika-vin11t0:897_2": "Senāsananiyāmitanti “ettakā phalarukkhādayo senāsane navakammatthāyā”ti evaṃ niyamitaṃ vā.",
  "tika-vin11t0:897_3": "Issaravatāye vāti evakārena “theyyā”ti idaṃ nivattitaṃ.",
  "tika-vin11t0:898_0": "442.",
  "tika-vin11t0:898_1": "Haritvā vāti attanāyeva haritvā vā.",
  "tika-vin11t0:898_2": "“Pupphaṃ dentassā”ti iminā sambandho.",
  "tika-vin11t0:898_3": "Esa nayo uparipi.",
  "tika-vin11t0:898_4": "Harāpetvā vāti aññassa hatthe pesetvā vā.",
  "tika-vin11t0:898_5": "Pakkositvā vāti āmantetvā vā pakkosāpetvā vāti upalakkhaṇato labbhati.",
  "tika-vin11t0:898_6": "Āgatassa vāti attanā eva āgatassa vā.",
  "tika-vin11t0:898_7": "“Kulasaṅgahaṇatthāyā”ti vacanena “evarūpe adhippāye asati vaṭṭatī”ti vuttattā “cetiyaṃ pūjaṃ karontāpi",
  "tika-vin11t0:898_8": "‘pūjessāmā’ti pupphāni gahetvā gacchantāpi tattha tattha sampattānaṃ cetiyapūjanatthāya denti,",
  "tika-vin11t0:898_9": "etampi pupphadānaṃ nāma na hotī”tiādikaṃ aṭṭhakathāgataṃ sabbaṃ vinicchayaṃ dassitaṃ hoti.",
  "tika-vin11t0:899_0": "443.",
  "tika-vin11t0:899_1": "Evaṃ ussaggaṃ dassetvā apavādaṃ dassetumāha “haritvā vā”tiādi.",
  "tika-vin11t0:899_2": "“Harāpetvā”ti iminā yojetabbassa vā-",
  "tika-vin11t0:899_3": "saddassa avuttasampiṇḍanatthatāya “pakkositvā vā pakkosāpetvā vā,",
  "tika-vin11t0:899_4": "āgatānaṃ vā”ti ca saṅgayhati.",
  "tika-vin11t0:899_5": "Āgatassevāti evakārena haritvā dānādiṃ nivatteti.",
  "tika-vin11t0:900_0": "444.",
  "tika-vin11t0:900_1": "Tañcāti mātāpituādīnaṃ taṃ pupphadānañca.",
  "tika-vin11t0:900_2": "Vatthupūjatthanti ratanattayapūjanatthaṃ.",
  "tika-vin11t0:900_3": "Na panaññathāti aññena pakārena dātuṃ na vaṭṭati.",
  "tika-vin11t0:900_4": "Yena pakārena dātuṃ na vaṭṭati,",
  "tika-vin11t0:900_5": "koyaṃ pakāroti āha “sivādī”tiādi.",
  "tika-vin11t0:900_6": "Sivādipūjanatthanti mahissarādidevatāpūjanatthañca.",
  "tika-vin11t0:900_7": "Maṇḍanatthanti piḷandhanatthaṃ.",
  "tika-vin11t0:900_8": "Evaṃ adātabbappakāraniyamanena “imaṃ vikkiṇitvā jīvikaṃ kappessantī”ti mātāpituādīnaṃ dātuṃ vaṭṭatīti vadanti.",
  "tika-vin11t0:901_0": "445.",
  "tika-vin11t0:901_1": "“Phalādīsu …pe…",
  "tika-vin11t0:901_2": "vinicchayo”ti iminā “haritvā vā harāpetvā vā”tiādinā pubbe vuttavinicchayo phalapaṇṇādīsu sabbattha samānoti dasseti.",
  "tika-vin11t0:902_0": "446.",
  "tika-vin11t0:902_1": "“Pupphādibhājane”ti pupphaphalādīnaṃ bhājanakāle.",
  "tika-vin11t0:902_2": "Sammatenāti pupphādibhājanatthaṃ khandhake vuttanayena saṅghena sammatena bhikkhunā.",
  "tika-vin11t0:902_3": "Assāti bhājanaṭṭhānaṃ āgatassa.",
  "tika-vin11t0:902_4": "Itarenāti saṅghasammutiṃ vinā pupphādīni bhājāpentena.",
  "tika-vin11t0:902_5": "Ñāpetvā dātabbanti sabbaṃ saṅghaṃ jānāpetvā dātabbaṃ.",
  "tika-vin11t0:903_0": "447.",
  "tika-vin11t0:903_1": "Upaḍḍhabhāvanti ekena bhikkhunā laddhabbabhāgato upaḍḍhaṃ.",
  "tika-vin11t0:903_2": "“Thokaṃ thoka”nti iminā upaḍḍhatopi appataraṃ gahitaṃ.",
  "tika-vin11t0:904_0": "448.",
  "tika-vin11t0:904_1": "Paribbayavihīnassāti taṇḍulādijīvitavuttivayamūlarahitassa.",
  "tika-vin11t0:904_2": "Sampattissariyassāpīti attano samīpamupagatassa issarassa ca.",
  "tika-vin11t0:904_3": "“Dātabbaṃ tu sakaṃ phala”nti iminā sambandho.",
  "tika-vin11t0:904_4": "“Paribbayavihīnānaṃ,",
  "tika-vin11t0:904_5": "dātuṃ saparasantaka”nti khuddasikkhāya āgataṃ,",
  "tika-vin11t0:904_6": "idha “sakaṃ phala”nti vuttaṃ.",
  "tika-vin11t0:904_7": "Tattha paravacanena vissāsikānaṃ gahaṇaṃ,",
  "tika-vin11t0:904_8": "idha pana vissāsaggāhena gahetvā dīyamānampi sasantakamevāti “saka”nti vuttanti gahetabbaṃ.",
  "tika-vin11t0:905_0": "449- 50.",
  "tika-vin11t0:905_1": "Yatra saṅghārāme saṅghena phalarukkhaparicchedaṃ katvā katikā katāti yojanā,",
  "tika-vin11t0:905_2": "“āgantukānaṃ ettakaṃ phalaṃ dātabba”nti phalaparicchedaṃ katvā vā “ettakesu rukkhesu phalaṃ dātabba”nti",
  "tika-vin11t0:905_3": "rukkhaparicchedaṃ katvā vā saṅghena katikā yena pakārena katāti attho.",
  "tika-vin11t0:905_4": "Tatrāgatassapīti evaṃ ṭhapitakatikavattaṃ taṃ saṅghārāmaṃ phalatthāya āgatassāpi.",
  "tika-vin11t0:906_0": "Yathāparicchedanti saṅghena tathākataphalarukkhaparicchedamanatikkamma.",
  "tika-vin11t0:906_1": "Dadatoti ocinitvā ṭhapitaphalaṃ,",
  "tika-vin11t0:906_2": "kappiyakārakehi ocināpetvā vā dentassa.",
  "tika-vin11t0:906_3": "Ocitaphale ca kappiyakārake ca asati phalatthāya āgatesu vattitabbavidhiṃ dassetumāha “dassetabbāpi vā”tiādi.",
  "tika-vin11t0:906_4": "“Vatvā”ti seso. Ca-",
  "tika-vin11t0:906_5": "kāraṃ api-",
  "tika-vin11t0:906_6": "saddena ekato katvā “apicā”ti yojanā.",
  "tika-vin11t0:906_7": "Evaṃ vatvā saṅghena paricchinnarukkhā dassetabbāti iminā “idha phalāni sundarāni,",
  "tika-vin11t0:906_8": "ito gaṇhathā’ti evaṃ pana na vattabba”nti aṭṭhakathā byatirekato dassitā hoti.",
  "tika-vin11t0:907_0": "451.",
  "tika-vin11t0:907_1": "“Khaṇitvā”ti etena “khaṇāpetvā”ti idampi saṅgahitaṃ,",
  "tika-vin11t0:907_2": "“kappiyabhūmi”nti vakkhamānattā pathavinti ettha “akappiya”nti labbhati.",
  "tika-vin11t0:907_3": "Tenevāha “pācittiyenā”ti.",
  "tika-vin11t0:907_4": "“Mālāgaccha”nti iminā pupphūpage taruṇagacche ca mallikāsumanādigumbagāgacche ca saṅgaṇhāti.",
  "tika-vin11t0:907_5": "Yathāha aṭṭhakathāya “taruṇakā hi puppharukkhāpi pupphagacchāpi ‘mālāvacchā’tveva vuccantī”ti. Ādi-",
  "tika-vin11t0:907_6": "saddena phalūpagarukkhe ca bhesajjarase osadhagacche ca saṅgaṇhāti.",
  "tika-vin11t0:907_7": "“Ropāpane”ti vakkhamānattā “saya”nti idaṃ “ropane”ti iminā yujjati.",
  "tika-vin11t0:908_0": "“Sayaṃ khaṇitvā”ti kasmā na yujjatīti?",
  "tika-vin11t0:908_1": "“Khaṇāpetvā”ti vakkhamānassa abhāvā ca “yo pana bhikkhu pathaviṃ khaṇeyya vā khaṇāpeyya vā,",
  "tika-vin11t0:908_2": "pācittiya”nti vacanato khaṇāpane pācittiyena bhavitabbattā ca “khaṇitvā”ti iminā ca khaṇanakhaṇāpanānaṃ dvinnameva gahetabbattā na yujjati.",
  "tika-vin11t0:908_3": "Kuladūsaneti kuladūsananimittaṃ.",
  "tika-vin11t0:908_4": "Akappiyapathaviṃ khaṇitvā,",
  "tika-vin11t0:908_5": "khaṇāpetvā ca sayaṃ mālāgacchādiropane kate assa mālāgacchādiropakassa bhikkhuno akappiyapathavīkhaṇanapaccayena",
  "tika-vin11t0:908_6": "pācittiyena saddhiṃ kuladūsane kuladūsananimittaṃ dukkaṭaṃ hotīti yojanā.",
  "tika-vin11t0:909_0": "452.",
  "tika-vin11t0:909_1": "“Tathā”ti iminā “sayaṃ ropane”ti idaṃ vinā avasesappakāraṃ saṅgaṇhāti.",
  "tika-vin11t0:909_2": "“Akappiyena vākyenā”ti idaṃ “akappiyapathaviṃ khaṇāpetvā”ti iminā ca “ropāpane”ti iminā ca yujjati.",
  "tika-vin11t0:909_3": "“Imaṃ bhūmiṃ khaṇa,",
  "tika-vin11t0:909_4": "imaṃ gacchaṃ ropehī”tiādikaṃ akappiyaṃ vohāraṃ vatvā akappiyapathaviṃ khaṇāpetvā mālāgacchādiropanaṃ",
  "tika-vin11t0:909_5": "kārāpentassāpi tatheva pācittiyañca dukkaṭañca hotīti attho.",
  "tika-vin11t0:910_0": "Khaṇanaropanehi dvīhi pācittiyadukkaṭāni avasiṭṭhehi tadatthikehi sabbavohārapayogabhedehi kiṃ hotīti āha “sabbatthā”tiādi.",
  "tika-vin11t0:910_1": "Kuladūsaneti nimitte,",
  "tika-vin11t0:910_2": "visaye vā bhummaṃ.",
  "tika-vin11t0:910_3": "Akappiyena vākyena pana pathaviṃ khaṇāpetvā akappiyena vākyena ropāpanepi tathā pācittiyena saha kuladūsane bhikkhuno dukkaṭaṃ vuttaṃ.",
  "tika-vin11t0:910_4": "Sabbattha ito paresupi tadatthikena sabbavohārabyāpāresu kuladūsananimittaṃ bhikkhuno dukkaṭaṃ vuttanti yojanā.",
  "tika-vin11t0:911_0": "453.",
  "tika-vin11t0:911_1": "Kappiyabhūmiyā attanā khaṇane,",
  "tika-vin11t0:911_2": "akappiyavohārena khaṇāpane ca pācittiyābhāvato dukkaṭaṃyeva vuttanti āha “ubhayattha cā”tiādi.",
  "tika-vin11t0:911_3": "Ettha “eva”nti seso,",
  "tika-vin11t0:911_4": "so yathāvuttamatthaṃ nigameti.",
  "tika-vin11t0:911_5": "Evaṃ yathāvuttanayena kappiyabhūmiyampi mālāgacchādiropanaropāpanasaṅkhātesu dvīsu ṭhānesu ca bhikkhuno dukkaṭaṃ vuttanti yojanā.",
  "tika-vin11t0:912_0": "454.",
  "tika-vin11t0:912_1": "Sadukkaṭā pācittīti “āvāṭaṃ khaṇa,",
  "tika-vin11t0:912_2": "gacchaṃ ropehī”ti ekavāraṃ āṇatte bahū āvāṭe khaṇitvā bahūsu gacchesu ropitesupi āṇattiyā ekattā dukkaṭena",
  "tika-vin11t0:912_3": "saha pācittiyaṃ hotīti ayamattho akappiyabhūmiṃ sandhāya vutto.",
  "tika-vin11t0:912_4": "“Suddhaṃ vā dukkaṭa”nti idaṃ akappiyabhūmiyaṃ kappiyena vohārena āvāṭaṃ khaṇāpakassa ca kappiyabhūmiyaṃ",
  "tika-vin11t0:912_5": "akappiyavohārena āvāṭaṃ khaṇāpakassa ca “imaṃ gacchaṃ ropehī”ti ekavārāṇattapaccayā āpajjitabbaṃ kuladūsanadukkaṭaṃ",
  "tika-vin11t0:912_6": "sandhāya vuttaṃ.",
  "tika-vin11t0:913_0": "455.",
  "tika-vin11t0:913_1": "Kappiyeneva vākyenāti ettha kappiyavākyaṃ nāma “ettha āvāṭaṃ jāna,",
  "tika-vin11t0:913_2": "ettha āvāṭaṃ jānitabbaṃ,",
  "tika-vin11t0:913_3": "ettha āvāṭena bhavitabba”nti evarūpaṃ vākyañca “imaṃ gacchaṃ ettha jāna,",
  "tika-vin11t0:913_4": "ayaṃ gaccho ettha jānitabbo”tiādivākyañca.",
  "tika-vin11t0:913_5": "Evakārena akappiyavohārañca kappiyākappiyamissakavohārañca nivatteti.",
  "tika-vin11t0:913_6": "Pariyāyobhāsanimittakammaṃ pana “itarattayaṃ vaṭṭatī”ti aṭṭhakathāvacanato vaṭṭati.",
  "tika-vin11t0:913_7": "Ubhayattha ca bhūmiyāti kappiyākappiyabhūmīsu dvīsu.",
  "tika-vin11t0:913_8": "Ropaneti ettha sambandhato,",
  "tika-vin11t0:913_9": "pakaraṇato ca “mālāgacchādīna”nti labbhati.",
  "tika-vin11t0:914_0": "“Vākyenā”ti vuttattā “ropāpane”ti vattabbo,",
  "tika-vin11t0:914_1": "“ropane”ti kimatthamāhāti ce?",
  "tika-vin11t0:914_2": "Suddhakattuniddesena payojakassāpi saṅgahetabbato gāthābandhavasena vuttaṃ.",
  "tika-vin11t0:914_3": "Iminā uparigāthāya “sayaṃ ropetu”nti ettha “saya”nti iminā visesetvā “ropāpetu”nti idaṃ nivatteti.",
  "tika-vin11t0:914_4": "“Paribhogatthāya hi kappiyabhūmiyaṃ vā akappiyabhūmiyaṃ vā kappiyavohārena ropāpane anāpattī”ti aṭṭhakathāvinicchayo",
  "tika-vin11t0:914_5": "imāya gāthāya saṅgahitoti veditabbo.",
  "tika-vin11t0:914_6": "Koci dosoti pācittiyañca dukkaṭañcāti vuttadosesu ekopi doso na vijjatīti attho.",
  "tika-vin11t0:915_0": "456-7. “Sayaṃ ropetu”nti idaṃ “ārāmādīnamatthāyā”ti iminā sambandhitabbaṃ.",
  "tika-vin11t0:916_0": "Ādi-",
  "tika-vin11t0:916_1": "saddena vanādiṃ saṅgaṇhāti.",
  "tika-vin11t0:916_2": "Sayaṃ ropitassa vāti ettha vā-",
  "tika-vin11t0:916_3": "saddena “ropāpitassā”ti idaṃ saṅgaṇhāti,",
  "tika-vin11t0:916_4": "etassa visesanatthaṃ “kappiyena vohārenā”ti pāṭhaseso.",
  "tika-vin11t0:916_5": "Ayaṃ pana vinicchayo “ārāmatthāya pana vanatthāya ca chāyatthāya ca akappiyavohāramattameva na vaṭṭati,",
  "tika-vin11t0:916_6": "sesaṃ vaṭṭatī”ti aṭṭhakathāgatanayena veditabbo.",
  "tika-vin11t0:916_7": "Anto ārāmabhūsanatthāya,",
  "tika-vin11t0:916_8": "bahi araññatthāya viya chāyatthāya suddhacittena “imaṃ jānā”tiādikappiyavohārena ropāpitarukkhe ca kappiyabhūmiyañca",
  "tika-vin11t0:916_9": "attanā kate vā akappiyavohārena kārāpite vā akappiyabhūmiyañca kappiyavohārena attanā kārāpite vā aññehi",
  "tika-vin11t0:916_10": "kate vā āvāṭe attanā ropite rukkhe ca phalaṃ paribhuñjituṃ icchati ce,",
  "tika-vin11t0:916_11": "paribhuñjituṃ vaṭṭatīti attho.",
  "tika-vin11t0:917_0": "Ārāmādīnamatthāya kappiyabhūmiyaṃ sayaṃ ropitassa vā kappiyabhūmiyaṃ vā akappiyabhūmiyaṃ vā kappiyavohārena ropāpitassa vā rukkhassa yañca phalaṃ,",
  "tika-vin11t0:917_1": "taṃ phalaṃ paribhuñjituṃ bhikkhūnaṃ vaṭṭatīti yojanā.",
  "tika-vin11t0:917_2": "Katthaci potthakesu “ārāmādīnamatthāyā”ti gāthāya likhitaṭṭhāne “kulasaṅgahaṇatthāyā”tiādigāthā dissati.",
  "tika-vin11t0:917_3": "Sā pāḷikkamaviruddhattā aṭṭhānappayuttā,",
  "tika-vin11t0:917_4": "“pupphāna”ntiādigāthāya purato vuccamānā pana ṭhānappayuttā hoti.",
  "tika-vin11t0:918_0": "458.",
  "tika-vin11t0:918_1": "Sabbatthāti ārāmādiatthāya pubbe viya attanā ropitesu,",
  "tika-vin11t0:918_2": "ropāpitesu ca sabbesu mālāgacchādīsu.",
  "tika-vin11t0:918_3": "Akappiyodakeneva pācittīti “yo pana bhikkhu jānaṃ sappāṇakaṃ udakaṃ tiṇaṃ vā mattikaṃ vā siñceyya vā siñcāpeyya vā,",
  "tika-vin11t0:918_4": "pācittiya”nti vuttā pācitti eva,",
  "tika-vin11t0:918_5": "na dukkaṭanti attho.",
  "tika-vin11t0:919_0": "459.",
  "tika-vin11t0:919_1": "Idāni dukkaṭena saddhiṃ pācittiyavisayaṃ dasseti “kula…pe…",
  "tika-vin11t0:919_2": "dukkaṭa”nti.",
  "tika-vin11t0:919_3": "Siñcatoti kappiyodakeneva siñcato,",
  "tika-vin11t0:919_4": "siñcāpayato ca.",
  "tika-vin11t0:920_0": "460.",
  "tika-vin11t0:920_1": "Tesaṃyeva dvinnaṃ pana atthāyāti kuladūsanaparibhogānaṃ dvinnamatthāya.",
  "tika-vin11t0:920_2": "Siñcane siñcāpaneti ettha “mālāgacchādīna”nti pakaraṇato labbhati.",
  "tika-vin11t0:920_3": "Dukkaṭanti ettha “kevala”nti seso.",
  "tika-vin11t0:921_0": "461.",
  "tika-vin11t0:921_1": "Ocināpaneti aññehi pupphānaṃ ocināpane.",
  "tika-vin11t0:921_2": "Sayamocinane cāpīti attanāva ocinane ca.",
  "tika-vin11t0:921_3": "Sapācittiyadukkaṭanti “bhūtagāmapātabyatāya pācittiya”nti vuttattā pupphocinanahetu pācittiyañca kuladūsanadukkaṭañca hotīti vuttaṃ hoti.",
  "tika-vin11t0:922_0": "462.",
  "tika-vin11t0:922_1": "Pūjādiatthāya,",
  "tika-vin11t0:922_2": "kulasaṅgahatthāya ca pupphānaṃ ocinanaocināpanāni kārāpentassa āpattiyā āpajjanappakāraṃ dassetumāha “pupphāna”nti.",
  "tika-vin11t0:922_3": "“Pupphānaṃ gaṇanāya pācittiyaṃ hotī”ti vuttattā pupphamocinatoti ettha “visuṃ visu”nti seso.",
  "tika-vin11t0:922_4": "Ekekapupphaṃ ocinantassa pupphagaṇanāya pācittiyaṃ hotīti attho.",
  "tika-vin11t0:922_5": "“Ekena payogena bahūni pupphāni ocinantassa pana payogagaṇanāya hotī”ti aṭṭhakathāyaṃ vuttaṃ idha byatirekato labbhati.",
  "tika-vin11t0:922_6": "“Ocinato”ti iminā “ocināpayato”ti idañca kiriyāsāmaññe visesassa antogadhabhāvato vā upalakkhaṇato vā dassitanti.",
  "tika-vin11t0:923_0": "Tattha ca pupphāni visuṃ visuṃ vatvā ocināpentassa pupphānaṃ gaṇanāya hotīti idameva āpajjati.",
  "tika-vin11t0:923_1": "Ekavāramāṇattena bahūni pupphāni bahūsu ca vāresu ocitesu āṇattigaṇanāya hotīti vinicchayo daṭṭhabbo.",
  "tika-vin11t0:923_2": "Idaṃ sabbappakāraṃ anantaravuttagāthāya dassitavidhimhi ca daṭṭhabbanti ñāpetumāha “kulatthaṃ ce sadukkaṭā”ti.",
  "tika-vin11t0:923_3": "Kulatthanti kulasaṅgahatthaṃ.",
  "tika-vin11t0:923_4": "“Sadukkaṭā”ti vuttattā pācittiyañca dukkaṭañca pupphagaṇanāya hotīti siddhaṃ.",
  "tika-vin11t0:923_5": "Yathāha aṭṭhakathāyaṃ “pupphagaṇanāya dukkaṭapācittiyānī”ti.",
  "tika-vin11t0:924_0": "463.",
  "tika-vin11t0:924_1": "Ganthanaṃ gantho,",
  "tika-vin11t0:924_2": "tena nibbattaṃ ganthimaṃ.",
  "tika-vin11t0:924_3": "Esa nayo sabbattha.",
  "tika-vin11t0:924_4": "Ganthimādisarūpaṃ sayameva vakkhati.",
  "tika-vin11t0:924_5": "Saṅgahaṇaṃ saṅgaho,",
  "tika-vin11t0:924_6": "pupphānaṃ saṅgahoti viggaho.",
  "tika-vin11t0:925_0": "464.",
  "tika-vin11t0:925_1": "Imāni ganthimādīni sarūpato dassetumāha “tattha daṇḍena daṇḍaṃ vā”tiādi.",
  "tika-vin11t0:925_2": "Tattha tatthāti tesu chasu pupphasaṅgahesu.",
  "tika-vin11t0:925_3": "“Daṇḍena daṇḍaṃ vā”ti idaṃ sadaṇḍauppalādikusumaṃ sandhāyāha.",
  "tika-vin11t0:925_4": "“Vaṇṭenapi ca vaṇṭaka”nti idaṃ savaṇṭakarattakusumādiṃ sandhāyāha.",
  "tika-vin11t0:925_5": "Karaṇaṃ sabbanti kataṃ sabbaṃ.",
  "tika-vin11t0:925_6": "Idha sabbattha kappiyavidhivibhāgaṃ “sabbameta”miccādigāthāyaṃ vakkhati.",
  "tika-vin11t0:926_0": "465.",
  "tika-vin11t0:926_1": "Suttādīhi gopphetvāti ettha “vassikapupphādīnī”ti seso.",
  "tika-vin11t0:926_2": "Suttena vā kadalivākādīhi vā vassikādipupphe ganthitvā katapupphavikāro gopphimaṃ nāma.",
  "tika-vin11t0:926_3": "Ekato vaṇṭāni yassāti viggaho.",
  "tika-vin11t0:926_4": "Ubhatovaṇṭikāti etthāpi eseva nayo.",
  "tika-vin11t0:926_5": "Appatthe vā sakatthe vā ka-",
  "tika-vin11t0:926_6": "kāro daṭṭhabbo.",
  "tika-vin11t0:926_7": "Itthiliṅgavisaye ka-",
  "tika-vin11t0:926_8": "kārato pubbākārassa i- kārādeso.",
  "tika-vin11t0:927_0": "Sabbapupphānaṃ vaṇṭāni ekadisāya katvā ganthitapupphāvali ekatovaṇṭikā nāma,",
  "tika-vin11t0:927_1": "vaṇṭāni ubhayadisāya katvā ganthitapupphāvali ubhatovaṇṭikā nāmāti taṃ gopphimaṃ evaṃ duvidhaṃ hotīti attho.",
  "tika-vin11t0:927_2": "“Vākaṃ vā valliṃ vā rajjuṃ vā diguṇaṃ katvā tattha nīpakadambādivaṇṭarahitāni pupphāni veṭhetvā gahaṇaṃ gopphimaṃ nāmā”ti aṭṭhakathāya vuttaṃ.",
  "tika-vin11t0:928_0": "466.",
  "tika-vin11t0:928_1": "Bundesūti mūlesu.",
  "tika-vin11t0:928_2": "Makulādikanti ettha ādi-",
  "tika-vin11t0:928_3": "saddena vaṇṭarahitamadhukādipupphañca vaṇṭasahitamallikādipupphañca saṅgahitaṃ.",
  "tika-vin11t0:928_4": "Sūciādīhīti ettha ādi-",
  "tika-vin11t0:928_5": "saddena tālahīrādiṃ saṅgaṇhāti.",
  "tika-vin11t0:928_6": "Mālāvikatīti pupphamālāvikati.",
  "tika-vin11t0:928_7": "Sūciādīhi makulādikaṃ pupphaṃ bundesu vijjhitvā āvutā mālāvikati vedhimaṃ nāmāti vuccatīti yojanā.",
  "tika-vin11t0:929_0": "467.",
  "tika-vin11t0:929_1": "“Veṭhimaṃ nāma pupphadāmapupphahatthakesu daṭṭhabba”nti aṭṭhakathāya dassitappakāresu paṭhamappakāraṃ dasseti “veṭhetvā kataṃ mālāguṇehi vā”ti.",
  "tika-vin11t0:929_2": "Dhammadesanāya vā paṭimāya vā dhātuyā vā pūjaṃ kattukāmā muddhani ujukaṃ katvā mālādāmakalāpaṃ olambitvā",
  "tika-vin11t0:929_3": "agge ghaṭikākāradassanatthaṃ mālāvaliyo anekakkhattuṃ parikkhipantā veṭhenti,",
  "tika-vin11t0:929_4": "idaṃ evarūpaṃ mālāguṇakaraṇampi veṭhimaṃ nāmāti vuttaṃ hoti.",
  "tika-vin11t0:930_0": "Aññappakāraṃ dasseti “vākādīhi ca baddhaṃ vā”ti,",
  "tika-vin11t0:930_1": "“bandhitvā”tipi pāṭho,",
  "tika-vin11t0:930_2": "“kata”nti iminā sambandho.",
  "tika-vin11t0:930_3": "Ekacce uppalādidīghadaṇḍakusumāni aṭṭha vā nava vā dasa vā kalāpaṃ katvā tesameva daṇḍānaṃ vākehi vā",
  "tika-vin11t0:930_4": "aññena yena kenaci daṇḍakagge ṭhapetvā vā visuṃ vā bandhitvā uppalahatthādiṃ karonti,",
  "tika-vin11t0:930_5": "tañca veṭhimaṃ nāmāti vuttaṃ hoti.",
  "tika-vin11t0:930_6": "Etaṃ dvayampi na vaṭṭati.",
  "tika-vin11t0:931_0": "Kappiyakārakehi ocinitvā ṭhapitapupphāni sāṭake pakkhipitvā bhaṇḍikaṃ katvā bandhituṃ na vaṭṭati.",
  "tika-vin11t0:931_1": "Tesuyeva pupphesu acchinnena daṇḍena vā tasmiṃyeva daṇḍe acchinnavākena vā kalāpaṃ katvā bandhituṃ,",
  "tika-vin11t0:931_2": "aṃsabhaṇḍikāya pakkhipitvā gahetuñca vaṭṭati.",
  "tika-vin11t0:931_3": "Yathāha aṭṭhakathāyaṃ “tesaṃyeva pana vākena vā daṇḍena bandhituṃ aṃsabhaṇḍikaṃ vā kātuṃ vaṭṭatī”ti.",
  "tika-vin11t0:931_4": "“Vākena vā daṇḍena vā’ti ca idaṃ acchinditvā parikkhipitvā bandhanaṃ sandhāya vadantī”ti sīhaḷagaṇṭhipade vuttaṃ.",
  "tika-vin11t0:931_5": "Padumādipupphāni padumādipaṇṇesu nāḷehi pavesetvā nāḷehi bahi katvā paṇṇena pupphāni paṭicchādetvā paṇṇagge bandhituṃ vaṭṭati.",
  "tika-vin11t0:931_6": "“Daṇḍe pana bandhituṃ na vaṭṭatī”ti ca aṭṭhakathāyameva vuttaṃ.",
  "tika-vin11t0:932_0": "468.",
  "tika-vin11t0:932_1": "Pupphamālāhi pūraṇeti pupphāvalīhi pūraṇe.",
  "tika-vin11t0:932_2": "Idaṃ kattha labbhatīti āha “bodhi”ntiādi.",
  "tika-vin11t0:932_3": "Pupphapaṭaṃ nāma mālāvaliyo tantaṃ viya pasāretvā vatthaṃ vāyantehi viya tiriyañca mālāvalīhi vāyitapaṭaṃ vuccati.",
  "tika-vin11t0:932_4": "Idaṃ pupphapaṭaṃ mālāvalīhi dīghaso pūraṇaṃ sandhāya purime gahitaṃ,",
  "tika-vin11t0:932_5": "tiriyato vāyanaṃ sandhāya vakkhamāne vāyimepi gahitanti punaruttābhāvo veditabbo.",
  "tika-vin11t0:932_6": "Paṭādīnanti ādi-",
  "tika-vin11t0:932_7": "saddena cetiyadhātukaraṇḍakavedikādīnaṃ gahaṇaṃ.",
  "tika-vin11t0:933_0": "Parikkhepesu labbhatīti bodhikkhandhādīnaṃ punappunaṃ parikkhipanesu labbhati.",
  "tika-vin11t0:933_1": "Bodhikkhandhādayo pupphāvalīhi parikkhipantehi paṭhamavaddhaṭṭhāne pupphāvaliyā anatikkāmite purimaṃ nāma ṭhānaṃ yāva pāpuṇāti,",
  "tika-vin11t0:933_2": "tāva aññena gahetvā parikkhipantena āharitvā punapi tasmiṃ ṭhāne patte aññassa dānavasena bodhikkhandhaṃ, cetiyaṃ,",
  "tika-vin11t0:933_3": "dhātukaraṇḍakaṃ vā pupphakañcukena chādetuṃ vaṭṭatīti aṭṭhakathāya vuttaṃ.",
  "tika-vin11t0:933_4": "Sacepi dveyeva bhikkhū ubhosu passesu ṭhatvā pariyāyena haranti,",
  "tika-vin11t0:933_5": "vaṭṭatiyevāti vadanti.",
  "tika-vin11t0:933_6": "Pupphapaṭavāyanatthaṃ pasāriyamānapupphāvalīsu ca eseva vinicchayo.",
  "tika-vin11t0:934_0": "Dīghapupphāvaliṃ nāgadantesu pakkhipitvā puna pakkhipituṃ na vaṭṭati.",
  "tika-vin11t0:934_1": "“Nāgadantesu pana pupphavalayaṃ pavesetuṃ vaṭṭatī”ti vuttattā aññehi valayaṃ katvā dinnapupphāvalivalayaṃ dhātukaraṇḍathupikāya pavesetuṃ vaṭṭati.",
  "tika-vin11t0:934_2": "“Mālāguṇehi pana bahūhipi kataṃ pupphadāmaṃ labhitvā āsanamatthakādīsu bandhituṃ vaṭṭatī”ti vuttattā",
  "tika-vin11t0:934_3": "pupphadāmapupphāvalīnaṃ puppharahitāya suttakoṭiyā rajjudaṇḍādīsu bandhituṃ vaṭṭati.",
  "tika-vin11t0:935_0": "469.",
  "tika-vin11t0:935_1": "Puppharūpaṃ nāma “gopphimapuppheheva hatthiassādirūpakāni karonti,",
  "tika-vin11t0:935_2": "tānipi vāyimaṭṭhāne tiṭṭhantī”ti vuttattā taṃtaṃrūpasaṇṭhānaṃ katvā pupphāvaliyo nivesetvā kariyamānaṃ hatthiassādirūpaṃ.",
  "tika-vin11t0:935_3": "Imasmiṃ aṭṭhakathāpāṭhe “tānipi vāyimaṭṭhāne tiṭṭhantī”ti vuttattā ca “aññehi kataparicchede pana pupphāni",
  "tika-vin11t0:935_4": "ṭhapentena hatthiassādirūpakampi kātuṃ vaṭṭatī”ti aṭṭhakathāpāṭhassa sāratthadīpaniyaṃ “pupphāni ṭhapentenāti",
  "tika-vin11t0:935_5": "aganthitāni pākatikapupphāni ṭhapentena.",
  "tika-vin11t0:935_6": "Pupphadāmaṃ pana pūjanatthāya bhūmiyaṃ ṭhapentena phusāpetvā vā aphusāpetvā vā diguṇaṃ katvā ṭhapetuṃ",
  "tika-vin11t0:935_7": "na vaṭṭatī”ti vuttattā ca imaṃ hatthiādirūpaṃ pūrentena mālāvaliṃ aññehi kataparicchede sambandhitvā",
  "tika-vin11t0:935_8": "pāsāṇaāsanamañcapīṭhahatthirūpādimatthake ṭhapetvā pūjanappakāro vāyimanti viññāyati.",
  "tika-vin11t0:936_0": "Pupphapaṭanti pubbe vuttappakāraṃ pupphapaṭaṃ pūrentena ekāpi pupphāvali parivattetvā na ṭhapetabbā,",
  "tika-vin11t0:936_1": "vāyantena aññehi pūritepi ekāpi pupphāvali na pātetabbā,",
  "tika-vin11t0:936_2": "idaṃ pūrimavāyimānaṃ nānākaraṇaṃ.",
  "tika-vin11t0:936_3": "Ādiggahaṇena pupphajālaṃ saṅgaṇhāti,",
  "tika-vin11t0:936_4": "taṃ karontassa jālacchiddagaṇanāya dukkaṭaṃ hoti.",
  "tika-vin11t0:936_5": "“Bhitticchattabodhitthambhādīsupi eseva nayo”ti vuttattā chattādīsu ca pupphajālaṃ na dātabbaṃ.",
  "tika-vin11t0:937_0": "470.",
  "tika-vin11t0:937_1": "Imassa sikkhāpadassa sādhāraṇattā “bhikkhūnaṃ bhikkhunīnañcā”ti āha.",
  "tika-vin11t0:937_2": "Buddhassapīti ettha pi-",
  "tika-vin11t0:937_3": "saddo sambhāvane,",
  "tika-vin11t0:937_4": "“pūjattha”nti vattabbaṃ,",
  "tika-vin11t0:937_5": "buddhassa pūjatthāyapi kātuṃ vā kārāpetuṃ vā na vaṭṭatīti attho.",
  "tika-vin11t0:937_6": "Dhammasaṅgharatanānipi upalakkhaṇato saṅgayhanti.",
  "tika-vin11t0:937_7": "Sese kimeva vattabbanti byatirekattho.",
  "tika-vin11t0:938_0": "471.",
  "tika-vin11t0:938_1": "“Tathā”ti iminā “sayaṃ parehi vā kārāpetuṃ bhikkhūnañca bhikkhunīnañca buddhassapī”ti anantaragāthāya vuttamatidisati.",
  "tika-vin11t0:938_2": "Kalambakanti dvinnaṃ dhanukānamantare olambakadāmaṃ.",
  "tika-vin11t0:938_3": "Yathāha aṭṭhakathāyaṃ “kalambakoti aḍḍhacandanāgadantantare ghaṭikādāmaolambako vutto”ti.",
  "tika-vin11t0:938_4": "Ettha ca ghaṭikādāmaolambako nāma ante ghaṭikākārayutto yamakadāmaolambako.",
  "tika-vin11t0:938_5": "Kātunti bandhituṃ na vaṭṭatīti yojanā.",
  "tika-vin11t0:938_6": "Ekekapupphadāmaṃ pana nikkhantasuttakoṭiyā pabandhitvā olambituṃ vaṭṭati.",
  "tika-vin11t0:938_7": "Pupphadāmadvayaṃ saṅghaṭitukāmenapi nikkhantasuttakoṭiyāva suttakoṭi saṅghaṭituṃ vaṭṭati.",
  "tika-vin11t0:938_8": "Aḍḍhacandakameva vāti “aḍḍhacandākārena mālāguṇaparikkhepo”ti aṭṭhakathāya vuttasarūpaṃ vā.",
  "tika-vin11t0:939_0": "Ettha ca aḍḍhacandākārena mālāguṇaparikkhepo nāma aḍḍhacandākārena mālāguṇassa punappunaṃ haraṇapaccāharaṇavasena pūretvā parikkhipanaṃ.",
  "tika-vin11t0:939_1": "Teneva taṃ pūrime paviṭṭhaṃ.",
  "tika-vin11t0:939_2": "Tasmā etampi aḍḍhacandākāraṃ punappunaṃ haraṇapaccāharaṇavasena pūritaṃ na vaṭṭati,",
  "tika-vin11t0:939_3": "ekavāraṃ pana aḍḍhacandākārena mālāguṇaṃ harituṃ vaṭṭatīti vadanti.",
  "tika-vin11t0:939_4": "Kātuṃ na vaṭṭatīti sambandho.",
  "tika-vin11t0:939_5": "“Tadubhayampi pūrimeyeva paviṭṭha”nti aṭṭhakathāyaṃ vuttaṃ.",
  "tika-vin11t0:939_6": "Aññehi pūritanti aññehi āyataṃ pasāretvā pūritaṃ pupphapaṭaṃ.",
  "tika-vin11t0:939_7": "Vāyitumpi cāti tiriyaṃ ekapupphāvalimpi vāyituṃ “na vaṭṭatī”ti imināva sambandho.",
  "tika-vin11t0:940_0": "472.",
  "tika-vin11t0:940_1": "Piṭṭhakācamayanti taṇḍulapiṭṭhādīhi katañceva kācamattikāya ca kataṃ pupphadāmaṃ.",
  "tika-vin11t0:940_2": "Bheṇḍupupphamayampi cāti bheṇḍudaṇḍakehi mallikāsumanacampakādisadisaṃ katvā chiddehi katadāmañca.",
  "tika-vin11t0:940_3": "“Geṇḍupupphamaya”ntipi likhanti.",
  "tika-vin11t0:940_4": "Kharapattamayanti ettha kharapattaṃ nāma kuṅkuṭṭhakhacitaṃ pupphapaṭanti vadanti.",
  "tika-vin11t0:940_5": "Kātunti ganthanaganthāpanādīni kātuṃ.",
  "tika-vin11t0:940_6": "Bheṇḍukharapattadāmānaṃ paṭikkhittattā celādīhi katadāmampi na vaṭṭati akappiyānulomattāti vadanti.",
  "tika-vin11t0:941_0": "473.",
  "tika-vin11t0:941_1": "Hīrādīhīti tālanāḷikerahīrādīhi. Ādi-",
  "tika-vin11t0:941_2": "saddena tiṇasalākādiṃ saṅgaṇhāti.",
  "tika-vin11t0:941_3": "Paṭākatthanti paṭākākārena pūjanatthaṃ.",
  "tika-vin11t0:941_4": "“Vijjhantassā”ti iminā kaṇṭakehi vijjhanaṃ,",
  "tika-vin11t0:941_5": "hīrādīhi āvuṇanañca saṅgahitaṃ.",
  "tika-vin11t0:942_0": "475.",
  "tika-vin11t0:942_1": "Asokapiṇḍiādīnanti asokapupphamañjarikādīnaṃ. Ādi-",
  "tika-vin11t0:942_2": "saddena aṭṭhakathāyaṃ eteheva saddhiṃ dassitaṃ jālavitānaṃ,",
  "tika-vin11t0:942_3": "chiddāni dassetvā katavedikā,",
  "tika-vin11t0:942_4": "nāgadantakaṃ,",
  "tika-vin11t0:942_5": "pupphacaṅkoṭakāpidhānaṃ,",
  "tika-vin11t0:942_6": "tālapaṇṇavalayādiñca saṅgaṇhāti.",
  "tika-vin11t0:942_7": "Dhammarajjuyāti ettha sāratthadīpaniyaṃ “dhammarajju nāma cetiyaṃ vā bodhiṃ vā pupphapavesanattha āvajjitvā baddharajjū’ti mahāgaṇṭhipade,",
  "tika-vin11t0:942_8": "majjhimagaṇṭhipade ca vuttaṃ,",
  "tika-vin11t0:942_9": "tasmā tathā baddhāya rajjuyā cetiyassa ca antare pupphāni pavesetuṃ vaṭṭatīti viññāyati.",
  "tika-vin11t0:942_10": "Gaṇṭhipade pana ‘dhammarajjunti sithilavaṭṭitaṃ rajjuṃ katvā bodhiṃ vā cetiyaṃ vā parikkhipitvā dhammāsane",
  "tika-vin11t0:942_11": "vā lambitvā tattha pupphāni pavesentī’ti vuttaṃ,",
  "tika-vin11t0:942_12": "tasmā sithilavaṭṭitāya rajjuyā antarepi pupphāni pavesetuṃ vaṭṭatīti viññāyati,",
  "tika-vin11t0:942_13": "vīmaṃsitvā yuttataraṃ gahetabbaṃ.",
  "tika-vin11t0:942_14": "Ubhayatthāpi panettha nevatthi virodhoti amhākaṃ khantī”ti likhitaṃ.",
  "tika-vin11t0:943_0": "476.",
  "tika-vin11t0:943_1": "Vijjhantassapīti pi-",
  "tika-vin11t0:943_2": "saddena dhammāsanavitānādīsu pupphapūjanatthaṃ sayaṃ kaṇṭakahīrādippavesanaṃ saṅgaṇhāti.",
  "tika-vin11t0:943_3": "“Vitānādīsu pupphapūjanatthaṃ kaṇṭakahīrādippavesanaṃ na vaṭṭatī’ti idaṃ aṭṭhakathācariyappamāṇato gahetabba”nti sāratthadīpaniyaṃ vuttaṃ.",
  "tika-vin11t0:944_0": "477.",
  "tika-vin11t0:944_1": "Kappiyavacanaṃ nāma “evaṃ jāna,",
  "tika-vin11t0:944_2": "evaṃ kate sobheyya,",
  "tika-vin11t0:944_3": "yathā etāni pupphāni na vikiriyanti,",
  "tika-vin11t0:944_4": "tathā karohī”tiādi aṭṭhakathāgataṃ kappiyavacanaṃ.",
  "tika-vin11t0:944_5": "Vatthupūjaneti ratanattayapūjane.",
  "tika-vin11t0:944_6": "Nimittādīsu nimittaṃ nāma pupphāni ca ganthanavāke ca gahetvā ganthituṃ jānantānaṃ samīpe ṭhapanaṃ.",
  "tika-vin11t0:944_7": "Obhāso nāma “tumhehi piḷandhitakusumāni kasmā na vikirantī”ti vutte “ganthitattā”ti ce vadati,",
  "tika-vin11t0:944_8": "nanu pūjanakapupphāni ganthituṃ na vaṭṭatītiādivacanāni.",
  "tika-vin11t0:944_9": "Pariyāyo nāma paṇḍitehi pupphāni yathā na vikiriyanti,",
  "tika-vin11t0:944_10": "tathā ganthitvā pūjetuṃ manāpantiādivacanaṃ.",
  "tika-vin11t0:944_11": "Pakāsitā aṭṭhakathāyaṃ.",
  "tika-vin11t0:945_0": "478.",
  "tika-vin11t0:945_1": "“Kulāni dūseti pupphena vā”tiādipāṭhe “vejjikāya vā jaṅghapesanikena vā”ti vuttaṃ vejjakammādiṃ kuladūsanato visuṃ katvā “na kevalaṃ…pe…",
  "tika-vin11t0:945_2": "kudācana”nti kasmā vuttanti?",
  "tika-vin11t0:945_3": "Visuṃ kātuṃ na vuttaṃ.",
  "tika-vin11t0:945_4": "Yojanā panettha evaṃ veditabbā “na kevalamidameva vuttappakāraṃ pupphadānādikuladūsanaṃ kudācanaṃ akattabbaṃ,",
  "tika-vin11t0:945_5": "atha kho vejjakammādi kuladūsanampi kudācanaṃ na kattabba”nti.",
  "tika-vin11t0:945_6": "Vejjakammādīti ettha ādi-",
  "tika-vin11t0:945_7": "saddena vakkhamānaparittodakasuttadānaanāmaṭṭhapiṇḍadānadūteyyajaṅghapesanike saṅgaṇhāti.",
  "tika-vin11t0:946_0": "479.",
  "tika-vin11t0:946_1": "“Kudācanaṃ na kattabba”nti sāmaññena nisedhetvā idāni “kattabba”miccādinā apavādavidhiṃ dasseti.",
  "tika-vin11t0:946_2": "Pañcannaṃ sahadhamminanti bhikkhubhikkhunisikkhamānasāmaṇerasāmaṇerīnaṃ pañcannaṃ saha saddhiṃ caritabbo",
  "tika-vin11t0:946_3": "pabbajjāsāsanadhammo etesaṃ atthīti “sahadhammikā”ti saṅkhaṃ gatānaṃ.",
  "tika-vin11t0:946_4": "Akataviññattiṃ katvāpīti aññātakaappavārite bhesajjaṃ yācitvāpi “vadeyyātha bhante yenattho”ti evaṃ akataṭṭhāne viññatti akataviññatti.",
  "tika-vin11t0:946_5": "Attano dhaneti sasantakavisaye.",
  "tika-vin11t0:947_0": "480.",
  "tika-vin11t0:947_1": "“Tathā”ti sahadhammikānaṃ vuttamatidisati.",
  "tika-vin11t0:947_2": "Tadupaṭṭhākajantunoti tesaṃ dvinnaṃ mātāpitūnaṃ veyyāvaccakarassa.",
  "tika-vin11t0:947_3": "Bhaṇḍukassāti gihiliṅge ṭhitassāpi pabbajjāpekkhassa.",
  "tika-vin11t0:947_4": "Attano veyyāvaccakarassapīti attano kammakarassapi.",
  "tika-vin11t0:947_5": "Ettakānañca janānaṃ pañcasahadhammikānaṃ viya akataviññattiyāpi bhesajjaṃ kātabbanti vuttaṃ hoti.",
  "tika-vin11t0:948_0": "481.",
  "tika-vin11t0:948_1": "Jeṭṭhabhātāti attano pubbajo bhātā.",
  "tika-vin11t0:948_2": "Kaniṭṭhoti anujo bhātā.",
  "tika-vin11t0:948_3": "Tathā bhaginiyo duveti jeṭṭhakaniṭṭhā dve bhaginiyo.",
  "tika-vin11t0:948_4": "Cūḷamātāti mātu kaniṭṭhā.",
  "tika-vin11t0:948_5": "Cūḷapitāti pitu kaniṭṭho.",
  "tika-vin11t0:948_6": "Mahāmātāti mātu jeṭṭhā.",
  "tika-vin11t0:948_7": "Mahāpitā pitu jeṭṭhabhātā.",
  "tika-vin11t0:949_0": "482.",
  "tika-vin11t0:949_1": "Pitucchāti pitubhaginī jeṭṭhakaniṭṭhā.",
  "tika-vin11t0:949_2": "Mātuloti mātu bhātā.",
  "tika-vin11t0:949_3": "Jeṭṭhakaniṭṭhe dve pitucchā,",
  "tika-vin11t0:949_4": "dve mātule ca ekato katvā “dasā”ti vuttaṃ.",
  "tika-vin11t0:949_5": "Bhesajjaṃ kātuṃ vaṭṭatīti sambandho.",
  "tika-vin11t0:950_0": "484. “Dassanti me ime”ti ābhogaṃ katvā vā dātabbanti yojanā.",
  "tika-vin11t0:951_0": "485.",
  "tika-vin11t0:951_1": "Etesaṃ dasannaṃ ñātīnaṃ.",
  "tika-vin11t0:951_2": "Yāva sattamā kulāti ettha kulaparicchedo kathaṃ gahetabboti?",
  "tika-vin11t0:951_3": "“Saputtadāraṃ bhātu kuṭumbaṃ ekaṃ kulaṃ,",
  "tika-vin11t0:951_4": "evaṃ tassa puttassa vā dhītu vā kuṭumbaṃ ekaṃ kula”nti evamādinā nayena yāva sattamā kulaparivaṭṭā gahetabbā.",
  "tika-vin11t0:951_5": "“Saputtapatibhaginiyā kuṭumbaṃ ekaṃ kulaṃ,",
  "tika-vin11t0:951_6": "tathā tassa puttassa vā dhītu vā kuṭumbaṃ ekaṃ kula”ntiādinā nayena yāva sattamā kulaparivaṭṭā gahetabbā.",
  "tika-vin11t0:951_7": "Cūḷamātādīnampi kulaparamparā iminā niyāmena gahetabbāti vadanti.",
  "tika-vin11t0:951_8": "Kuladūsanaṃ na rūhatīti “dātuṃ pupphaṃ panaññassa,",
  "tika-vin11t0:951_9": "āgatasseva ñātino”tiādinā nayena kathitavidhinā etesu pavattantassa kuladūsanaṃ na ruhatīti vuttaṃ hoti.",
  "tika-vin11t0:952_0": "486.",
  "tika-vin11t0:952_1": "Bhātujāyāti attano jeṭṭhassa vā kaniṭṭhassa vā bhātu bhariyā.",
  "tika-vin11t0:952_2": "Bhaginisāmikoti attano jeṭṭhāya vā kaniṭṭhāya vā bhaginiyā sāmiko.",
  "tika-vin11t0:953_0": "487.",
  "tika-vin11t0:953_1": "Bhātunoti jeṭṭhassa,",
  "tika-vin11t0:953_2": "kaniṭṭhassa ca bhātuno.",
  "tika-vin11t0:953_3": "Anu pacchā jātāti anujā,",
  "tika-vin11t0:953_4": "kaniṭṭhabhaginī.",
  "tika-vin11t0:953_5": "“Anujā”ti upalakkhaṇanti jeṭṭhāyapi saṅgaho.",
  "tika-vin11t0:953_6": "Jeṭṭhakaniṭṭhabhātūnaṃ bhariyā ca jeṭṭhakaniṭṭhabhaginīnaṃ sāmikā ca sace aññātakā hontīti yojanā.",
  "tika-vin11t0:953_7": "Dethāti ettha “imaṃ bhesajja”nti pāṭhaseso.",
  "tika-vin11t0:954_0": "488.",
  "tika-vin11t0:954_1": "Tesampi bhātubhaginīnaṃ.",
  "tika-vin11t0:954_2": "“Puttāna”nti iminā dhītūnampi saṅgaho.",
  "tika-vin11t0:954_3": "Katvāti vatvā.",
  "tika-vin11t0:954_4": "Tumhākaṃ mātāpitūnaṃ dethāti etthāpi “imaṃ bhesajja”nti pakaraṇato labbhati.",
  "tika-vin11t0:954_5": "Mātāpitūnanti ubhayasaṅgāhakavacanato “tuyhaṃ mātu vā,",
  "tika-vin11t0:954_6": "tuyhaṃ pitu vā”ti yathāsambhavaṃ visuṃ visuñca vattabbaṃ.",
  "tika-vin11t0:954_7": "Tesanti ca tumhākanti ca sāmivacanaṃ.",
  "tika-vin11t0:954_8": "Puttānanti ca mātāpitūnanti ca sampadānavacanaṃ.",
  "tika-vin11t0:955_0": "489.",
  "tika-vin11t0:955_1": "Bhesajjakaraṇārahānaṃ vattabbatāya “akallako”ti idaṃ issarādipadehi paccekaṃ yojetabbaṃ.",
  "tika-vin11t0:955_2": "Akallakoti āturo.",
  "tika-vin11t0:955_3": "Kallaṃ vuccati sukhaṃ,",
  "tika-vin11t0:955_4": "taṃ etassa atthīti kallako,",
  "tika-vin11t0:955_5": "na kallako akallako.",
  "tika-vin11t0:955_6": "Ñātijanujjhito vāti ñātijanena pariccatto vā.",
  "tika-vin11t0:956_0": "490.",
  "tika-vin11t0:956_1": "Etesaṃ sabbesanti issarādiāturānaṃ sabbesametesaṃ janānaṃ.",
  "tika-vin11t0:956_2": "“Sādhunā”ti vakkhamānattā apaccāsīsatā satāti ettha satāti kiriyāpadaṃ.",
  "tika-vin11t0:956_3": "“Imasmiṃ kate ime mayhaṃ evarūpaṃ dassantī”ti attano atthāya paccāsīsanaṃ akarontenāti attho.",
  "tika-vin11t0:956_4": "Bhikkhusaṅghassa upakārataṃ paccāsīsantena kātuṃ vaṭṭati.",
  "tika-vin11t0:956_5": "Paṭisanthāroti āmisapaṭisanthāro,",
  "tika-vin11t0:956_6": "dhammapaṭisanthāroti duvidho paṭisanthāro.",
  "tika-vin11t0:956_7": "Ettha āmisapaṭisanthāro gayhati.",
  "tika-vin11t0:956_8": "Bhesajjaṃ āmisenapi hotīti dhammakathāya saṅgahopi yujjateva.",
  "tika-vin11t0:956_9": "Paṭisantharaṇaṃ paṭisanthāro.",
  "tika-vin11t0:956_10": "Paṭiladdhāmisassa ca dhammassa ca tesu ca attani ca patirūpenākārena samaṃ attharaṇaṃ pavattananti attho.",
  "tika-vin11t0:957_0": "Aparo nayo –",
  "tika-vin11t0:957_1": "āmisassa ca dhammassa ca alābhena attano,",
  "tika-vin11t0:957_2": "parassa ca antare sambhavantassa chiddassa vivarassa bhedassa paṭisantharaṇaṃ pidahanaṃ saṅgahaṇaṃ paṭisanthāro.",
  "tika-vin11t0:957_3": "Ayañhi lokasannivāso alabbhamānena āmisena ca dhammena cāti dvīhi chiddo,",
  "tika-vin11t0:957_4": "tassa taṃ chiddaṃ yathā na paññāyati,",
  "tika-vin11t0:957_5": "evaṃ pīṭhassa viya paccattharaṇena āmisena,",
  "tika-vin11t0:957_6": "dhammena ca paṭisantharaṇaṃ “āmisapaṭisanthāro,",
  "tika-vin11t0:957_7": "dhammapaṭisanthāro”ti vuccatīti.",
  "tika-vin11t0:957_8": "Sādhunāti sāmīcippaṭipannatādiariyadhamme patiṭṭhitukāmena ariyācārena bhikkhunāti attho.",
  "tika-vin11t0:957_9": "“Adhunā”ti idaṃ imissā paṭipattiyā sabbakālaṃ paṭipajjitabbatāyapi pāpajanakaṇhakasaṃgāme imasmiṃ vipannakāle",
  "tika-vin11t0:957_10": "visesena appamattena pavattetabbanti adhippāyena vuttaṃ.",
  "tika-vin11t0:958_0": "491- 2.",
  "tika-vin11t0:958_1": "Kenacīti upalakkhaṇattā upāsakena vā upāsikāya vāti attho.",
  "tika-vin11t0:958_2": "Hatthenāti hatthāvayavā aṅguliyo vuttā samudāye pavattassa vohārassa avayave pavattanato.",
  "tika-vin11t0:958_3": "Katvāti ettha “paritta”nti pāṭhaseso,",
  "tika-vin11t0:958_4": "karotissa kiriyāsāmaññe vattanato bhaṇitvāti attho.",
  "tika-vin11t0:958_5": "Tesameva ca santakanti parittaṃ bhaṇāpentānameva santakaṃ suttodakaṃ.",
  "tika-vin11t0:958_6": "Evaṃ vuttattā “attano suttodakaṃ āharitvā puññatthāya idaṃ hatthena cāletvā,",
  "tika-vin11t0:958_7": "āmasitvā vā parittaṃ bhaṇathā”ti vutte kenaci parittodakaṃ suttaṃ kātabbaṃ.",
  "tika-vin11t0:958_8": "Kenaci “parittodakasuttāni dethā”ti vutte bhikkhunā tesameva santakaṃ jalaṃ hatthena cāletvā suttakaṃ madditvā parittaṃ katvā dātabbanti yojanā.",
  "tika-vin11t0:959_0": "493.",
  "tika-vin11t0:959_1": "Anāmaṭṭhopīti hatthena anāmasitopi,",
  "tika-vin11t0:959_2": "apabbajitassa hatthato laddhā attanā vā aññena vā bhikkhunā agahitaggoti vuttaṃ hoti.",
  "tika-vin11t0:960_0": "494. Coradāmarikassa cāti gāmavilopakassa corassa ca.",
  "tika-vin11t0:961_0": "495.",
  "tika-vin11t0:961_1": "Paṇḍupalāsassāti pabbajjāpekkhassa bhaṇḍukassa,",
  "tika-vin11t0:961_2": "paṇḍuvaṇṇo palāso paṇḍupalāso,",
  "tika-vin11t0:961_3": "so viyāti paṇḍupalāso,",
  "tika-vin11t0:961_4": "taṃsadise tabbohāro “sīhoyaṃ māṇavako”tiādīsu viya.",
  "tika-vin11t0:961_5": "Yathā paṇḍupalāso rukkhā patanābhimukho tiṭṭhati niyatapāto,",
  "tika-vin11t0:961_6": "evamayampi gihiliṅgato apagamābhimukho pabbajjūpagamane niyatova tiṭṭhatīti “paṇḍupalāsasadiso”ti veditabbo.",
  "tika-vin11t0:962_0": "Thālakepi cāti attano paribhogathālakepi.",
  "tika-vin11t0:962_1": "Idañca nidassanamattaṃ,",
  "tika-vin11t0:962_2": "pattopi gahitoyevāti daṭṭhabbaṃ.",
  "tika-vin11t0:962_3": "Ṭhapetvāti ettha “piṇḍapāta”nti upayogavasena sambandhanīyaṃ.",
  "tika-vin11t0:962_4": "Taṃ panāti attano paribhogathālake ṭhapetvā diyyamānaṃ piṇḍapātaṃ.",
  "tika-vin11t0:962_5": "“Mātāpitūna”nti aṭṭhakathāvacanato ettha “pituno”ti upalakkhaṇanti mātāpitūnampīti attho.",
  "tika-vin11t0:962_6": "Sace ekaseso icchito,",
  "tika-vin11t0:962_7": "“pitūnampī”ti pāṭho yujjati.",
  "tika-vin11t0:963_0": "496.",
  "tika-vin11t0:963_1": "Jaṅghapesaniyanti gihīnaṃ dūteyyasāsanaharaṇakammaṃ “jaṅghapesaniya”nti vuccati.",
  "tika-vin11t0:963_2": "Api cāti vuttasamuccayo.",
  "tika-vin11t0:964_0": "497.",
  "tika-vin11t0:964_1": "Ettāvatā sāmaññavidhiṃ dassetvā idāni apavādavidhiṃ dassetuṃ “bhaṇḍū”tiādi vuttaṃ.",
  "tika-vin11t0:964_2": "Sāsananti sandesaṃ.",
  "tika-vin11t0:964_3": "Haritunti vuttaṭṭhānaṃ netuṃ.",
  "tika-vin11t0:965_0": "498.",
  "tika-vin11t0:965_1": "Aṭṭhavidhenapīti pupphadānādijaṅghapesaniyāvasānena aṭṭhappakārenapi.",
  "tika-vin11t0:965_2": "Kuladūsanakammenāti kulānaṃ saddhāvināsakena anācārakammena.",
  "tika-vin11t0:965_3": "Laddhanti ettha “bhojana”nti idaṃ “bhuñjitu”nti ca “ajjhohāresū”ti ca vuttattā,",
  "tika-vin11t0:965_4": "“sesesupi ayaṃ nayo”ti vakkhamānattā ca labbhati.",
  "tika-vin11t0:965_5": "Pañcasu sahadhammikesu ekenāpi kuladūsanena kammena uppāditapaccayo sabbesampi na vaṭṭatīti “pañcannaṃ",
  "tika-vin11t0:965_6": "sahadhammīnaṃ na ca vaṭṭatī”ti sabbapaṭisedho kato.",
  "tika-vin11t0:966_0": "499.",
  "tika-vin11t0:966_1": "Sabbatthāti “ajjhohāresū”ti etassa visesanaṃ,",
  "tika-vin11t0:966_2": "sabbesūti attho.",
  "tika-vin11t0:966_3": "“Ajjhohāre ajjhohāre”ti aṭṭhakathāgataṃ saṅgaṇhāti.",
  "tika-vin11t0:966_4": "“Ajjhohāresū”ti idaṃ paragalaṃ kātabbaṃ āmisaṃ sandhāyāha.",
  "tika-vin11t0:966_5": "Sesapaccaye paṭicca paribhogavaseneva “sesesū”ti āha,",
  "tika-vin11t0:966_6": "anajjhoharaṇīyesu sesapaccayesūti attho.",
  "tika-vin11t0:966_7": "Kiṃ vuttaṃ hoti?",
  "tika-vin11t0:966_8": "Cīvarapaccaye sarīrato mocetvā paribhogagaṇanāya,",
  "tika-vin11t0:966_9": "senāsanapaccaye nibbakose udakapatanaṭṭhānato abbhantaraṃ paviṭṭhavāragaṇanāya,",
  "tika-vin11t0:966_10": "mañcapīṭhādisenāsane nisīdanasayanādiparibhogagaṇanāya,",
  "tika-vin11t0:966_11": "anajjhoharitvā abbhañjanālepanādivasena kātabbabhesajje sarīrato mocetvā vāragaṇanāyāti vuttaṃ hoti.",
  "tika-vin11t0:966_12": "Ayaṃ nayoti “dukkaṭaṃ paridīpita”nti vutto nayo.",
  "tika-vin11t0:967_0": "500.",
  "tika-vin11t0:967_1": "“Uppannapaccayā”ti idaṃ “abhūtārocanenā”ti idamapekkhitvā vuttaṃ.",
  "tika-vin11t0:967_2": "“Katvā rūpiyavohāra”nti idamapekkhitvā “uppāditapaccayā”ti yojanā kātabbā.",
  "tika-vin11t0:967_3": "Rūpiyavohāravinicchayo nissaggiye āvi bhavissati.",
  "tika-vin11t0:967_4": "Abhūtārocanavinicchayo catutthapārājike vutto.",
  "tika-vin11t0:967_5": "Samānāti pakāsitāti kuladūsanakammena uppāditapaccayehi sadisāti aṭṭhakathāyaṃ vuttāti attho.",
  "tika-vin11t0:967_6": "Iminā tatthāpi vinicchayo ettakoyevāti atidisati.",
  "tika-vin11t0:968_0": "501.",
  "tika-vin11t0:968_1": "“Saṃsāravāso dukkha”nti ñatvā nibbānādhigame mānasaṃ bandhitvā nibbānagāminiṃ paṭipadaṃ sandhāya sāsanāvatiṇṇena",
  "tika-vin11t0:968_2": "sikkhākāmena kulaputtena sevitakkhaṇeyeva jīvitaharaṇasamatthavisamissapūtimuttaṃ viya vajjanīyaṃ akappiyapaccayaṃ",
  "tika-vin11t0:968_3": "uppādetuṃ kariyamānaṃ akappiyopāyappakāraṃ ekato dassetumāha “viññattī”tiādi.",
  "tika-vin11t0:968_4": "Tattha viññatti yācanā.",
  "tika-vin11t0:968_5": "Anuppadānanti piṇḍapaṭipiṇḍadānaṃ.",
  "tika-vin11t0:968_6": "Vejjakammaṃ vuttanayameva.",
  "tika-vin11t0:968_7": "Anesanaṃ nāma appicchatāya ananurūpena payogena paccayapariyesanaṃ.",
  "tika-vin11t0:969_0": "Pāribhaṭyatā nāma issare sevituṃ parivāretvā tesaṃ cittarucitaṃ vilapantānaṃ paribhaṭānaṃ sevakajanānaṃ",
  "tika-vin11t0:969_1": "viya lābhatthikassa bhikkhuno paccayadāyakesu pavattīti veditabbo.",
  "tika-vin11t0:969_2": "Pari samantato bhaṭati sevatīti paribhaṭo,",
  "tika-vin11t0:969_3": "issarajanānaṃ samīpāvacaro sevakajano,",
  "tika-vin11t0:969_4": "paribhaṭo viyāti paribhaṭo, bhikkhu,",
  "tika-vin11t0:969_5": "paribhaṭassa kammaṃ pāribhaṭyaṃ,",
  "tika-vin11t0:969_6": "tassa bhāvo pāribhaṭyatā.",
  "tika-vin11t0:969_7": "Atha vā paribhaṭati dhāti viya kuladārake aṅke karaṇādivasena dhāretīti paribhaṭo,",
  "tika-vin11t0:969_8": "paribhaṭassa kammaṃ pāribhaṭyaṃ,",
  "tika-vin11t0:969_9": "tassa bhāvo pāribhaṭyatāti lābhāsāya bhikkhuno kuladārakesu ananulomikā pavatti vuccati.",
  "tika-vin11t0:970_0": "Muggasūpatā nāma pakkamuggā viya pakkāpakkabījamissā lābhāsāya dāyakānaṃ cittārādhanatthāya saccālīkamissakatā.",
  "tika-vin11t0:970_1": "Yathā muggesu paccamānesu kocideva na paccati,",
  "tika-vin11t0:970_2": "bahavo paccanti,",
  "tika-vin11t0:970_3": "evameva yassa dāyakehi saddhiṃ kathentassa kiñcideva saccaṃ hoti,",
  "tika-vin11t0:970_4": "asaccameva bahukaṃ hoti,",
  "tika-vin11t0:970_5": "ayaṃ vuccati muggasūpasadisattā “muggasūpo”ti,",
  "tika-vin11t0:970_6": "tassa kammaṃ muggasūpaṃ,",
  "tika-vin11t0:970_7": "tassa bhāvo muggasūpatā.",
  "tika-vin11t0:970_8": "Vatthuvijjakaṃ nāma kūpavatthugehavatthuādīnaṃ ācikkhanaṃ.",
  "tika-vin11t0:970_9": "Vatthuvijjāyakānaṃ kataṃ vatthuvijjakaṃ.",
  "tika-vin11t0:971_0": "502.",
  "tika-vin11t0:971_1": "Jaṅghapesaniyaṃ,",
  "tika-vin11t0:971_2": "dūtakammañca vuttanayameva.",
  "tika-vin11t0:971_3": "Kuladūsananti vuttāvasesaṃ.",
  "tika-vin11t0:971_4": "Abhūtārocanañca vuttanayameva.",
  "tika-vin11t0:971_5": "Buddhapaṭikuṭṭhanti buddhehi paṭikkositaṃ garahitaṃ yathāvuttaṃ micchājīvañca avuttañca aṅgavijjānakkhattavijjāukkāpātadisāḍāhabhūmicālādibhedaṃ",
  "tika-vin11t0:971_6": "micchājīvanūpāyaṃ sabbaṃ.",
  "tika-vin11t0:971_7": "Vivajjayeti visamiva,",
  "tika-vin11t0:971_8": "gūthamuttaṃ viya ca ārakā parivajjeyyāti attho.",
  "tika-vin11t0:971_9": "“Sikkhākāmo kulaputto”ti sāmatthiyā labbhati.",
  "tika-vin11t0:972_0": "503.",
  "tika-vin11t0:972_1": "Paṭinissajjatopi tanti samanubhāsanakammato pubbe vā ñatticatutthāsu kammavācāsu antakammavācāya yya-",
  "tika-vin11t0:972_2": "kāraṃ appattāya vā kuladūsanakammaṃ pajahantassāti vuttaṃ hoti.",
  "tika-vin11t0:972_3": "Saṅghabhedasamanti paṭhamasaṅghabhedena samanti.",
  "tika-vin11t0:973_0": "Kuladūsanakathāvaṇṇanā.",
  "tika-vin11t0:974_0": "504.",
  "tika-vin11t0:974_1": "“Jāna”nti imassa “bhikkhunā”ti etassa visesanattā jānatāti gahetabbaṃ.",
  "tika-vin11t0:974_2": "Pāḷiyā likhite sīhaḷagaṇṭhipade pana evarūpaṃ āpattiṃ āpannosmīti ñatvāti attho vutto.",
  "tika-vin11t0:974_3": "Yāvatīhanti yattakāni ahāni,",
  "tika-vin11t0:974_4": "“chāditā”ti iminā sambandho,",
  "tika-vin11t0:974_5": "chādanakiriyāaccantasaṃyoge upayogavacanaṃ.",
  "tika-vin11t0:974_6": "Chāditāti “ahaṃ itthannāmaṃ āpattiṃ āpanno”ti sabrahmacārīnaṃ anārocanadivasena paṭicchāditā.",
  "tika-vin11t0:974_7": "Āpattīti saṅghādisesāpatti.",
  "tika-vin11t0:974_8": "Akāmāti aruciyāva saṅghādisesaṃ āpajjitvā akatapaṭikammassa saggamokkhānaṃ antarāyakarattāti adhippāyo.",
  "tika-vin11t0:974_9": "Parivatthabbanti parivāsaṃ samādāya vatthabbaṃ.",
  "tika-vin11t0:974_10": "Kittakaṃ kālanti āha “tāvatīha”nti,",
  "tika-vin11t0:974_11": "tattakāni ahānīti vuttaṃ hoti.",
  "tika-vin11t0:974_12": "Āpajjitvā yattakāni ahāni paṭicchādeti,",
  "tika-vin11t0:974_13": "tattakāneva ahānīti attho.",
  "tika-vin11t0:975_0": "505- 6.",
  "tika-vin11t0:975_1": "Āpatti kittakena paṭicchannā hotīti āha “āpatti cā”tiādi.",
  "tika-vin11t0:975_2": "Tattha āpatti cāti saṅghādisesāpatti ca.",
  "tika-vin11t0:975_3": "Anukkhitto cāti ukkhepanīyakammena sayaṃ anissārito ca.",
  "tika-vin11t0:975_4": "Pahū cāti sayaṃ sabrahmacārīnaṃ santikaṃ gantvā ārocetuṃ pahoti ca.",
  "tika-vin11t0:975_5": "Anantarāyiko cāti gamanavibandhakena rājacorādiantarāyena virahito ca.",
  "tika-vin11t0:975_6": "Catusva pīti ettha “etesū”ti seso,",
  "tika-vin11t0:975_7": "etesu catūsūti attho.",
  "tika-vin11t0:975_8": "Taṃsaññīti āpattisaññī anukkhittasaññī pahusaññī anantarāyikasaññīti vuttaṃ hoti.",
  "tika-vin11t0:975_9": "Tassa evaṃsaññino imesu catūsu tathāsaññino puggalassa.",
  "tika-vin11t0:975_10": "Chādetukāmatāti ācariyādīsu gāravena vā garahādibhayā vā “na ārocessāmī”ti paṭicchādetukāmatā ca.",
  "tika-vin11t0:975_11": "Chādananti tathā cintetvā “ahaṃ itthannāmaṃ āpanno”ti avatvā paṭicchādanañcāti imehi dasahi aṅgehi.",
  "tika-vin11t0:975_12": "“Bhikkhunā”ti kattuniddesattā channāti ettha chāditāti attho.",
  "tika-vin11t0:975_13": "Kālavidhiṃ dasseti “aruṇuggamanenā”ti,",
  "tika-vin11t0:975_14": "āpattiāpannadivasaṃ khepetvā aruṇuṭṭhānena saddhiṃ channā hotīti attho.",
  "tika-vin11t0:976_0": "Dvebhāṇavāravaṇṇanā niṭṭhitā.",
  "tika-vin11t0:977_0": "507.",
  "tika-vin11t0:977_1": "Evaṃ paṭicchannasaṅghādisesapaṭikammatthaṃ “akāmā parivatthabba”nti vihitassa parivāsassa ko bhedo,",
  "tika-vin11t0:977_2": "ko pavattikkamoti āha “tividho”tiādi.",
  "tika-vin11t0:977_3": "So parivāso tividho dīpitoti sambandho.",
  "tika-vin11t0:977_4": "Kenāti āha “tividhāpetacetasā”ti.",
  "tika-vin11t0:977_5": "“Tisso vidhā,",
  "tika-vin11t0:977_6": "seyyohamasmīti vidhā,",
  "tika-vin11t0:977_7": "sadisohamasmīti vidhā,",
  "tika-vin11t0:977_8": "hīnohamasmīti vidhā”ti vuttavidhāya mānanāmadheyyato tividhamānato apagatacittena sammāsambuddhenāti attho.",
  "tika-vin11t0:978_0": "Paṭicchannā āpatti etassāti paṭicchanno.",
  "tika-vin11t0:978_1": "Arisādīnaṃ āgatigaṇattā tattha pakkhipanena a-",
  "tika-vin11t0:978_2": "kārapaccayo daṭṭhabbo.",
  "tika-vin11t0:978_3": "Teneva vakkhati “paṭicchannāya dātabbo”tiādi.",
  "tika-vin11t0:979_0": "Suddhantoti “ubho koṭiyo sodhetvā dātabbaparivāso suddhanto nāmā”ti pāḷigaṇṭhipade vuttattā upasampadākālasaṅkhāto suddho pubbanto,",
  "tika-vin11t0:979_1": "ārocitakālasaṅkhāto suddho aparanto ca parivāsasamādānakāle vā parivasanakāle vā upaparikkhitvā diṭṭhā",
  "tika-vin11t0:979_2": "suddhā antā anāpattikālasaṅkhātā ubho koṭiyo assāti katvā suddhantanāmako parivāso ca.",
  "tika-vin11t0:979_3": "Ettha ca bhedādiṃ vakkhati.",
  "tika-vin11t0:980_0": "Sammā divasādīnaṃ odhānaṃ pakkhepo yattha so samodhāno, parivāso.",
  "tika-vin11t0:980_1": "Divasesu divase vā āpattīsu āpattiyo vā sabbā nānāvatthukā āpattiyo ekato katvā odhāya dātabbaparivāsoti attho.",
  "tika-vin11t0:980_2": "Etthāpi bhedādiṃ vakkhati.",
  "tika-vin11t0:981_0": "508.",
  "tika-vin11t0:981_1": "Tatrāti tesu tīsu parivāsesu.",
  "tika-vin11t0:981_2": "“Yo”ti seso.",
  "tika-vin11t0:981_3": "Itīti evamattho daṭṭhabbo.",
  "tika-vin11t0:981_4": "Yo paṭicchannaparivāso,",
  "tika-vin11t0:981_5": "ayanti evaṃ pakāsitoti yojanā.",
  "tika-vin11t0:982_0": "509- 10.",
  "tika-vin11t0:982_1": "Parivāsadānakāle vuccamānāya kammavācāya padhānalakkhaṇaṃ dassetumāha “vatthugottavasenā”tiādi.",
  "tika-vin11t0:982_2": "Tattha “vatthū”ti sukkamocanādiko vītikkamo vuccati.",
  "tika-vin11t0:982_3": "Ayameva sukkavissaṭṭhiādikaṃ gaṃ vācaṃ saññañca tāyati rakkhatīti katvā “gotta”nti vuccati.",
  "tika-vin11t0:982_4": "Tañhi sajātiyasādhāraṇavijātiyavinivattanavasena aññattha gantuṃ adatvā vācaṃ saddaṃ,",
  "tika-vin11t0:982_5": "tabbisayaṃ saññañca rakkhati.",
  "tika-vin11t0:982_6": "Idaṃ vatthugottadvayavācakaṃ sukkavissaṭṭhikāyasaṃsaggavisesavacanañca “nānāvatthukā”ti sāmaññavacanañcāti iminā vacanadvayenāti vuttaṃ hoti.",
  "tika-vin11t0:982_7": "Vuttañhetaṃ aṭṭhakathāyaṃ “sukkavissaṭṭhiṃ kāyasaṃsagga’ntiādivacanenāpi ‘nānāvatthukāyo’tiādivacanenāpi vatthuceva gottañca saṅgahita”nti.",
  "tika-vin11t0:982_8": "Nāmāpattivasena vāti ettha saṅghādisesoti sajātisādhāraṇanāmaṃ,",
  "tika-vin11t0:982_9": "āpattīti sabbasādhāraṇanāmanti dvīhi nāmehi taṃtaṃvītikkamavasena āpajjitabbato tadeva āpattīti evamubhinnaṃ nāmāpattīnaṃ vasena vāti attho.",
  "tika-vin11t0:983_0": "Kammavācā hi kātabbāti “vatthugottavasenāpī”ti ettha api-",
  "tika-vin11t0:983_1": "saddo “nāmāpattivasena vā”ti ettha saṅghādisesoti sajātisādhāraṇanāmaṃ,",
  "tika-vin11t0:983_2": "āpattīti sabbasādhāraṇanāmanti dvīhi nāmehīti idaṃ samuccinotīti ubhayaṃ ekato yojetvā kammavācā kātabbāti.",
  "tika-vin11t0:983_3": "“Nāmāpattivasena vā”ti ettha vikappatthena vā- saddena,",
  "tika-vin11t0:983_4": "“ahaṃ bhante sambahulā saṅghādisesā āpattiyo āpajjiṃ ekāhapaṭicchannāyo’ti evaṃ nāmamattavasena vā yojanā",
  "tika-vin11t0:983_5": "kātabbā”ti aṭṭhakathāya vuttavisesanivattanatthamattasaddavasena ca vatthugottavirahitena kevalena nāmāpattimattena",
  "tika-vin11t0:983_6": "payojetvā kātabbāyevāti vuttaṃ hoti.",
  "tika-vin11t0:983_7": "Kammavācāya karaṇappakāro pana samuccayakkhandhake āgatanayena āpannapuggalanāmena ca ekāhapaṭicchannādivacanena ca yojetvā daṭṭhabbo.",
  "tika-vin11t0:983_8": "Tassa dātabboti yojanā.",
  "tika-vin11t0:983_9": "“Parivāso”ti pakaraṇato labbhati,",
  "tika-vin11t0:983_10": "paṭicchannāpattikassa puggalassa parivāso dātabboti attho.",
  "tika-vin11t0:984_0": "Tena cāti laddhaparivāsena antosīmāya ukkuṭikaṃ nisinnena paggahitañjalinā bhikkhunā ca.",
  "tika-vin11t0:984_1": "Samādiyitvāti etthāpi “vatta”nti sāmatthiyā labbhati.",
  "tika-vin11t0:984_2": "“Samādānepyayaṃ nayo”ti vakkhamānattā “vattaṃ samādiyāmi,",
  "tika-vin11t0:984_3": "parivāsaṃ samādiyāmī”ti imesaṃ dvinnaṃ aññataraṃ vā dvayameva vā tikkhattuṃ vatvā pārivāsikakkhandhake",
  "tika-vin11t0:984_4": "vuttavattapūraṇatthaṃ samādiyitvāti vuttaṃ hoti.",
  "tika-vin11t0:984_5": "Ādito saṅghassa ārocetabbanti yojanā.",
  "tika-vin11t0:984_6": "Tathā vattaṃ samādiyitvā nisinnena paṭhamaṃ saṅghassa “ahaṃ bhante ekaṃ āpattiṃ āpajjiṃ sañcetanikaṃ sukkavissaṭṭhiṃ ekāhapaṭicchannaṃ,",
  "tika-vin11t0:984_7": "sohaṃ saṅghaṃ ekissā āpattiyā sañcetanikāya sukkavissaṭṭhiyā ekāhapaṭicchannāya ekāhaparivāsaṃ yāciṃ,",
  "tika-vin11t0:984_8": "tassa me saṅgho ekissā āpattiyā sañcetanikāya sukkavissaṭṭhiyā ekāhapaṭicchannāya ekāhaparivāsaṃ adāsi,",
  "tika-vin11t0:984_9": "sohaṃ parivasāmi,",
  "tika-vin11t0:984_10": "vedayāmāhaṃ bhante,",
  "tika-vin11t0:984_11": "vedayatīti maṃ saṅgho dhāretū”ti evaṃ ārocetabbaṃ.",
  "tika-vin11t0:985_0": "“Imañca panatthaṃ gahetvā yāya kāyaci vācāya ārocetuṃ vaṭṭatiyevā”ti aṭṭhakathāvacanato yāya kāyaci bhāsāyapi ārocetuṃ vaṭṭati.",
  "tika-vin11t0:986_0": "511.",
  "tika-vin11t0:986_1": "Punappunāgatānanti ettha “bhikkhūna”nti seso.",
  "tika-vin11t0:986_2": "Pubbe ārocanaṭṭhānaṃ asampattānaṃ āgantukānaṃ bhikkhūnampi.",
  "tika-vin11t0:986_3": "Ārocentovāti ekassa ārocane so ce vuḍḍhataro hoti,",
  "tika-vin11t0:986_4": "“bhante”ti vatvā pubbe vuttanayeneva vatvā,",
  "tika-vin11t0:986_5": "navako ce,",
  "tika-vin11t0:986_6": "“āvuso”ti vatvā avasāne “maṃ āyasmā dhāretū”ti,",
  "tika-vin11t0:986_7": "dve ce honti,",
  "tika-vin11t0:986_8": "“maṃ āyasmantā dhārentū”ti, tayo ce,",
  "tika-vin11t0:986_9": "“maṃ āyasmanto dhārentū”ti vatvā ārocentova.",
  "tika-vin11t0:986_10": "Rattiyā chedaṃ akatvāti “pakatattena bhikkhunā saddhiṃ ekacchanne”tiādinā nayena vuttaekasenāsane pakatattena",
  "tika-vin11t0:986_11": "bhikkhunā saddhiṃ aruṇuṭṭhāpanavasena kariyamānena sahavāsena vā “pakatattabhikkhūhi vinā ekakena vāso”ti",
  "tika-vin11t0:986_12": "vuttavippavāsena vā “āgantukānaṃ ārocanāya akaraṇa”nti vuttaanārocanena vā sambhavantaṃ ratticchedamakatvā.",
  "tika-vin11t0:986_13": "Vattabhedaṃ akatvā vā pārivāsikakkhandhake pārivāsikassa paññattavattato ekampi ahāpetvā ca.",
  "tika-vin11t0:986_14": "Sadā vaseti parivāsaṃ vasituṃ parikappitā sabbadivasā yāva khiṇanti,",
  "tika-vin11t0:986_15": "tāva vaseyyāti attho.",
  "tika-vin11t0:987_0": "512.",
  "tika-vin11t0:987_1": "Tattha parivāso visodhetuṃ na sakkā ceti tassa vihārassa mahantattā āgate āgantukabhikkhū pariyesitvā",
  "tika-vin11t0:987_2": "ārocentena ratticchedaṃ akatvā parivāsaṃ sodhetuṃ na sakkā ce hoti.",
  "tika-vin11t0:987_3": "Taṃ vattaṃ nikkhipitvānāti tathā samādinnaṃ vattaṃ upari vakkhamānanayena nikkhipitvā.",
  "tika-vin11t0:988_0": "513.",
  "tika-vin11t0:988_1": "Kattha nikkhipeyyāti āha “tatthā”tiādi.",
  "tika-vin11t0:988_2": "Tattheva saṅghamajjhe vāti attano yasmiṃ vattaṃ samādinnaṃ,",
  "tika-vin11t0:988_3": "tasmiṃyeva saṅghamajjhe vā.",
  "tika-vin11t0:988_4": "Puggale vāti bhikkhūsu uṭṭhāya tattha tattha gatesu antosīmāyayeva ohīne ekabhikkhumhi vā asatiyā bahisīmaṃ",
  "tika-vin11t0:988_5": "gatena saritakkhaṇe attanā saddhiṃ gacchante tassāyeva parisāya parivāsadāne sammukhībhūte puggale vā",
  "tika-vin11t0:988_6": "āgantukabhikkhu ce,",
  "tika-vin11t0:988_7": "tassa vā santike ārocetvā vattaṃ nikkhipitabbanti vuttaṃ hoti.",
  "tika-vin11t0:988_8": "Kathaṃ nikkhipe’ti āha “nikkhipāmī”tiādi.",
  "tika-vin11t0:988_9": "“Tathā”ti iminā “nikkhipāmī”ti etaṃ paccāmasati.",
  "tika-vin11t0:988_10": "Taṃ vattanti attanā samādinnaṃ taṃ vattaṃ.",
  "tika-vin11t0:989_0": "514. Ayaṃ nayoti “ekapadenāpi dvīhi padehi vā panā”ti evaṃ anantaroditanayo.",
  "tika-vin11t0:990_0": "515- 20.",
  "tika-vin11t0:990_1": "Pakatattoti vuccatīti saggamokkhāvaraṇābhāvena pakato pubbasarūpeneva ṭhito attā etassāti “pakatatto”ti kathīyati.",
  "tika-vin11t0:990_2": "Paccūsakālasminti aruṇato purimakāle.",
  "tika-vin11t0:991_0": "Parikkhittavihārassāti ettha pākārādīhi parikkhittaṃ ekampi senāsanaṃ viharanti asminti katvā tathā vuccati.",
  "tika-vin11t0:991_1": "Dve leḍḍupāte atikkammāti yojanā.",
  "tika-vin11t0:991_2": "Leḍḍupātadvayassa avadhiṃ dasseti “parikkhepato bahī”ti,",
  "tika-vin11t0:991_3": "“aparikkhittato parikkhepārahaṭṭhānā bahī”ti ca.",
  "tika-vin11t0:992_0": "Parikkhepārahaṭṭhānaṃ nāma katamanti?",
  "tika-vin11t0:992_1": "Visuddhimagge dhutaṅganiddese “majjhimaṭṭhakathāyaṃ pana vihārassāpi gāmasseva upacāraṃ nīharitvā ubhinnaṃ",
  "tika-vin11t0:992_2": "leḍḍupātānaṃ abbhantarā minitabba’nti vuttaṃ.",
  "tika-vin11t0:992_3": "Idametthapamāṇa”nti vuttattā aparikkhittassa paṭhamaleḍḍupātaṃ hoti,",
  "tika-vin11t0:992_4": "gāme vuttena vidhinā vihārapariyante ṭhitabhattasālagilānasālādisenāsane ce parikkhepo atthi,",
  "tika-vin11t0:992_5": "tattha vā,",
  "tika-vin11t0:992_6": "natthi ce,",
  "tika-vin11t0:992_7": "nibbakosassa udakapātaṭṭhāne ṭhitena mātugāmena chaḍḍitabhājanadhovanodakapatanaṭṭhāne vā senāsanato dūre cetiyaṅgaṇe,",
  "tika-vin11t0:992_8": "bodhiyaṅgaṇe vā ṭhatvā balamajjhimassa purisassa hatthaṃ pasāretvā attano balappamāṇena khittassa muṭṭhiyā",
  "tika-vin11t0:992_9": "gahitapāsāṇassa patanaṭṭhānaṃ vihārūpacāro nāma,",
  "tika-vin11t0:992_10": "tadeva pākārādīhi parikkhepārahaṭṭhānaṃ nāma.",
  "tika-vin11t0:992_11": "Tattha ṭhatvā tatheva khittassa pāsāṇassa patanaṭṭhānaṃ eko leḍḍupāto,",
  "tika-vin11t0:992_12": "tatthāpi ṭhatvā tatheva khittassa pāsāṇassa patanaṭṭhānaṃ eko leḍḍupātoti evaṃ dve leḍḍupātā gahetabbā.",
  "tika-vin11t0:993_0": "Maggato okkamitvāti maggato apasakkitvā.",
  "tika-vin11t0:993_1": "Gumbenāti rukkhagahanena vā latāgahanena vā.",
  "tika-vin11t0:993_2": "Vatiyāti kaṇṭakasākhādīhi katāya vatiyā.",
  "tika-vin11t0:994_0": "Vattamādāyāti pubbe vuttanayena vattaṃ samādiyitvā. Ārocetvāti yathāvuttanayena ārocetvā.",
  "tika-vin11t0:995_0": "Nikkhipitvāti pubbe vuttanayena vattaṃ nikkhipitvā.",
  "tika-vin11t0:995_1": "Bhikkhūti attanā saddhiṃ hatthapāsadānatthāya āgato bhikkhu.",
  "tika-vin11t0:995_2": "Yassa kassacīti ettha “santike”ti seso.",
  "tika-vin11t0:996_0": "Ārocetvā vāti attano navakataro ce,",
  "tika-vin11t0:996_1": "“āvuso”ti,",
  "tika-vin11t0:996_2": "vuḍḍho ce,",
  "tika-vin11t0:996_3": "“bhante”ti vatvā yathāvuttanayeneva ārocetvā.",
  "tika-vin11t0:996_4": "Sesanti avasesavinicchayaṃ.",
  "tika-vin11t0:996_5": "Samuccayassāti cūḷavaggāgatassa tatiyasamuccayakkhandhakassa.",
  "tika-vin11t0:996_6": "Aṭṭhakathāyacāti “sace añño koci bhikkhu kenacideva karaṇīyenā”tiādinā aṭṭhakathāgatavinicchayenāpi.",
  "tika-vin11t0:997_0": "Vibhāvayeti “sace yaṃ bhikkhuṃ tattha āgataṃ passati,",
  "tika-vin11t0:997_1": "bhāsamānassa saddaṃ suṇāti,",
  "tika-vin11t0:997_2": "tassa ārocetabbaṃ.",
  "tika-vin11t0:997_3": "Tathā akarontassa ratticchedo ca vattabhedo ca hoti dukkaṭaṃ āpajjati.",
  "tika-vin11t0:997_4": "Sace so dvādasaratanabbhantaraṃ patvā tassa ajānantasseva pakkanto hoti,",
  "tika-vin11t0:997_5": "ratticchedova hoti,",
  "tika-vin11t0:997_6": "na vattabhedo.",
  "tika-vin11t0:997_7": "Sace attanā saddhiṃ āgato kenacideva karaṇīyena gato hoti,",
  "tika-vin11t0:997_8": "vihāraṃ gantvā yaṃ paṭhamaṃ passati,",
  "tika-vin11t0:997_9": "tassa santike ārocetvā vattaṃ nikkhipitabbaṃ.",
  "tika-vin11t0:997_10": "Evaṃ parikappitadivase puṇṇe kukkuccavinodanatthaṃ atireke ca divase vattaṃ pūretvā pariyosāne vatte",
  "tika-vin11t0:997_11": "asamādinne mānattāraho na hotīti saṅghaṃ upasaṅkamma vattaṃ samādiyitvā khandhake āgatanayeneva mānattaṃ",
  "tika-vin11t0:997_12": "yācitabbaṃ.",
  "tika-vin11t0:997_13": "Anikkhittavattena caritukāmassa puna vattasamādānaṃ kātabbaṃ na hotī”ti ettako viseso,",
  "tika-vin11t0:997_14": "imaṃ aṭṭhakathāgataṃ vinicchayaṃ pakāseyyāti vuttaṃ hotīti.",
  "tika-vin11t0:998_0": "Paṭicchannaparivāsakathāvaṇṇanā.",
  "tika-vin11t0:999_0": "521.",
  "tika-vin11t0:999_1": "Na jānatīti ettha chandavasena rasso kato.",
  "tika-vin11t0:999_2": "Āpattīnañca rattīnaṃ,",
  "tika-vin11t0:999_3": "paricchedaṃ na jānatīti bahū saṅghādisese āpajjitvāpi “ettakāhaṃ āpattiyo āpanno”ti attano āpannasaṅghādisesāpattīnaṃ paricchedaṃ na jānāti,",
  "tika-vin11t0:999_4": "“mayā āpannāpatti ettake divase paṭicchannā”ti divasaparicchedaṃ na jānāti.",
  "tika-vin11t0:1000_0": "522.",
  "tika-vin11t0:1000_1": "Idāni tassa pabhedaṃ dassetumāha “esevā”tiādi.",
  "tika-vin11t0:1000_2": "Parisuddhehīti sakalasaṃkilesappahānena parisuddhasantānehi upālittherādipubbācariyehi.",
  "tika-vin11t0:1000_3": "Esova suddhantoti eso yathāvuttasarūpo suddhantaparivāso.",
  "tika-vin11t0:1000_4": "Cūḷasuddhantanāmo cāti “yo upasampadato paṭṭhāya anulomakkamena vā”tiādinā aṭṭhakathāyaṃ vuttanayena",
  "tika-vin11t0:1000_5": "upasampadamāḷakato paṭṭhāya anulomavasena vā ārocitadivasato paṭṭhāya paṭilomavasena vā sarante “kittakāni",
  "tika-vin11t0:1000_6": "divasāni parisuddhoti sarasī”ti vinayadharehi pucchite “ettakaṃ kālaṃ parisuddhosmī”ti vuttavato tena",
  "tika-vin11t0:1000_7": "vuttasuddhadināni pariyantaṃ katvā dinno yāva upasampannadivaso,",
  "tika-vin11t0:1000_8": "tāva bahudivasesu netabbaṃ mahāsuddhantaṃ sandhāya itaradinānaṃ pūretabbattā cūḷasuddhanto nāmāti vuttaṃ hoti.",
  "tika-vin11t0:1001_0": "“Ayañhi suddhantaparivāso nāma uddhampi ārohati,",
  "tika-vin11t0:1001_1": "heṭṭhāpi orohati,",
  "tika-vin11t0:1001_2": "idamassa lakkhaṇa”nti vuttattā imaṃ parivāsaṃ parivasanato pacchā divasaṃ saranto parikappetvā yojetvā gahitadivasato vaḍḍheti vā hāpeti vā,",
  "tika-vin11t0:1001_3": "ubhayatthāpi “puna parivāsadānakiccaṃ natthī”ti vacanato pubbe dinnaparivāsoyeva pamāṇaṃ.",
  "tika-vin11t0:1001_4": "“Etassa appaṭicchannaṃ ‘paṭicchannā’ti vā acirapaṭicchannaṃ ‘cirapaṭicchannā’ti vā asambahulampi ‘sambahulā’ti",
  "tika-vin11t0:1001_5": "vā viparītato gahetvā vinayakammaṃ karontassa āpattito vuṭṭhānaṃ hoti,",
  "tika-vin11t0:1001_6": "paṭicchannaṃ ‘appaṭicchannā’tiādivipariyāyena na hotī”ti aṭṭhakathāgatanayo veditabbo.",
  "tika-vin11t0:1002_0": "Mahāsuddhantanāmakoti “yo pana yathāvuttena anulomapaṭilomanayena pucchiyamānopi rattipariyantaṃ na jānāti,",
  "tika-vin11t0:1002_1": "neva sarati,",
  "tika-vin11t0:1002_2": "vematiko vā hoti,",
  "tika-vin11t0:1002_3": "tassa dinno suddhantaparivāso mahāsuddhantoti vuccatī”ti aṭṭhakathāyaṃ niddiṭṭhasarūpo mahāsuddhanto nāma.",
  "tika-vin11t0:1002_4": "“Ayaṃ uddhaṃ nārohati,",
  "tika-vin11t0:1002_5": "heṭṭhā pana orohatī”ti vuttattā ayaṃ parivāso yāva upasampannadivaso,",
  "tika-vin11t0:1002_6": "tāva pūretabbato tato uddhaṃ nārohati.",
  "tika-vin11t0:1002_7": "Antarāḷe attano suddhakālaṃ parikappetvā sarati ce,",
  "tika-vin11t0:1002_8": "tato paṭṭhāya nivattanato divasahānaṃ pana hoteva.",
  "tika-vin11t0:1003_0": "523.",
  "tika-vin11t0:1003_1": "“Aññataro bhikkhu sambahulā saṅghādisesā āpattiyo āpanno hoti,",
  "tika-vin11t0:1003_2": "so āpattipariyantaṃ na jānāti,",
  "tika-vin11t0:1003_3": "rattipariyantaṃ na jānātī”ti āgatavatthumhi imassa parivāsassa anuññātattā taṃ vatthuṃ saṅgahetuṃ “āpattīnaṃ",
  "tika-vin11t0:1003_4": "cā”tiādiṃ vatvāpi “āpattipariyantaṃ pana ‘ettakā ahaṃ āpattiyo āpanno’ti jānātu vā mā vā,",
  "tika-vin11t0:1003_5": "akāraṇameta”nti paṭisedhetvā aṭṭhakathāyaṃ padhānabhāvena vuttarattipariyantassa aparijānanamattameva pamāṇanti dassetumāha “duvidhopī”tiādi.",
  "tika-vin11t0:1003_6": "Duvidhopi ayaṃ suddhantaparivāso ekaccaṃ rattiparicchedaṃ,",
  "tika-vin11t0:1003_7": "sakalaṃ vā rattiparicchedaṃ ajānato vā vimatissa vā dātabboti yojanā.",
  "tika-vin11t0:1004_0": "Suddhantaparivāsakathāvaṇṇanā.",
  "tika-vin11t0:1005_0": "524.",
  "tika-vin11t0:1005_1": "Itaropi so samodhānaparivāso tidhā matoti yojanā.",
  "tika-vin11t0:1005_2": "Dhātusaddānaṃ anekatthattā “odhāna”nti makkhanaṃ vuccati.",
  "tika-vin11t0:1005_3": "Tenāha aṭṭhakathāyaṃ “odhunitvā makkhetvā”ti.",
  "tika-vin11t0:1005_4": "“Samodhāna”nti pakkhepo vuccati.",
  "tika-vin11t0:1005_5": "Yathāha aṭṭhakathāyaṃ “samodahitvā”ti.",
  "tika-vin11t0:1005_6": "Odhānañca samodhānañca odhānasamodhānaṃ,",
  "tika-vin11t0:1005_7": "taṃ yattha so parivāso “odhānasamodhāno”ti veditabbo.",
  "tika-vin11t0:1005_8": "Arisādigaṇe antogadhattā hettha,",
  "tika-vin11t0:1005_9": "upari ca evarūpe ṭhāne a-",
  "tika-vin11t0:1005_10": "kārapaccayo daṭṭhabbo.",
  "tika-vin11t0:1005_11": "Parivutthadivasānaṃ makkhanañca mūlāpattiyaṃ antarāpattīnaṃ pakkhipanañca yasmiṃ so parivāsoti vuttaṃ hoti.",
  "tika-vin11t0:1005_12": "Tenevettha “divase parivutthe tu,",
  "tika-vin11t0:1005_13": "odhunitvā padīyate”ti vakkhati.",
  "tika-vin11t0:1005_14": "Yathāha aṭṭhakathāyaṃ “parivutthadivase odhunitvā makkhetvā purimāya āpattiyā mūladivasaparicchede pacchā āpannaṃ āpattiṃ samodahitvā”ti.",
  "tika-vin11t0:1006_0": "Agghapubbako missakapubbako samodhānaparivāsoti yojanā,",
  "tika-vin11t0:1006_1": "agghasamodhānaparivāso missakasamodhānaparivāsoti vuttaṃ hoti.",
  "tika-vin11t0:1006_2": "Aggho ca missako ca agghamissakā,",
  "tika-vin11t0:1006_3": "te pubbakā etassāti agghamissakapubbako,",
  "tika-vin11t0:1006_4": "samodhāno.",
  "tika-vin11t0:1006_5": "Agghena samodhānaṃ agghasamodhānaṃ,",
  "tika-vin11t0:1006_6": "taṃ yattha so agghasamodhāno,",
  "tika-vin11t0:1006_7": "āpannāsu bahūsu sabbacirapaṭicchannāpattīnaṃ divasagaṇanaggheneva pacchā āpannaāpattīnaṃ pakkhepayuttaparivāsoti attho.",
  "tika-vin11t0:1006_8": "Yathāha aṭṭhakathāyaṃ “agghasamodhāno nāma sambahulāsu āpattīsu yā ekā vā dve vā tisso vā sambahulā vā āpattiyo sabbacirapaṭicchannāyo,",
  "tika-vin11t0:1006_9": "tāsaṃ agghena samodhāya tāsaṃ rattiparicchedavasena avasesānaṃ ūnatarapaṭicchannānaṃ āpattīnaṃ parivāso diyyati,",
  "tika-vin11t0:1006_10": "ayaṃ vuccati agghasamodhāno”ti.",
  "tika-vin11t0:1006_11": "Missakānaṃ nānāvatthukānaṃ āpattīnaṃ samodhānaṃ missakasamodhānaṃ,",
  "tika-vin11t0:1006_12": "taṃ yattha so parivāso missakasamodhāno.",
  "tika-vin11t0:1006_13": "Missakānaṃ nānāvatthukānaṃ āpattīnaṃ ekato pakkhepayutto parivāsoti attho.",
  "tika-vin11t0:1006_14": "Yathāha aṭṭhakathāyaṃ “missakasamodhāno nāma yo nānāvatthukā āpattiyo ekato katvā diyyatī”ti.",
  "tika-vin11t0:1007_0": "525- 7.",
  "tika-vin11t0:1007_1": "Evaṃ tividhe samodhānaparivāse paṭhamaparivāsassa visesanabhūtatāya avayavānaṃ dvinnaṃ odhānasamodhānasaddānaṃ",
  "tika-vin11t0:1007_2": "atthānuvādena tadubhayaodhānasamodhānasarūpaṃ vidhātumāha “āpajjitvā…pe…",
  "tika-vin11t0:1007_3": "pakāsito”ti.",
  "tika-vin11t0:1007_4": "Tattha paṭhamassa odhāna-",
  "tika-vin11t0:1007_5": "saddasaṅkhātassa avayavassa atthasarūpānuvādamāha “āpajjitvā…pe…",
  "tika-vin11t0:1007_6": "padīyate”ti.",
  "tika-vin11t0:1007_7": "Dutiyāvayavasaṅkhātasamodhāna-",
  "tika-vin11t0:1007_8": "saddassa atthasarūpānuvādamāha “purimāpattiyā…pe…",
  "tika-vin11t0:1007_9": "bhikkhuno”ti.",
  "tika-vin11t0:1007_10": "Teneva ubhayatthānuvāde “bhikkhuno”ti padadvayassa,",
  "tika-vin11t0:1007_11": "“padīyate dātabbo”ti kiriyāpadadvayassa ca visuṃ visuṃ gahitattā punaruttidosābhāvo veditabbo.",
  "tika-vin11t0:1007_12": "Evaṃ avayavatthānuvādena vidhātabbasamudāyaṃ dassetumāha “esodhānasamodhānaparivāso pakāsito”ti.",
  "tika-vin11t0:1007_13": "Ettha chādentassa hīti hi-",
  "tika-vin11t0:1007_14": "saddo hetumhi.",
  "tika-vin11t0:1007_15": "Esodhānasamodhānoti ettha eta-",
  "tika-vin11t0:1007_16": "saddasambandhena “yo”ti labbhati.",
  "tika-vin11t0:1008_0": "Tatrāyaṃ yojanā –",
  "tika-vin11t0:1008_1": "āpajjitvā…pe…",
  "tika-vin11t0:1008_2": "odhunitvā yo yasmā padīyate,",
  "tika-vin11t0:1008_3": "purimāpattiyā…pe…",
  "tika-vin11t0:1008_4": "yo yasmā dātabbo,",
  "tika-vin11t0:1008_5": "tasmā esodhānasamodhānaparivāso pakāsitoti.",
  "tika-vin11t0:1009_0": "Tattha antarāpattiṃ āpajjitvāti paṭicchannāpattiyā parivasanto vā mānattāraho vā mānattaṃ caranto vā",
  "tika-vin11t0:1009_1": "abbhānāraho vā hutvā kadāci aññaṃ saṅghādisesāpattiṃ āpajjitvā.",
  "tika-vin11t0:1009_2": "Chādentassāti paṭhamaṃ āpannāpattiyāpaṭicchāditakālena samaṃ vā ūnaṃ vā kālaṃ paṭicchādentassa.",
  "tika-vin11t0:1009_3": "“Mūlāyapaṭikassanena te parivutthadivase ca mānattaciṇṇadivase ca sabbe odhunitvā”ti aṭṭhakathāvacanato",
  "tika-vin11t0:1009_4": "ettha “parivutthe”ti upalakkhaṇattā “mānattaciṇṇe cā”ti gahetabbaṃ.",
  "tika-vin11t0:1009_5": "Odhunitvāti ca mūlāyapaṭikassanavasena makkhetvā,",
  "tika-vin11t0:1009_6": "adivase katvāti adhippāyo.",
  "tika-vin11t0:1010_0": "Yo yasmā padīyate,",
  "tika-vin11t0:1010_1": "so parivāso saṭṭhivassāni parivasitvā mānattāraho hutvāpi antarāpattiṃ āpajjitvā ekāhampi paṭicchādite",
  "tika-vin11t0:1010_2": "mūlāyapaṭikassanena te divase sabbe makkhetvā tāneva saṭṭhivassāni punapi yasmā padīyateti attho.",
  "tika-vin11t0:1010_3": "Yathāha aṭṭhakathāyaṃ “saṭṭhivassāni parivasitvā mānattāraho hutvāpi hi ekadivasaṃ antarāpattiṃ paṭicchādetvā",
  "tika-vin11t0:1010_4": "punapi saṭṭhivassāni parivāsāraho hotī”ti.",
  "tika-vin11t0:1011_0": "Purimāpattiyāti tena āpannāsu sambahulāsu āpattīsu sabbāpattīnaṃ puretarameva paṭicchannāya āpattiyā.",
  "tika-vin11t0:1011_1": "Mūladivaseti paṭhamaṃ vītikkamadivase.",
  "tika-vin11t0:1011_2": "Vinicchiteti “asukasaṃvacchare asukamāse asukadivase”ti niyamite.",
  "tika-vin11t0:1011_3": "Samodhāya pakkhipitvā dātabboti sambandho.",
  "tika-vin11t0:1011_4": "Vidhānato yācamānassāti vidhānato saṅghena dātabboti yojetabbaṃ,",
  "tika-vin11t0:1011_5": "samuccayakkhandhake vuttena vidhinā yācamānassa tattheva vuttavidhinā saṅghena dātabboti attho.",
  "tika-vin11t0:1011_6": "“Eso odhānasamodhānaparivāso”ti padacchedo.",
  "tika-vin11t0:1012_0": "528- 9.",
  "tika-vin11t0:1012_1": "Tathā vuccatīti sambandho.",
  "tika-vin11t0:1012_2": "Tāsaṃ agghavasena hīti hi-",
  "tika-vin11t0:1012_3": "saddo hetumhi.",
  "tika-vin11t0:1012_4": "“Soti taṃsaddasambandhena “yo”ti labbhati.",
  "tika-vin11t0:1012_5": "Tatrāyaṃ yojanā –",
  "tika-vin11t0:1012_6": "sambahulā…pe…",
  "tika-vin11t0:1012_7": "tāsaṃ agghavasena tato ūnapaṭicchannānaṃ āpattīnaṃ samodhāya yo yasmā padātabbo parivāso,",
  "tika-vin11t0:1012_8": "tasmā so yathā avayavatthavasena “odhānasamodhāno”ti parivāso vutto,",
  "tika-vin11t0:1012_9": "tathā “agghasamodhāno”ti vuccatīti.",
  "tika-vin11t0:1013_0": "Tattha sambahulāsūti yāsaṃ āpattīnaṃ parivasitukāmo,",
  "tika-vin11t0:1013_1": "tāsu sambahulāsu āpattīsu,",
  "tika-vin11t0:1013_2": "niddhāraṇe bhummaṃ.",
  "tika-vin11t0:1013_3": "“Ekā vā”tiādi niddhāriyaniddeso.",
  "tika-vin11t0:1013_4": "Tāsaṃ āpattīnaṃ.",
  "tika-vin11t0:1013_5": "Agghavasenāti gaṇanavasena,",
  "tika-vin11t0:1013_6": "rattiparicchedavasenāti vuttaṃ hoti.",
  "tika-vin11t0:1013_7": "Yathāha aṭṭhakathāyaṃ “tāsaṃ rattiparicchedavasenā”ti.",
  "tika-vin11t0:1013_8": "“Padātabbo”ti iminā sambandho.",
  "tika-vin11t0:1013_9": "Tatoti cirapaṭicchannāpattito.",
  "tika-vin11t0:1013_10": "Ūnapaṭicchannānaṃ āpattīnanti ettha upayogatthe sāmivacanaṃ,",
  "tika-vin11t0:1013_11": "ūnapaṭicchannāyo āpattiyo samodhāyāti vuttaṃ hoti.",
  "tika-vin11t0:1014_0": "530.",
  "tika-vin11t0:1014_1": "Nānā sukkavissaṭṭhiādīni vatthūni yāsaṃ tā nānāvatthukā,",
  "tika-vin11t0:1014_2": "nānāvatthukā saññā yāsaṃ āpattīnaṃ tā nānāvatthukasaññāyo.",
  "tika-vin11t0:1014_3": "Sabbāti ettha “yā”ti seso,",
  "tika-vin11t0:1014_4": "sukkavissaṭṭhiādikuladūsanāvasānā yā sabbā terasa saṅghādisesā āpattiyoti attho.",
  "tika-vin11t0:1014_5": "Tā sabbāti ettha pi-",
  "tika-vin11t0:1014_6": "saddo vattabbo.",
  "tika-vin11t0:1014_7": "Dātabboti ettha “parivāso”ti ānetvā sambandhitabbaṃ.",
  "tika-vin11t0:1014_8": "Tā sabbāpi ekato katvā dātabbo parivāsoti yojanā.",
  "tika-vin11t0:1014_9": "Tassa terasa saṅghādisesāpattiyopi ekato katvāti attho.",
  "tika-vin11t0:1014_10": "“Ahaṃ bhante sambahulā saṅghādisesā āpattiyo āpajjiṃ ekaṃ sukkavissaṭṭhiṃ…pe…",
  "tika-vin11t0:1014_11": "ekaṃ kuladūsakaṃ,",
  "tika-vin11t0:1014_12": "sohaṃ bhante saṅghaṃ tāsaṃ āpattīnaṃ samodhānaparivāsaṃ yācāmī”ti tikkhattuṃ yācanāya ca tadanurūpāya",
  "tika-vin11t0:1014_13": "ñattiyā ca kammavācāsu ca nāmaṃ vatvā dātabbaparivāso missako mato “missakasamodhānaparivāso”ti ñāto.  Dve, tisso, catasso,",
  "tika-vin11t0:1014_14": "atirekā ca āpannassāpi parivāsaṃ dentena iminā niyāmena vatthuṃ,",
  "tika-vin11t0:1014_15": "nāmaṃ visesetvā gahetabbaṃ.",
  "tika-vin11t0:1015_0": "Samodhānaparivāsakathāvaṇṇanā.",
  "tika-vin11t0:1016_0": "531.",
  "tika-vin11t0:1016_1": "Parivutthaparivāsassāti tividhe parivāse aññatarassa vasena parivutthaparivāsassa.",
  "tika-vin11t0:1016_2": "Uttari cha rattiyoti parivāsato uttari cha rattiyo,",
  "tika-vin11t0:1016_3": "cha divaseti vuttaṃ hoti,",
  "tika-vin11t0:1016_4": "“caritu”nti seso,",
  "tika-vin11t0:1016_5": "caraṇakiriyāya accantasaṃyoge upayogavacanaṃ.",
  "tika-vin11t0:1016_6": "Mānattaṃ deyyanti yojanā,",
  "tika-vin11t0:1016_7": "“saṅghenā”ti sāmatthiyā labbhati.",
  "tika-vin11t0:1016_8": "Samuccayakkhandhake vuttanayena yojetvā chārattañca dātabbo,",
  "tika-vin11t0:1016_9": "bhikkhumānanavidhi bhikkhussa dātabboti attho.",
  "tika-vin11t0:1017_0": "“Parivutthaparivāsassā”ti iminā paṭicchannamānattaṃ pakataṃ,",
  "tika-vin11t0:1017_1": "tattha pabhede asati kasmā “paṭicchannāpaṭicchannavasā duve”ti vuttanti?",
  "tika-vin11t0:1017_2": "Pakatabhedamanapekkhitvā chārattamānatte labbhamānavisayabhedaṃ dassetuṃ vuttaṃ.",
  "tika-vin11t0:1017_3": "Evañhi sati samodhānamānatte ca “chārattaṃ mānattaṃ detū”ti pāḷiyaṃ vuttattā tampi gahetvā “tidhā”ti kasmā na vuttanti?",
  "tika-vin11t0:1017_4": "Tampi paṭicchannāpattiyā parivutthaparivāsasseva dātabbamānattanti paṭicchannamānattavacaneneva saṅgahitattā visuṃ na vuttaṃ.",
  "tika-vin11t0:1017_5": "Teneva catubbidhe mānatte imehi dvīhi vinā dassetabbesu dvīsu mānattesu pakkhamānattamattaṃ “chādentiyā”tiādigāthāya",
  "tika-vin11t0:1017_6": "dassetvā samodhānamānattaṃ visuṃ na dassitanti daṭṭhabbaṃ.",
  "tika-vin11t0:1018_0": "534- 6.",
  "tika-vin11t0:1018_1": "Viniddiṭṭhappakāranti “parikkhittavihārassā”tiādinā yathāvuttagāthādvayena niddiṭṭhappakāraṃ.",
  "tika-vin11t0:1018_2": "Ādiyitvāna taṃ tesanti ettha “santike”ti vakkhamānato labbhati.",
  "tika-vin11t0:1018_3": "Tesaṃ catunnaṃ sammukhā ukkuṭikaṃ nisīditvā añjaliṃ paggahetvā taṃ vattaṃ samādiyitvāti attho.",
  "tika-vin11t0:1018_4": "“Taṃ tesaṃ santike”ti idaṃ “ārocetvā”ti imināpi yujjati.",
  "tika-vin11t0:1018_5": "Tesameva sammukhā nisinnena “ahaṃ bhante ekaṃ āpattiṃ āpajjiṃ sañcetanikaṃ sukkavissaṭṭhi”ntiādinā nayena samuccayakkhandhakāgataṃ ārocanaṃ katvā.",
  "tika-vin11t0:1018_6": "Iminā antoaruṇe diṭṭhānaṃ aññesampi ārocanaṃ upalakkhitaṃ.",
  "tika-vin11t0:1019_0": "Nikkhipe santike tesaṃ vattanti ettha “aruṇe uṭṭhite”ti ajjhāharitabbaṃ.",
  "tika-vin11t0:1019_1": "Aruṇe uggate tesaṃ bhikkhūnaṃ sammukhā yathāvuttanayeneva nisīditvā “vattaṃ nikkhipāmi,",
  "tika-vin11t0:1019_2": "mānattaṃ nikkhipāmī”ti imesu dvīsu ekaṃ vā dvayameva vā vatvā vattaṃ nikkhipe.",
  "tika-vin11t0:1020_0": "537.",
  "tika-vin11t0:1020_1": "Tassa mānattassa.",
  "tika-vin11t0:1020_2": "Ratticchedādikoti ettha ādi-",
  "tika-vin11t0:1020_3": "saddena vattabhedo gahito.",
  "tika-vin11t0:1020_4": "Aṭṭhakathāvasena pāḷivasenāti yojanā.",
  "tika-vin11t0:1021_0": "538.",
  "tika-vin11t0:1021_1": "Vīsatiyā bhikkhūnaṃ vaggo samūho vīsativaggo,",
  "tika-vin11t0:1021_2": "so eva vīsativaggiko.",
  "tika-vin11t0:1021_3": "Abbheyyāti osāreyya,",
  "tika-vin11t0:1021_4": "abbhantaraṃ kareyyāti attho.",
  "tika-vin11t0:1021_5": "Vidhināti samuccayakkhandhakāgatakkamena.",
  "tika-vin11t0:1021_6": "Abbhitoti saṃvāsena anto kato,",
  "tika-vin11t0:1021_7": "pakatattoti pakatisabhāvo,",
  "tika-vin11t0:1021_8": "āpattiṃ anāpannakālasadiso hotīti attho.",
  "tika-vin11t0:1022_0": "539.",
  "tika-vin11t0:1022_1": "Āpattiṃ chādentiyā bhikkhuniyāti yojanā,",
  "tika-vin11t0:1022_2": "“āpajjitvā”ti seso,",
  "tika-vin11t0:1022_3": "āpattiṃ āpajjitvā “āpatti cā”tiādinā nayena pubbe dassitehi dasahi aṅgehi paṭicchādentiyā bhikkhuniyā attano āpattiṃ chādentiyā bhikkhuniyā.",
  "tika-vin11t0:1022_4": "Na ca āpattīti ettha “attano”ti iminā aññissā āpattiṃ paṭicchādentiyā vajjapaṭicchādikāsaṅkhātapārājikāpattīti dīpitaṃ hoti.",
  "tika-vin11t0:1022_5": "“Bhikkhuniyā”ti iminā bhikkhussa dukkaṭāpattibhāvaṃ dīpeti.",
  "tika-vin11t0:1023_0": "541.",
  "tika-vin11t0:1023_1": "Viruddhamatthaṃ nayati pajahatīti vinayo,",
  "tika-vin11t0:1023_2": "vinicchayo,",
  "tika-vin11t0:1023_3": "taṃ vinayapiṭakatthavinicchayavisesavisayaṃ sammohasaṅkhātaṃ viruddhaṃ paccatthikaṃ tadaṅgavasena pajahanato",
  "tika-vin11t0:1023_4": "vinayanayasaṅkhātaṃ tato eva atibuddhidīpanaṃ,",
  "tika-vin11t0:1023_5": "atisayena buddhiṃ dīpetīti atibuddhidīpanaṃ,",
  "tika-vin11t0:1023_6": "taṃ vinayatthavinicchayakaṃ ñāṇapadīpaṃ visesena jālentaṃ.",
  "tika-vin11t0:1023_7": "Vividhehi nayehi yuttatāya vividhanayayutaṃ.",
  "tika-vin11t0:1023_8": "Vinayanayeti vinayapiṭakassa parasantānapāpane,",
  "tika-vin11t0:1023_9": "vinayavaṇṇanāyanti vuttaṃ hoti.",
  "tika-vin11t0:1024_0": "Iti vinayatthasārasandīpaniyā",
  "tika-vin11t0:1025_0": "Vinayavinicchayavaṇṇanāya",
  "tika-vin11t0:1026_0": "Saṅghādisesakathāvaṇṇanā niṭṭhitā.",
  "tika-vin11t0:1027_0": "Aniyatakathāvaṇṇanā",
  "tika-vin11t0:1028_0": "542- 3.",
  "tika-vin11t0:1028_1": "Idāni saṅghādisesakathānantaraṃ aniyatakathaṃ dassetumāha “rahonisajjassādenā”tiādi.",
  "tika-vin11t0:1028_2": "Rahasi nisajjā rahonisajjā,",
  "tika-vin11t0:1028_3": "tassā assādo rahonisajjassādo,",
  "tika-vin11t0:1028_4": "tena rahonisajjassādena,",
  "tika-vin11t0:1028_5": "methunadhammasannissitena kilesenāti attho.",
  "tika-vin11t0:1028_6": "Vuttañhi aṭṭhakathāyaṃ “rahonisajjassādoti methunadhammasannissitakileso vuccatī”ti.",
  "tika-vin11t0:1028_7": "“Raho nāma cakkhussa raho sotassa raho.",
  "tika-vin11t0:1028_8": "Cakkhussa raho nāma na sakkā hoti akkhiṃ vā nikhaṇiyamāne bhamukaṃ vā ukkhipiyamāne sīsaṃ vā ukkhipiyamāne passituṃ.",
  "tika-vin11t0:1028_9": "Sotassa raho nāma na sakkā hoti pakatikathā sotu”nti padabhājane vuttarahesu cakkhussa raho eva idhādhippeto.",
  "tika-vin11t0:1028_10": "Yathāha aṭṭhakathāyaṃ “kiñcāpi pāḷiyaṃ ‘sotassa raho’ti āgataṃ,",
  "tika-vin11t0:1028_11": "cakkhussa raheneva pana paricchedo veditabbo”ti.",
  "tika-vin11t0:1029_0": "Cakkhussa rahattā “paṭicchanna”nti imampi paṭicchannattā eva “alaṃkammaniya”nti imampi saṅgaṇhāti.",
  "tika-vin11t0:1029_1": "Nisajjasaddopādānena “āsane”ti idampi gahitameva.",
  "tika-vin11t0:1029_2": "“Mātugāmassa santikaṃ gantukāmo”ti iminā “mātugāmena saddhi”nti idampi gahitameva.",
  "tika-vin11t0:1029_3": "Evaṃ sāmatthiyā labbhamānapadopādānena yo pana bhikkhu mātugāmena saddhiṃ eko ekāya raho paṭicchanne āsane alaṃkammaniye nisajjassādenāti vuttaṃ hoti.",
  "tika-vin11t0:1029_4": "Cakkhussa rahabhāvena kuṭṭādipaṭicchanne teneva methunasevanakammassa anurūpe āsane tadahujātāyapi manussitthiyā",
  "tika-vin11t0:1029_5": "saha nisajjassādarāgena samannāgato hutvāti attho.",
  "tika-vin11t0:1029_6": "Ettha “mātugāmassā”ti tadahujātampi itthiṃ gaṇhātīti kuto labbhatīti?",
  "tika-vin11t0:1029_7": "“Mātugāmo nāma manussitthī,",
  "tika-vin11t0:1029_8": "na yakkhī, na petī,",
  "tika-vin11t0:1029_9": "na tiracchānagatā,",
  "tika-vin11t0:1029_10": "antamaso tadahujātāpi dārikā,",
  "tika-vin11t0:1029_11": "pageva mahattarī”ti padabhājanato labbhati.",
  "tika-vin11t0:1030_0": "“Nivāsetī”ti iminā “kāyabandhanaṃ bandhati,",
  "tika-vin11t0:1030_1": "cīvaraṃ pārupatī”ti idaṃ lakkhīyati.",
  "tika-vin11t0:1030_2": "Sabbatthāti yathāvuttaṃ payogato pubbāparapayoge saṅgaṇhāti.",
  "tika-vin11t0:1030_3": "Teneva “payoge ca payoge cā”ti vicchāpayogo kato.",
  "tika-vin11t0:1030_4": "Nisīdato cassa dukkaṭanti yojanā.",
  "tika-vin11t0:1030_5": "“Ubhinnampi nisajjāya pācittiya”nti vakkhamānattā dukkaṭaṃ sandhāya ekakassa nisīdatoti gahetabbaṃ.",
  "tika-vin11t0:1031_0": "544.",
  "tika-vin11t0:1031_1": "Nisajjāya ubhinnampīti ettha “saki”nti seso,",
  "tika-vin11t0:1031_2": "ubhinnaṃ nisajjāpūraṇavasena aññamaññassa pure vā pacchā vā ekakkhaṇe vā mātugāmassa vā bhikkhussa vā ekavāraṃ nisajjāyāti vuttaṃ hoti.",
  "tika-vin11t0:1031_3": "Vuttañhetaṃ pāḷiyaṃ “mātugāme nisinne bhikkhu upanisinno vā hotī”tiādi.",
  "tika-vin11t0:1031_4": "Hoti pācittiyanti yojanā.",
  "tika-vin11t0:1031_5": "Payogagaṇanāya ca honti pācittiyānīti gahetabbaṃ,",
  "tika-vin11t0:1031_6": "mātugāmassa vā bhikkhuno vā ubhinnaṃ vā uṭṭhāyuṭṭhāya punappunaṃ upanisīdanapayogagaṇanāya cāti attho.",
  "tika-vin11t0:1031_7": "“Āpattīhipi tīhipī”ti vakkhamānattā pācittiyaggahaṇaṃ pārājikasaṅghādisesānaṃ upalakkhaṇaṃ hoti,",
  "tika-vin11t0:1031_8": "tīsu ekaṃ hotīti vuttaṃ hoti.",
  "tika-vin11t0:1031_9": "Ettha “payogagaṇanāyā”ti idaṃ pārājikāya na labbhati ekapayogeneva sijjhanato.",
  "tika-vin11t0:1031_10": "Kāyasaṃsaggasaṅghādiseso,",
  "tika-vin11t0:1031_11": "pana sarīrato punappunaṃ viyujjitvā phusanena pācittiyañca yathāvuttanayeneva labbhati.",
  "tika-vin11t0:1032_0": "Bahūsupi mātugāmesu bahukāni pācittiyāni hontīti yojanā.",
  "tika-vin11t0:1032_1": "Bahūsu mātugāmesu nisinnesu nisinnānaṃ gaṇanāya ekeneva payogena bahūni pācittiyāni ca saṅghādisesā ca honti.",
  "tika-vin11t0:1032_2": "“Payogagaṇanāya cā”ti imassa etthāpi yujjamānattā tāsu visuṃ visuṃ uṭṭhāyuṭṭhāya punappunaṃ nisīdantīsu,",
  "tika-vin11t0:1032_3": "sayañca uṭṭhāyuṭṭhāya punappunaṃ nisīdato tāsaṃ gaṇanāya āpajjitabbāpattiyo payogagaṇanāya ca bahū hontīti idaṃ labbhati.",
  "tika-vin11t0:1032_4": "Etthāpi pana pārājikaṃ na labbhati,",
  "tika-vin11t0:1032_5": "saṅghādiseso,",
  "tika-vin11t0:1032_6": "pācittiyañca labbhati.",
  "tika-vin11t0:1033_0": "545.",
  "tika-vin11t0:1033_1": "Samīpe ṭhitopi andho anāpattiṃ na karotīti sotassa rahabhāve asatipi padhānabhūtassa “cakkhussa raho”ti",
  "tika-vin11t0:1033_2": "imassa aṅgassa vijjamānattā vuttaṃ “antodvādasahatthake”ti,",
  "tika-vin11t0:1033_3": "iminā savanūpacāre vijjamānepīti vuttaṃ hoti.",
  "tika-vin11t0:1033_4": "Itthīnaṃ tu satampi ca na karoti anāpattinti yojanā,",
  "tika-vin11t0:1033_5": "viññuno purisassa asannihitabhāvenāti adhippāyo.",
  "tika-vin11t0:1033_6": "“Itthīnampi satampi cā”ti likhanti,",
  "tika-vin11t0:1033_7": "tatopi ayameva pāṭho sundaro. Pi-",
  "tika-vin11t0:1033_8": "saddo vā tu-",
  "tika-vin11t0:1033_9": "saddatthe daṭṭhabbo.",
  "tika-vin11t0:1034_0": "546.",
  "tika-vin11t0:1034_1": "Nipajjitvāti ettha “samīpe”ti seso,",
  "tika-vin11t0:1034_2": "“niddāyantopī”ti etassa visesakena “nipajjitvā”ti iminā nisīditvā niddāyantoti imassa nivattitattā samīpe",
  "tika-vin11t0:1034_3": "nisīditvā niddāyantopi anandho manussapuriso anāpattiṃ karotīti labbhati.",
  "tika-vin11t0:1034_4": "“Kevala”nti visesanena balavaniddūpagato gahitoti tathā ahutvā antarantarā āpannāpanne vinicchinitvā",
  "tika-vin11t0:1034_5": "pavattamānāya kapiniddāya niddāyantopi anāpattiṃ karotīti ayamattho labbhati.",
  "tika-vin11t0:1034_6": "“Pihitadvāragabbhassā”ti vattabbe majjhapadalopīsamāsavasena “pihitagabbhassā”ti vuttaṃ.",
  "tika-vin11t0:1034_7": "“Dvāre”ti iminā dvārekadesabhūtaṃ ummāraṃ vā taṃsamīpaṃ vā upacārena vuttanti daṭṭhabbaṃ.",
  "tika-vin11t0:1034_8": "Sace gabbho pihitadvāro na hoti,",
  "tika-vin11t0:1034_9": "anāpattīti byatirekato dassitaṃ.",
  "tika-vin11t0:1035_0": "547.",
  "tika-vin11t0:1035_1": "Imasmiṃ aniyatasikkhāpade pāḷiyaṃ anāpattivāre asatipi “yo pana bhikkhu mātugāmena saddhiṃ raho paṭicchanne āsane nisajjaṃ kappeyya,",
  "tika-vin11t0:1035_2": "pācittiya”nti pañcamassa acelakavaggassa catutthasikkhāpade anāpattivāre “anāpatti yo koci viññū puriso dutiyo hoti,",
  "tika-vin11t0:1035_3": "tiṭṭhati na nisīdati,",
  "tika-vin11t0:1035_4": "arahopekkho,",
  "tika-vin11t0:1035_5": "aññavihito nisīdati,",
  "tika-vin11t0:1035_6": "ummattakassa ādikammikassā”ti vutte anāpattivāre saṅgahetumāha “anandhe satī”tiādi.",
  "tika-vin11t0:1035_7": "“Etassa samīpe”ti pakaraṇato labbhati.",
  "tika-vin11t0:1035_8": "Idha pulliṅganiddesena puriso labbhati,",
  "tika-vin11t0:1035_9": "“tenāpi abālena bhavitabbaṃ,",
  "tika-vin11t0:1035_10": "manussajātikena bhavitabba”nti idañca “viññusmi”nti iminā labbhati.",
  "tika-vin11t0:1035_11": "Andhasadisaniddūpagatapaṭipakkhavācianandhapadena “aniddāyante”ti labbhati,",
  "tika-vin11t0:1035_12": "manāpāmanāpaṃ jānante aniddāyante manussapurise dassanūpacārassa anto vijjamāneti attho.",
  "tika-vin11t0:1036_0": "“Nisajjapaccayā doso natthī”ti iminā sambandho,",
  "tika-vin11t0:1036_1": "evarūpe raho āsane mātugāmena saddhiṃ nisinnapaccayā āpatti natthīti attho.",
  "tika-vin11t0:1036_2": "“Ṭhitassā”ti imināpi tadeva padaṃ yojetabbaṃ.",
  "tika-vin11t0:1036_3": "Viññumhi paṭibale manussapurise asannihitepi tathāvidhe raho āsane mātugāme āsane nisinnepi sayānepi",
  "tika-vin11t0:1036_4": "ṭhitepi sayaṃ ṭhitassa nisajjāya abhāvā tappaccayā āpatti na hotīti attho.",
  "tika-vin11t0:1036_5": "Arahasaññino nisajjapaccayā doso natthīti raho āsane mātugāmena saddhiṃ nisajjantassāpi “raho”ti saññārahitassa",
  "tika-vin11t0:1036_6": "nisīdato nisajjapaccayā anāpattīti attho.",
  "tika-vin11t0:1036_7": "Vikkhittacetaso nisajjapaccayā doso natthīti yojanā.",
  "tika-vin11t0:1037_0": "548.",
  "tika-vin11t0:1037_1": "Ettāvatā pācittiyāpattimattato anāpattippakāraṃ dassetvā idāni imassa sikkhāpadassa aniyatavohārahetubhūtāhi",
  "tika-vin11t0:1037_2": "tīhi āpattīhi anāpattipakāraṃ dassetumāha “na doso”tiādi.",
  "tika-vin11t0:1037_3": "Āpattīhipi tīhipīti “nisajjaṃ bhikkhu paṭijānamāno tiṇṇaṃ dhammānaṃ aññatarena kāretabbo pārājikena vā",
  "tika-vin11t0:1037_4": "saṅghādisesena vā pācittiyena vā”ti pāḷiyaṃ vuttāhi “paṭhamapārājikāpattikāyasaṃsaggasaṅghādisesāpattipācittiyāpattī”ti",
  "tika-vin11t0:1037_5": "imāhi tīhipi āpattīhīti vuttaṃ hotīti.",
  "tika-vin11t0:1038_0": "Paṭhamāniyatakathāvaṇṇanā.",
  "tika-vin11t0:1039_0": "549.",
  "tika-vin11t0:1039_1": "Vattabbabhāvenādhikatadutiyāniyatavinicchayato paṭhamāniyate vuttavinicchayehi samaṃ vinicchayaṃ pahāya",
  "tika-vin11t0:1039_2": "tattha avuttaṃ imasseva vinicchayavisesaṃ dassetumāha “anandhā”tiādi.",
  "tika-vin11t0:1039_3": "Idha duṭṭhullavācāsaṅghādisesassāpi gahitattā tato anāpattikaraṃ dassetuṃ “abadhiro”ti vuttaṃ.",
  "tika-vin11t0:1039_4": "Anandho abadhiroti “puriso”ti idaṃ sandhāya vuttaṃ.",
  "tika-vin11t0:1039_5": "“Itthī”ti idaṃ sandhāya “anandhābadhirā”ti gahetabbaṃ.",
  "tika-vin11t0:1039_6": "Evamuparipi.",
  "tika-vin11t0:1039_7": "Tenāpi savanūpacārantogadhena bhavitabbanti dassetuṃ “antodvādasahatthaṭṭho”ti vuttaṃ.",
  "tika-vin11t0:1040_0": "550.",
  "tika-vin11t0:1040_1": "“Andho abadhiro anāpattiṃ na karotī”ti idaṃ kāyasaṃsaggasaṅghādisesaṃ sandhāya vuttaṃ.",
  "tika-vin11t0:1040_2": "“Badhiro vāpi cakkhumā,",
  "tika-vin11t0:1040_3": "na karoti anāpatti”nti idaṃ pana duṭṭhullavācāsaṅghādisesaṃ sandhāya vuttanti evamettha sandhāya bhāsitattho veditabbo.",
  "tika-vin11t0:1041_0": "Purimāniyatakathāya avuttavisesassa dutiyāniyatakathāya vattumicchitattā ayampi viseso idha vattabbo.",
  "tika-vin11t0:1041_1": "Koyaṃ viseso,",
  "tika-vin11t0:1041_2": "yo idha vattabboti ce?",
  "tika-vin11t0:1041_3": "Tattha “paṭicchanne āsane alaṃkammaniye”ti vuttaṃ āsanaṅgadvayaṃ idha “na heva kho pana paṭicchannaṃ",
  "tika-vin11t0:1041_4": "āsanaṃ hoti nālaṃkammaniya”nti nisedhetvā “alañca kho hoti mātugāmaṃ duṭṭhullāhi vācāhi obhāsitu”nti",
  "tika-vin11t0:1041_5": "idaṃ apubbaṅgaṃ vuttaṃ.",
  "tika-vin11t0:1041_6": "Tatra mātugāmoti antamaso tadahujātāpi dārikā gahitā,",
  "tika-vin11t0:1041_7": "idha “mātugāmo nāma manussitthī,",
  "tika-vin11t0:1041_8": "na yakkhī, na petī,",
  "tika-vin11t0:1041_9": "na tiracchānagatā,",
  "tika-vin11t0:1041_10": "viññū paṭibalā subhāsitadubbhāsitaṃ duṭṭhullāduṭṭhullaṃ ājānitu”nti viññū paṭibalo mātugāmova vutto.",
  "tika-vin11t0:1041_11": "Tattha “pārājikena vā saṅghādisesena vā pācittiyena vā”ti tisso āpattiyo vuttā,",
  "tika-vin11t0:1041_12": "idha “nisajjaṃ bhikkhu paṭijānamāno dvinnaṃ dhammānaṃ aññatarena kāretabbo saṅghādisesena vā pācittiyena vā”ti dveyeva āpattiyo vuttā.",
  "tika-vin11t0:1041_13": "Saṅghādisesesu ca tattha “sā ce evaṃ vadeyya ‘ayyo mayā diṭṭho nisinno mātugāmena saddhiṃ kāyasaṃsaggaṃ samāpajjanto’ti,",
  "tika-vin11t0:1041_14": "so ca taṃ paṭijānāti,",
  "tika-vin11t0:1041_15": "āpattiyā kāretabbo”ti kāyasaṃsaggasaṅghādisesova vutto,",
  "tika-vin11t0:1041_16": "idha so ca vutto,",
  "tika-vin11t0:1041_17": "“sā ce evaṃ vadeyya ‘ayyassa mayā sutaṃ nisinnassa mātugāmaṃ duṭṭhullāhi vācāhi obhāsentassā’ti,",
  "tika-vin11t0:1041_18": "so ca taṃ paṭijānāti,",
  "tika-vin11t0:1041_19": "āpattiyā kāretabbo”ti duṭṭhullavācāsaṅghādiseso ca vutto.",
  "tika-vin11t0:1041_20": "Ettako ubhinnamaniyatānaṃ viseso.",
  "tika-vin11t0:1042_0": "Ayaṃ kasmā na vuttoti?",
  "tika-vin11t0:1042_1": "Ayaṃ sambodhavatthuviseso vattumicchito pana aṭṭhakathāgatavinicchayavisesatoti tasmā na vuttoti daṭṭhabbo.",
  "tika-vin11t0:1042_2": "Tisamuṭṭhānamevidaṃ kāyacittavācācittakāyavācācittavasena tīṇi samuṭṭhānāni etassāti katvā.",
  "tika-vin11t0:1043_0": "Imehipi dvīhi aniyatasikkhāpadehi sikkhāpadantaresu paññattāyeva āpattiyo,",
  "tika-vin11t0:1043_1": "anāpattiyo ca dassitā,",
  "tika-vin11t0:1043_2": "na koci āpattiviseso vutto,",
  "tika-vin11t0:1043_3": "tasmā kimetesaṃ vacanenāti? Vuccate –",
  "tika-vin11t0:1043_4": "vinayavinicchayalakkhaṇaṃ ṭhapetuṃ bhagavatā uppanne vatthumhi dve aniyatā paññattā. Kathaṃ?",
  "tika-vin11t0:1043_5": "Evarūpāyapi saddheyyavacanāya upāsikāya vuccamāno paṭijānamānova āpattiyā kāretabbo,",
  "tika-vin11t0:1043_6": "na appaṭijānamāno,",
  "tika-vin11t0:1043_7": "tasmā “yāya kāyaci āpattiyā yena kenaci codite paṭiññātakaraṇaṃyevaṅgaṃ kātabba”nti imehi sikkhāpadehi vinicchayalakkhaṇaṃ ṭhapitanti veditabbaṃ.",
  "tika-vin11t0:1043_8": "Atha kasmā bhikkhunīnaṃ aniyataṃ na vuttanti?",
  "tika-vin11t0:1043_9": "Idameva lakkhaṇaṃ sabbattha anugatanti na vuttaṃ.",
  "tika-vin11t0:1044_0": "Dutiyāniyatakathāvaṇṇanā.",
  "tika-vin11t0:1045_0": "Iti vinayatthasārasandīpaniyā",
  "tika-vin11t0:1046_0": "Vinayavinicchayavaṇṇanāya",
  "tika-vin11t0:1047_0": "Aniyatakathāvaṇṇanā niṭṭhitā.",
  "tika-vin11t0:1048_0": "Nissaggiyakathāvaṇṇanā",
  "tika-vin11t0:1049_0": "551.",
  "tika-vin11t0:1049_1": "Evaṃ aniyatakathaṃ dassetvā idāni nissaggiyakathaṃ dassetumāha “khoma”ntiādi.",
  "tika-vin11t0:1049_2": "Khomanti evaṃnāmakaṃ cīvaraṃ.",
  "tika-vin11t0:1049_3": "Khomanti gacchavisesassa nāmaṃ,",
  "tika-vin11t0:1049_4": "tassa vākehi katacīvaraṃ kāraṇopacāravohāravasena “khoma”nti vuttaṃ.",
  "tika-vin11t0:1049_5": "Kappāsanti kappāsasuttamayaṃ cīvaraṃ,",
  "tika-vin11t0:1049_6": "idampi vuttanayeneva “kappāsa”nti vuccati.",
  "tika-vin11t0:1049_7": "Koseyyaṃ nāma kosakārakimikosaṃ,",
  "tika-vin11t0:1049_8": "kosena nibbattaṃ suttaṃ koseyyaṃ.",
  "tika-vin11t0:1049_9": "Idha pana tena koseyyasuttena nibbattaṃ cīvaraṃ “koseyya”nti vuttaṃ.",
  "tika-vin11t0:1049_10": "Sāṇanti sāṇavākasuttehi vāyitvā katacīvaraṃ.",
  "tika-vin11t0:1049_11": "Idañca khomaṃ viya daṭṭhabbaṃ.",
  "tika-vin11t0:1049_12": "Bhaṅganti khomasuttādīni sabbāni,",
  "tika-vin11t0:1049_13": "ekaccāni vā missetvā katacīvaraṃ.",
  "tika-vin11t0:1049_14": "Idampi karaṇappakārena laddhanāmakaṃ.",
  "tika-vin11t0:1049_15": "“Bhaṅgaṃ nāma ekā gacchajāti,",
  "tika-vin11t0:1049_16": "tassā vākamayasuttehi vāyitvā katacīvara”nti keci.",
  "tika-vin11t0:1049_17": "Imasmiṃ pakkhe khomaṃ viya gahetabbaṃ.",
  "tika-vin11t0:1049_18": "Kambalanti manussalomavāḷalomaṃ vinā sesalomehi vāyitvā katacīvaraṃ vuttanti.",
  "tika-vin11t0:1049_19": "Idaṃ “cīvaraṃ nāma channaṃ cīvarānaṃ aññataraṃ cīvara”nti padabhājane ca “khomaṃ kappāsikaṃ koseyyaṃ",
  "tika-vin11t0:1049_20": "kambalaṃ sāṇaṃ bhaṅga”nti aṭṭhakathāya ca vuttaṃ sandhāyāha.",
  "tika-vin11t0:1049_21": "“Jātito”ti idaṃ pamāṇādibhedassa vakkhamānattā vuttaṃ.",
  "tika-vin11t0:1049_22": "Jātitoti khomādisāmaññato.",
  "tika-vin11t0:1049_23": "Sāmaññañhi “jātī”ti vuccati.",
  "tika-vin11t0:1049_24": "Dīgharassathūlasukhumanīlapītādibhedabhinnānaṃ sabbesaṃ vatthāvayavānaṃ saṅgāhikakhomasuttamayatāsāmaññaṃ jātīti vuttaṃ hoti.",
  "tika-vin11t0:1049_25": "Evaṃ sesesupi.",
  "tika-vin11t0:1050_0": "552.",
  "tika-vin11t0:1050_1": "Dukūlanti evaṃnāmakaṃ rukkhavākamayacīvaraṃ.",
  "tika-vin11t0:1050_2": "Pattuṇṇanti pattuṇṇadese sañjātavatthaṃ.",
  "tika-vin11t0:1050_3": "“Pattuṇṇaṃ koseyyaviseso”ti abhidhānakose vuttaṃ.",
  "tika-vin11t0:1050_4": "Cinanti cinadese uppannavatthaṃ.",
  "tika-vin11t0:1050_5": "Somārapaṭṭakanti somāradese uppannavatthaṃ.",
  "tika-vin11t0:1050_6": "“Somāracinapaṭaka”ntipi likhanti,",
  "tika-vin11t0:1050_7": "soyevattho.",
  "tika-vin11t0:1050_8": "Iddhijanti ehibhikkhūnaṃ puññiddhiyā nibbattaṃ cīvaraṃ.",
  "tika-vin11t0:1050_9": "Devadinnanti devatāhi dinnaṃ cīvaraṃ.",
  "tika-vin11t0:1050_10": "Tañhi kapparukkhe nibbattaṃ,",
  "tika-vin11t0:1050_11": "jāliniyā devakaññāya anuruddhattherassa dinnavatthasadisaṃ.",
  "tika-vin11t0:1050_12": "Tassāti jātito chabbidhassa kappiyacīvarassa.",
  "tika-vin11t0:1050_13": "Idaṃ chabbidhacīvaraṃ yathārahaṃ anulomikaṃ vuttanti attho.",
  "tika-vin11t0:1050_14": "Dukūlañhi sāṇassa anulomaṃ vākamayattā,",
  "tika-vin11t0:1050_15": "pattuṇṇādīni koseyyassa anulomāni pāṇakehi katasuttamayattā,",
  "tika-vin11t0:1050_16": "iddhijampi khomādīnaṃyeva aññataraṃ hotīti tesaṃ anulomaṃ,",
  "tika-vin11t0:1050_17": "devadinnampi khomādīnaṃyeva anulomaṃ hoti tesaṃ aññatarabhāvato. Yathāha –",
  "tika-vin11t0:1051_0": "“Sāṇassa tu dukūlañhi, iddhijaṃ devadinnakaṃ;",
  "tika-vin11t0:1052_0": "Khomādīnaṃvasiṭṭhaṃtu, koseyyassānulomika”nti.",
  "tika-vin11t0:1053_0": "553.",
  "tika-vin11t0:1053_1": "Tiṇṇaṃ cīvarānaṃ samāhāro ticīvaranti pamāṇayuttaṃ saṅghāṭiādināmena adhiṭṭhitacīvarasseva nāmattā tadeva vuccati.",
  "tika-vin11t0:1053_2": "Gaṇanavasena yaṃ kiñci cīvarattayaṃ na vattabbaṃ.",
  "tika-vin11t0:1053_3": "Samuddekadesopi yathā “samuddo”ti vuccati,",
  "tika-vin11t0:1053_4": "evaṃ adhiṭṭhitesu tīsu cīvaresu aññataraṃ “ticīvara”nti vuccati.",
  "tika-vin11t0:1053_5": "Parikkhāracoḷanti saṅghāṭiādivisiṭṭhanāmehi anadhiṭṭhitaṃ “anujānāmi bhikkhave āyāmena aṭṭhaṅgulaṃ sugataṅgulena",
  "tika-vin11t0:1053_6": "caturaṅgulavitthataṃ pacchimaṃ cīvara”nti anuññātaṃ pacchimacīvarapariyantaṃ katvā katākatassa yassa",
  "tika-vin11t0:1053_7": "kassaci cīvarassa ruḷhisaññā.",
  "tika-vin11t0:1054_0": "Mukhaṃ sandamānalālaṃ puñchati etenāti mukhapuñchananti kapolato niccaṃ sandamānalālānaṃ puñchanatthāya anuññātassa cīvaravisesassa nāmaṃ.",
  "tika-vin11t0:1054_1": "Nisīdanti etthāti nisīdananti ca bhikkhūnaṃ attharitvā nisīdituṃ anuññātassa cīvarassa nāmaṃ.",
  "tika-vin11t0:1054_2": "Adhiṭṭheyyāti “imaṃ kaṇḍuppaṭicchādi”ntiādinā vakkhamānanayena nāmaṃ gahetvā adhiṭṭheyyāti attho.",
  "tika-vin11t0:1054_3": "Paccattharaṇameva cāti saṅghike mañcapīṭhe sarīrasamphusanena āpajjitabbāya āpattiyā mocanatthāya tattha",
  "tika-vin11t0:1054_4": "attharitvā paribhogatthāya anuññātaṃ paccattharaṇacīvarañca.",
  "tika-vin11t0:1055_0": "554.",
  "tika-vin11t0:1055_1": "Ekāhanti vasanakiriyāya accantasaṃyoge upayogavacanaṃ.",
  "tika-vin11t0:1055_2": "Ticīvaranti ticīvarena.",
  "tika-vin11t0:1055_3": "Vippavaseyyāti “saṅghāṭiyā vā uttarāsaṅgena vā antaravāsakena vā”ti vuttattā ekadese samudāyopacāravasena",
  "tika-vin11t0:1055_4": "avayavassa vacanato tiṇṇaṃ cīvarānaṃ aññatarenātipi vuttaṃ hoti.",
  "tika-vin11t0:1055_5": "“Tathā”ti iminā “vinā”ti idaṃ paccāmasati.",
  "tika-vin11t0:1055_6": "Adhiṭṭhāti adhiṭṭhāyāti gahetabbaṃ “paṭisaṅkhā yoniso”ti yathā,",
  "tika-vin11t0:1055_7": "ettha “vaḷañjiyamāna”nti seso,",
  "tika-vin11t0:1055_8": "adhiṭṭhāya vaḷañjiyamānaṃ nisīdanaṃ tathā vinā catumāsaṃ na vaseyyāti yojanā.",
  "tika-vin11t0:1056_0": "555.",
  "tika-vin11t0:1056_1": "Kappiyanti kappiyakāraṇaṃ nīlādivaṇṇabhedakaraṇaṃ.",
  "tika-vin11t0:1056_2": "Kappiyanti ca kāraṇe kāriyūpacārena gahetabbaṃ.",
  "tika-vin11t0:1056_3": "Binduṃ datvāti “nīlaṃ vā kaddamaṃ vā kāḷasāmaṃ vā”ti vuttalohamalādinā yena kenacipi maṅgulapiṭṭhippamāṇādikaṃ binduṃ datvā.",
  "tika-vin11t0:1056_4": "Tatthāti tesu adhiṭṭhātabbesu ticīvarādīsu,",
  "tika-vin11t0:1056_5": "niddhāraṇe bhummaṃ.",
  "tika-vin11t0:1056_6": "Ticīvaranti niddhāritabbaṃ.",
  "tika-vin11t0:1056_7": "Upapannanti yuttaṃ.",
  "tika-vin11t0:1056_8": "Pamāṇenāti anantaraṃ vakkhamānena pamāṇena.",
  "tika-vin11t0:1056_9": "Adhiṭṭhātabbanti “imaṃ saṅghāṭiṃ adhiṭṭhāmī”tiādinā vakkhamānanayena nāmaṃ vatvā adhiṭṭhātabbaṃ.",
  "tika-vin11t0:1056_10": "Evakārena pana nāmaṃ vatvā na vikappetabbanti dasseti.",
  "tika-vin11t0:1056_11": "Esa nayo sesacīvaresupi.",
  "tika-vin11t0:1056_12": "Vuttañhetaṃ bhagavatā “anujānāmi bhikkhave ticīvaraṃ adhiṭṭhātuṃ,",
  "tika-vin11t0:1056_13": "na vikappetu”ntiādi.",
  "tika-vin11t0:1056_14": "Tasmā ticīvarādīni adhiṭṭhahantena “imaṃ saṅghāṭiṃ adhiṭṭhāmī”tiādinā nāmaṃ vatvā adhiṭṭhātabbaṃ.",
  "tika-vin11t0:1056_15": "Vikappentena pana “imaṃ saṅghāṭi”ntiādinā tassa cīvarassa nāmaṃ aggahetvā “imaṃ cīvaraṃ tuyhaṃ vikappemī”ti vikappetabbaṃ.",
  "tika-vin11t0:1056_16": "Ticīvaraṃ vā hotu aññaṃ vā,",
  "tika-vin11t0:1056_17": "yadi taṃ taṃ nāmaṃ gahetvā vikappeti,",
  "tika-vin11t0:1056_18": "avikappitaṃ hoti atirekacīvaraṭṭhāne tiṭṭhati.",
  "tika-vin11t0:1056_19": "Taṃ cīvaranti sambandho.",
  "tika-vin11t0:1057_0": "556- 7.",
  "tika-vin11t0:1057_1": "“Upapannaṃ pamāṇenā”ti ettha vuttappamāṇaṃ dassetumāha “pacchimantenā”tiādi.",
  "tika-vin11t0:1057_2": "Saṅghaṭitaṭṭhena saṅghāṭi.",
  "tika-vin11t0:1057_3": "Vatthakhaṇḍāni sibbanakammena saṅghaṭetvā katattā “saṅghāṭī”ti cīvarānaṃ sāmaññanāmaṃ.",
  "tika-vin11t0:1057_4": "Idha pana ruḷhiyā antaravāsakādivisesanāmabyatiritte cīvaravisese vattati.",
  "tika-vin11t0:1057_5": "Muṭṭhipañcakāti ettha ekādīnamaṭṭhārasantānaṃ saṅkhyāsaddānaṃ saṅkhyeyye vattamānattā pañcasaddo cīvarappamāṇappakaraṇato",
  "tika-vin11t0:1057_6": "labbhamānahatthasaṅkhātarataneyeva pavattati,",
  "tika-vin11t0:1057_7": "teneva muṭṭhisaddopi uttarapadalopena muṭṭhiratane vattati.",
  "tika-vin11t0:1057_8": "Pañcannaṃ pūraṇo pañcamo,",
  "tika-vin11t0:1057_9": "muṭṭhiyā pañcamo muṭṭhipañcamo.",
  "tika-vin11t0:1057_10": "Muṭṭhipañcamo parimāṇametissāti “muṭṭhipañcamakā”ti vattabbe ma-",
  "tika-vin11t0:1057_11": "kāralopena “muṭṭhipañcakā”ti saṅghāṭi vuttā.",
  "tika-vin11t0:1058_0": "Muṭṭhittikāti ettha vuttanayena saṅkhyeyye vattamāno ti-",
  "tika-vin11t0:1058_1": "saddo cīvarappamāṇappakaraṇato labbhamānahatthasaṅkhātarataneyeva vattati,",
  "tika-vin11t0:1058_2": "teneva muṭṭhisaddopi uttarapadalopena muṭṭhiratane vattati.",
  "tika-vin11t0:1058_3": "Tiṇṇaṃ pūraṇo tatiyo,",
  "tika-vin11t0:1058_4": "muṭṭhiyā tatiyo muṭṭhitatiyo,",
  "tika-vin11t0:1058_5": "muṭṭhitatiyo parimāṇametissāti “muṭṭhitatiyakā”ti vattabbe tiya-",
  "tika-vin11t0:1058_6": "paccayalopena “muṭṭhittikā”ti saṅghāṭiyeva vuccati.",
  "tika-vin11t0:1058_7": "Evamuparipi.",
  "tika-vin11t0:1058_8": "Tiriyanti tiriyato.",
  "tika-vin11t0:1059_0": "Uttamantenāti ukkaṭṭhaparimāṇantena.",
  "tika-vin11t0:1059_1": "Satthuno cīvarūnāpīti “tatridaṃ sugatassa sugatacīvarappamāṇaṃ,",
  "tika-vin11t0:1059_2": "dīghaso nava vidatthiyo sugatavidatthiyā,",
  "tika-vin11t0:1059_3": "tiriyaṃ cha vidatthiyo”ti vuttappamāṇasugatacīvarato ūnāpi. Pi-",
  "tika-vin11t0:1059_4": "saddo sambhāvane,",
  "tika-vin11t0:1059_5": "ukkaṭṭhaparicchedena tattakampi vaṭṭati,",
  "tika-vin11t0:1059_6": "tato ce ūnaṃ vattabbameva natthīti attho.",
  "tika-vin11t0:1059_7": "Antadvayasandassanena ubhayamajjhe yaṃ pahonakaruccanakappamāṇaṃ,",
  "tika-vin11t0:1059_8": "taṃ gahetabbanti dasseti.",
  "tika-vin11t0:1060_0": "558.",
  "tika-vin11t0:1060_1": "Muṭṭhipañcakasaddo pubbe vuttanayenidha dīghante vattati.",
  "tika-vin11t0:1060_2": "Muṭṭhipañcako dīghanto yassa,",
  "tika-vin11t0:1060_3": "yasmiṃ vā pamāṇeti viggaho,",
  "tika-vin11t0:1060_4": "dīghantato muṭṭhipañcakappamāṇenāti vuttaṃ hoti.",
  "tika-vin11t0:1060_5": "“Muṭṭhipañcama”ntipi likhanti.",
  "tika-vin11t0:1060_6": "Tiriyantatoti vitthārantato.",
  "tika-vin11t0:1060_7": "Aḍḍhahattho aḍḍho uttarapadalopena,",
  "tika-vin11t0:1060_8": "so teyyo tatiyo yassa pamāṇassāti gahetabbaṃ, taṃ,",
  "tika-vin11t0:1060_9": "aḍḍhateyyaratanappamāṇaṃ hotīti attho.",
  "tika-vin11t0:1060_10": "Dvihatthaṃ vāti dve hatthā yassa pamāṇassāti viggaho,",
  "tika-vin11t0:1060_11": "dviratanappamāṇaṃ vā hotīti attho.",
  "tika-vin11t0:1060_12": "Idañca “tiriyaṃ dvihatthopi vaṭṭati.",
  "tika-vin11t0:1060_13": "Pārupanenapi hi sakkā nābhiṃ paṭicchādetu”nti aṭṭhakathāgatattā vuttaṃ.",
  "tika-vin11t0:1060_14": "“Sese antaravāsake”ti idaṃ yathāvuttaparimāṇena parimitacīvaranidassanaṃ.",
  "tika-vin11t0:1061_0": "559.",
  "tika-vin11t0:1061_1": "Ahatāhatakappānanti ettha “vatthāna”nti seso.",
  "tika-vin11t0:1061_2": "Ahatānaṃ vatthānanti navavatthānaṃ.",
  "tika-vin11t0:1061_3": "Ahatato kiñci ūnāni ahatakappāni,",
  "tika-vin11t0:1061_4": "tesaṃ navavohārūpagānaṃ katipayadhotānaṃ vatthānanti vuttaṃ hoti.",
  "tika-vin11t0:1061_5": "Saṅghāṭīti saṅghāṭināmakacīvaraṃ.",
  "tika-vin11t0:1061_6": "Diguṇāti dupaṭṭakatā.",
  "tika-vin11t0:1062_0": "560.",
  "tika-vin11t0:1062_1": "Utuddhaṭānanti atikkantadivasānaṃ,",
  "tika-vin11t0:1062_2": "bahukālaṃ nivāsetvā pariccattānanti vuttaṃ hoti.",
  "tika-vin11t0:1062_3": "Atha vā yāni ututo uddhaṭāni,",
  "tika-vin11t0:1062_4": "tesaṃ vatthānanti gahetabbaṃ,",
  "tika-vin11t0:1062_5": "tiṇṇaṃ utūnamaññataraṃ atikkamitvā ṭhitānaṃ purāṇavatthānanti vuttaṃ hoti.",
  "tika-vin11t0:1062_6": "Cīvarānanti cīvaratthāni vatthāneva gahitāni.",
  "tika-vin11t0:1062_7": "Catugguṇāti catupaṭṭā.",
  "tika-vin11t0:1062_8": "Sesā duveti antaravāsakauttarāsaṅgā dve.",
  "tika-vin11t0:1062_9": "Yathāsukhanti yathāruci.",
  "tika-vin11t0:1062_10": "Paṃsukūlanti susānādīsu patitapilotikacīvaraṃ.",
  "tika-vin11t0:1063_0": "561.",
  "tika-vin11t0:1063_1": "“Tīṇipī”tiādīsu “ticīvare kayiramāne sabbaṃ chinnakaṃ nappahotī”ti pāḷiyaṃ āgatavatthumhi “anujānāmi",
  "tika-vin11t0:1063_2": "bhikkhave dve chinnakāni ekaṃ achinnaka”nti ādivacanato “cīvara”nti seso.",
  "tika-vin11t0:1063_3": "Chinditabbanti vatthāni chinditvā sibbetvā kātabbaṃ.",
  "tika-vin11t0:1063_4": "Pahoti ceti vatthāni chinditvā karaṇe yadi cīvarassa pahoti.",
  "tika-vin11t0:1063_5": "Sabbesūti tīsu cīvaresu.",
  "tika-vin11t0:1063_6": "Appahontesūti vatthānaṃ chinditvā sibbanena appahontesu.",
  "tika-vin11t0:1063_7": "Anvādhikanti vatthe ūnātirekaṃ apanetvā āgantukapattasaṅkhātaṃ anuvātaṃ cīvarassa pariyante,",
  "tika-vin11t0:1063_8": "majjhe ca yathārahaṃ dīgharassaparimāṇayuttaṃ alliyāpetabbanti vuttaṃ hoti.",
  "tika-vin11t0:1064_0": "562.",
  "tika-vin11t0:1064_1": "Acchinnaṃ vāti yathāvuttanayena acchinnaṃ vā.",
  "tika-vin11t0:1064_2": "Anādinnanti anādinnaāgantukapattaṃ.",
  "tika-vin11t0:1064_3": "Ticīvaranti tīsu cīvaresu ekekanti vuttaṃ hoti.",
  "tika-vin11t0:1064_4": "Dubbhogenāti duṭṭhu paribhogena.",
  "tika-vin11t0:1064_5": "Yathā paribhuttaṃ nassati,",
  "tika-vin11t0:1064_6": "tathā kiliṭṭhānaṃ dhovanādimakatvā nivāsanādinā paribhogena.",
  "tika-vin11t0:1065_0": "563- 4.",
  "tika-vin11t0:1065_1": "Kusinti āyāmato ca vitthārato ca anuvātaṃ cīvaramajjhe tādisameva dīghapattañca.",
  "tika-vin11t0:1065_2": "Vuttañhetaṃ cīvarakkhandhaaṭṭhakathāyaṃ “kusīti āyāmato ca vitthārato ca anuvātādīnaṃ dīghapattānametaṃ adhivacana”nti.",
  "tika-vin11t0:1065_3": "Aḍḍhakusinti anuvātasadisaṃ cīvaramajjhe tattha tattha rassapattaṃ.",
  "tika-vin11t0:1065_4": "Vuttampi cetaṃ “aḍḍhakusīti antarantarā rassapattānaṃ nāma”nti.",
  "tika-vin11t0:1065_5": "Maṇḍalanti ekekasmiṃ khaṇḍe mahāmaṇḍalaṃ.",
  "tika-vin11t0:1065_6": "Vuttampi cetaṃ “maṇḍalanti pañcakhaṇḍikacīvarassa ekekasmiṃ khaṇḍe mahāmaṇḍala”nti.",
  "tika-vin11t0:1065_7": "Aḍḍhamaṇḍalanti maṇḍalassa anto nivesiyamānaṃ khuddakamaṇḍalaṃ.",
  "tika-vin11t0:1065_8": "Vuttampi cetaṃ “aḍḍhamaṇḍalanti khuddakamaṇḍala”nti.",
  "tika-vin11t0:1065_9": "Vivaṭṭanti maṇḍalaṃ,",
  "tika-vin11t0:1065_10": "aḍḍhamaṇḍalañcāti dve ekato katvā sibbitaṃ vemajjhe khaṇḍaṃ.",
  "tika-vin11t0:1065_11": "Vuttampi cetaṃ “vivaṭṭanti maṇḍalañca aḍḍhamaṇḍalañca ekato katvā sibbitaṃ majjhimakhaṇḍa”nti.",
  "tika-vin11t0:1065_12": "Anuvivaṭṭanti majjhimakhaṇḍassa ubhosu passesu sibbitaṃ tatheva dvimaṇḍalapattaṃ khaṇḍadvayaṃ.",
  "tika-vin11t0:1065_13": "Vuttampi cetaṃ “anuvivaṭṭanti tassa ubhosu passesu dve khaṇḍānī”ti.",
  "tika-vin11t0:1065_14": "Bāhantanti tesaṃ anuvivaṭṭānaṃ bāhirapasse sibbitaṃ bāhirakhaṇḍadvayaṃ.",
  "tika-vin11t0:1065_15": "Vuttampi cetaṃ “bāhantanti tesaṃ anuvivaṭṭānaṃ bahi ekekaṃ khaṇḍa”nti.",
  "tika-vin11t0:1066_0": "Pañcannaṃ samāhāro pañcakaṃ,",
  "tika-vin11t0:1066_1": "dassitappakārapañcakhaṇḍehi sibbitacīvaraṃ pañcakaṃ nāma. Ādi-",
  "tika-vin11t0:1066_2": "saddena sattakhaṇḍādīhi sibbitacīvarānaṃ gahaṇaṃ.",
  "tika-vin11t0:1066_3": "Tenevetthāha “kattabbaṃ tu ticīvara”nti.",
  "tika-vin11t0:1066_4": "Sattakhaṇḍassa cīvarassa ekaṃ majjhimakhaṇḍaṃ vivaṭṭanāmameva hoti,",
  "tika-vin11t0:1066_5": "tassa ubhosu passesu dve dve khaṇḍāni cūḷānuvivaṭṭamahānuvivaṭṭasaṅkhātāni anuvivaṭṭanāmāneva honti.",
  "tika-vin11t0:1066_6": "Vuttañcetaṃ aṭṭhakathāyaṃ “atha vā anuvivaṭṭanti vivaṭṭassa ekapassato dvinnaṃ,",
  "tika-vin11t0:1066_7": "ekapassato dvinnanti catunnampi khaṇḍānametaṃ nāma”nti.",
  "tika-vin11t0:1066_8": "Bāhantanti dvīsu pariyantesu sibbanīyaṃ bāhirakhaṇḍadvayaṃ,",
  "tika-vin11t0:1066_9": "tañca saṅghaṭetvā bāhamatthake ṭhapiyamānattā “mañcā ukkuṭṭhiṃ karontī”tiādīsu viya ādheyye ādhāropacāravasena",
  "tika-vin11t0:1066_10": "bāhāti ca cīvarassa pariyantāvayavattā “anta”nti ca vuccati.",
  "tika-vin11t0:1066_11": "Vuttampi cetaṃ “bāhantanti suppamāṇaṃ cīvaraṃ pārupantena saṃharitvā bāhāya upari ṭhapitā ubho antā bahimukhā tiṭṭhanti,",
  "tika-vin11t0:1066_12": "tesaṃ etaṃ nāma”nti.",
  "tika-vin11t0:1066_13": "Idaṃ sattakhaṇḍacīvarameva mahāaṭṭhakathāyaṃ vihitanti idānipi tadeva vaṭṭati.",
  "tika-vin11t0:1066_14": "Vuttampi cetaṃ “ayameva hi nayo mahāaṭṭhakathāyaṃ vutto”ti.",
  "tika-vin11t0:1066_15": "Bhikkhunā kusiṃ…pe…",
  "tika-vin11t0:1066_16": "bāhantampicāti sabbaṃ vidhiṃ dassetvāva chinnaṃ pañcakādippabhedakaṃ samaṇasāruppaṃ ticīvaraṃ kattabbanti yojanā.",
  "tika-vin11t0:1067_0": "565- 6.",
  "tika-vin11t0:1067_1": "Yathāvuttavidhiṃ avirādhetvā cīvaraṃ kappabinduṃ datvā saṅghāṭiādināmena adhiṭṭhāya paribhuñjantassa adhiṭṭhānaṃ kathaṃ bhijjatīti āha “dānenā”tiādi.",
  "tika-vin11t0:1067_2": "Dānenāti aññassa dānena.",
  "tika-vin11t0:1067_3": "Acchijjagāhenāti aññena acchinditvā gahaṇena.",
  "tika-vin11t0:1067_4": "Vissāsaggahaṇena cāti attani vissāsena aññassa gahaṇena.",
  "tika-vin11t0:1067_5": "Hīnāyāvattanenāti sikkhaṃ appaccakkhāya gihibhāvūpagamanena aññassa dāne viya cīvare nirālayabhāveneva pariccattā.",
  "tika-vin11t0:1068_0": "Keci pana “hīnāyāvattanenāti bhikkhuniyā gihibhāvūpagamanenāti evamatthaṃ gahetvā bhikkhu pana vibbhantopi yāva sikkhaṃ na paccakkhāti,",
  "tika-vin11t0:1068_1": "tāva bhikkhuyevāti adhiṭṭhānaṃ na vijahatī”ti vadanti,",
  "tika-vin11t0:1068_2": "taṃ na gahetabbaṃ “bhikkhuniyā hīnāyāvattanenā”ti visesetvā avuttattā,",
  "tika-vin11t0:1068_3": "bhikkhuniyā ca gihibhāvūpagamane adhiṭṭhānavijahanaṃ visuṃ vattabbanti natthi tassā vibbhamaneneva assamaṇibhāvato.",
  "tika-vin11t0:1069_0": "Sikkhāyāti bhikkhusikkhāya.",
  "tika-vin11t0:1069_1": "Pahānenāti paccakkhānena.",
  "tika-vin11t0:1069_2": "Sikkhāpaccakkhānaṃ panettha sace bhikkhuliṅge ṭhito sikkhaṃ paccakkhāti,",
  "tika-vin11t0:1069_3": "tassa kāyalaggampicīvaraṃ adhiṭṭhānaṃ vijahatīti dassanatthaṃ gahitaṃ.",
  "tika-vin11t0:1069_4": "“Sikkhāya ca pahānato”ti ca likhanti,",
  "tika-vin11t0:1069_5": "taṃ “hīnāyāvattanenāpi,",
  "tika-vin11t0:1069_6": "sikkhāya ca pahānato”ti pāṭhakkame sati yujjati.",
  "tika-vin11t0:1069_7": "Yathāvutto pana pāṭho “sikkhāya ca pahānena,",
  "tika-vin11t0:1069_8": "hīnāyāvattanenapī”ti pāṭhakkame yujjati.",
  "tika-vin11t0:1069_9": "Yathā tathā vā hotu,",
  "tika-vin11t0:1069_10": "na koci virodho.",
  "tika-vin11t0:1070_0": "Paccuddhārenāti cīvarassa paccuddharaṇena.",
  "tika-vin11t0:1070_1": "“Kālakiriyāyā”ti aṭṭhakathāvacanato vināsenāti cīvarasāmikassa jīvitavināsova vuccatīti.",
  "tika-vin11t0:1070_2": "Liṅgassa parivattanāti bhikkhussa itthiliṅgaparivattanā,",
  "tika-vin11t0:1070_3": "bhikkhuniyā purisaliṅgaparivattanāti evaṃ ubhayathā liṅgassa parivattanena.",
  "tika-vin11t0:1070_4": "Sabbaṃ navavidhampi cīvaraṃ.",
  "tika-vin11t0:1070_5": "Adhiṭṭhānanti ettha “imehi aṭṭhahī”ti seso.",
  "tika-vin11t0:1070_6": "Vuttovāyamattho aṭṭhakathāyaṃ “tattha purimehi aṭṭhahi sabbacīvarāni adhiṭṭhānaṃ vijahantī”ti.",
  "tika-vin11t0:1070_7": "Bhijjatīti pajahati.",
  "tika-vin11t0:1070_8": "Chiddassa bhāvo chiddabhāvo, tasmiṃ,",
  "tika-vin11t0:1070_9": "chidde sati chidde jāteti vuttaṃ hoti.",
  "tika-vin11t0:1070_10": "Ticīvaranti tīsu cīvaresu aññataranti vuttaṃ hoti.",
  "tika-vin11t0:1070_11": "Ticīvarameva vāti gahetabbaṃ.",
  "tika-vin11t0:1070_12": "Vuttañca “chiddabhāvena pana ticīvarassevā”ti.",
  "tika-vin11t0:1071_0": "567.",
  "tika-vin11t0:1071_1": "Kīvappamāṇe chidde jāteti āha “kaniṭṭhassā”tiādi.",
  "tika-vin11t0:1071_2": "“Kaniṭṭha…pe…",
  "tika-vin11t0:1071_3": "māṇaka”nti iminā heṭṭhimaparicchedaṃ dasseti.",
  "tika-vin11t0:1072_0": "568. Eko tantupīti dīghato vā tiriyato vā ekampi suttaṃ.",
  "tika-vin11t0:1073_0": "569.",
  "tika-vin11t0:1073_1": "Jiṇṇaṭṭhāne aggaḷaṃ dentena tecīvarikena vattitabbavidhiṃ dassetumāha “paṭhama”ntiādi.",
  "tika-vin11t0:1073_2": "Paṭhamanti chinnaṭṭhānassa chindanato pubbeyeva.",
  "tika-vin11t0:1073_3": "Aggaḷaṃ datvāti vatthakhaṇḍaṃ alliyāpetvā.",
  "tika-vin11t0:1073_4": "Rakkhatīti ettha “adhiṭṭhāna”nti anuvattate,",
  "tika-vin11t0:1073_5": "“tecīvariko bhikkhū”ti labbhati,",
  "tika-vin11t0:1073_6": "evaṃ vatthakhaṇḍaṃ alliyāpento tecīvariko bhikkhu adhiṭṭhānaṃ rakkhatīti vuttaṃ hoti.",
  "tika-vin11t0:1073_7": "Vipariyāyena adhiṭṭhānaṃ bhindatīti labbhati.",
  "tika-vin11t0:1073_8": "Paṭhamaṃ dve koṭiyo ghaṭetvāti yojanā.",
  "tika-vin11t0:1073_9": "Majjhe jiṇṇaṃ adhiṭṭhitacīvaraṃ majjhe chindanto tato pubbeyeva dve koṭiyo ekato ghaṭetvā sibbitvā.",
  "tika-vin11t0:1073_10": "Pacchāti koṭighaṭanato pacchā.",
  "tika-vin11t0:1073_11": "Chindatīti majjhaṃ ubhayakoṭiṃ kātuṃ chindati.",
  "tika-vin11t0:1073_12": "Rakkhatīti vuttappakārameva.",
  "tika-vin11t0:1074_0": "570.",
  "tika-vin11t0:1074_1": "Ticīvare kattha jātaṃ chiddamadhiṭṭhānaṃ bhindatīti āha “caturaṅgulā”tiādi.",
  "tika-vin11t0:1074_2": "Cattāri ca aṭṭha ca caturaṭṭhaṃ,",
  "tika-vin11t0:1074_3": "catunnaṃ aṭṭhannaṃ vā aṅgulānaṃ samāhāro caturaṭṭhaṅgulaṃ,",
  "tika-vin11t0:1074_4": "tasmāti gahetabbaṃ.",
  "tika-vin11t0:1074_5": "Caturaṅgulā aṭṭhaṅgulāti yojanā.",
  "tika-vin11t0:1074_6": "Oranti abbhantaraṃ.",
  "tika-vin11t0:1074_7": "Ekañca dve ca ekadve,",
  "tika-vin11t0:1074_8": "tesaṃ ekadvinnaṃ,",
  "tika-vin11t0:1074_9": "“cīvarāna”nti pakaraṇato labbhati,",
  "tika-vin11t0:1074_10": "ekassa cīvarassa,",
  "tika-vin11t0:1074_11": "dvinnañca cīvarānanti yojanā.",
  "tika-vin11t0:1074_12": "Yathāsaṅkhyānuddesavasena ekassa tiriyato caturaṅgulato oraṃ,",
  "tika-vin11t0:1074_13": "dvinnaṃ tiriyato aṭṭhaṅgulato oranti yojanā.",
  "tika-vin11t0:1074_14": "Vākyadvayepi “chiddaṃ bhindatevā”ti yojetabbaṃ.",
  "tika-vin11t0:1075_0": "Ekassa cīvarassāti antaravāsakacīvarassa.",
  "tika-vin11t0:1075_1": "Tiriyatoti vitthārato.",
  "tika-vin11t0:1075_2": "Caturaṅgulaṃ oranti caturaṅgulato abbhantare chiddaṃ adhiṭṭhānaṃ bhindati.",
  "tika-vin11t0:1075_3": "Dvinnanti uttarāsaṅgasaṅghāṭīnaṃ.",
  "tika-vin11t0:1075_4": "Tiriyatoti vitthārato.",
  "tika-vin11t0:1075_5": "Aṭṭhaṅgulato oranti aṭṭhaṅgulato abbhantare.",
  "tika-vin11t0:1075_6": "Tiṇṇampi dīghato vidatthiyā oraṃ chiddaṃ adhiṭṭhānaṃ bhindatevāti yojanā.",
  "tika-vin11t0:1075_7": "Ettha vidatthi vaḍḍhakividatthi gahetabbā.",
  "tika-vin11t0:1075_8": "Evaṃ vuttaparicchedabbhantare chidde jāte tassa cīvarassa atirekacīvarattā dasāhamanatikkamitvā sūcikammaṃ katvā adhiṭṭhātabbaṃ.",
  "tika-vin11t0:1075_9": "Tathā akarontena pana parikkhāracoḷaṃ adhiṭṭhātabbaṃ.",
  "tika-vin11t0:1076_0": "571.",
  "tika-vin11t0:1076_1": "“Nisīdanassā”ti “nisīdanacīvarassā”ti vattabbe uttarapadalopena vuttanti daṭṭhabbaṃ.",
  "tika-vin11t0:1076_2": "Diyaḍḍhāti ettha visesitabbā vidatthi “dve vidatthiyo”ti ca “sugatassa vidatthiyā”ti ca vuttasāmatthiyā labbhati.",
  "tika-vin11t0:1076_3": "Aḍḍhena dutiyā diyaḍḍhā,",
  "tika-vin11t0:1076_4": "dutiyaṃ aḍḍhametassāti “dutiyaḍḍhā”ti vattabbe tiya-",
  "tika-vin11t0:1076_5": "paccayalopena “diyaḍḍhā”ti vuttaṃ,",
  "tika-vin11t0:1076_6": "aḍḍhadutiyāti vuttaṃ hoti.",
  "tika-vin11t0:1076_7": "“Sugatassa vidatthiyā”ti pamāṇaniyamassa katattā vaḍḍhakividatthiyā tisso vidatthiyo ekā sugatavidatthi hoti.",
  "tika-vin11t0:1076_8": "Idaṃ nisīdanacīvaraṃ dīghato vaḍḍhakihatthena tihatthaṃ,",
  "tika-vin11t0:1076_9": "vitthārato chaḷaṅgulādhikadvihatthappamāṇaṃ hoti.",
  "tika-vin11t0:1076_10": "“Dasā vidatthī”ti vuttattā diyaḍḍhahatthā dasāti veditabbā.",
  "tika-vin11t0:1077_0": "572.",
  "tika-vin11t0:1077_1": "Catassoti etthāpi “vidatthiyo”ti sāmatthiyāva labbhati.",
  "tika-vin11t0:1077_2": "“Kaṇḍuppaṭicchādiyā”ti vibhattipariṇāmena dīghatoti yojanā.",
  "tika-vin11t0:1078_0": "573. Aḍḍhaṃ teyyaṃ tatiyaṃ yassā sā aḍḍhateyyā, aḍḍhatatiyāti vuttaṃ hoti.",
  "tika-vin11t0:1079_0": "574.",
  "tika-vin11t0:1079_1": "Tato uttariṃ taduttariṃ,",
  "tika-vin11t0:1079_2": "tassa tassa vuttappamāṇato atirekaṃ.",
  "tika-vin11t0:1079_3": "Adhikacchedananti adhikassa pamāṇātirittaṭṭhānassa chedanaṃ assa pācittiyassa desanāyāti adhikacchedanaṃ,",
  "tika-vin11t0:1079_4": "vuttappamāṇato adhikaṭṭhānaṃ chinditvā desetabbaṃ pācittiyaṃ.",
  "tika-vin11t0:1079_5": "Udīritaṃ vuttaṃ pāḷiyāti attho.",
  "tika-vin11t0:1080_0": "575. Appamāṇenāti guṇavasena appamāṇena sammāsambuddhena.",
  "tika-vin11t0:1081_0": "576.",
  "tika-vin11t0:1081_1": "Sabbaṃ vaṭṭatīti sambandho.",
  "tika-vin11t0:1081_2": "“Sabba”nti iminā aṭṭhakathāya āgataṃ nīlādiṃ saṅgaṇhāti.",
  "tika-vin11t0:1081_3": "Mahantādibhedaṃ sabbaṃ paccattharaṇacīvaraṃ vaṭṭati.",
  "tika-vin11t0:1082_0": "577.",
  "tika-vin11t0:1082_1": "“Mukhapuñchanacoḷaṃ eka”nti padacchedo.",
  "tika-vin11t0:1082_2": "Ekaṃ dhovitvā yāva sukkhāpīyati,",
  "tika-vin11t0:1082_3": "tāva aññena mukhapuñchanena bhavitabbattā āha “dvepi vaṭṭanti sabbathā”ti.",
  "tika-vin11t0:1083_0": "579. Pamāṇato,",
  "tika-vin11t0:1083_1": "gaṇanato ca atītāti pamāṇagaṇanātītā.",
  "tika-vin11t0:1083_2": "“Pamāṇātītā”ti vacanena vinayadharānaṃ appamāṇaguṇataṃ dasseti,",
  "tika-vin11t0:1083_3": "“gaṇanātītā”ti iminā atikkantagaṇanataṃ.",
  "tika-vin11t0:1083_4": "Pakataṃ vinaye paṭhamaṃ kataṃ buddhena bhagavatā paññattaṃ jānantīti pakataññū,",
  "tika-vin11t0:1083_5": "vinayadharā,",
  "tika-vin11t0:1083_6": "te pakataññuno.",
  "tika-vin11t0:1083_7": "Aparimāṇaguṇamaṇigaṇabhūsitaupālidāsakādimahātherācariyaparamparāgatā saṅkhyāpathātītā vinayadharāti vuttaṃ hoti.",
  "tika-vin11t0:1084_0": "580.",
  "tika-vin11t0:1084_1": "Sugataṭṭhaṅgulāyāmanti vaḍḍhakiratanappamāṇadīghaṃ.",
  "tika-vin11t0:1084_2": "Caturaṅgulavitthatanti vaḍḍhakividatthippamāṇavitthāraṃ.",
  "tika-vin11t0:1084_3": "Vikappanupagaṃ pacchimaṃ cīvaraṃ nāma hoti.",
  "tika-vin11t0:1084_4": "Pacchimaṃ cīvaranti parissāvanapaṭādīnaṃ visesanaṃ,",
  "tika-vin11t0:1084_5": "pacchimacīvarappamāṇanti vuttaṃ hoti.",
  "tika-vin11t0:1085_0": "581.",
  "tika-vin11t0:1085_1": "Parissāvapaṭanti udakaparissāvanatthaṃ paṭaṃ.",
  "tika-vin11t0:1085_2": "Pattatthavikanti pattakañcukaṃ.",
  "tika-vin11t0:1085_3": "Potthakatthavikanti potthakakañcukaṃ.",
  "tika-vin11t0:1085_4": "Ādiggahaṇena pacchimappamāṇādiṃ yaṃ kiñci paṭaṃ,",
  "tika-vin11t0:1085_5": "daṇḍapaṭañca saṅgaṇhāti.",
  "tika-vin11t0:1086_0": "582.",
  "tika-vin11t0:1086_1": "Adhiṭṭhātunti parikkhāracoḷaṃ adhiṭṭhātuṃ.",
  "tika-vin11t0:1086_2": "Ṭhapiteti anadhiṭṭhāya ṭhapite.",
  "tika-vin11t0:1086_3": "Mahāpaccariyaṃ pana “anāpattī”ti āha.",
  "tika-vin11t0:1086_4": "Natthi dosatāti doso eva dosatā.",
  "tika-vin11t0:1086_5": "“Attano santakabhāvato mocetvā ṭhapitaṃ sandhāya mahāpaccariyaṃ anāpatti vuttā”ti vadanti.",
  "tika-vin11t0:1086_6": "“Iminā bhesajjaṃ cetāpessāmi,",
  "tika-vin11t0:1086_7": "idaṃ mātuyā dassāmī”ti ṭhapentena adhiṭṭhātabbaṃ.",
  "tika-vin11t0:1086_8": "“Idaṃ bhesajjassa,",
  "tika-vin11t0:1086_9": "mātuyā”ti vibhajitvā sasantakabhāvato mocite adhiṭṭhānakiccaṃ natthīti adhippāyo.",
  "tika-vin11t0:1086_10": "Hoti cettha –",
  "tika-vin11t0:1087_0": "“Yaṃ vatthaṃ bhikkhunā laddhaṃ, kataṃ mātādisantakaṃ;",
  "tika-vin11t0:1088_0": "Nissaggiyaṃ na hotīti, tamāhu vinayaññuno”ti.",
  "tika-vin11t0:1089_0": "583.",
  "tika-vin11t0:1089_1": "Vassamāse caturoti vassāne caturo māse,",
  "tika-vin11t0:1089_2": "adhiṭṭhānakiriyāya cattāro māse avicchedoti accantasaṃyoge upayogavacanaṃ.",
  "tika-vin11t0:1089_3": "Vassike cattāro māse nivāsetabbā sāṭikā vassikasāṭikā.",
  "tika-vin11t0:1090_0": "584.",
  "tika-vin11t0:1090_1": "Kaṇḍuṃ paṭicchādetīti kaṇḍuppaṭicchādi,",
  "tika-vin11t0:1090_2": "kaṇḍurogāturassa bhikkhuno tappaṭicchādanatthamanuññātacīvarassetamadhivacanaṃ.",
  "tika-vin11t0:1090_3": "Honti cettha –",
  "tika-vin11t0:1091_0": "“Mātikaṭṭhakathāyassā, kaṇḍucchādikasāṭiyā;",
  "tika-vin11t0:1092_0": "Na kālātikkame vuttaṃ, adhiṭṭhānavivaṭṭanaṃ.",
  "tika-vin11t0:1093_0": "Adhiṭṭhānapahānaṅge-su vuttattā visesato;",
  "tika-vin11t0:1094_0": "Vīmaṃsitabbaṃ viññūhi, tattha yaṃ kāraṇaṃ siyā”ti.",
  "tika-vin11t0:1095_0": "586.",
  "tika-vin11t0:1095_1": "“Asammukhe etanti cā”ti vacaneneva sammukhe “ima”nti viññāyati.",
  "tika-vin11t0:1095_2": "Vicakkhaṇo paccuddhareyyāti yojanā.",
  "tika-vin11t0:1096_0": "587. Adhiṭṭhitanti adhiṭṭhānaṃ.",
  "tika-vin11t0:1097_0": "588.",
  "tika-vin11t0:1097_1": "Iti sabbamidanti evaṃ vuttaṃ idaṃ ticīvarādīnaṃ pamāṇādisabbavidhānaṃ.",
  "tika-vin11t0:1097_2": "Tecīvarikabhikkhunoti ticīvarādhiṭṭhānena adhiṭṭhitatecīvarikassa vinayatecīvarikassa.",
  "tika-vin11t0:1097_3": "Tiṇṇaṃ cīvarānaṃ samāhāro ticīvaraṃ,",
  "tika-vin11t0:1097_4": "tiṇṇaṃ ticīvarānaṃ samāhāroti “titicīvara”nti vattabbe ekadesasarūpekasesanayena “ticīvara”nti navacīvarāni saṅgahitāni,",
  "tika-vin11t0:1097_5": "ticīvare niyutto tecīvarikoti vinayatecīvariko vuccati.",
  "tika-vin11t0:1097_6": "Dhutaṅgatecīvarikassāpi ticīvare idameva vidhānanti sopi saṅgayhati.",
  "tika-vin11t0:1097_7": "Aññesu vā pana chasu cīvaresu parikkhāracoḷaṃ ekaṃ aṃsakāsāvameva vaṭṭati.",
  "tika-vin11t0:1097_8": "Tathā vatvāvāti “imaṃ parikkhāracoḷaṃ adhiṭṭhāmī”tiādinā nayena vatvā.",
  "tika-vin11t0:1097_9": "Taṃ parikkhāracoḷaṃ.",
  "tika-vin11t0:1097_10": "Parikkhāracoḷamassa atthi,",
  "tika-vin11t0:1097_11": "tattha vā niyuttoti parikkhāracoḷiko.",
  "tika-vin11t0:1098_0": "589.",
  "tika-vin11t0:1098_1": "“Ticīvaraṃ pana parikkhāracoḷaṃ adhiṭṭhātuṃ vaṭṭati,",
  "tika-vin11t0:1098_2": "na vaṭṭatī”ti anuyogaṃ katvā “vaṭṭatī”ti aṭṭhakathāya vuttattā idha “ticīvara”nti cīvarattayameva vuttaṃ.",
  "tika-vin11t0:1098_3": "“Sukhaparihāratthaṃ ekampi vikappetabba”nti vacanato ekadese samudāyopacāravasena ekampi vikappetabbameva hoti.",
  "tika-vin11t0:1099_0": "Parikkhāracoḷaṃ kātumpi vaṭṭatīti baddhasīmato bahi vasantena ekakena tecīvarikena antoaruṇe asatiyā",
  "tika-vin11t0:1099_1": "tīsu cīvaresu hatthapāse akatesu nissaggiyaṃ pācittiyaṃ hotīti,",
  "tika-vin11t0:1099_2": "vinayakammaṃ kātuṃ sabhāgapuggalānaṃ dullabhattā ca sukhaparihāratthaṃ tīsu ekaṃ vā sabbāni eva vā ticīvaranāmena",
  "tika-vin11t0:1099_3": "katādhiṭṭhānāni paccuddharitvā parikkhāracoḷanāmena adhiṭṭhātumpi vaṭṭatīti vuttaṃ hoti.",
  "tika-vin11t0:1100_0": "Evaṃ aggahetvā “sace ticīvaraṃ parikkhāracoḷādhiṭṭhānaṃ labheyya,",
  "tika-vin11t0:1100_1": "udositasikkhāpade parihāro niratthako bhaveyyā”ti vuttaṃ mahāpadumattherassa mataṃ dassetumāha “evaṃ cudosite”tiādi.",
  "tika-vin11t0:1100_2": "Evaṃ ceti evaṃ ticīvaraṃ parikkhāracoḷaṃ adhiṭṭhahitvā pariharituṃ vaṭṭati ce.",
  "tika-vin11t0:1100_3": "Udositeti imassa sikkhāpadassa anantare dutiyakathinasikkhāpade.",
  "tika-vin11t0:1100_4": "Vutto parihāroti “ekakulassa gāmo hoti parikkhitto ca.",
  "tika-vin11t0:1100_5": "Antogāme cīvaraṃ nikkhipitvā antogāme vatthabba”ntiādinā nayena padabhājanāvasāne vutto,",
  "tika-vin11t0:1100_6": "idha ca “gāmādīsu padesesū”tiādinā nayena anantaraṃ vakkhamāno ticīvarassa pariharaṇavidhi.",
  "tika-vin11t0:1100_7": "Niratthakoti parikkhāracoḷanāmena adhiṭṭhitacīvarassa tena vidhinā ticīvaraṃ apariharantassāpi bhikkhuno anāpattibhāvato nippayojanoti attho.",
  "tika-vin11t0:1101_0": "590.",
  "tika-vin11t0:1101_1": "Tappariharitumāha “na”iccādi.",
  "tika-vin11t0:1101_2": "Na niratthakoti yojanā.",
  "tika-vin11t0:1101_3": "Hetuṃ dassetumāha “tecīvarikassevā”tiādi.",
  "tika-vin11t0:1101_4": "Yo ticīvaranāmena adhiṭṭhānaṃ apaccuddharitvā satiṃ upaṭṭhapetvā antoaruṇe cīvaraṃ hatthapāsato amocetvā aruṇaṃ uṭṭhāpeti,",
  "tika-vin11t0:1101_5": "tādisassa tecīvarikasseva tasmiṃ sikkhāpade udositaparihārassa bhagavatā desitattāti attho.",
  "tika-vin11t0:1101_6": "Yasmā tādisasseva tecīvarikassa udositasikkhāpade parihāro vutto, tasmā.",
  "tika-vin11t0:1101_7": "Taṃ sabbampīti taṃ navavidhaṃ sabbampi cīvaraṃ.",
  "tika-vin11t0:1101_8": "Parikkhāracoḷassāti parikkhāracoḷanāmena adhiṭṭhahitvā cīvaraṃ paribhuñjitukāmassa parikkhāracoḷanāmena adhiṭṭhātuṃ vaṭṭati.",
  "tika-vin11t0:1102_0": "591.",
  "tika-vin11t0:1102_1": "Iminā udositaparihārassa aniratthakabhāvaṃ sādhetvā idāni “ticīvaraṃ parikkhāracoḷanāmenāpi adhiṭṭhātuṃ",
  "tika-vin11t0:1102_2": "vaṭṭatī”ti imassa adhikatthassa mahākāruṇikena anuññātabhāve kiriyantarānujānanasaṅkhātaadhikavacanassa",
  "tika-vin11t0:1102_3": "ñāpakahetubhāvaṃ dassetumāha “adhiṭṭhetī”tiādi.",
  "tika-vin11t0:1102_4": "Imasmiṃyeva sikkhāpade anāpattivāre “anāpatti antodasāhaṃ adhiṭṭheti,",
  "tika-vin11t0:1102_5": "vikappetī”ti pāṭhe anāpattibhāve “adhiṭṭhetī”ti ettakeneva pariyatte “vikappetī”ti kiriyantarānujānanena",
  "tika-vin11t0:1102_6": "pakārantarenāpi doso natthīti adhippāyassa viññāpitattāti attho.",
  "tika-vin11t0:1103_0": "592.",
  "tika-vin11t0:1103_1": "Evaṃ karontassāti ticīvaranāmena adhiṭṭhānaṃ paccuddharitvā parikkhāracoḷanāmena adhiṭṭhahantassa.",
  "tika-vin11t0:1103_2": "Idāni atippasaṅgaṃ dassetukāmassa codakassa adhippāyaṃ dassetumāha “eva”ntiādi.",
  "tika-vin11t0:1103_3": "Mūlādhiṭṭhānaṃ pahāya kātabbappakārantarassāpi vijjamānattā ticīvaraṃ paccuddharitvā mukhapuñchanādikaṃ",
  "tika-vin11t0:1103_4": "katvā adhiṭṭhahatopi doso na siyāti kasmā nāpajjatīti attho.",
  "tika-vin11t0:1103_5": "Naiti atippasaṅganivāraṇe.",
  "tika-vin11t0:1104_0": "593.",
  "tika-vin11t0:1104_1": "Kiccavidhānatoti tesaṃ mukhapuñchanādīnaṃ attano attano kiccassa sādhanato,",
  "tika-vin11t0:1104_2": "tādisaṃ kiccavisesāpekkhaṃ vinā taṃtaṃnāmena adhiṭṭhātuṃ na yujjatīti adhippāyo.",
  "tika-vin11t0:1104_3": "Akiccassāti mukhapuñchanādikiccarahitassa.",
  "tika-vin11t0:1104_4": "Adhikassāti paccuddharitvā paṭhamaṃ adhiṭṭhānassa vijahitattā atirekassa.",
  "tika-vin11t0:1104_5": "Assāti ticīvarassa.",
  "tika-vin11t0:1104_6": "Adhiṭṭhānaṃ tu yujjatīti dasāhaṃ anatikkamitvā parikkhāracoḷanāmena adhiṭṭhānaṃ pana yujjati.",
  "tika-vin11t0:1105_0": "594.",
  "tika-vin11t0:1105_1": "Nidhānassa mukhaṃ upāyoti nidhānamukhaṃ,",
  "tika-vin11t0:1105_2": "antaravāsakāditaṃtaṃcīvaranāmena adhiṭṭhānato atirekaṃ yaṃ kiñci cīvaraṃ yathā ṭhapitaṃ āpattiṃ na karoti,",
  "tika-vin11t0:1105_3": "tathā nidhānassa upāyoti attho.",
  "tika-vin11t0:1105_4": "Etaṃ parikkhāracoḷādhiṭṭhānaṃ.",
  "tika-vin11t0:1105_5": "Mahāpaccariyanti brāhmaṇatissabhaye bhikkhusaṅghaṃ jambudīpaṃ netuṃ sakkassa devānamindassa āṇattiyā",
  "tika-vin11t0:1105_6": "visukammena nimmitamahāpaccariyaṃ nisīditvā likhitattā taṃnāmakāyaṃ vinayaṭṭhakathāyaṃ,",
  "tika-vin11t0:1105_7": "“mahāpaccariyādisū”tipi likhanti.",
  "tika-vin11t0:1106_0": "595.",
  "tika-vin11t0:1106_1": "Parikkhāracoḷanāmena adhiṭṭhānavidhānassa vuttappamāṇaṃ katamanti āha “cīvara”ntiādi.",
  "tika-vin11t0:1106_2": "“Nidāne uppattito”ti padacchedo.",
  "tika-vin11t0:1106_3": "“Cīvaraṃ paripuṇṇa”nti nidāne “ticīvaraṃ sampuṇṇaṃ vijjati,",
  "tika-vin11t0:1106_4": "idamatirekacīvaraṃ kiṃ kātabba”nti bhikkhūhi bhagavato ārocitavatthumhi.",
  "tika-vin11t0:1106_5": "Uppattitoti parikkhāracoḷādhiṭṭhānassa uppannattā,",
  "tika-vin11t0:1106_6": "anuññātattāti attho.",
  "tika-vin11t0:1106_7": "“Tena kho pana samayena bhikkhūnaṃ paripuṇṇaṃ hoti ticīvaraṃ,",
  "tika-vin11t0:1106_8": "attho ca hoti parissāvanehipi thavikāhipi.",
  "tika-vin11t0:1106_9": "Bhagavato etamatthaṃ ārocesuṃ.",
  "tika-vin11t0:1106_10": "Anujānāmi bhikkhave parikkhāracoḷaka”nti ettha pāḷiyaṃ evaṃ vippavāsasukhatthaṃ nāmenādhiṭṭhitaticīvaraṃ",
  "tika-vin11t0:1106_11": "adhiṭṭhānaṃ paccuddharitvā parikkhāracoḷanāmena adhiṭṭhātuṃ vaṭṭatīti sādhanena tadekasādhanattā eva",
  "tika-vin11t0:1106_12": "ekampi cīvaraṃ vikappetuṃ vaṭṭatīti vuttameva hoti.",
  "tika-vin11t0:1106_13": "Tenevāha aṭṭhakathāyaṃ “evañca sati yo ticīvare ekena cīvarena vippavasitukāmo hoti,",
  "tika-vin11t0:1106_14": "tassa ticīvarādhiṭṭhānaṃ paccuddharitvā vippavāsasukhatthaṃ vikappanāya okāso dinno hotī”ti.",
  "tika-vin11t0:1107_0": "596- 8.",
  "tika-vin11t0:1107_1": "Ettāvatā kappiyacīvarañca tattha kattabbañca dassetvā idāni akappiyacīvaraṃ dassetumāha “kusavākādī”tiādi.",
  "tika-vin11t0:1107_2": "Kusanti dabbatiṇaṃ.",
  "tika-vin11t0:1107_3": "Vākanti rukkhādīnaṃ vākaṃ. Ādi-",
  "tika-vin11t0:1107_4": "saddena phalakaṃ gahitaṃ, cīra-",
  "tika-vin11t0:1107_5": "saddo cīvarapariyāyo,",
  "tika-vin11t0:1107_6": "imasmiṃ kusādayo ganthetvā kate cīvareyeva vattati.",
  "tika-vin11t0:1107_7": "Kesajaṃ kambalanti manussakesehi vītakambalañca.",
  "tika-vin11t0:1107_8": "Vālajaṃ kambalanti assavālacamaravālehi vītakambalañca.",
  "tika-vin11t0:1107_9": "Ulūkapakkhanti kosiyasakuṇapattaṃ.",
  "tika-vin11t0:1107_10": "Idha pana taṃ ganthetvā katacīvarameva gahetabbaṃ.",
  "tika-vin11t0:1107_11": "Ajinakkhipeti ajinadīpicamme.",
  "tika-vin11t0:1107_12": "“Dhārayato thullaccaya”nti paccekaṃ sambandho.",
  "tika-vin11t0:1108_0": "Kadalidusseti kadalivākamayavatthe.",
  "tika-vin11t0:1108_1": "Erakadusseti erakamayavatthe.",
  "tika-vin11t0:1108_2": "Akkadusseti akkadaṇḍe vā tesaṃ suttāni vā gahetvā katavatthe.",
  "tika-vin11t0:1108_3": "Potthaketi makacivākamayavatthe.",
  "tika-vin11t0:1108_4": "Tirīṭe vāti evaṃnāmake rukkhatace.",
  "tika-vin11t0:1108_5": "Veṭhaneti sīsaveṭhane.",
  "tika-vin11t0:1108_6": "Kañcuketi kavace.",
  "tika-vin11t0:1109_0": "Sabbanīlaketi kevalanīlake.",
  "tika-vin11t0:1109_1": "Esa nayo mañjeṭṭhādīsu.",
  "tika-vin11t0:1109_2": "Mahānāmaratteti tanupadumadalavaṇṇaratte.",
  "tika-vin11t0:1109_3": "Mahāraṅgaratteti satapadivaṇṇaratte.",
  "tika-vin11t0:1110_0": "599.",
  "tika-vin11t0:1110_1": "Acchinnadasaketi acchinnā dasā yassa,",
  "tika-vin11t0:1110_2": "tasmiṃ cīvare.",
  "tika-vin11t0:1110_3": "Esa nayo dīghadasepi.",
  "tika-vin11t0:1110_4": "Phaladaseti phalasadisaganthitā dasā yassa, tasmiṃ.",
  "tika-vin11t0:1110_5": "Pupphadaseti kaṇṇikaṃ bandhitvā vikāsetvā katā dasā yassa,",
  "tika-vin11t0:1110_6": "tasmiṃ cīvareti attho.",
  "tika-vin11t0:1110_7": "Acchinnacīvarassāti naggaṃ katvā corehi viluttacīvarassa.",
  "tika-vin11t0:1110_8": "Etthāti kusavākādīsu,",
  "tika-vin11t0:1110_9": "sabbanīlādīsu ca.",
  "tika-vin11t0:1110_10": "Kiñcīti ekampi akappiyaṃ natthi ananulomikaṃ natthi.",
  "tika-vin11t0:1110_11": "“Naggena etesu akappiyacīvaresu yaṃkiñci laddhaṃ,",
  "tika-vin11t0:1110_12": "tena hirikopinaṃ paṭicchādetvā pacchā kappiyacīvare laddhe taṃ adhivāsetvā idaṃ akappiyacīvaraṃ pariccajitabbaṃ.",
  "tika-vin11t0:1110_13": "Sabbanīlakādivatthesu laddhesu kappiyarajanena rajitvā,",
  "tika-vin11t0:1110_14": "taṃ vaṇṇaṃ nāsetvā vā kappiyavatthāni ubhayapassesu alliyāpetvā,",
  "tika-vin11t0:1110_15": "paṭicchādetvā vā nivāsetuṃ vaṭṭatī”ti aṭṭhakathāyaṃ vuttaṃ.",
  "tika-vin11t0:1111_0": "600.",
  "tika-vin11t0:1111_1": "“Antodasāha”nti idaṃ “adhiṭṭhetī”tiādīhi sabbapadehipi yojetabbaṃ.",
  "tika-vin11t0:1111_2": "Vissajjetīti aññassa deti.",
  "tika-vin11t0:1111_3": "Idha dānaṃ duvidhaṃ sammukhādānaṃ,",
  "tika-vin11t0:1111_4": "parammukhādānanti.",
  "tika-vin11t0:1111_5": "Paṭiggāhakaṃ disvā “idaṃ tuyhaṃ dammī”ti dānaṃ sammukhādānaṃ nāma.",
  "tika-vin11t0:1111_6": "Parammukhā “idaṃ itthannāmassa dammī”ti dinnaṃ parammukhādānaṃ.",
  "tika-vin11t0:1111_7": "“Idaṃ tvaṃ gaṇhāhī”ti vā “tuyhaṃ gaṇhāhī”ti vā vutte “mayhaṃ gaṇhāmī”ti sace vadati,",
  "tika-vin11t0:1111_8": "dānagahaṇadvayampi suddhaṃ.",
  "tika-vin11t0:1111_9": "“Idaṃ tava santakaṃ karohi,",
  "tika-vin11t0:1111_10": "tava santakaṃ hotu,",
  "tika-vin11t0:1111_11": "tava santakaṃ hotī”ti dāyakena vutte gaṇhantopi “mama santakaṃ karomi,",
  "tika-vin11t0:1111_12": "mama santakaṃ hotu,",
  "tika-vin11t0:1111_13": "mama santakaṃ hotī”ti vadati ce, dānaṃ,",
  "tika-vin11t0:1111_14": "gahaṇañca asuddhaṃ hoti.",
  "tika-vin11t0:1111_15": "“Tava santakaṃ karohī”ti vutte pana “sādhu bhante mayhaṃ gaṇhāmī”ti vatvā gaṇhāti,",
  "tika-vin11t0:1111_16": "gahaṇaṃ suddhaṃ.",
  "tika-vin11t0:1111_17": "“Idaṃ tuyhaṃ gaṇhāhī”ti vutte “ahaṃ na gaṇhāmī”ti vadati,",
  "tika-vin11t0:1111_18": "puna “dinnaṃ mayā,",
  "tika-vin11t0:1111_19": "tuyhaṃ gaṇhāhī”ti vutte itaropi puna paṭikkhipati,",
  "tika-vin11t0:1111_20": "taṃ cīvaraṃ kassaci asantakattā dasāhātikkamenāpi nissaggiyaṃ na hotīti pacchā tesu dvīsu yo icchati,",
  "tika-vin11t0:1111_21": "tena adhiṭṭhāya paribhuñjitabbanti sabbamidaṃ aṭṭhakathāya vuttaṃ.",
  "tika-vin11t0:1112_0": "Adhiṭṭhitacīvare adhiṭṭhāne vematikena attano vimatiṃ paṭhamaṃ āvi katvā “sace anadhiṭṭhitaṃ,",
  "tika-vin11t0:1112_1": "evaṃ kate kappiyaṃ hotī”ti cintetvā nissajjetvā vinayakammaṃ karontassa musāvādadoso nāpajjati.",
  "tika-vin11t0:1112_2": "Yathāha aṭṭhakathāyaṃ “na hi evaṃ jānāpetvā vinayakammaṃ karontassa musāvādo hotī”ti.",
  "tika-vin11t0:1112_3": "“Keci ‘tathā vematikacīvaraṃ aññena vissāsena gahetvā puna dātabba’nti vadanti,",
  "tika-vin11t0:1112_4": "taṃ na sundara”nti tattheva vuttaṃ.",
  "tika-vin11t0:1113_0": "Vinassatīti corādīhi vinassati. “Nassati, ḍayhati,",
  "tika-vin11t0:1113_1": "acchinditvā gaṇhantī”ti imānipi vināsappakārattā “vinassatī”ti imināva saṅgayhanti.",
  "tika-vin11t0:1113_2": "Tattha “nassatī”ti idaṃ corādīhi haṭaṃ sandhāya vuttaṃ,",
  "tika-vin11t0:1113_3": "“vinassatī”ti idaṃ undūrakhāyitādiṃ sandhāya vuttaṃ,",
  "tika-vin11t0:1113_4": "“ḍayhatī”ti agginā daḍḍhaṃ sandhāya.",
  "tika-vin11t0:1113_5": "Vissāseti ettha sandiṭṭho ca sambhatto ca ālapito ca jīvati ca gahite cattamano hotīti pañcaṅgasamannāgatena attani vissāsena aññena gahiteti attho.",
  "tika-vin11t0:1113_6": "Pakāsitāti “anāpatti antodasāhaṃ adhiṭṭhetī”tiādinā nayena vuttā.",
  "tika-vin11t0:1114_0": "601.",
  "tika-vin11t0:1114_1": "Idaṃ pana samuṭṭhānaṃ nāmena kathinasamuṭṭhānaṃ nāmāti attho.",
  "tika-vin11t0:1114_2": "Idaṃ kathinasamuṭṭhānaṃ nāma kāyavācato ca kāyavācācittato ca samuṭṭhāti.",
  "tika-vin11t0:1114_3": "Atirekacīvarabhāvassa jānanacittena paṇṇattijānanacitte asatipi āpattisambhavato acittaṃ.",
  "tika-vin11t0:1114_4": "Anadhiṭṭhānato,",
  "tika-vin11t0:1114_5": "avikappanato ca akriyaṃ.",
  "tika-vin11t0:1114_6": "Kammaṭṭhānamanuyuñjanto vā cetiyādiṃ vandanto vā ekādasamaṃ aruṇaṃ uṭṭhāpeti,",
  "tika-vin11t0:1114_7": "kusalacitto āpajjati,",
  "tika-vin11t0:1114_8": "kalahādipasuto vā vītikkamaṃ jānanto vā uṭṭhāpeti,",
  "tika-vin11t0:1114_9": "akusalacitto āpajjati,",
  "tika-vin11t0:1114_10": "khīṇāsavo pana asatiyā vā paṇṇattiṃ ajānanto vā tathā karonto abyākatacitto āpajjatīti ticittaṃ.",
  "tika-vin11t0:1114_11": "Vuttanayena kammaṭṭhānādimanuyuñjantassa somanassacittasamaṅgino sukhavedanā,",
  "tika-vin11t0:1114_12": "upekkhācittasamaṅgino upekkhāvedanā,",
  "tika-vin11t0:1114_13": "kalahādipasutassa domanassacittasamaṅgino dukkhavedanā hotīti tivedanaṃ.",
  "tika-vin11t0:1114_14": "Esa nayo uparipi evarūpe ṭhāne yojetabbo.",
  "tika-vin11t0:1115_0": "Paṭhamakathinakathāvaṇṇanā.",
  "tika-vin11t0:1116_0": "602.",
  "tika-vin11t0:1116_1": "Gāmādīsu padesesu tipañcasūti ticīvarāni nikkhipitvā vippavāsena dosaṃ,",
  "tika-vin11t0:1116_2": "uppajjanaṭṭhānañca dassetuṃ “gāmo ekūpacāro”tiādinā nayena pāḷiyaṃ vuttagāmanivesanaudositaaṭṭamāḷapāsādahammiyanāvāsatthakhettadhaññakara-",
  "tika-vin11t0:1116_3": "ṇaārāmavihārarukkhamūlaajjhokāsasaṅkhātesu pannarasasu cīvaranikkhepaṭṭhānesūti vuttaṃ hoti.",
  "tika-vin11t0:1116_4": "Ettha gāmo nāma ekakuṭikādigāmo.",
  "tika-vin11t0:1117_0": "Nivesanaṃ nāma gāmato bahi catusālādiko geho.",
  "tika-vin11t0:1117_1": "Tenāha gaṇṭhipade “gāmanivesanānaṃ visesaṃ vadantā ‘puna ekaparicchedaṃ katvā nivesitā bahugehā nivesanaṃ nāma hontī’ti vadanti,",
  "tika-vin11t0:1117_2": "tasmā idaṃ nivesanādi sabbaṃ ‘gāmato bahī’ti gahetabba”nti.",
  "tika-vin11t0:1117_3": "Idañca tattheva vuttaṃ “nivesanādikaṃ antogāme ce hoti,",
  "tika-vin11t0:1117_4": "gāme vuttaparihārasseva labbhanato antogāmato bahī’ti gahetabba”nti.",
  "tika-vin11t0:1118_0": "Aṭṭhakathāyaṃ “udositoti yānādīnaṃ bhaṇḍānaṃ sālā”ti vuttasarūpaṃ udositaṃ nāma.",
  "tika-vin11t0:1118_1": "“Aṭṭoti paṭirājādipaṭibāhanatthaṃ iṭṭhakāhi kato bahalabhittiko catupañcabhūmiko patissayaviseso”ti vuttasarūpo aṭṭo nāma.",
  "tika-vin11t0:1118_2": "“Māḷoti ekakūṭasaṅgahito caturassapāsādo”ti vutto ekakaṇṇikasaṅgahito caturassageho māḷo nāma.",
  "tika-vin11t0:1118_3": "Pāsādoti dīghapāsādo.",
  "tika-vin11t0:1118_4": "Hammiyanti muṇḍacchadanapāsādo.",
  "tika-vin11t0:1118_5": "Nāvāti yānappatti.",
  "tika-vin11t0:1118_6": "Satthanti jaṅghasatthasakaṭasatthavasena duvidho janasamūho,",
  "tika-vin11t0:1118_7": "so ca niviṭṭhāniviṭṭhavasena paccekaṃ duvidho.",
  "tika-vin11t0:1118_8": "Tattha niviṭṭhe vatiādiparikkhepopi hoteva.",
  "tika-vin11t0:1119_0": "Khettanti yavakhettādikhettaṃ.",
  "tika-vin11t0:1119_1": "Dhaññakaraṇaṃ khalaṃ.",
  "tika-vin11t0:1119_2": "Ārāmo pupphārāmo,",
  "tika-vin11t0:1119_3": "phalārāmo ca.",
  "tika-vin11t0:1119_4": "Vihāroti ekampi senāsanaṃ vuccati.",
  "tika-vin11t0:1119_5": "“Rukkho nāma yaṃ majjhantike kāle samantā chāyā pharatī”ti vuttappamāṇaparicchanno rukkho.",
  "tika-vin11t0:1119_6": "Ajjhokāso nāma sattabbhantaro,",
  "tika-vin11t0:1119_7": "so viñcāṭaviādiagāmakāraññe ca macchabandhānaṃ agamanapathe samuddadīpe ca labbhati.",
  "tika-vin11t0:1119_8": "Macchabandhānaṃ agamanapatho nāma udakapiṭṭhiyā gantvā puna tadaheva gehaṃ āgantuṃ asakkuṇeyyatāya dūro samuddappadeso vuccati.",
  "tika-vin11t0:1120_0": "Ayaṃ gāmādiko paccekaṃ ekūpacāro,",
  "tika-vin11t0:1120_1": "nānūpacāroti duvidho.",
  "tika-vin11t0:1120_2": "Tattha ajjhokāsaṃ vinā gāmādiko taṃtaṃrājādisāmikakulānaṃ ekatthanānatthavasena ekakulasantako ce hoti,",
  "tika-vin11t0:1120_3": "ekūpacāro.",
  "tika-vin11t0:1120_4": "Nānākulasantako ce,",
  "tika-vin11t0:1120_5": "nānūpacāro hoti.",
  "tika-vin11t0:1120_6": "Vuttañhetaṃ “gāmo ekūpacāro nāma ekakulassa gāmo hotī”tiādi.",
  "tika-vin11t0:1120_7": "Aṭṭhakathāyampi vuttaṃ “ekakulassa gāmoti ekassa rañño vā bhojakassa vā gāmo”ti ca “nānākulassa gāmoti",
  "tika-vin11t0:1120_8": "nānārājūnaṃ vā bhojakānaṃ vā gāmo vesālīkusinārādisadiso”ti ca.",
  "tika-vin11t0:1121_0": "Ekakulena kārāpito vihāro ekūpacāro,",
  "tika-vin11t0:1121_1": "nānākulehi kārāpito nānūpacāro hoti.",
  "tika-vin11t0:1121_2": "Yathāha gaṇṭhipade “vihāre ekakulanānākulavohāro kārāpakānaṃ vasena vutto”ti.",
  "tika-vin11t0:1121_3": "Ajjhokāse pana upacārabhedo abbhantaravasena veditabbo.",
  "tika-vin11t0:1121_4": "Vuttañcetaṃ pāḷiyaṃ “ajjhokāso ekūpacāro nāma agāmake araññe samantā sattabbhantarā ekūpacāro.",
  "tika-vin11t0:1121_5": "Tato paraṃ nānūpacāro”ti.",
  "tika-vin11t0:1121_6": "Idha ekaṃ abbhantaraṃ aṭṭhavīsatiratanaṃ hoti.",
  "tika-vin11t0:1121_7": "Yathāha aṭṭhakathāyaṃ “ekaṃ abbhantaraṃ aṭṭhavīsatihattha”nti.",
  "tika-vin11t0:1121_8": "Evaṃ saṅkhepato vuttasarūpappabhedāni pannarasa ṭhānāni dassetumāha “gāmādīsu padesesu tipañcasū”ti.",
  "tika-vin11t0:1121_9": "Ayamettha saṅkhepo,",
  "tika-vin11t0:1121_10": "vitthāro pana pāḷiaṭṭhakathāvaṇṇanato veditabbo.",
  "tika-vin11t0:1122_0": "“Ticīvarena vippavāseyyāti saṅghāṭiyā vā uttarāsaṅgena vā antaravāsakena vā.",
  "tika-vin11t0:1122_1": "Antogāme cīvaraṃ nikkhipitvā”ti vacanato ettha ticīvaranti tiṇṇaṃ cīvarānamaññatarameva cīvaraṃ vattabbaṃ.",
  "tika-vin11t0:1122_2": "Ekarattanti vippavāsakiriyāya accantasaṃyoge upayogavacanaṃ. Api-",
  "tika-vin11t0:1122_3": "saddena kiṃ pana dirattādikanti dasseti.",
  "tika-vin11t0:1123_0": "Saṅghasammutiyā vināti ticīvaraṃ pariharituṃ asamatthena gilānena bhikkhunā saṅghaṃ vanditvā ukkuṭikaṃ",
  "tika-vin11t0:1123_1": "nisīditvā añjaliṃ paggayha “ahaṃ bhante gilāno,",
  "tika-vin11t0:1123_2": "na sakkomi ticīvaraṃ ādāya pakkamituṃ,",
  "tika-vin11t0:1123_3": "sohaṃ bhante saṅghaṃ ticīvarena avippavāsasammutiṃ yācāmī”ti tikkhattuṃ yācitena saṅghena tassa ñattidutiyāya",
  "tika-vin11t0:1123_4": "kammavācāya dinnaṃ avippavāsasammutiṃ vināti vuttaṃ hoti.",
  "tika-vin11t0:1123_5": "Tathā laddhasammutikassa gilānassa bhikkhuno tasmiṃ gelaññe avūpasante vā vūpasantepi cīvaranikkhepaṭṭhānaṃ",
  "tika-vin11t0:1123_6": "āgamanakāle vā uppanne aññepi roge avūpasante tāyayeva sammutiyā na doso.",
  "tika-vin11t0:1124_0": "603.",
  "tika-vin11t0:1124_1": "Bhikkhunoti aladdhasammutikassa bhikkhuno.",
  "tika-vin11t0:1124_2": "Tena cīvarena.",
  "tika-vin11t0:1124_3": "Vippavatthuṃ na vaṭṭatīti vinā vasituṃ na vaṭṭati.",
  "tika-vin11t0:1124_4": "Kiṃ vuttaṃ hoti?",
  "tika-vin11t0:1124_5": "“Ekakulassa gāmo hoti parikkhitto ca,",
  "tika-vin11t0:1124_6": "antogāme cīvaraṃ nikkhipitvā antogāme vatthabbaṃ.",
  "tika-vin11t0:1124_7": "Aparikkhitto hoti,",
  "tika-vin11t0:1124_8": "yasmiṃ ghare cīvaraṃ nikkhittaṃ hoti,",
  "tika-vin11t0:1124_9": "tasmiṃ ghare vatthabbaṃ,",
  "tika-vin11t0:1124_10": "hatthapāsā vā na vijahitabbaṃ.",
  "tika-vin11t0:1124_11": "Nānākulassa gāmo hoti parikkhitto ca,",
  "tika-vin11t0:1124_12": "yasmiṃ ghare cīvaraṃ nikkhittaṃ hoti,",
  "tika-vin11t0:1124_13": "tasmiṃ ghare vatthabbaṃ sabhāye vā dvāramūle vā,",
  "tika-vin11t0:1124_14": "hatthapāsā vā na vijahitabba”ntiādinā nayena pāḷiyā vuttaṭṭhānato bahi aruṇaṃ uṭṭhāpetuṃ na vaṭṭatīti vuttaṃ hoti.",
  "tika-vin11t0:1125_0": "Imasmiṃ pāṭhe “parikkhitto”ti idaṃ pākārena vā vatiyā vā parikhāya vā parikkhittaṃ sandhāya vuttaṃ.",
  "tika-vin11t0:1125_1": "Hatthapāsā vāti ettha hatthapāsā nāma aḍḍhatiyaratanaṃ hoti.",
  "tika-vin11t0:1125_2": "Yathāha aṭṭhakathāyaṃ “taṃ gharaṃ samantato hatthapāsā na vijahitabbaṃ,",
  "tika-vin11t0:1125_3": "aḍḍhateyyaratanappamāṇā padesā uddhaṃ na vijahitabbanti vuttaṃ hotī”ti.",
  "tika-vin11t0:1126_0": "Vippavasantassa ko dosoti āha “hoti…pe…",
  "tika-vin11t0:1126_1": "aruṇuggame”ti.",
  "tika-vin11t0:1126_2": "Anuññātaṭṭhānato hi bahi cīvarena vinā aruṇaṃ uṭṭhāpentassa taṃ cīvaraṃ nissajjitabbaṃ hoti,",
  "tika-vin11t0:1126_3": "taṃhetukā pācittiyāpattipi hotīti attho.",
  "tika-vin11t0:1126_4": "Teneva vakkhati “nissajjitvā…pe…",
  "tika-vin11t0:1126_5": "viññunā”ti.",
  "tika-vin11t0:1127_0": "604. Nhāyantassevāti cīvarassa hatthapāsato dūre nahāyantasseva, anādare sāmivacanaṃ.",
  "tika-vin11t0:1128_0": "606.",
  "tika-vin11t0:1128_1": "Acchinnaṃ viluttaṃ cīvaraṃ yassa so acchinnacīvaro, bhikkhu,",
  "tika-vin11t0:1128_2": "tassa ṭhānaṃ acchinnacīvaraṭṭhānaṃ, tasmiṃ.",
  "tika-vin11t0:1129_0": "607.",
  "tika-vin11t0:1129_1": "Nivāsetvāti ettha “antaravāsaka”nti ca gahetvāti ettha “itarānī”ti ca seso.",
  "tika-vin11t0:1129_2": "Idañca gantabbaṭṭhāne,",
  "tika-vin11t0:1129_3": "āsanne magge ca manussasambādhe asati kattabbadassanaṃ.",
  "tika-vin11t0:1129_4": "Itarattha nivāsetvā,",
  "tika-vin11t0:1129_5": "pārupitvā ca saṅghāṭiṃ aṃse katvāva gantabbaṃ hoti.",
  "tika-vin11t0:1129_6": "Vihāre sabhāgesu alabbhamānesu āsanasālampi gantvā sabhāgassa santike vinayakammaṃ kattabbanti aṭṭhakathāyaṃ vuttaṃ.",
  "tika-vin11t0:1129_7": "“Nissajjitvā”ti iminā “idaṃ me bhante cīvaraṃ rattivippavutthaṃ aññatra bhikkhusammutiyā nissaggiyaṃ,",
  "tika-vin11t0:1129_8": "imāhaṃ saṅghassa nissajjāmī”ti saṅghe vā “idaṃ me bhante cīvaraṃ…pe…",
  "tika-vin11t0:1129_9": "ahaṃ āyasmantānaṃ nissajjāmī”ti tiṇṇaṃ,",
  "tika-vin11t0:1129_10": "dvinnaṃ vā santike vā “idaṃ me āvuso…pe…",
  "tika-vin11t0:1129_11": "imāhaṃ āyasmato nissajjāmī”ti ekassa santike vā vatvā nissajjitvāti vuttaṃ hoti.",
  "tika-vin11t0:1129_12": "Viññunāti evaṃ nissaggiyavatthunissajjanādinānappakāravidhijānanakena ñāṇavatāti attho.",
  "tika-vin11t0:1130_0": "608. Taṃ nissaggiyacīvaraṃ.",
  "tika-vin11t0:1131_0": "609.",
  "tika-vin11t0:1131_1": "“Adentassa ca nissaṭṭhaṃ dukkaṭa”nti iminā “byattena bhikkhunā paṭibalena āpatti paṭiggahetabbā,",
  "tika-vin11t0:1131_2": "nissaṭṭhacīvaraṃ dātabba”nti vuttattā imaṃ vidhiṃ jānanatāya byattena yathāvidhiṃ kātuṃ samatthatāya",
  "tika-vin11t0:1131_3": "paṭibalena khandhake āgatanayena āpattiṃ paṭiggahetvā nissaṭṭhacīvaraṃ hatthena gahetvā nisīdāpetvā sace",
  "tika-vin11t0:1131_4": "saṅgho hoti,",
  "tika-vin11t0:1131_5": "“suṇātu me bhante saṅgho,",
  "tika-vin11t0:1131_6": "idaṃ cīvaraṃ itthannāmassa bhikkhuno nissaggiyaṃ saṅghassa nissaṭṭhaṃ,",
  "tika-vin11t0:1131_7": "yadi saṅghassa pattakallaṃ,",
  "tika-vin11t0:1131_8": "saṅgho imaṃ cīvaraṃ itthannāmassa bhikkhuno dadeyyā”ti,",
  "tika-vin11t0:1131_9": "sace tayo honti,",
  "tika-vin11t0:1131_10": "“suṇantu me āyasmantā,",
  "tika-vin11t0:1131_11": "idaṃ cīvaraṃ itthannāmassa bhikkhuno nissaggiyaṃ āyasmantānaṃ nissaṭṭhaṃ,",
  "tika-vin11t0:1131_12": "yadāyasmantānaṃ pattakallaṃ,",
  "tika-vin11t0:1131_13": "āyasmantā imaṃ cīvaraṃ itthannāmassa bhikkhuno dadeyyu”nti,",
  "tika-vin11t0:1131_14": "sace ekako hoti,",
  "tika-vin11t0:1131_15": "“imaṃ cīvaraṃ āyasmato dammī”ti dātabbaṃ,",
  "tika-vin11t0:1131_16": "nissaṭṭhacīvaraṃ “attanoyeva dinna”nti suddhasaññāya gahetvā adentassa dukkaṭaṃ hotīti vuttaṃ hoti.",
  "tika-vin11t0:1132_0": "Tassa santakabhāvaṃ ñatvā lesena vilumpantassa pana bhaṇḍagghavasena dukkaṭathullaccayapārājikāpattiyo honti.",
  "tika-vin11t0:1132_1": "Yathāha aṭṭhakathāyaṃ “tassa santakabhāvaṃ pana ñatvā lesena acchindanto bhaṇḍaṃ agghāpetvā kāretabbo”ti.",
  "tika-vin11t0:1132_2": "Pariyāputanti “na bhikkhave nissaṭṭhacīvaraṃ na dātabbaṃ,",
  "tika-vin11t0:1132_3": "yo na dadeyya,",
  "tika-vin11t0:1132_4": "āpatti dukkaṭassā”ti pāḷiyaṃ vuttanti attho.",
  "tika-vin11t0:1133_0": "610- 1.",
  "tika-vin11t0:1133_1": "There dahare cāti etesu ubhosupi maggaṃ gacchantesūti yojanā.",
  "tika-vin11t0:1133_2": "“There”ti iminā anissitabhāvamāha,",
  "tika-vin11t0:1133_3": "“dahare cā”ti iminā nissitabhāvaṃ.",
  "tika-vin11t0:1133_4": "Ohīneti osakkite.",
  "tika-vin11t0:1133_5": "Sace so thero nissayācariyo bhaveyyāti adhippāyenāha “garu”nti.",
  "tika-vin11t0:1133_6": "Tasmiṃ dahare.",
  "tika-vin11t0:1133_7": "Vatthanti tassa hatthe ṭhitacīvaraṃ.",
  "tika-vin11t0:1133_8": "Na passambhatīti dhuranikkhepaṃ akatvā gamane saussāhattā nissayapaṭippassaddhi na hotīti adhippāyo.",
  "tika-vin11t0:1133_9": "Teneva “muhutta”ntiādimāha.",
  "tika-vin11t0:1134_0": "614.",
  "tika-vin11t0:1134_1": "Paccuddhāre antoyevāruṇeti iminā sambandho,",
  "tika-vin11t0:1134_2": "daharabhikkhuno dūrabhāvañca aruṇuggamanañca ñatvā cīvarassa anissaggiyatthaṃ tassa hatthe ṭhitabhāvaṃ sallakkhetvā purāruṇā paccuddhareti attho.",
  "tika-vin11t0:1134_3": "Vissajjetīti aññassa deti.",
  "tika-vin11t0:1134_4": "Vinassatīti corādīhi nassati.",
  "tika-vin11t0:1135_0": "Dutiyakathinakathāvaṇṇanā.",
  "tika-vin11t0:1136_0": "616.",
  "tika-vin11t0:1136_1": "Akālacīvaranti “akālacīvaraṃ nāma anatthate kathine ekādasamāse uppannaṃ,",
  "tika-vin11t0:1136_2": "atthate kathine sattamāse uppannaṃ,",
  "tika-vin11t0:1136_3": "kālepi ādissa dinna”nti vacanato anatthatakathine vihāre “cīvaramāso”ti yo pubbakattikakāḷapakkhapāṭipadato paṭṭhāya yāva aparakattikapuṇṇamī,",
  "tika-vin11t0:1136_4": "tāva māso vuccati,",
  "tika-vin11t0:1136_5": "tato paresu ekādasasu māsesu uppannañca atthatakathine vihāre yo cīvaramāso,",
  "tika-vin11t0:1136_6": "hemantā ca cattāro māsāti pañcamāsato bahi sattasu māsesu uppannañca atthatakathine pañca māsā yathāparicchinnakāle",
  "tika-vin11t0:1136_7": "saṅghassa ca “idaṃ akālacīvaraṃ dammī”ti puggalassa ca “idaṃ tuyhaṃ dammī”ti dinnañceti idaṃ akālacīvaranti attho.",
  "tika-vin11t0:1136_8": "“Uppanna”nti seso,",
  "tika-vin11t0:1136_9": "“uppajjeyya saṅghato vā gaṇato vā ñātito vā mittato vā paṃsukūlato vā attano vā dhanenā”ti vacanato saṅghassa vā “idaṃ suttantikagaṇassa dema,",
  "tika-vin11t0:1136_10": "idaṃ ābhidhammikagaṇassa demā”tiādinā nayena gaṇassa vā dinnato attano vassaggena vā ñātiādito vā susānādipaṃsukūlakhettato",
  "tika-vin11t0:1136_11": "vā attano santakena suttakappāsādikappiyavatthuto vā uppannacīvaranti attho.",
  "tika-vin11t0:1137_0": "Māsaparamaṃ nikkhipeti māso paramaṃ pamāṇaṃ etassa nikkhipanassāti māsaparamaṃ,",
  "tika-vin11t0:1137_1": "nikkhipananti kiriyāvisesanaṃ kātabbaṃ,",
  "tika-vin11t0:1137_2": "māsaparamaṃ nikkhipanaṃ kareyyāti vuttaṃ hoti.",
  "tika-vin11t0:1137_3": "“Ākaṅkhamānena bhikkhunā paṭiggahetabbaṃ,",
  "tika-vin11t0:1137_4": "paṭiggahetvā khippameva kāretabbaṃ,",
  "tika-vin11t0:1137_5": "no cassa pāripūrī,",
  "tika-vin11t0:1137_6": "māsaparamaṃ tena bhikkhunā taṃ cīvaraṃ nikkhipitabbaṃ ūnassa pāripūriyā”ti vacanato evaṃ uppannaṃ cīvaraṃ icchantena paṭiggahetvā sace pahoti,",
  "tika-vin11t0:1137_7": "dasāhamanatikkāmetvā kāretabbaṃ.",
  "tika-vin11t0:1137_8": "Sace nappahoti,",
  "tika-vin11t0:1137_9": "ūnassa paripūraṇatthaṃ māsaparamaṃ ṭhapetabbanti attho.",
  "tika-vin11t0:1138_0": "Kadā evaṃ nikkhipitabbanti āha “sati paccāsāyā”ti,",
  "tika-vin11t0:1138_1": "“paccāsā hoti saṅghato vā gaṇato vā ñātito vā mittato vā paṃsukūlato vā attano vā dhanenā”ti vuttasaṅghādito attano vassaggādito labheyya,",
  "tika-vin11t0:1138_2": "tena “imassa ūne paripuṇṇe kāressāmī”ti paccāsāya sati evaṃ nikkhipitabbanti attho.",
  "tika-vin11t0:1138_3": "Tato uddhaṃ ṭhapetuṃ na vaṭṭatīti māsato atirekakālaṃ nikkhipituṃ na vaṭṭati,",
  "tika-vin11t0:1138_4": "nissaggiyapācittiyaṃ hotīti attho.",
  "tika-vin11t0:1139_0": "Yadi evaṃ “tadahuppanne mūlacīvare paccāsācīvaraṃ uppajjati,",
  "tika-vin11t0:1139_1": "dasāhā kāretabbaṃ…pe…",
  "tika-vin11t0:1139_2": "vīse uppanne mūlacīvare paccāsācīvaraṃ uppajjati,",
  "tika-vin11t0:1139_3": "dasāhā kāretabba”nti kasmā āhāti?",
  "tika-vin11t0:1139_4": "Paccāsācīvarassa dasadivase atikkamma ṭhapetuṃ ayuttattā,",
  "tika-vin11t0:1139_5": "mūlacīvarassa taggatikattā evaṃ vuttaṃ.",
  "tika-vin11t0:1139_6": "Yathāha aṭṭhakathāyaṃ “mūlacīvarassa uppannadivasato yāva vīsatimo divaso,",
  "tika-vin11t0:1139_7": "tāva uppannaṃ paccāsācīvaraṃ mūlacīvaraṃ attano gatikaṃ karotī”ti.",
  "tika-vin11t0:1140_0": "Tatiyakathinakathāvaṇṇanā.",
  "tika-vin11t0:1141_0": "618- 9.",
  "tika-vin11t0:1141_1": "Bhikkhuniyā yo dhovāpetīti sambandho.",
  "tika-vin11t0:1141_2": "“Bhikkhunī nāma ubhatosaṅghe upasampannā”ti vacanato bhikkhunisaṅghe ñatticatutthāya kammavācāya,",
  "tika-vin11t0:1141_3": "bhikkhusaṅghe ñatticatutthāya kammavācāyāti aṭṭhavācikāya upasampannā bhikkhunī nāma.",
  "tika-vin11t0:1141_4": "Bhuttanti bhikkhunā attanā paribhuttaṃ rajitaṃ ādinnakappaṃ,",
  "tika-vin11t0:1141_5": "“paribhogaṃ karissāmī”ti antamaso sīsaṃ ṭhapetvā sayanamattenāpi purāṇabhūtaṃ cīvaranti attho.",
  "tika-vin11t0:1141_6": "Yathāha aṭṭhakathāyaṃ “rajitvā kappaṃ katvā ekavārampi nivatthaṃ vā pārutaṃ vā antamaso paribhogasīsena aṃse vā matthake vā katvā maggaṃ gato hoti,",
  "tika-vin11t0:1141_7": "ussīsakaṃ vā katvā nipanno hoti,",
  "tika-vin11t0:1141_8": "etampi purāṇacīvaramevā”ti.",
  "tika-vin11t0:1141_9": "Vatthanti kāriye kāraṇopacāravasena cīvarameva āha.",
  "tika-vin11t0:1142_0": "Aññātikāyāti “aññātikā nāma mātito vā pitito vā yāva sattamā pitāmahayugā asambaddhā”ti vacanato attano",
  "tika-vin11t0:1142_1": "vā tassā vā mātu vā pitu vā paramparāya yāva sattamā yugā,",
  "tika-vin11t0:1142_2": "etthantare yena kenaci ñātakena asambaddhabhāvena aññātikāyāti attho.",
  "tika-vin11t0:1142_3": "Yathā cāha aṭṭhakathāyaṃ “pitāmahoyeva pitāmahayugaṃ.",
  "tika-vin11t0:1142_4": "Tato uddhaṃ sabbepi pubbapurisā pitāmahaggahaṇeneva gahitā.",
  "tika-vin11t0:1142_5": "Evaṃ yāva sattamo puriso,",
  "tika-vin11t0:1142_6": "tāva yā asambaddhā”ti.",
  "tika-vin11t0:1142_7": "Ākoṭāpetīti paharāpeti.",
  "tika-vin11t0:1143_0": "Tato dhovāpanādito.",
  "tika-vin11t0:1143_1": "Nissaggiyāpattīti nissaggiyassa āpatti nissaggiyāpatti,",
  "tika-vin11t0:1143_2": "nissaggiyassa cīvarassa nāmena visiṭṭhā pācittiyāpatti hotīti attho.",
  "tika-vin11t0:1143_3": "Idañca tiṇṇaṃ payogānaṃ ante āpajjitabbāya āpattiyā dassanaṃ.",
  "tika-vin11t0:1143_4": "Tassa niyogena dhovanādiṃ karontiyā bhikkhuniyā tadatthaṃ sabbapubbapayogagaṇanāya bhikkhuno dukkaṭaṃ hotīti gahetabbo.",
  "tika-vin11t0:1143_5": "Yathāha aṭṭhakathāyaṃ “yāva naṃ dhovitvā ukkhipati,",
  "tika-vin11t0:1143_6": "tāva bhikkhuniyā payoge payoge bhikkhussa dukkaṭa”nti.",
  "tika-vin11t0:1143_7": "Paṭhamenāti tīṇipi kārāpentassa yaṃ paṭhamaṃ kārāpeti,",
  "tika-vin11t0:1143_8": "tenāti attho.",
  "tika-vin11t0:1143_9": "Dīpitanti “aññātikāya aññātikasaññī purāṇacīvaraṃ dhovāpeti rajāpeti ākoṭāpeti,",
  "tika-vin11t0:1143_10": "nissaggiyena āpatti dvinnaṃ dukkaṭāna”ntiādinā desitaṃ.",
  "tika-vin11t0:1143_11": "Iminā nayena dve kārāpentassa paṭhamena nissaggiyāpatti,",
  "tika-vin11t0:1143_12": "dutiyena dukkaṭanti ayamattho saṅgayhati.",
  "tika-vin11t0:1144_0": "620. “Dhovanatthāya detī”ti iminā “bhuttaṃ vattha”nti adhikārato labbhati.",
  "tika-vin11t0:1145_0": "621.",
  "tika-vin11t0:1145_1": "Sāmaṇeraniddesepīti “sāmaṇerā”ti niddeso nāma yassa, tasmimpi,",
  "tika-vin11t0:1145_2": "attanā paribhuttaṃ vatthaṃ dhovanatthāya detīti yojanā,",
  "tika-vin11t0:1145_3": "attano paribhuttaṃ cīvaraṃ dhovanatthāya sāmaṇerassa detīti attho. Pi-",
  "tika-vin11t0:1145_4": "saddo samuccayattho.",
  "tika-vin11t0:1145_5": "Upasampajjāti pubbakiriyāya “dhovatī”ti aparakiriyā sāmatthiyā labbhati.",
  "tika-vin11t0:1146_0": "622.",
  "tika-vin11t0:1146_1": "Daharānañca bhikkhūnanti attano navakatarānaṃ bhikkhūnaṃ.",
  "tika-vin11t0:1146_2": "Niyyādite dinne.",
  "tika-vin11t0:1146_3": "Esa nayoti “ekena pācittiyaṃ,",
  "tika-vin11t0:1146_4": "avasiṭṭhehi dvīhi vā ekena vā sabbapayogesu dukkaṭaṃ hotī”ti nayo.",
  "tika-vin11t0:1147_0": "623. Cīvareti paribhuttacīvare.",
  "tika-vin11t0:1148_0": "624. “Dhovanappaccayāyevā”ti iminā itaradvayassa tassa anāṇattiyā katattā tato anāpattibhāvamāha.",
  "tika-vin11t0:1149_0": "626.",
  "tika-vin11t0:1149_1": "Ñātikāti ettha “paṭisaṅkhā yoniso”tiādīsu viya gāthābandhavasena ya- kāralopo,",
  "tika-vin11t0:1149_2": "ñātikāya bhikkhuniyāti attho.",
  "tika-vin11t0:1149_3": "“Ñātikā aññātisaññissā”ti padacchedo.",
  "tika-vin11t0:1149_4": "Paccattharaṇanti mañcapīṭhe attharitabbaṃ paccattharaṇacīvarañca.",
  "tika-vin11t0:1150_0": "627.",
  "tika-vin11t0:1150_1": "“Bhikkhunīnaṃ vasenā”ti idaṃ bhikkhusaṅghepi upasampannā ce,",
  "tika-vin11t0:1150_2": "pācittiyasambhavā vuttaṃ.",
  "tika-vin11t0:1150_3": "Yathāha aṭṭhakathāyaṃ “bhikkhūnaṃ santike upasampannāya pana yathāvatthukamevā”ti.",
  "tika-vin11t0:1150_4": "Bhikkhunisaṅghe paṭhamaṃ upasampajjitvā pacchā bhikkhusaṅghe ce upasampajjati,",
  "tika-vin11t0:1150_5": "kevalaṃ bhikkhusaṅghe upasampannāti na vuccatīti tā bhagavati dharamāne paṭhamaṃ pabbajitā pañcasatā sākiyāniyo vuccanti.",
  "tika-vin11t0:1150_6": "Yathāha aṭṭhakathāyaṃ “bhikkhūnaṃ santike upasampannā nāma pañcasatā sākiyāniyo”ti.",
  "tika-vin11t0:1150_7": "Bhikkhuno liṅge parivatte tasseva upasampannakammassa anuññātattā sopi gahetabboyeva.",
  "tika-vin11t0:1151_0": "628.",
  "tika-vin11t0:1151_1": "Avuttā dhovatīti “imaṃ cīvaraṃ dhovā”ti avuttā cīvaraṃ kiliṭṭhaṃ disvā avatvā ṭhapitaṭṭhānato cīvaraṃ",
  "tika-vin11t0:1151_2": "gahetvā vā sayameva vatvā yācanādinayena vā anāṇattiyā ca gahetvā cīvaradhovanādiṃ kareyya ce.",
  "tika-vin11t0:1151_3": "Aparibhuttaṃ vāti heṭṭhā vuttanayena aparibhuttaṃ cīvaraṃ.",
  "tika-vin11t0:1151_4": "Aññaṃ vāti upāhanatthavikapattatthavikapotthakatthavikamañcapīṭhādiṃ yaṃ kiñci parikkhāraṃ.",
  "tika-vin11t0:1152_0": "Purāṇacīvaradhovāpanakathāvaṇṇanā.",
  "tika-vin11t0:1153_0": "629.",
  "tika-vin11t0:1153_1": "Vikappanupagaṃ pacchimaṃ upādāya kiñci cīvaraṃ gaṇhatoti yojanā,",
  "tika-vin11t0:1153_2": "ettha “aññātikāya bhikkhuniyā hatthato”ti ca “ñātikāya aññātikasaññissā”ti ca “ekatoupasampannāya hatthato",
  "tika-vin11t0:1153_3": "gaṇhātī”ti ca vakkhamānavacanasāmatthiyā labbhamānato pubbe vuttanayena aññātikāya ubhatosaṅghe upasampannāya",
  "tika-vin11t0:1153_4": "bhikkhuniyā hatthato vikappanupagaratanavidatthippamāṇavatthato paṭṭhāya yaṃ kiñci cīvaraṃ gaṇhantassāti attho.",
  "tika-vin11t0:1153_5": "“Āpattī”ti sāmaññena vuttepi “nissaggiyā pācittiyāpattī”ti pakaraṇato ca “nissaggiyāpattī”ti vakkhamānato ca labbhati.",
  "tika-vin11t0:1153_6": "Ṭhapetvā pārivattakanti “pārivattakaṃ parittena vā vipulaṃ,",
  "tika-vin11t0:1153_7": "vipulena vā paritta”nti vacanato mahāpaccariyaṃ “antamaso harītakakhaṇḍenāpī”ti vuttattā ca heṭṭhimantato",
  "tika-vin11t0:1153_8": "harītakakhaṇḍampi datvā gahetabbaṃ ticīvarañca pārivattakaṃ nāma hoti,",
  "tika-vin11t0:1153_9": "taṃ ṭhapetvāti vuttaṃ hoti.",
  "tika-vin11t0:1153_10": "Parivattanaṃ parivattaṃ,",
  "tika-vin11t0:1153_11": "taṃ etassa atthīti pārivattakaṃ,",
  "tika-vin11t0:1153_12": "kayavikkayena gahetabbaṃ cīvaranti attho.",
  "tika-vin11t0:1154_0": "630.",
  "tika-vin11t0:1154_1": "Gahaṇatthāya payogeti gaṇhituṃ hatthapasāraṇādippayoge.",
  "tika-vin11t0:1154_2": "Pariyāputanti “paṭiggaṇhāti payoge dukkaṭa”nti desitaṃ.",
  "tika-vin11t0:1155_0": "631.",
  "tika-vin11t0:1155_1": "Anupasampannahattheti bhikkhubhikkhunito aññe sabbe anupasampannā gahitā.",
  "tika-vin11t0:1155_2": "Yathāha aṭṭhakathāyaṃ “sace pana sikkhamānāsāmaṇerasāmaṇeriupāsakaupāsikānaṃ hatthe pesitaṃ paṭiggaṇhāti,",
  "tika-vin11t0:1155_3": "anāpattī”ti.",
  "tika-vin11t0:1156_0": "632.",
  "tika-vin11t0:1156_1": "Ekatoti ettha bhikkhunisaṅghatoti gahetabbaṃ.",
  "tika-vin11t0:1156_2": "Aññasmiṃ pakkhe pācittiyameva.",
  "tika-vin11t0:1156_3": "Yathāha aṭṭhakathāyaṃ “bhikkhūnaṃ santike upasampannāya pana pācittiyamevā”ti.",
  "tika-vin11t0:1157_0": "633. “Pārivattakaṃ dassāmī”ti ābhogaṃ katvā gaṇhāti, doso na vijjatīti yojanā.",
  "tika-vin11t0:1158_0": "634.",
  "tika-vin11t0:1158_1": "Aññaṃ parikkhāranti thavikakāyabandhanādi avikappiyaṃ vā avikappanupagaṃ vā parikkhārameva gahetabbaṃ.",
  "tika-vin11t0:1158_2": "Vikappanupagaṃ pana na vaṭṭati.",
  "tika-vin11t0:1158_3": "Yathāha aṭṭhakathāyaṃ “vikappanupagaṃ pacchimacīvarappamāṇaṃ pana paṭaparissāvanampi na vaṭṭatī”ti.",
  "tika-vin11t0:1158_4": "Cīvarapaṭiggaṇhanaṃ kiriyā,",
  "tika-vin11t0:1158_5": "pārivattakassa adānaṃ akiriyāti kiriyāya ca akiriyāya ca āpajjitabbato kriyākriyaṃ.",
  "tika-vin11t0:1159_0": "Cīvarapaṭiggahaṇakathāvaṇṇanā.",
  "tika-vin11t0:1160_0": "635.",
  "tika-vin11t0:1160_1": "“Aññātakaṃ appavārita”nti padacchedo.",
  "tika-vin11t0:1160_2": "“Gahapatiṃ vā gahapatāniṃ vā”ti pāṭhaseso.",
  "tika-vin11t0:1160_3": "Vuttañhi bhagavatā “aññātakaṃ gahapatiṃ vā gahapatāniṃ vā”ti.",
  "tika-vin11t0:1160_4": "Pubbe vuttanayena yāva sattamā pitāmahayugā sambaddhaññātikatāya abhāvato aññātakaṃ.",
  "tika-vin11t0:1160_5": "“Yaṃ mayhaṃ gehe atthi,",
  "tika-vin11t0:1160_6": "taṃ pavāremī”tiādinā nayena appavāritaṃ.",
  "tika-vin11t0:1160_7": "“Gahapati nāma yo koci agāraṃ ajjhāvasatī”ti pāḷiyaṃ vuttaṃ gahapatiṃ vā.",
  "tika-vin11t0:1160_8": "“Gahapatānī nāma yā kāci agāraṃ ajjhāvasatī”ti pāḷiyaṃ vuttaṃ gharaṇiṃ vāti attho.",
  "tika-vin11t0:1161_0": "Hoti nissaggiyāpattīti “aññatra samayā viññāpeti,",
  "tika-vin11t0:1161_1": "payoge dukkaṭaṃ,",
  "tika-vin11t0:1161_2": "paṭilābhena nissaggiyaṃ hotī”ti pāḷiyaṃ vuttesu sabbesu pubbapayogesu dukkaṭena saddhiṃ nissaggiyapācittiyaṃ hotīti vuttaṃ hoti.",
  "tika-vin11t0:1161_3": "Aññatra samayāti “tatthāyaṃ samayo,",
  "tika-vin11t0:1161_4": "acchinnacīvaro vā hoti bhikkhu naṭṭhacīvaro vā”ti mātikāya,",
  "tika-vin11t0:1161_5": "“acchinnacīvaro nāma bhikkhussa cīvaraṃ acchinnaṃ hoti rājūhi vā corehi vā dhuttehi vā yehi kehici vā acchinnaṃ hoti.",
  "tika-vin11t0:1161_6": "Naṭṭhacīvaro nāma bhikkhussa cīvaraṃ agginā vā daḍḍhaṃ hoti,",
  "tika-vin11t0:1161_7": "udakena vā vūḷhaṃ hoti,",
  "tika-vin11t0:1161_8": "undūrehi vā upacikāhi vā khāyitaṃ hotī”ti padabhājane ca niddiṭṭhasarūpakālato aññatrāti attho.",
  "tika-vin11t0:1162_0": "636.",
  "tika-vin11t0:1162_1": "Tikapācittiyaṃ vuttanti “aññātake aññātakasaññī, vematiko,",
  "tika-vin11t0:1162_2": "ñātakasaññī aññatra samayā cīvaraṃ viññāpeti,",
  "tika-vin11t0:1162_3": "nissaggiyaṃ pācittiya”nti pācittiyattayaṃ bhagavatā vuttaṃ.",
  "tika-vin11t0:1162_4": "“Ñātake aññātisaññissā”ti padacchedo.",
  "tika-vin11t0:1162_5": "Tatthāti tasmiṃ ñātake.",
  "tika-vin11t0:1162_6": "Vematikassāti “ñātako nu kho,",
  "tika-vin11t0:1162_7": "aññātako”ti vematikassa.",
  "tika-vin11t0:1162_8": "Dvikadukkaṭaṃ tathevāti yojanā.",
  "tika-vin11t0:1162_9": "“Tathevā”ti “vutta”nti idaṃ ākaḍḍhati,",
  "tika-vin11t0:1162_10": "“ñātake aññātakasaññī,",
  "tika-vin11t0:1162_11": "vematiko aññatra samayā cīvaraṃ viññāpeti,",
  "tika-vin11t0:1162_12": "āpatti dukkaṭassā”ti desitanti attho.",
  "tika-vin11t0:1163_0": "637- 8.",
  "tika-vin11t0:1163_1": "Samaye viññāpentassa anāpattīti yojanā.",
  "tika-vin11t0:1163_2": "Ettha “cīvaraṃ aññātakaappavārita”nti ānetvā sambandhitabbaṃ,",
  "tika-vin11t0:1163_3": "yathāparicchinnakāladvayato aññatarasmiṃ kāle aññātakaappavāritaṃ cīvaraṃ viññāpentassa anāpattīti attho.",
  "tika-vin11t0:1163_4": "Ñātake vā pavāriteti etthāpi “attano”ti ajjhāhāro,",
  "tika-vin11t0:1163_5": "“samaye”ti iminā yojetabbaṃ,",
  "tika-vin11t0:1163_6": "attano ñātakapavārite asamayepi cīvaraṃ viññāpentassa anāpattīti attho.",
  "tika-vin11t0:1163_7": "Aññassatthāyāti ettha “attano”ti seso,",
  "tika-vin11t0:1163_8": "attano ñātake,",
  "tika-vin11t0:1163_9": "pavārite vā viññāpentassa anāpattīti yojanā,",
  "tika-vin11t0:1163_10": "aññaṃ bhikkhuṃ nissāya attano ñātake vā pavārite vā cīvaraṃ viññāpentassa anāpattīti vuttaṃ hoti.",
  "tika-vin11t0:1163_11": "Itaraṃ pakkhaṃ dasseti “tassa ñātake vā pavārite vā”ti.",
  "tika-vin11t0:1163_12": "Tassāti “aññassā”ti vuttassa,",
  "tika-vin11t0:1163_13": "“viññāpentassa anāpattī”ti iminā yojetabbaṃ.",
  "tika-vin11t0:1163_14": "Vāti purimavikappāpekkhaṃ.",
  "tika-vin11t0:1163_15": "Yaṃ sandhāya cīvaraṃ viññāpeti,",
  "tika-vin11t0:1163_16": "tassa ñātake vā pavārite vā taṃyeva sandhāya cīvaraṃ viññāpentassa anāpattīti vuttaṃ hoti.",
  "tika-vin11t0:1164_0": "“Attano vā dhanenā”ti vuttaṃ anāpattiaṅgaṃ ummattakādinoti ettha ādi-",
  "tika-vin11t0:1164_1": "saddena saṅgayhati,",
  "tika-vin11t0:1164_2": "attano santakaṃ suttakappāsādikaṃ kappiyavatthuṃ datvā gaṇhitukāmatāya akappiyavohārena yācantassa ca anāpattīti attho.",
  "tika-vin11t0:1165_0": "Aññātakaviññattikathāvaṇṇanā.",
  "tika-vin11t0:1166_0": "639.",
  "tika-vin11t0:1166_1": "Appavāritamaññātinti ettha “gahapatiṃ vā gahapatāniṃ vā”ti idaṃ sāmatthiyā labbhati.",
  "tika-vin11t0:1166_2": "Tatuttarinti tato santaruttaraparamato uttarinti gahetabbaṃ,",
  "tika-vin11t0:1166_3": "“santaruttaraparamaṃ tena bhikkhunā tato cīvaraṃ sāditabba”nti vuttattā acchinnacīvarena sāditabbaantaravāsakauttarāsaṅgamattena adhikanti attho.",
  "tika-vin11t0:1167_0": "“Tato ce uttari sādiyeyyā”ti vacanato “sādiyantassā”ti vattabbaṃ,",
  "tika-vin11t0:1167_1": "evaṃ vattabbe “viññāpentassā”ti kasmā vuttanti?",
  "tika-vin11t0:1167_2": "Acchinnacīvarānaṃ bhikkhūnaṃ chabbaggiyehi bhikkhūhi cīvaraviññāpanavatthusmiṃ “kathañhi nāma tumhe moghapurisā",
  "tika-vin11t0:1167_3": "na mattaṃ jānitvā bahuṃ cīvaraṃ viññāpessathā”ti chabbaggiye bhikkhū garahitvā imassa sikkhāpadassa paññattattā",
  "tika-vin11t0:1167_4": "“sāditabba”nti ettha viññāpetabbanti attho hoti,",
  "tika-vin11t0:1167_5": "teneva imasmiṃ padabhājane “tato ce uttari sādiyeyyāti tatuttari viññāpetī”ti ca āpattibhedasandassanaṭṭhāne",
  "tika-vin11t0:1167_6": "“aññātake aññātakasaññī tatuttari cīvaraṃ viññāpeti,",
  "tika-vin11t0:1167_7": "nissaggiyaṃ pācittiya”ntiādivacanato ca vuttaṃ.",
  "tika-vin11t0:1167_8": "Yadi evaṃ sikkhāpadeyeva “sāditabbaṃ,",
  "tika-vin11t0:1167_9": "sādiyeyyā”ti ca ubhayattha “viññāpetabbaṃ,",
  "tika-vin11t0:1167_10": "viññāpeyyā”ti ca kasmā na vuttanti?",
  "tika-vin11t0:1167_11": "Acchinnacīvarabhāvaṃ ñatvā aviññāpitepi abhiharitvā diyyamānampi adhivāsentena evameva sāditabbanti na vuttaṃ.",
  "tika-vin11t0:1167_12": "Imasseva ca adhikaviññāpananisedhanatthaṃ vadantenāpi “tañce aññātako gahapati vā gahapatānī vā bahūhi cīvarehi abhihaṭṭhuṃ pavāreyya,",
  "tika-vin11t0:1167_13": "santaruttaraparamaṃ tena bhikkhunā tato cīvaraṃ sāditabba”nti sāditabbaniyamappadhānaṃ vuttaṃ.",
  "tika-vin11t0:1167_14": "Tasmā acchinnacīvarena attanā vā taṃ sandhāya aññena vā viññāpentenapi aviññāpentepi diyyamānaṃ sādiyantenāpi",
  "tika-vin11t0:1167_15": "santaruttaraparamataṃ nātikkamitabbanti imasmiṃ sikkhāpade sandhāya bhāsitatthoti sallakkhetabbanti ettakaṃ",
  "tika-vin11t0:1167_16": "ñāpetuṃ “sādiyantassā”ti avatvā “viññāpentassā”ti vuttanti ācariyābhisandhi veditabbā.",
  "tika-vin11t0:1168_0": "640.",
  "tika-vin11t0:1168_1": "Idāni viññāpane ca adhivāsane ca ubhayattheva niyamaṃ dassetuṃ “sace tīṇi naṭṭhāni honti,",
  "tika-vin11t0:1168_2": "dve sāditabbāni.",
  "tika-vin11t0:1168_3": "Dve naṭṭhāni,",
  "tika-vin11t0:1168_4": "ekaṃ sāditabbaṃ.",
  "tika-vin11t0:1168_5": "Ekaṃ naṭṭhaṃ,",
  "tika-vin11t0:1168_6": "na kiñci sāditabba”nti padabhājane vuttavinicchayaṃ dassetumāha “yassā”tiādi.",
  "tika-vin11t0:1168_7": "“Yassa tīṇipi naṭṭhāni,",
  "tika-vin11t0:1168_8": "dve vā naṭṭhāni,",
  "tika-vin11t0:1168_9": "ekaṃ vā naṭṭha”nti sambandhitvā yathākkamaṃ “tena dve sāditabbāni,",
  "tika-vin11t0:1168_10": "ekaṃ sāditabbaṃ,",
  "tika-vin11t0:1168_11": "na kiñcipi sāditabba”nti yojanā kātabbā.",
  "tika-vin11t0:1168_12": "Yassa tīṇipi cīvarāni naṭṭhāni,",
  "tika-vin11t0:1168_13": "bahu ca diyyati,",
  "tika-vin11t0:1168_14": "tena dveyeva cīvarāni sāditabbāni.",
  "tika-vin11t0:1168_15": "Dve cīvarāni naṭṭhāni,",
  "tika-vin11t0:1168_16": "ekaṃ sāditabbaṃ.",
  "tika-vin11t0:1168_17": "Ekañce naṭṭhaṃ,",
  "tika-vin11t0:1168_18": "na sāditabbaṃ,",
  "tika-vin11t0:1168_19": "avasiṭṭhaṃ pacchā dhammena samena laddhanīhārena gahetabbanti attho.",
  "tika-vin11t0:1168_20": "Yathāha aṭṭhakathāyaṃ “sesaṃ sabhāgaṭṭhānato pariyesissatī”ti.",
  "tika-vin11t0:1168_21": "“Bhikkhuniyā pana pañcasupi naṭṭhesu dve sāditabbāni,",
  "tika-vin11t0:1168_22": "catūsu naṭṭhesu ekaṃ sāditabbaṃ,",
  "tika-vin11t0:1168_23": "tīsu naṭṭhesu kiñci na sāditabba”nti aṭṭhakathāyaṃ vuttaṃ.",
  "tika-vin11t0:1169_0": "641- 2.",
  "tika-vin11t0:1169_1": "Sesakaṃ āharantassa anāpattīti ñātabbanti yojanā.",
  "tika-vin11t0:1169_2": "Evamuparipi yojetabbaṃ.",
  "tika-vin11t0:1169_3": "Cīvaraṃ yojetvā atirekaṃ vatthaṃ paccāharitvā “dassāmī”ti bahumpi gahetvā gacchantassa anāpattīti attho.",
  "tika-vin11t0:1169_4": "Atirekampi tumheyeva gaṇhathāti dinnaṃ gaṇhatopi anāpatti.",
  "tika-vin11t0:1169_5": "Na acchinnakāraṇā dinneti yojanā,",
  "tika-vin11t0:1169_6": "acchinnacīvarabhāvaṃ anuddissa bahūnaṃ cīvarānaṃ gahaṇanimittenāpi anāpattīti attho.",
  "tika-vin11t0:1169_7": "Evameva “na naṭṭhakāraṇā dentī”ti idampi dassitameva.",
  "tika-vin11t0:1169_8": "Acchinnacīvare nissāya tatuttaricīvaraviññāpanavatthumhi imassa sikkhāpadassa paññattattā anāpattivāre “aññassatthāyā”ti na gahitaṃ.",
  "tika-vin11t0:1170_0": "Tatuttarikathāvaṇṇanā.",
  "tika-vin11t0:1171_0": "643.",
  "tika-vin11t0:1171_1": "Kalyāṇakamyatāhetūti sundarassa mahagghassa kāmataṃ paṭicca cīvare vikappanaṃ āpajjeyyāti yojanā,",
  "tika-vin11t0:1171_2": "“kīdisena te bhante cīvarena attho”ti pubbe appavārito “āyataṃ vā hotu vitthataṃ vā appitaṃ vā saṇhaṃ",
  "tika-vin11t0:1171_3": "vā”ti padabhājane vuttavisiṭṭhakappaṃ adhikavidhānaṃ karotīti attho.",
  "tika-vin11t0:1171_4": "Tassa lābhā nissaggiyaṃ bhaveti tathā appavāritena hutvā katena adhikavidhānena nipphannacīvarassa lābhappayogena dukkaṭanissaggiyapācittiyā honti.",
  "tika-vin11t0:1172_0": "644.",
  "tika-vin11t0:1172_1": "Mahagghaṃ …pe…",
  "tika-vin11t0:1172_2": "viññāpetīti vīsatiagghanakaṃ cīvaraṃ dātukāmamhi upāsake,",
  "tika-vin11t0:1172_3": "“alaṃ mayhaṃ etena,",
  "tika-vin11t0:1172_4": "dasagghanakaṃ vā appagghanakaṃ vā dehī”ti vadati.",
  "tika-vin11t0:1173_0": "645. “Ñātake aññātisaññissā”ti padacchedo.",
  "tika-vin11t0:1174_0": "Paṭhamopakkhaṭakathāvaṇṇanā.",
  "tika-vin11t0:1175_0": "646.",
  "tika-vin11t0:1175_1": "Paṭhamasikkhāpade ekena upāsakena pīḷā laddhā,",
  "tika-vin11t0:1175_2": "idha dvīhīti ettakaṃ nānākaraṇaṃ.",
  "tika-vin11t0:1175_3": "Sesaṃ paṭhamasikkhāpadasadisamevāti āha “dutiyo…pe…",
  "tika-vin11t0:1175_4": "vinicchayo”ti.",
  "tika-vin11t0:1175_5": "Upakkhaṭapadena lakkhitaṃ sikkhāpadaṃ upakkhaṭaṃ,",
  "tika-vin11t0:1175_6": "dutiyañca taṃ upakkhaṭañcāti dutiyopakkhaṭaṃ,",
  "tika-vin11t0:1175_7": "tasmiṃ dutiyopakkhaṭe.",
  "tika-vin11t0:1175_8": "Assāti dutiyopakkhaṭassa.",
  "tika-vin11t0:1176_0": "Dutiyopakkhaṭakathāvaṇṇanā.",
  "tika-vin11t0:1177_0": "647.",
  "tika-vin11t0:1177_1": "Raññā vāti rājato vā.",
  "tika-vin11t0:1177_2": "Rājato bhoggaṃ bhuñjitabbaṃ assa atthīti “rājabhoggo”ti vutto,",
  "tika-vin11t0:1177_3": "rājato bhattavettanalābhito yato kutoci dāyakā ābhatanti sambandho.",
  "tika-vin11t0:1177_4": "Na ca vaṭṭatīti ettha “nissaggiyapācittiyabhāvato”ti ajjhāharitabbaṃ.",
  "tika-vin11t0:1177_5": "Idha uttarikaraṇīyaṃ “tikkhattu”ntiādigāthāya vakkhati.",
  "tika-vin11t0:1178_0": "648.",
  "tika-vin11t0:1178_1": "Cīvaracetāpannavasena adhigatarajatādi yena kenaci pariyāyenāpi na sāditabbanti dassetumāha “rajataṃ vā”tiādi.",
  "tika-vin11t0:1178_2": "Dhavalasabhāvatāya rājatīti rajataṃ, sajjhu.",
  "tika-vin11t0:1178_3": "Jātaṃ rūpaṃ vaṇṇāyatanametassāti jātarūpaṃ, suvaṇṇaṃ.",
  "tika-vin11t0:1178_4": "Kiñcīti appamattakampi.",
  "tika-vin11t0:1178_5": "Attano vā atthāya parassa vā atthāya diyyamānaṃ kiñci gaṇhituṃ na vaṭṭatīti yojanā.",
  "tika-vin11t0:1179_0": "649.",
  "tika-vin11t0:1179_1": "Attano paṭiggahaṇe āpattiyā rūpiyagahaṇasikkhāpade vakkhamānattā aññassa atthāya gahaṇe āpattidassanatthamāha “aññassatthāyā”tiādi.",
  "tika-vin11t0:1179_2": "Tattha aññassatthāyāti aññassa puggalassa, gaṇassa,",
  "tika-vin11t0:1179_3": "saṅghassa,",
  "tika-vin11t0:1179_4": "cetiyassa,",
  "tika-vin11t0:1179_5": "navakammassa vā atthāya.",
  "tika-vin11t0:1179_6": "Niddiṭṭhanti āharitvā “imaṃ gaṇhathā”ti vuttaṃ rajataṃ,",
  "tika-vin11t0:1179_7": "jātarūpaṃ vā aññaṃ vā yaṃ kiñci nissaggiyadukkaṭavatthuṃ paṭiggaṇhato tassa bhikkhuno dukkaṭaṃ hotīti mahāpaccariyaṃ vuttanti yojanā.",
  "tika-vin11t0:1180_0": "650- 1.",
  "tika-vin11t0:1180_1": "Vuttamevatthaṃ sarūpato vibhāvetumāha “netvā”tiādi.",
  "tika-vin11t0:1180_2": "Netvāti ānetvā.",
  "tika-vin11t0:1180_3": "Akappiyaṃ bhaṇḍanti “rajataṃ jātarūpaṃ vā”ti yathāvuttameva akappiyabhaṇḍaṃ.",
  "tika-vin11t0:1180_4": "Itthanti vakkhamānappakārena.",
  "tika-vin11t0:1180_5": "Na ca vaṭṭatīti ettha ca-",
  "tika-vin11t0:1180_6": "kārena vaṭṭati cāti anuññātaṃ katanti.",
  "tika-vin11t0:1180_7": "Yathāha aṭṭhakathāyaṃ –",
  "tika-vin11t0:1181_0": "“Sace pana ‘nayidaṃ bhikkhūnaṃ sampaṭicchituṃ vaṭṭatī’ti paṭikkhitte ‘vaḍḍhakīnaṃ vā kammakarānaṃ vā hatthe bhavissati,",
  "tika-vin11t0:1181_1": "kevalaṃ tumhe sukatadukkaṭaṃ jānāthā’ti vatvā tesaṃ hatthe datvā pakkamati, vaṭṭati.",
  "tika-vin11t0:1181_2": "Athāpi ‘mama manussānaṃ hatthe bhavissati,",
  "tika-vin11t0:1181_3": "mayhameva vā hatthe bhavissati,",
  "tika-vin11t0:1181_4": "kevalaṃ tumhe yaṃ yassa dātabbaṃ,",
  "tika-vin11t0:1181_5": "tadatthāya peseyyāthā’ti vadati,",
  "tika-vin11t0:1181_6": "evampi vaṭṭatī”ti.",
  "tika-vin11t0:1182_0": "652.",
  "tika-vin11t0:1182_1": "Vihārassāti ettha “navakammassā”ti aṭṭhakathāyaṃ vuttattā vattabbaṃ gāthābandhavasena na vuttaṃ.",
  "tika-vin11t0:1183_0": "654.",
  "tika-vin11t0:1183_1": "Rajataṃ jātarūpaṃ vā saṅghassāti ettha “cattāro paccaye paribhuñjathāti dinna”nti seso.",
  "tika-vin11t0:1183_2": "Yathāha aṭṭhakathāyaṃ “sace pana koci bahumpi hiraññasuvaṇṇaṃ ānetvā ‘idaṃ saṅghassa dammi,",
  "tika-vin11t0:1183_3": "cattāro paccaye paribhuñjathā’ti vadati,",
  "tika-vin11t0:1183_4": "taṃ ce saṅgho sampaṭicchati,",
  "tika-vin11t0:1183_5": "paṭiggahaṇepi paribhogepi āpattī”ti.",
  "tika-vin11t0:1183_6": "Evaṃ ābhataṃ tasmiṃ saṅghe yo koci bhikkhu “nayidaṃ kappatī”ti sace paṭikkhipati,",
  "tika-vin11t0:1183_7": "“ayaṃ saṅghassa lābhantarāyaṃ karotī”ti vadantasseva āpatti hoti.",
  "tika-vin11t0:1183_8": "Yathāha aṭṭhakathāyaṃ “yo hi taṃ codeti,",
  "tika-vin11t0:1183_9": "sveva sāpattiko hoti,",
  "tika-vin11t0:1183_10": "tena pana ekena bahū anāpattikā katā”ti.",
  "tika-vin11t0:1183_11": "Idha sveva sāpattikoti ettha “dukkaṭāpattikoti vuttaṃ hotī”ti gaṇṭhipade vuttaṃ.",
  "tika-vin11t0:1183_12": "Imissā gāthāya “saṅghassā”ti alikhitvā “bhikkhuno”ti ca likhanti,",
  "tika-vin11t0:1183_13": "taṃ na sundaraṃ.",
  "tika-vin11t0:1183_14": "Idāni dassitaaṭṭhakathāpāṭhe “saṅgho sampaṭicchatī”ti vuttattā “saṅghassā”ti pāṭho sundaro.",
  "tika-vin11t0:1184_0": "655.",
  "tika-vin11t0:1184_1": "Taḷākassāti vāpiyā.",
  "tika-vin11t0:1184_2": "Sassuppattinidānato taḷākaṃ khettaṃ,",
  "tika-vin11t0:1184_3": "tato tassa gahaṇaṃ vā paribhogo vā na ca vaṭṭatīti yojanā.",
  "tika-vin11t0:1184_4": "Taḷākassa cāti ettha ca-",
  "tika-vin11t0:1184_5": "kārena khettavatthu saṅgahitaṃ.",
  "tika-vin11t0:1184_6": "Na ca vaṭṭatīti ettha cakārena vaṭṭati cāti dassitaṃ hoti.",
  "tika-vin11t0:1185_0": "656. Taṃ katamanti āha “cattāro”tiādi. Sabbampīti taḷākapokkharaṇikhettādi sabbampi.",
  "tika-vin11t0:1186_0": "658- 9.",
  "tika-vin11t0:1186_1": "Aparicchinnabhāgasminti “imasmiṃ bhūmibhāge katassa kammehi ettako bhāgo deyyo”ti evaṃ pubbe aniyamitaāye bhūmibhāge.",
  "tika-vin11t0:1186_2": "Akatapubbaṃ navasassaṃ nāma.",
  "tika-vin11t0:1186_3": "Ettakaṃ bhāgaṃ dethāti ettakaṃ kahāpaṇabhāgaṃ detha.",
  "tika-vin11t0:1186_4": "Uṭṭhāpetīti uppādeti.",
  "tika-vin11t0:1187_0": "“Kasatha vapathā”ti akappiyaṃ vācaṃ vatvāti yojanā.",
  "tika-vin11t0:1187_1": "Vapathāti cāti ettha ca-",
  "tika-vin11t0:1187_2": "saddo idha avuttaṃ taṃkattuyogakāle vuccamānaṃ akappiyavacanantaraṃ samuccinoti.",
  "tika-vin11t0:1187_3": "Uppāditañcāti ettha ca-",
  "tika-vin11t0:1187_4": "saddo kahāpaṇaṃ samuccinoti.",
  "tika-vin11t0:1187_5": "Sabbanti tathā uppāditakahāpaṇañca evaṃ akappiyavohārena uppāditañcāti sabbaṃ.",
  "tika-vin11t0:1188_0": "660.",
  "tika-vin11t0:1188_1": "Kasathādikaṃ vacanaṃ avatvā “ettikāya bhūmiyā ettako nāma bhāgo”ti bhūmiṃ yo ca patiṭṭhāpeti,",
  "tika-vin11t0:1188_2": "tassevetamakappiyanti vakkhamānena yojetabbaṃ. Ca-",
  "tika-vin11t0:1188_3": "saddo “yo panā”ti vakkhamānapuggalantarāpekkho.",
  "tika-vin11t0:1189_0": "661- 2.",
  "tika-vin11t0:1189_1": "Bhūmiyā sayameva pamāṇassa jānanatthaṃ tūti yojanā,",
  "tika-vin11t0:1189_2": "“ettake bhūmibhāge amhehi sassaṃ kataṃ,",
  "tika-vin11t0:1189_3": "ettakaṃ nāma bhāgaṃ gaṇhathā”ti kasakehi vutte tesaṃ vacanaṃ asaddahitvā sayameva khettabhūmiyā pamāṇaṃ ñātukāmatāyāti attho. Tu-",
  "tika-vin11t0:1189_4": "saddo imameva visesaṃ joteti.",
  "tika-vin11t0:1189_5": "Yo pana mināti,",
  "tika-vin11t0:1189_6": "tassevetamakappiyanti vakkhamānena yojetabbaṃ.",
  "tika-vin11t0:1189_7": "Rajjuyāpi ca daṇḍenāti ettha pādenāpi minituṃ na vaṭṭatīti vadanti.",
  "tika-vin11t0:1189_8": "“Rakkhatī”tiādikiriyāpadehipi evameva yojetabbaṃ.",
  "tika-vin11t0:1190_0": "Khale ṭhatvā rakkhatīti dhaññakaraṇe ṭhatvā aññe gaṇhituṃ adatvā pāleti.",
  "tika-vin11t0:1190_1": "Kathaṃ rakkhituṃ vaṭṭati,",
  "tika-vin11t0:1190_2": "kathaṃ rakkhituṃ na vaṭṭatīti?",
  "tika-vin11t0:1190_3": "Taṃ pana vīhiṃ “idaṃ vā ettakaṃ vā mā gaṇha,",
  "tika-vin11t0:1190_4": "idaṃ gahetuṃ na labbhatī”ti vā “ito apanehi,",
  "tika-vin11t0:1190_5": "idha puñjaṃ karohī”ti vā evamādinā payogena ce rakkhati,",
  "tika-vin11t0:1190_6": "taṃ akappiyaṃ.",
  "tika-vin11t0:1190_7": "Sace “mayi ṭhite rakkhitaṃ hotī”ti rakkhati,",
  "tika-vin11t0:1190_8": "gaṇhante vā passitvā “kiṃ karothā”ti bhaṇati, vaṭṭati.",
  "tika-vin11t0:1190_9": "Rūpiyapaṭiggahaṇasikkhāpade dvāraṃ pidahitvā rakkhantena vasitabbanti hi vuttanti gaṇṭhipade vuttanayena veditabbo.",
  "tika-vin11t0:1190_10": "Aññasmimpi gaṇṭhipade vuttaṃ “thenetvā gaṇhante sati etaṃ bho pavattiṃ bhikkhusaṅghassa kiṃ ārocessāmīti paṭipucchituṃ vaṭṭatīti vadantī”ti.",
  "tika-vin11t0:1190_11": "Nīharāpetīti etthāpi sace pariyāyena vadati,",
  "tika-vin11t0:1190_12": "vaṭṭatīti vadanti.",
  "tika-vin11t0:1190_13": "Tassevetamakappiyanti idaṃ khettaminanādiṃ karontena laddhabbato aññassa abhinavuppāditassa abhāvā aññesaṃ vaṭṭatīti dvīsu gaṇṭhipadesu vuttaṃ.",
  "tika-vin11t0:1191_0": "663.",
  "tika-vin11t0:1191_1": "“Ettakehi vīhīhi idaṃ āharathā”ti vuttā sace āharantīti yojanā.",
  "tika-vin11t0:1191_2": "Ettha “tassevetamakappiya”nti idaṃ dhaññassa vicāritattā vuttaṃ.",
  "tika-vin11t0:1191_3": "Yathāha aṭṭhakathāyaṃ “tasseva akappiyaṃ. Kasmā?",
  "tika-vin11t0:1191_4": "Dhaññassa vicāritattā”ti.",
  "tika-vin11t0:1192_0": "664.",
  "tika-vin11t0:1192_1": "Hiraññenāti kahāpaṇena.",
  "tika-vin11t0:1192_2": "“Tamakappiya”nti idaṃ kahāpaṇānaṃ vicāritattā vuttaṃ.",
  "tika-vin11t0:1192_3": "Yathāha aṭṭhakathāyaṃ “sabbesaṃ akappiyaṃ. Kasmā?",
  "tika-vin11t0:1192_4": "Kahāpaṇānaṃ vicāritattā”ti.",
  "tika-vin11t0:1193_0": "665.",
  "tika-vin11t0:1193_1": "Pesakārakadāsaṃ vāti pesakārakasaṅkhātaṃ dāsaṃ vā,",
  "tika-vin11t0:1193_2": "pesakāro tantavāyo.",
  "tika-vin11t0:1193_3": "Ārāmikānaṃ nāmena denteti “ārāmikaṃ dammi,",
  "tika-vin11t0:1193_4": "veyyāvaccakaraṃ dammī”tiādinā nayena dente.",
  "tika-vin11t0:1194_0": "666. Khīraṃ dadhi takkaṃ sappi navanītanti pañcagorasā.",
  "tika-vin11t0:1195_0": "667. Ajikādīsūti ādi-saddena mahisaṃ saṅgaṇhāti.",
  "tika-vin11t0:1196_0": "669.",
  "tika-vin11t0:1196_1": "Paṭisiddhepīti paṭikkhittepi.",
  "tika-vin11t0:1196_2": "Mūlaṃ datvāti kappiyabhaṇḍamūlaṃ datvā.",
  "tika-vin11t0:1196_3": "Kukkuṭādayo pana “sukhena vasantū”ti araññeyeva vissajjetabbaṃ.",
  "tika-vin11t0:1196_4": "Yathāha aṭṭhakathāyaṃ “kukkuṭasūkare ‘sukhaṃ jīvantū’ti araññe vissajjetuṃ vaṭṭatī”ti.",
  "tika-vin11t0:1196_5": "Sūkaramayūrādīsupi laddhesu tesaṃ anurūpeyeva visaye vissajjetabbā.",
  "tika-vin11t0:1197_0": "671.",
  "tika-vin11t0:1197_1": "“Tikkhattu”ntiādigāthāya ko sambandho?",
  "tika-vin11t0:1197_2": "“Raññā vā rājabhoggenā”tiādigāthāya saṅgahitanayena rājarājāmaccabrāhmaṇagahapatādīsu yena kenaci attanā",
  "tika-vin11t0:1197_3": "vā cīvaracetāpannena cīvaraṃ cetāpetvā “itthannāmaṃ bhikkhuṃ cīvarena acchādehī”ti vatvā taṃ cīvaracetāpannasaṅkhātaṃ",
  "tika-vin11t0:1197_4": "cīvaramūlaṃ datvā pahitadūtena vā bhikkhuṃ upasaṅkamitvā “idaṃ kho bhante āyasmantaṃ uddissa cīvaracetāpannaṃ ābhataṃ,",
  "tika-vin11t0:1197_5": "paṭiggaṇhātu āyasmā cīvaracetāpanna”nti yadi vucceyya,",
  "tika-vin11t0:1197_6": "bhikkhunā “na kho mayaṃ āvuso cīvaracetāpannaṃ paṭiggaṇhāma,",
  "tika-vin11t0:1197_7": "cīvarañca kho mayaṃ paṭiggaṇhāma kālena kappiya”nti vutte sace tena “atthi panāyasmato koci veyyāvaccakaro”ti",
  "tika-vin11t0:1197_8": "vutte cīvaratthikena bhikkhunā “eso kho āvuso bhikkhūnaṃ veyyāvaccakaro”ti ārāmike vā upāsake vā dassite",
  "tika-vin11t0:1197_9": "yadi so tassa attanā āharitvā “imassa bhikkhuno cīvarena atthe sati iminā cīvaraṃ cetāpetvā acchādehī”ti",
  "tika-vin11t0:1197_10": "vatvā taṃ bhikkhuṃ upasaṅkamitvā “yaṃ kho bhante āyasmā veyyāvaccakaraṃ niddisi,",
  "tika-vin11t0:1197_11": "saññatto so mayā,",
  "tika-vin11t0:1197_12": "upasaṅkamatu āyasmā kālena,",
  "tika-vin11t0:1197_13": "cīvarena taṃ acchādessatī”ti yadi vadeyya,",
  "tika-vin11t0:1197_14": "tena cīvaratthikena bhikkhunā kiṃ kātabbanti bhagavatā vuttanti āhāti ayamimissā gāthāya sambandho.",
  "tika-vin11t0:1198_0": "Tikkhattuṃ codanā vuttāti “cīvaratthikena bhikkhave bhikkhunā veyyāvaccakaro upasaṅkamitvā dvattikkhattuṃ",
  "tika-vin11t0:1198_1": "codetabbo sāretabbo ‘attho me āvuso cīvarenā”ti tikkhattuṃ codanā kātabbāti vuttā.",
  "tika-vin11t0:1199_0": "Chakkhattuṃ ṭhānamabravīti “dvattikkhattuṃ codayamāno sārayamāno taṃ cīvaraṃ abhinipphādeyya,",
  "tika-vin11t0:1199_1": "iccetaṃ kusalaṃ,",
  "tika-vin11t0:1199_2": "no ce abhinipphādeyya,",
  "tika-vin11t0:1199_3": "catukkhattuṃ pañcakkhattuṃ chakkhattuparamaṃ tuṇhībhūtena uddissa ṭhātabba”nti vuttattā tikkhattuṃ upasaṅkamitvā",
  "tika-vin11t0:1199_4": "“attho me āvuso cīvarenā”ti katāya codanāya na nippajjeyya,",
  "tika-vin11t0:1199_5": "tena puna gantvā yaṃ kiñci avatvā “na āsane nisīditabbaṃ,",
  "tika-vin11t0:1199_6": "na āmisaṃ paṭiggahetabbaṃ,",
  "tika-vin11t0:1199_7": "na dhammo bhāsitabbo”ti vacanato ṭhānabhañjanakaṃ nisajjādiṃ kiñci akatvā “kiṃ kāraṇaṃ āgatosī”ti pucchite “jānāhi,",
  "tika-vin11t0:1199_8": "āvuso”ti ettakamattaṃ vatvā ukkaṭṭhaparicchedena chakkhattuṃ ṭhānaṃ saddhammavaracakkavattinā bhagavatā desitanti vuttaṃ hoti.",
  "tika-vin11t0:1200_0": "Yadi codetiyevāti sace ṭhānaṃ akatvā codanāmattaṃ karoti,",
  "tika-vin11t0:1200_1": "cha abravīti yojanā,",
  "tika-vin11t0:1200_2": "“codanā”ti sāmatthiyato labbhati,",
  "tika-vin11t0:1200_3": "chakkhattuṃ codetvā sakimpi na ṭhātabbanti vuttaṃ hoti.",
  "tika-vin11t0:1201_0": "Chacodanaṃ akatvā yo ṭhānameva karoti,",
  "tika-vin11t0:1201_1": "tena kati ṭhānāni kātabbānīti āha “codanādiguṇā ṭhitī”ti,",
  "tika-vin11t0:1201_2": "“kātabbā”ti seso,",
  "tika-vin11t0:1201_3": "“abravī”ti iminā yojetabbaṃ,",
  "tika-vin11t0:1201_4": "“catukkhattuṃ codetvā catukkhattuṃ ṭhātabbaṃ,",
  "tika-vin11t0:1201_5": "pañcakkhattuṃ codetvā dvikkhattuṃ ṭhātabbaṃ,",
  "tika-vin11t0:1201_6": "chakkhattuṃ codetvā na ṭhātabba”nti vacanato,",
  "tika-vin11t0:1201_7": "“chakkhattuparama”nti vacanato ca chakkhattuṃ codanāya diguṇā dvādasakkhattukā ṭhiti hotīti siddhattā",
  "tika-vin11t0:1201_8": "codanameva akatvā ṭhānamattameva karontassa dvādasakkhattuṃ vuttanayena ṭhātabbamevāti vuttaṃ hoti.",
  "tika-vin11t0:1201_9": "Tato paraṃ kātabbaṃ adassetvā ettakeneva nivattetabbanti ñāpento “tato ce uttari vāyamamāno taṃ cīvaraṃ abhinipphādeti,",
  "tika-vin11t0:1201_10": "payoge dukkaṭaṃ,",
  "tika-vin11t0:1201_11": "paṭilābhena nissaggiya”nti vuttanayā āpatti hotīti dasseti.",
  "tika-vin11t0:1202_0": "672. “Acodetvā laddhe”ti idaṃ upalakkhaṇaṃ “aṭṭhatvā laddhe”ti ca gayhamānattā.",
  "tika-vin11t0:1203_0": "Rājasikkhāpadakathāvaṇṇanā.",
  "tika-vin11t0:1204_0": "Cīvaravaggo paṭhamo.",
  "tika-vin11t0:1205_0": "673.",
  "tika-vin11t0:1205_1": "“Ekenāpī”ti iminā kiṃ pana dvīhi,",
  "tika-vin11t0:1205_2": "bahūhi vāti vuttaṃ hoti.",
  "tika-vin11t0:1205_3": "Missetvāti antamaso vātena āhaṭenāpi kosiyaṃsunā missetvā.",
  "tika-vin11t0:1205_4": "Santhatanti “santhataṃ nāma santharitvā kataṃ hoti avāyima”nti padabhājane ca “same bhūmibhāge kosiyaṃsūni",
  "tika-vin11t0:1205_5": "uparūpari santharitvā kañjikādīhi siñcitvā kataṃ hotī”ti aṭṭhakathāya ca vuttasarūpaṃ kañjikaṃ siñcitvā",
  "tika-vin11t0:1205_6": "kosiyaṃsūni attharitvā yāva bahalamicchati,",
  "tika-vin11t0:1205_7": "tāva vaḍḍhetvā nisīdananipajjanādiatthaṃ kātabbaṃ santhatanti attho.",
  "tika-vin11t0:1205_8": "Kosiyaṃsunāti kosiyakimikosiyassa idanti kosiyaṃ, suttaṃ,",
  "tika-vin11t0:1205_9": "tassa suttassa aṃsu,",
  "tika-vin11t0:1205_10": "tena kosiyaṃsunāti attho.",
  "tika-vin11t0:1205_11": "Kārāpentassāti upalakkhaṇattā “karontassā”tipi gahetabbaṃ.",
  "tika-vin11t0:1205_12": "Vuttañhetaṃ “kārāpeyyāti ekenāpi kosiyaṃsunā missetvā karoti vā kārāpeti vā”ti.",
  "tika-vin11t0:1205_13": "Tenevāha “paratthāya karontassa kārāpentassā”ti.",
  "tika-vin11t0:1206_0": "675.",
  "tika-vin11t0:1206_1": "Bhūmattharaṇanti parikammakatāya bhūmiyā chavirakkhanatthāya attharitabbaṃ attharaṇaṃ.",
  "tika-vin11t0:1206_2": "Bhisi nāma mañcabhisi,",
  "tika-vin11t0:1206_3": "pīṭhabhisīti dvayaṃ.",
  "tika-vin11t0:1206_4": "Bibbohanaṃ upadhānaṃ.",
  "tika-vin11t0:1207_0": "Kosiyakathāvaṇṇanā.",
  "tika-vin11t0:1208_0": "676.",
  "tika-vin11t0:1208_1": "Kāḷakeḷakalomānanti “kāḷakaṃ nāma dve kāḷakāni jātiyā kāḷakaṃ vā rajanakāḷakaṃ vā”ti vacanato evaṃ kāḷakānaṃ eḷakalomānaṃ.",
  "tika-vin11t0:1208_2": "Suddhānanti itaravaṇṇehi eḷakalomehi amissānaṃ.",
  "tika-vin11t0:1208_3": "Yathāha aṭṭhakathāyaṃ “suddhakāḷakānanti suddhānaṃ kāḷakānaṃ,",
  "tika-vin11t0:1208_4": "aññehi amissitakāḷakānanti attho”ti.",
  "tika-vin11t0:1208_5": "Kareyyāti karontassa ca kārāpentassa cāti vuttaṃ hoti.",
  "tika-vin11t0:1208_6": "Yathāha “kārāpeyyāti karoti vā kārāpeti vā”ti.",
  "tika-vin11t0:1208_7": "Āpatti hotīti “payoge dukkaṭaṃ,",
  "tika-vin11t0:1208_8": "paṭilābhena nissaggiya”nti pāḷiyaṃ vuttaṃ pubbapayogadukkaṭañca nissaggiyapācittiyañca āha.",
  "tika-vin11t0:1209_0": "Suddhakāḷakakathāvaṇṇanā.",
  "tika-vin11t0:1210_0": "677.",
  "tika-vin11t0:1210_1": "Odātaṃ tulaṃ vā bahuṃ vā sabbameva vā gahetvānāti yojanā.",
  "tika-vin11t0:1210_2": "Kapilampi vāti etthāpi evameva yojetabbaṃ.",
  "tika-vin11t0:1210_3": "Ettha sabbameva vāti santhatassa gahetabbaṃ sabbameva vā lomaṃ.",
  "tika-vin11t0:1210_4": "Karontassāti ettha “santhata”nti adhikārato labbhati.",
  "tika-vin11t0:1210_5": "“Nava”nti idaṃ “karontassā”ti padasāmatthiyena labbhati,",
  "tika-vin11t0:1210_6": "navaṃ santhataṃ karontassāti attho,",
  "tika-vin11t0:1210_7": "“anāpattī”ti iminā sambandho.",
  "tika-vin11t0:1210_8": "Kapilampi vāti vākārena pakārantarenāpi karontassa anāpattiṃ saṅgaṇhāti.",
  "tika-vin11t0:1210_9": "Seyyathidaṃ?",
  "tika-vin11t0:1210_10": "“Navaṃ pana bhikkhunā santhataṃ kārayamānena dve bhāgā suddhakāḷakānaṃ eḷakalomānaṃ ādātabbā tatiyaṃ",
  "tika-vin11t0:1210_11": "odātānaṃ catutthaṃ gocariyāna”nti mātikāya anuññātappakāro veditabbo.",
  "tika-vin11t0:1211_0": "Ettha “odātaṃ kapilampi vā”ti etassa “bahuṃ vā”ti visesanena kāḷakānaṃ eḷakalomānaṃ yathāvuttabhāgadvayato",
  "tika-vin11t0:1211_1": "adhikaṃ eḷakalomampi na gahetabbanti dīpeti kevalānaṃ kāḷakānaṃ eḷakalomānaṃ aggahetabbatāya paṭhamasikkhāpadeneva vuttattā.",
  "tika-vin11t0:1211_2": "“Sabbameva vā”ti imināpi purimasikkhāpade viya ime odātādayo sabbe kevalā na gahetabbā na hontīti dassitaṃ hoti.",
  "tika-vin11t0:1211_3": "“Anāpattī”ti iminā evaṃ akatvā aññena pakārena karontassa āpatti hotīti byatirekato dīpitaṃ hoti.",
  "tika-vin11t0:1212_0": "Seyyathidaṃ?",
  "tika-vin11t0:1212_1": "Vuttañhetaṃ bhagavatā “anādā ce bhikkhu dve bhāge suddhakāḷakānaṃ eḷakalomānaṃ tatiyaṃ odātānaṃ catutthaṃ gocariyānaṃ navaṃ santhataṃ kārāpeyya,",
  "tika-vin11t0:1212_2": "nissaggiyaṃ pācittiya”nti.",
  "tika-vin11t0:1212_3": "Yattakappamāṇehi eḷakalomehi navaṃ santhataṃ kātukāmo hoti,",
  "tika-vin11t0:1212_4": "te lome catubhāgaṃ tulayitvā dve tule vā ūne vā kāḷakalome gahetvā ekaṃ tulaṃ odātehi vā ekaṃ tulaṃ gocariyehi",
  "tika-vin11t0:1212_5": "vā kāḷakehi vā ūne katvā dvīhipi adhike vā katvā kāḷakalome vajjetvā dvīsu ekaṃ vā dve eva vā gahetvā",
  "tika-vin11t0:1212_6": "kātuñca kārāpetuñca vaṭṭatīti vuttaṃ hoti.",
  "tika-vin11t0:1212_7": "Evaṃ anāpattidassanena sabbopi sikkhāpadattho saṅgahitoti daṭṭhabbo.",
  "tika-vin11t0:1213_0": "678.",
  "tika-vin11t0:1213_1": "“Anukkamenā”ti iminā imameva aggahetvā purimānantaraṃ vuttasikkhāpadadvayañca gahetabbanti dīpeti.",
  "tika-vin11t0:1213_2": "Nissajjitvā laddhānipīti yojanā.",
  "tika-vin11t0:1213_3": "“Apī”ti iminā “aññena kataṃ paṭilabhitvā paribhuñjati,",
  "tika-vin11t0:1213_4": "āpatti dukkaṭassā”ti vuttadukkaṭañca “nissaggiyaṃ cīvaraṃ anissajjitvā paribhuñjati,",
  "tika-vin11t0:1213_5": "āpatti dukkaṭassā”ti paṭhamanissaggiyasikkhāpade vuttanayena ihāpi “nissaggiyaṃ santhataṃ anissajjitvā paribhuñjati,",
  "tika-vin11t0:1213_6": "āpatti dukkaṭassā”ti vuttampi dhammasaṅgahakārakehi peyyālavasena saṃkhittaṃ taṃ dukkaṭañcāti idaṃ dvayaṃ saṅgahitanti daṭṭhabbaṃ.",
  "tika-vin11t0:1214_0": "679.",
  "tika-vin11t0:1214_1": "Tatiyaṃ tu kriyākriyanti idaṃ tatiyasikkhāpadaṃ pana “dve bhāgā suddhakāḷakāna”ntiādinā vuttanayena aggahetvā",
  "tika-vin11t0:1214_2": "kāḷakānaṃ atirekaggahaṇavasena ananuññātappakārena karaṇato kiriyākiriyaṃ nāma.",
  "tika-vin11t0:1214_3": "Yathāha aṭṭhakathāyaṃ “ādāya ca anādāya ca karaṇato kiriyākiriya”nti.",
  "tika-vin11t0:1215_0": "Dvebhāgakathāvaṇṇanā.",
  "tika-vin11t0:1216_0": "680.",
  "tika-vin11t0:1216_1": "Channaṃ vassānaṃ orenāti pubbe santhatassa katadivasato paṭṭhāya upari channaṃ vassānaṃ abbhantareti attho.",
  "tika-vin11t0:1216_2": "Hoti nissaggiyāpattīti chabbassantare katasanthataṃ nissaggiyaṃ hoti,",
  "tika-vin11t0:1216_3": "kārakassa ca pācittiyaṃ hotīti attho.",
  "tika-vin11t0:1216_4": "Bhikkhusammutiṃ ṭhapetvāti santhataṃ gahetvā addhānamaggaṃ paṭipajjituṃ asamatthassa gilānassa “ahaṃ",
  "tika-vin11t0:1216_5": "bhante gilāno na sakkomi santhataṃ ādāya pakkamituṃ,",
  "tika-vin11t0:1216_6": "sohaṃ bhante saṅghaṃ santhatasammutiṃ yācāmī”ti saṅghamajjhe nisajja añjaliṃ paggahetvā tikkhattuṃ yācite",
  "tika-vin11t0:1216_7": "ñattidutiyāya kammavācāya gataṭṭhāne chabbassānaṃ antopi santhataṃ kātuṃ saṅghena dinnasammutiṃ vināti attho.",
  "tika-vin11t0:1217_0": "682.",
  "tika-vin11t0:1217_1": "Chabbassāni karontassāti ettha “yadā paripuṇṇāni,",
  "tika-vin11t0:1217_2": "tadā”ti seso,",
  "tika-vin11t0:1217_3": "chabbassesu paripuṇṇesu santhataṃ karontassāti attho.",
  "tika-vin11t0:1217_4": "Yathāha aṭṭhakathāyaṃ “yadā chabbassāni paripuṇṇāni honti,",
  "tika-vin11t0:1217_5": "tadā santhataṃ karotī”ti.",
  "tika-vin11t0:1217_6": "Taduddhampīti chabbassato uparipi.",
  "tika-vin11t0:1217_7": "Vitāneti vitānanimittaṃ karontassa.",
  "tika-vin11t0:1217_8": "Sāṇipākāreti pākārasadisatirokaraṇīyanimittaṃ karontassa.",
  "tika-vin11t0:1217_9": "Nissajjitvā katepi cāti purāṇasanthate aññassa datvā aññasmiṃ santhate orato channaṃ vassānaṃ katepi ca anāpattīti yojanā.",
  "tika-vin11t0:1217_10": "Ayamanāpattivāro neva pāḷiyaṃ,",
  "tika-vin11t0:1217_11": "na aṭṭhakathāsu dissati,",
  "tika-vin11t0:1217_12": "tasmā so ācariyaparamparābhato ācariyena dassitoti viññāyati.",
  "tika-vin11t0:1217_13": "Sādhāraṇavinicchayaṃ pana “anantarassimassāpi,",
  "tika-vin11t0:1217_14": "viseso nupalabbhatī”ti vakkhati.",
  "tika-vin11t0:1218_0": "Chabbassakathāvaṇṇanā.",
  "tika-vin11t0:1219_0": "683.",
  "tika-vin11t0:1219_1": "Anādāyāti navaṃ nisīdanasanthataṃ karontena bhikkhunā tassa vivaṇṇakaraṇatthāya pāḷiyaṃ “purāṇasanthatassa",
  "tika-vin11t0:1219_2": "sāmantā sugatavidatthi ādātabbā dubbaṇṇakaraṇāyā”ti yā ādātuṃ vuttā,",
  "tika-vin11t0:1219_3": "taṃ purāṇasanthatassa chinnamukhāvattato sugatavidatthiṃ adatvā.",
  "tika-vin11t0:1219_4": "Evametaṃ vuttanti kathaṃ viññāyatīti?",
  "tika-vin11t0:1219_5": "“Anādānavasenassa,",
  "tika-vin11t0:1219_6": "sugatassa vidatthiyā”ti vakkhamānena viññāyati.",
  "tika-vin11t0:1219_7": "Santhateti ettha “purāṇe”iti ca kāretuṃ katañcāti ettha “navaṃ nisīdanaṃ santhata”nti ca seso,",
  "tika-vin11t0:1219_8": "purāṇe santhate asante sāmantā sugatavidatthiṃ anādāya navaṃ nisīdanasanthataṃ karontassa anāpatti.",
  "tika-vin11t0:1219_9": "Aññassatthāya navaṃ nisīdanasanthataṃ kāretuṃ,",
  "tika-vin11t0:1219_10": "navaṃ nisīdanasanthataṃ aññena kataṃ paṭilabhitvā paribhuñjituñca anāpattīti yojanā.",
  "tika-vin11t0:1220_0": "“Aññassatthāya kāretu”nti idamettha pācittiyeneva anāpattidassananti gahetabbaṃ.",
  "tika-vin11t0:1220_1": "Tasmā “aññassatthāya karoti vā kārāpeti vā,",
  "tika-vin11t0:1220_2": "āpatti dukkaṭassā”ti vuttattā ca aṭṭhakathāya,",
  "tika-vin11t0:1220_3": "tabbaṇṇanāsu ca adissamānattā vā taṃ na vattabbaṃ.",
  "tika-vin11t0:1220_4": "“Anāpatti chabbassāni karoti…pe…",
  "tika-vin11t0:1220_5": "aññassatthāya karoti vā kārāpeti vā”ti anantarasikkhāpade vuttamoloketvā vā dukkaṭassa ca vihitattā pācittiyena",
  "tika-vin11t0:1220_6": "anāpattibhāvaṃ sandhāya likhitanti viññāyati.",
  "tika-vin11t0:1220_7": "Katañca paribhuñjitunti ettha “aññenā”ti vattabbaṃ,",
  "tika-vin11t0:1220_8": "iminā “aññena kataṃ paṭilabhitvā paribhuñjati,",
  "tika-vin11t0:1220_9": "anāpattī”ti pāṭhova dassito.",
  "tika-vin11t0:1221_0": "684.",
  "tika-vin11t0:1221_1": "Sugatassa vidatthiyā anādānavasena ca assa santhatassa karaṇena ca satthārā etaṃ sikkhāpadaṃ kiriyākiriyaṃ vuttanti yojanā.",
  "tika-vin11t0:1222_0": "685.",
  "tika-vin11t0:1222_1": "Nanu ca imassa sikkhāpadassa aṭṭhakathāya “samuṭṭhānādīni kiriyākiriyattā imassa sikkhāpadassa dvebhāgasikkhāpadasadisānī”ti vuttāni,",
  "tika-vin11t0:1222_2": "iha “sañcarittasamā”ti kasmā vuttānīti? Vuccate –",
  "tika-vin11t0:1222_3": "dvebhāgasikkhāpade “samuṭṭhānādīnipi kosiyasikkhāpadasadisānevā”ti aṭṭhakathāya vuttāni,",
  "tika-vin11t0:1222_4": "kosiyasikkhāpade samuṭṭhānādīnaṃ sañcarittena samabhāvassa vuttattā,",
  "tika-vin11t0:1222_5": "mūlameva saritvā kiriyākiriyasaṅkhātavisesassa visuṃ dassitattā avasiṭṭhavinicchayamattaṃ sandhāya evaṃ vuttanti gahetabbaṃ.",
  "tika-vin11t0:1222_6": "Imaṃ visesaṃ muñcitvā avasiṭṭhavinicchayena dvīsu sikkhāpadesu sādhāraṇavinicchayassa avisesataṃ dassetumāha “anantarassā”tiādi.",
  "tika-vin11t0:1223_0": "Nisīdanasanthatakathāvaṇṇanā.",
  "tika-vin11t0:1224_0": "686- 7.",
  "tika-vin11t0:1224_1": "Gacchanteti tiyojanapūraṇaṭṭhānaṃ atikkamma gacchante.",
  "tika-vin11t0:1224_2": "Yāneti sakaṭādike.",
  "tika-vin11t0:1224_3": "Lomānīti eḷakalomāni.",
  "tika-vin11t0:1224_4": "Sāmikassāti yānādisāmino.",
  "tika-vin11t0:1224_5": "Ajānatoti anādare sāmivacanaṃ.",
  "tika-vin11t0:1224_6": "Addhānamaggapaṭipanno yo pana bhikkhu eḷakalomaṃ labhitvā “tiyojanaparamaṃ sahatthā hāretabbānī”ti anuññātattā",
  "tika-vin11t0:1224_7": "tiyojanabbhantare sahatthenāpi haritvā tiyojanātikkame paresaṃ yānādīsu sāmikesu ajānantesu “ete harissantī”ti",
  "tika-vin11t0:1224_8": "cintetvā yadi ṭhapeyyāti attho.",
  "tika-vin11t0:1224_9": "Tesūti yesu eḷakalomāni ṭhapitāni,",
  "tika-vin11t0:1224_10": "tesu yānādīsu tiyojanamatītesu bhikkhussa payogaṃ vināpi tiyojanaṃ atikkantesu tassa bhikkhuno āpatti hotīti yojanā,",
  "tika-vin11t0:1224_11": "tassa bhikkhuno “paṭhamaṃ pādaṃ tiyojanaṃ atikkāmeti,",
  "tika-vin11t0:1224_12": "āpatti dukkaṭassa.",
  "tika-vin11t0:1224_13": "Dutiyaṃ pādaṃ atikkāmeti,",
  "tika-vin11t0:1224_14": "nissaggiyaṃ pācittiya”nti vuttattā dukkaṭapācittiyā hontīti attho.",
  "tika-vin11t0:1225_0": "Ayaṃ nayoti bhikkhuno payogaṃ vinā yattha eḷakalomāni ṭhapitāni,",
  "tika-vin11t0:1225_1": "tesu yānādīsu tiyojanaṃ atikkamantesu āpatti hotīti ayamattho daṭṭhabboti attho.",
  "tika-vin11t0:1226_0": "688.",
  "tika-vin11t0:1226_1": "Agacchanteti tiyojanabbhantare ṭhite.",
  "tika-vin11t0:1226_2": "“Abhirūhitvā”ti idaṃ anāpattikāraṇesu ekaṃ dassetumāha.",
  "tika-vin11t0:1226_3": "“Bhūmiyañhi ṭhatvā dento,",
  "tika-vin11t0:1226_4": "avhāyanto vā purato gacchati,",
  "tika-vin11t0:1226_5": "esevanayo”ti aṭṭhakathāyaṃ vuttaṃ.",
  "tika-vin11t0:1226_6": "Anāpattivāre “aññaṃ harāpetī”ti vacanato attanā pesite aññasmiṃ harante vaṭṭatīti dassetumāha “sace sāreti vaṭṭatī”ti.",
  "tika-vin11t0:1226_7": "Tenevāha “taṃ panaññaṃ harāpeti,",
  "tika-vin11t0:1226_8": "vacanena virujjhatī”ti.",
  "tika-vin11t0:1227_0": "690. Kaṇṇacchiddesūti attano kaṇṇabilesu.",
  "tika-vin11t0:1228_0": "691.",
  "tika-vin11t0:1228_1": "Anāpattivāre “katabhaṇḍa”nti vuttattā tattha antamaso suttakena baddhamattampi katabhaṇḍamevāti āha “suttakena ca bandhitvā”ti.",
  "tika-vin11t0:1228_2": "Veṇiṃ katvāti kudrūsasīsapalālaveṇisadisaṃ veṇiṃ katvā.",
  "tika-vin11t0:1228_3": "Āpatti paridīpitāti “veṇiṃ katvā harati,",
  "tika-vin11t0:1228_4": "idaṃ nidhānamukhaṃ nāma,",
  "tika-vin11t0:1228_5": "āpattiyevā”ti aṭṭhakathāyaṃ vuttaṃ.",
  "tika-vin11t0:1229_0": "692.",
  "tika-vin11t0:1229_1": "Suṅkaghātanti ettha “taṃ ṭhāna”nti seso,",
  "tika-vin11t0:1229_2": "yadi taṃ ṭhānaṃ suṅkaghātanti yojanā,",
  "tika-vin11t0:1229_3": "tiyojanosānaṭṭhānaṃ yadi suṅkaghātaṭṭhānaṃ bhaveyyāti attho.",
  "tika-vin11t0:1229_4": "Anuppatvāti taṃ ṭhānaṃ patvā.",
  "tika-vin11t0:1229_5": "Corādīhi upadduto vā gacchati,",
  "tika-vin11t0:1229_6": "yo aññavihito vā gacchatīti yojanā.",
  "tika-vin11t0:1229_7": "Āpattīti ettha āpatti tassa gacchatoti labbhati.",
  "tika-vin11t0:1229_8": "Ettha “āpattī”ti iminā sikkhāpadena āpattimāha.",
  "tika-vin11t0:1229_9": "Imissā acittakatāya tesaṃ dvinnampi hoti.",
  "tika-vin11t0:1229_10": "Adinnādānapārājikaṃ pana sacittakatāya etesaṃ na hoti.",
  "tika-vin11t0:1229_11": "Tenāha aṭṭhakathāyaṃ “yā hi tattha āpatti,",
  "tika-vin11t0:1229_12": "sā idha anāpatti.",
  "tika-vin11t0:1229_13": "Yā idha āpatti,",
  "tika-vin11t0:1229_14": "sā tattha anāpattī”ti.",
  "tika-vin11t0:1229_15": "Theyyacittena harato bhaṇḍagghavasena pārājikathullaccayadukkaṭesu ekaṃ hoti.",
  "tika-vin11t0:1229_16": "Tenāha aṭṭhakathāyaṃ “adinnādāne pana suṅkaghāte āpatti hotī”ti.",
  "tika-vin11t0:1230_0": "693.",
  "tika-vin11t0:1230_1": "Tiyojananti ettha haraṇakiriyāya accantasaṃyoge upayogavacanaṃ.",
  "tika-vin11t0:1230_2": "“Harantassā”ti imassa kammadīpakaṃ “lomānī”ti idaṃ pakaraṇato labbhati.",
  "tika-vin11t0:1230_3": "“Anāpatti pakāsitā”ti idaṃ sabbattha vakkhamānena sambandhanīyaṃ.",
  "tika-vin11t0:1230_4": "Tāniyeva paccāharantassāti yojanā.",
  "tika-vin11t0:1230_5": "Tiyojananti ettha taṃyeva tiyojananti labbhati.",
  "tika-vin11t0:1230_6": "Attanā gataṃ tiyojanaṃ puna tāneva lomāni gahetvā paccāgacchantassāti attho.",
  "tika-vin11t0:1231_0": "694.",
  "tika-vin11t0:1231_1": "Nivāsatthāya vā gantvāti tiyojanabbhantare vā sīmāya vā āvāse vasitukāmatāya gantvā.",
  "tika-vin11t0:1231_2": "Tato paraṃ harantassāti tasmiṃ āvāse uddesādiṃ alabhitvā tato paraṃ aññasmiṃ āvāse vasitukāmatāya punapi tiyojanaṃ harantassāti attho.",
  "tika-vin11t0:1231_3": "Imināva nayena tatopi aññaṃ ṭhānaṃ,",
  "tika-vin11t0:1231_4": "tatopi aññanti suddhacittena gatagataṭṭhānato punapi paramparaṃ ṭhānaṃ gamanavasena yojanasatampi harato doso natthīti idampi vuttaṃ hoti.",
  "tika-vin11t0:1231_5": "Yathāha aṭṭhakathāyaṃ “evaṃ yojanasatampi harantassa anāpattī”ti.",
  "tika-vin11t0:1231_6": "Acchinnaṃ vāpi labhitvā haratopīti “corāvahaṭapariccattaṃ labhitvā harantassa.",
  "tika-vin11t0:1231_7": "Idha sabbattheva “nivāsatthāya vā gantvā”tiādike anāpattivāre paṭhamaladdhaṭṭhānato pabhuti atirekatiyojanampi harantassa anāpattīti attho viññāyati.",
  "tika-vin11t0:1231_8": "Nissaṭṭhaṃ labhitvāti nissajjitvā vinayakammaṃ katvā dinnaṃ labhitvā.",
  "tika-vin11t0:1232_0": "695.",
  "tika-vin11t0:1232_1": "Aññenāti tāni hārinā aññena.",
  "tika-vin11t0:1232_2": "Katabhaṇḍakanti “kambalakojavasanthatādiṃ yaṃ kiñci antamaso suttakena baddhamattampī”ti aṭṭhakathāyaṃ vuttaeḷakalomehi katabhaṇḍakaṃ.",
  "tika-vin11t0:1233_0": "696.",
  "tika-vin11t0:1233_1": "Idaṃ samuṭṭhānanti idaṃ eḷakalomasamuṭṭhānaṃ.",
  "tika-vin11t0:1233_2": "Paṇṇattiṃ ajānanatāya vā ñatvāpi cīvarādiparikkhāresu lomassa allinabhāvaṃ ajānitvāpi vā tiyojanaṃ atikkāmentassa",
  "tika-vin11t0:1233_3": "arahatopi imāya āpattiyā sambhavato “acitta”nti āha.",
  "tika-vin11t0:1234_0": "Eḷakalomakathāvaṇṇanā.",
  "tika-vin11t0:1235_0": "697. Eḷakalomadhovāpanakathā uttānāyeva.",
  "tika-vin11t0:1236_0": "Eḷakalomadhovāpanakathāvaṇṇanā.",
  "tika-vin11t0:1237_0": "698.",
  "tika-vin11t0:1237_1": "Gaṇheyya vāti ettha “yo”ti seso.",
  "tika-vin11t0:1237_2": "“Gaṇheyya vā gaṇhāpeyya vā”ti iminā “tatthattano panatthāyā”ti vakkhamānattā ca “nissajjitvā”tiādivacanato",
  "tika-vin11t0:1237_3": "ca attano atthāya uggaṇheyya vā uggaṇhāpeyya vāti vuttaṃ hoti.",
  "tika-vin11t0:1237_4": "Vākārena “upanikkhittaṃ vā sādiyeyyā”ti idaṃ saṅgaṇhāti,",
  "tika-vin11t0:1237_5": "“idaṃ ayyassa hotū”ti upanikkhittaṃ ce sādiyatīti attho.",
  "tika-vin11t0:1238_0": "Rajatanti aññattha sajjhu vuccati,",
  "tika-vin11t0:1238_1": "idha pana vohārūpagakahāpaṇādi vuccati.",
  "tika-vin11t0:1238_2": "Vuttañhetaṃ pāḷiyaṃ “rajataṃ nāma kahāpaṇo lohamāsako dārumāsako jatumāsako,",
  "tika-vin11t0:1238_3": "ye vohāraṃ gacchantī”ti.",
  "tika-vin11t0:1238_4": "Idha kahāpaṇādīnaṃ sarūpaṃ aṭṭhakathāyaṃ –",
  "tika-vin11t0:1239_0": "“Tattha kahāpaṇoti sovaṇṇamayo vā rūpiyamayo vā pākatiko vā.",
  "tika-vin11t0:1239_1": "Lohamāsakoti tambalohādīhi katamāsako.",
  "tika-vin11t0:1239_2": "Dārumāsakoti sāradārunā vā veḷupesikāya vā antamaso tālapaṇṇepi rūpaṃ chinditvā katamāsako.",
  "tika-vin11t0:1239_3": "Jatumāsakoti lākhāya vā niyyāsena vā rūpaṃ samuṭṭhāpetvā katamāsako.",
  "tika-vin11t0:1239_4": "‘Ye vohāraṃ gacchantī’ti iminā pana padena yo yo yattha yattha janapade yadā yadā vohāraṃ gacchati,",
  "tika-vin11t0:1239_5": "antamaso aṭṭhimayopi cammamayopi rukkhaphalabījamayopi samuṭṭhāpitarūpopi asamuṭṭhāpitarūpopi sabbo saṅgahito”ti –",
  "tika-vin11t0:1240_0": "Vuttanayena veditabbaṃ.",
  "tika-vin11t0:1241_0": "Ettha ca pākatiko nāma etarahi pakatikahāpaṇo.",
  "tika-vin11t0:1241_1": "Rukkhaphalabījamayoti tintiṇikādirukkhānaṃ phalabījena kato.",
  "tika-vin11t0:1242_0": "Jātarūpakaṃ suvaṇṇaṃ.",
  "tika-vin11t0:1242_1": "Yathāha pāḷiyaṃ “jātarūpaṃ nāma satthuvaṇṇo vuccatī”ti.",
  "tika-vin11t0:1242_2": "Nissajjitvāti ettha “tenā”ti labbhati,",
  "tika-vin11t0:1242_3": "“bhikkhunā”ti iminā yujjati,",
  "tika-vin11t0:1242_4": "evaṃ sāditabhikkhunāti attho.",
  "tika-vin11t0:1242_5": "Nissajjitvāti attanā uggahitaṃ vā parena uggahāpitaṃ vā upanikkhipitassa sādiyanavasena sāditaṃ vā rajataṃ",
  "tika-vin11t0:1242_6": "vā jātarūpaṃ vā “tena bhikkhunā saṅghaṃ upasaṅkamitvā ekaṃsaṃ uttarāsaṅgaṃ karitvā vuḍḍhānaṃ bhikkhūnaṃ",
  "tika-vin11t0:1242_7": "pāde vanditvā ukkuṭikaṃ nisīditvā añjaliṃ paggahetvā”ti vacanato saṅghamajjhe upasaṅkamitvā vuḍḍhānaṃ",
  "tika-vin11t0:1242_8": "bhikkhūnaṃ pāde vanditvā ukkuṭikaṃ nisīditvā añjaliṃ paggayha “ahaṃ bhante rūpiyaṃ paṭiggahesiṃ,",
  "tika-vin11t0:1242_9": "idaṃ me nissaggiyaṃ,",
  "tika-vin11t0:1242_10": "imāhaṃ nissajjāmī”ti nissajjitvāti vuttaṃ hoti.",
  "tika-vin11t0:1243_0": "Āpatti desetabbāvāti attanā eva āpannaṃ nissaggiyaṃ pācittiyaṃ tasmiṃ saṅghamajjhe evameva nisīditvā desetabbā.",
  "tika-vin11t0:1243_1": "Evaṃ desitā āpatti saṅghānumatena byattena paṭibalena bhikkhunā paṭiggahetabbā.",
  "tika-vin11t0:1243_2": "Vuttañhetaṃ “byattena bhikkhunā paṭibalena āpatti paṭiggahetabbā”ti.",
  "tika-vin11t0:1244_0": "699.",
  "tika-vin11t0:1244_1": "Rajatanti rūpiyaṃ.",
  "tika-vin11t0:1244_2": "Jātarūpanti suvaṇṇaṃ.",
  "tika-vin11t0:1244_3": "Iminā padadvayena katākataṃ sabbaṃ saṅgaṇhāti.",
  "tika-vin11t0:1244_4": "Ubhinnaṃ māsakoti jātarūpamāsako,",
  "tika-vin11t0:1244_5": "rajatamāsakopi cāti vuttaṃ hoti.",
  "tika-vin11t0:1244_6": "Idha rajatamāsakoti “rajata”nti padabhājane vuttakahāpaṇādi pañcappakāro māsako gahito.",
  "tika-vin11t0:1244_7": "Yathāha aṭṭhakathāyaṃ “vuttappakāro sabbopi rajatamāsako”ti.",
  "tika-vin11t0:1244_8": "Idha “jātarūpamāsako”ti visuṃ gahitattā kahāpaṇapadena suvaṇṇakahāpaṇaṃ vajjetvā itaradvayameva vattabbaṃ.",
  "tika-vin11t0:1244_9": "“Nissaggiyāvaha”nti idaṃ attano atthāya uggaṇhanauggaṇhāpanasādiyanāni karontaṃ sandhāyāha.",
  "tika-vin11t0:1244_10": "“Tatthā”tiādinā vakkhamānanayena dukkaṭāvahañca hoteva.",
  "tika-vin11t0:1245_0": "700- 1.",
  "tika-vin11t0:1245_1": "Muttādīnaṃ imasmiṃ sikkhāpadavibhaṅge avuttattepi pācittiyakaṇḍe navamavagge dutiyassa ratanasikkhāpadassa",
  "tika-vin11t0:1245_2": "padabhājane “ratanaṃ nāma muttā maṇi veḷuriyo saṅkho silā pavālaṃ rajataṃ jātarūpaṃ lohitaṅko masāragalla”nti",
  "tika-vin11t0:1245_3": "vuttānaṃ dasannaṃ ratanānaṃ imasmiṃ sikkhāpade nissaggiyavatthuṃ katvā vuttaṃ rajataṃ,",
  "tika-vin11t0:1245_4": "jātarūpañca vajjetvā avasiṭṭhānaṃ aṭṭhannaṃ ratanānaṃ dukkaṭavatthubhāvo imassa aṭṭhakathāyaṃ vavatthāpitoti dassanatthamāha “muttā…pe…",
  "tika-vin11t0:1245_5": "masāragalla”nti.",
  "tika-vin11t0:1245_6": "Ettha veḷuriyo gāthābandhavasena na vutto,",
  "tika-vin11t0:1245_7": "so ekayoganiddiṭṭhānaṃ sattannaṃ ratanānaṃ gahaṇeneva gayhati.",
  "tika-vin11t0:1245_8": "Muttādayo yathādassitasarūpāyeva.",
  "tika-vin11t0:1245_9": "Brahmajālādisuttantavasenāpi “akappiyā”ti siddhānaṃ sattadhaññādīnaṃ paṭiggahaṇe āpattiṃ dassetumāha “dhaññānī”tiādi.",
  "tika-vin11t0:1246_0": "702.",
  "tika-vin11t0:1246_1": "Ratanasikkhāpadeyeva “ratanasammata”nti āgataṃ kappiyavatthuṃ paṭiggaṇhato anāpattibhāvaṃ dassetumāha “muggamāsādika”ntiādi.",
  "tika-vin11t0:1247_0": "703- 4.",
  "tika-vin11t0:1247_1": "Evaṃ tippakārena ṭhitaṃ vatthuṃ gaṇhato adhippāyanānattena sambhavantaṃ āpattippabhedaṃ dassetumāha “tatthā”tiādi.",
  "tika-vin11t0:1247_2": "Tatthāti tesu tīsu nissaggiyādivatthūsu.",
  "tika-vin11t0:1247_3": "Saṅghādīnanti saṅghagaṇapuggalacetiyādīnaṃ.",
  "tika-vin11t0:1247_4": "Tanti nissaggiyavatthuṃ.",
  "tika-vin11t0:1247_5": "Sabbatthāyāti sabbesaṃ atthāyāti viggaho.",
  "tika-vin11t0:1247_6": "Attano atthāya ca saṅghādīnamatthāya ca dukkaṭavatthuṃ gaṇhantassāpi dukkaṭameva hotīti attho.",
  "tika-vin11t0:1247_7": "Avuttasamuccayenettha ca-",
  "tika-vin11t0:1247_8": "saddena “sabbampi nikkhipanatthāya bhaṇḍāgārikasīsena sampaṭicchato upari ratanasikkhāpade āgatavasena",
  "tika-vin11t0:1247_9": "pācittiya”nti aṭṭhakathāya vuttavinicchayavisesassa saṅgaho kato.",
  "tika-vin11t0:1248_0": "705.",
  "tika-vin11t0:1248_1": "Kahāpaṇādīnanti ādi-",
  "tika-vin11t0:1248_2": "saddena suvaṇṇādīnaṃ saṅgaho.",
  "tika-vin11t0:1248_3": "“Sahassa”nti idaṃ upalakkhaṇaṃ,",
  "tika-vin11t0:1248_4": "sahassampīti vuttaṃ hoti.",
  "tika-vin11t0:1249_0": "706.",
  "tika-vin11t0:1249_1": "Thavikādīsūti ādi-",
  "tika-vin11t0:1249_2": "saddena sithilapūritāni bhājanāni gahitāni.",
  "tika-vin11t0:1249_3": "“Sithilabaddhesū”ti visesanena byatirekavasena “ghanabaddhe,",
  "tika-vin11t0:1249_4": "pana ghanapūrite vā ekāva āpattī”ti aṭṭhakathāsesaṃ dīpeti.",
  "tika-vin11t0:1250_0": "707.",
  "tika-vin11t0:1250_1": "Upanikkhittasādiyanakammaṃ dassetumāha “ida”ntiādi.",
  "tika-vin11t0:1250_2": "Gaṇhitukāmopīti ettha “hotū”ti seso.",
  "tika-vin11t0:1250_3": "Nisedhetabbamevāti kāyena vā vācāya vā “idaṃ na kappatī”ti paṭikkhipitabbameva,",
  "tika-vin11t0:1250_4": "evaṃ sati anāpattiyevāti attho.",
  "tika-vin11t0:1250_5": "Ayamattho aṭṭhakathāyaṃ “kāyavācāhi vā appaṭikkhipitvāpi suddhacitto hutvā ‘nayidaṃ amhākaṃ kappatī’ti na sādiyati,",
  "tika-vin11t0:1250_6": "anāpattiyevā”ti āgatoyeva.",
  "tika-vin11t0:1251_0": "708.",
  "tika-vin11t0:1251_1": "Taṃ vatthunti tathā paṭikkhittaṃ vatthuṃ.",
  "tika-vin11t0:1251_2": "Ṭhapetvā yadi gacchatīti “tumhe gaṇhatha vā, mā vā,",
  "tika-vin11t0:1251_3": "dinnaṃ dinnamevā”ti sace so ṭhapetvāva gacchati.",
  "tika-vin11t0:1251_4": "Yathā taṃ na vinassati,",
  "tika-vin11t0:1251_5": "tathā taṃ gopayitabbanti yojanā.",
  "tika-vin11t0:1251_6": "“Añño tattha āgantvā pucchatī”tiādinā aṭṭhakathāya vuttanayena tatthāgatena kappiyakārakena “kimida”nti",
  "tika-vin11t0:1251_7": "pucchite sarūpaṃ āvi katvā “gopayissāmahaṃ bhante,",
  "tika-vin11t0:1251_8": "guttaṭṭhānaṃ dassethā”ti vutte “imaṃ gahetvā ehī”ti avatvā sattabhūmikampi pāsādaṃ abhiruhitvā “idha",
  "tika-vin11t0:1251_9": "ṭhapehī”ti avatvā “idaṃ guttaṭṭhāna”nti surakkhitaṭṭhānaṃ dassetvā tattha ṭhapite aggaḷaṃ datvā rakkhitabbanti",
  "tika-vin11t0:1251_10": "vuttaṃ hoti.",
  "tika-vin11t0:1252_0": "709.",
  "tika-vin11t0:1252_1": "Guttaṭṭhānaṃ gahetvā gacchantassa kappiyakārakassa avattabbavohāraṃ dassetumāha “āharedamida”ntiādi.",
  "tika-vin11t0:1252_2": "Akappiyanti ettha “vacana”nti labbhati.",
  "tika-vin11t0:1252_3": "Evaṃ akappiyavacanaṃ avatvā surakkhitaṭṭhāne āharitvā ṭhapite kiṃ kātabbanti?",
  "tika-vin11t0:1252_4": "Vikkāyike pattacīvarādikappiyabhaṇḍe āhaṭe “amhākaṃ iminā attho,",
  "tika-vin11t0:1252_5": "imassa evarūpaṃ mūlampi atthi,",
  "tika-vin11t0:1252_6": "kappiyakārako eva natthī”ti vatvā tena “ahaṃ kappiyakārako,",
  "tika-vin11t0:1252_7": "mayhaṃ dassethā”ti vutte sace ruccati,",
  "tika-vin11t0:1252_8": "dvāraṃ vivaritvā “idaṃ gaṇhā”ti avatvā “ettha ṭhapita”nti dassetvā tasmiṃ tassa agghappamāṇaṃ gahetvā dente adhivāsetabbaṃ.",
  "tika-vin11t0:1252_9": "Atirekaṃ gaṇhante “mayaṃ tumhākaṃ bhaṇḍaṃ na gaṇhāma,",
  "tika-vin11t0:1252_10": "gacchathā”ti nīharitvā aggaḷaṃ datvā kappiyakārake laddhe “amhākaṃ evarūpena attho,",
  "tika-vin11t0:1252_11": "idaṃ nāma mūlaṃ atthī”ti vatvā tena kiṇitvā dinne adhivāsetabbanti aṭṭhakathāyaṃ vuttanayena paṭipajjitabbaṃ.",
  "tika-vin11t0:1253_0": "710.",
  "tika-vin11t0:1253_1": "Ṭhapetvā rūpiyaggāhanti anantarasikkhāpade vakkhamānasarūpaṃ suvaṇṇādirūpiyaṃ paṭiggahetvā nissajjitvā desitāpattikaṃ puggalaṃ ṭhapetvā.",
  "tika-vin11t0:1253_2": "Nissaṭṭhaparivattitanti ettha nissajjitvā āpattiyā desitāya “sace tattha āgacchati ārāmiko vā upāsako",
  "tika-vin11t0:1253_3": "vā”tiādinā padabhājane vuttanayena tatthāgataṃ kappiyakārakaṃ “āvuso imaṃ jānā”ti vatvā “iminā kiṃ āhariyyatū”ti",
  "tika-vin11t0:1253_4": "tena vutte “imaṃ vā imaṃ vā āharā”ti avatvā “kappiyaṃ ācikkhitabbaṃ sappi vā telaṃ vā madhu vā phāṇitaṃ",
  "tika-vin11t0:1253_5": "vā”ti vuttattā bhikkhūnaṃ kappiyavatthumatte ācikkhite tena nissaṭṭhavatthuṃ parivattetvā āhaṭaṃ kappiyabhaṇḍanti attho.",
  "tika-vin11t0:1254_0": "711.",
  "tika-vin11t0:1254_1": "Attano pattabhāgampīti tathā āhaṭe kappiyabhaṇḍe saṅghassa bhājiyamāne attano vassaggena attano pattakoṭṭhāsampi.",
  "tika-vin11t0:1254_2": "Paṭiggāhakabhikkhunoti rūpiyaṃ paṭiggahetvā āpajjitvā nissajjitvā desitāpattikassa bhikkhuno na vaṭṭatīti sambandho.",
  "tika-vin11t0:1254_3": "Aññatoti attato aññasmā pabbajitamanussāmanussatiracchānagatitthipurisānaṃ aññatarato.",
  "tika-vin11t0:1254_4": "Laddhanti tehi attanā laddhakoṭṭhāsato dinnavasenapi laddhaṃ taṃ vatthuṃ.",
  "tika-vin11t0:1255_0": "712.",
  "tika-vin11t0:1255_1": "Yaṃ kiñci paccayanti taṃ vatthuṃ parivattetvā gahitesu catūsu paccayesu aññatarampi paccayaṃ.",
  "tika-vin11t0:1255_2": "Antamaso pathaviṃ khaṇitvā uppāditodakampi dārūhi ādittaaggimpi telena jalitapadīpampi rukkhe vā gehe",
  "tika-vin11t0:1255_3": "vā pakatichāyampi tālapaṇṇampi upabhogaparibhogārahaṃ aññampi yaṃ kiñcīti aṭṭhakathāya vuttanayaṃ imināva",
  "tika-vin11t0:1255_4": "saṅgahitanti gahetabbaṃ.",
  "tika-vin11t0:1255_5": "Yathāha aṭṭhakathāyaṃ “antamaso makkaṭādīhi tato haritvā araññe ṭhapitaṃ vā tesaṃ hatthato gaḷitvā tiracchānapariggahitampi",
  "tika-vin11t0:1255_6": "paṃsukūlampi na vaṭṭatiyevā”tiādi,",
  "tika-vin11t0:1255_7": "“rūpiyapaṭiggāhakassa pana kenaci pariyāyena tato uppannapaccayaparibhogo na vaṭṭatī”ti cāti.",
  "tika-vin11t0:1255_8": "Bhikkhunoti rūpiyapaṭiggāhakassa bhikkhussa.",
  "tika-vin11t0:1256_0": "713.",
  "tika-vin11t0:1256_1": "Ajjhārāme vāti upari vakkhamānalakkhaṇena paricchinne ajjhārāme vā.",
  "tika-vin11t0:1256_2": "Taṃ rūpiyaṃ,",
  "tika-vin11t0:1256_3": "“patitaṃ disvā”ti seso.",
  "tika-vin11t0:1256_4": "Ajjhāvasathepi vāti vakkhamānalakkhaṇe antoāvāse ca.",
  "tika-vin11t0:1256_5": "Nikkhipantassāti “yassa bhavissati,",
  "tika-vin11t0:1256_6": "so harissatī”ti vutte ṭhāne tasmiṃ vatthusmiṃ gaṇanañca upalakkhaṇañca sallakkhetvā ṭhapentassa.",
  "tika-vin11t0:1257_0": "714.",
  "tika-vin11t0:1257_1": "Tikapācittiyaṃ vuttanti “rūpiye rūpiyasaññī, vematiko,",
  "tika-vin11t0:1257_2": "arūpiyasaññī rūpiyaṃ paṭiggaṇhāti,",
  "tika-vin11t0:1257_3": "nissaggiyaṃ pācittiya”nti bhagavatā pācittiyaṃ vuttaṃ.",
  "tika-vin11t0:1257_4": "Dukkaṭanti ettha “dvikadukkaṭa”nti sāmatthiyā labbhati.",
  "tika-vin11t0:1258_0": "715. Kriyākriyanti gahaṇena āpajjanato kiriyaṃ. Paṭikkhepassa akaraṇato akiriyanti.",
  "tika-vin11t0:1259_0": "Rūpiyapaṭiggahaṇakathāvaṇṇanā.",
  "tika-vin11t0:1260_0": "716- 7.",
  "tika-vin11t0:1260_1": "Nissaggiyassāpi vatthunti “nissaggiyapācittiyassa vatthū”ti paṭhamasikkhāpade niddiṭṭhesu rajatādīsu catūsu aññataraṃ vatthuṃ.",
  "tika-vin11t0:1260_2": "Dukkaṭassa ca vatthuṃ vāti paṭhamaṃ dassitamuttādidukkaṭavatthūsu aññataraṃ vā,",
  "tika-vin11t0:1260_3": "ihobhayattha hetuphalasambandhe sāmivacanaṃ.",
  "tika-vin11t0:1260_4": "Kappiyassa ca vatthuṃ vāti yathādassitesu eva muggamāsādikappiyavatthūsu aññataraṃ vā,",
  "tika-vin11t0:1260_5": "iha avayavāvayavisambandhe sāmivacanaṃ.",
  "tika-vin11t0:1260_6": "Avayavāvayavīnaṃ abhedepi bhedūpacāravasena yathā “silāputtakassa sarīra”nti kappiyavatthunti vuttaṃ hoti “kappiyena vatthunā”ti vakkhamānattā.",
  "tika-vin11t0:1260_7": "Idānettha dukkaṭavatthuno,",
  "tika-vin11t0:1260_8": "kappiyavatthuno ca nissaggiyavatthunā parivattitattā āpatti hotīti gahetabbaṃ.",
  "tika-vin11t0:1260_9": "Nissaggiyavatthunā yo parivatteti,",
  "tika-vin11t0:1260_10": "tassa āpattīti yojanā.",
  "tika-vin11t0:1261_0": "Dukkaṭassa vatthunā,",
  "tika-vin11t0:1261_1": "kappiyena ca vatthunā vatthuṃ nissaggiyassa parivatteti,",
  "tika-vin11t0:1261_2": "āpattīti yojanā.",
  "tika-vin11t0:1261_3": "Idha ubhayatthāpi parivattitassa nissaggiyavatthuttā āpatti hoti.",
  "tika-vin11t0:1261_4": "Evaṃ tīsupi ṭhānesu “āpattī”ti sāmaññavacanena nissaggiyapācittiyameva vuttanti pakaraṇato labbhati.",
  "tika-vin11t0:1262_0": "718.",
  "tika-vin11t0:1262_1": "Dukkaṭasseva vatthunā dukkaṭassa ca vatthuṃ vā parivatteti,",
  "tika-vin11t0:1262_2": "dukkaṭanti yojanā.",
  "tika-vin11t0:1262_3": "“Vatthuṃ vā kappiyassā”ti idaṃ vuttanayameva,",
  "tika-vin11t0:1262_4": "kappiyavatthunti vuttaṃ hoti.",
  "tika-vin11t0:1262_5": "Imassa kappiyavatthunopi dukkaṭavatthunā parivattitattā dukkaṭaṃ hotīti gahetabbaṃ.",
  "tika-vin11t0:1263_0": "719.",
  "tika-vin11t0:1263_1": "“Vatthunā kappiyassā”ti idampi vuttanayameva.",
  "tika-vin11t0:1263_2": "Kappiyavatthunāpi parivattite dukkaṭavatthuvasena dukkaṭaṃ hotīti āha “tathā”ti.",
  "tika-vin11t0:1264_0": "720.",
  "tika-vin11t0:1264_1": "“Tathā”ti iminā “vatthuno”ti idaṃ ākaḍḍhati.",
  "tika-vin11t0:1264_2": "“Nissaggiyassā”ti iminā pācittiyamāha.",
  "tika-vin11t0:1264_3": "Pubbanti paṭhamaṃ,",
  "tika-vin11t0:1264_4": "pubbe vuttarūpiyapaṭiggahaṇasikkhāpadeti vuttaṃ hoti.",
  "tika-vin11t0:1264_5": "Imināti rūpiyasaṃvohārasikkhāpadena.",
  "tika-vin11t0:1264_6": "Parivattanaṃ vāritanti sambandho.",
  "tika-vin11t0:1265_0": "721.",
  "tika-vin11t0:1265_1": "Rūpiyanti ca saññissāti “rūpiyaṃ nāma satthuvaṇṇo kahāpaṇo lohamāsako dārumāsako jatumāsako,",
  "tika-vin11t0:1265_2": "ye vohāraṃ gacchantī”ti padabhājane vuttesu rūpiyasaññitesu vatthūsu “aññatara”nti saññissa.",
  "tika-vin11t0:1265_3": "Arūpiyeti kharapattādimhi.",
  "tika-vin11t0:1265_4": "Tena arūpiyena.",
  "tika-vin11t0:1265_5": "“Cetāpentassa arūpiya”nti padacchedo.",
  "tika-vin11t0:1265_6": "“Arūpiye rūpiyasaññī rūpiyaṃ cetāpeti,",
  "tika-vin11t0:1265_7": "nissaggiyaṃ pācittiya”nti vuttattā rūpiyaparivattane dukkaṭassa abhāvato,",
  "tika-vin11t0:1265_8": "pācittiyassa ca sambhavato rūpiyaṃ na gahetabbaṃ.",
  "tika-vin11t0:1265_9": "Arūpiye rūpiyaṃ iti saññissa ca vimatissa ca arūpiyaṃ cetāpentassa tena dve dukkaṭāni hontīti yojanā.",
  "tika-vin11t0:1266_0": "722.",
  "tika-vin11t0:1266_1": "Arūpiye arūpiyanti saññissāti ettha “arūpiyaṃ parivattentassā”ti seso.",
  "tika-vin11t0:1266_2": "Pañcahīti sahatthe karaṇavacanaṃ,",
  "tika-vin11t0:1266_3": "“sahadhammikehī”ti seso,",
  "tika-vin11t0:1266_4": "pañcahi sahadhammikehi saddhinti attho.",
  "tika-vin11t0:1266_5": "Vadatoti voharato,",
  "tika-vin11t0:1266_6": "kayavikkayaṃ karontassāti attho.",
  "tika-vin11t0:1266_7": "Bhikkhubhikkhunisāmaṇerasāmaṇerisikkhamānāsaṅkhātehi pañcahi sahadhammikehi arūpiyaṃ parivattentassa anāpattīti attho.",
  "tika-vin11t0:1267_0": "723. Saṃvohārena samuṭṭhānato kriyasamuṭṭhānaṃ.",
  "tika-vin11t0:1268_0": "Rūpiyasaṃvohārakathāvaṇṇanā.",
  "tika-vin11t0:1269_0": "724.",
  "tika-vin11t0:1269_1": "Kappiyaṃ nāma “cīvarapiṇḍapātasenāsanagilānapaccayabhesajjaparikkhārā,",
  "tika-vin11t0:1269_2": "antamaso cuṇṇapiṇḍopi dantakaṭṭhampi dasikasuttampī”ti padabhājane vuttāni kappiyavatthūni.",
  "tika-vin11t0:1269_3": "Yathāha aṭṭhakathāyaṃ “cīvarādīnaṃ kappiyabhaṇḍānaṃ vasena anekavidha”nti.",
  "tika-vin11t0:1269_4": "Kappiyenevāti teneva kappiyena vatthunā.",
  "tika-vin11t0:1269_5": "“Kayavikkayaṃ samāpajjeyyāti ‘iminā imaṃ dehi,",
  "tika-vin11t0:1269_6": "iminā imaṃ āhara,",
  "tika-vin11t0:1269_7": "iminā imaṃ parivattehi,",
  "tika-vin11t0:1269_8": "iminā imaṃ cetāpehī’ti ajjhācaratī”ti vacanato “parivattayato”ti imassa “kayavikkayaṃ samāpajjato”ti pariyāyo.",
  "tika-vin11t0:1270_0": "Tattha aññassa hatthato kappiyavatthunā parivattetvā gahaṇaṃ kayo nāma.",
  "tika-vin11t0:1270_1": "Attano hatthato kappiyavatthuṃ parivattetvā dānaṃ vikkayo.",
  "tika-vin11t0:1270_2": "Yathāha aṭṭhakathāyaṃ “iminā imaṃ dehī’tiādinā hi nayena parassa kappiyabhaṇḍaṃ gaṇhanto kayaṃ samāpajjati,",
  "tika-vin11t0:1270_3": "attano kappiyaṃ dento vikkaya”nti.",
  "tika-vin11t0:1270_4": "“Ṭhapetvā sahadhammike”ti vuttattā parivattayatoti ettha aññehi saddhinti labbhati.",
  "tika-vin11t0:1270_5": "Ettha aññe nāma gihino itthipurisā,",
  "tika-vin11t0:1270_6": "sāsanato bāhirā pabbajitā ca.",
  "tika-vin11t0:1270_7": "Tasmā ayaṃ kayavikkayo antamaso mātāpitūhipi na kātabboyeva.",
  "tika-vin11t0:1270_8": "Yathāha aṭṭhakathāyaṃ “ayañhi kayavikkayo ṭhapetvā pañca sahadhammike avasesehi gihipabbajitehi antamaso mātāpitūhipi saddhiṃ na vaṭṭatī”ti.",
  "tika-vin11t0:1271_0": "725.",
  "tika-vin11t0:1271_1": "Akappiyassa vatthussāti imasmiṃ sikkhāpade vuttacīvarādikappiyavatthuto aññassa nissaggiyadukkaṭavatthussa.",
  "tika-vin11t0:1271_2": "Tenevāti akappiyavatthunāyeva.",
  "tika-vin11t0:1271_3": "“Kappiyassa cā”ti pāṭhaseso,",
  "tika-vin11t0:1271_4": "teneva akappiyena vatthunā kappiyassa vatthussa parivattanañcāti yojanā.",
  "tika-vin11t0:1271_5": "Evañhi pāṭhasese akate akappiyena vatthunā kappiyassa parivattanaṃ kayavikkaye saṅgahetabbaṃ siyā,",
  "tika-vin11t0:1271_6": "taṃ na yujjati tassa rūpiyasaṃvohāreyeva saṅgahitattā,",
  "tika-vin11t0:1271_7": "idha ca “kappiyavatthusseva kappiyavatthunā parivattanaṃ kayavikkayo”ti niyamitattā.",
  "tika-vin11t0:1271_8": "Niddiṭṭhanti “akappiyabhaṇḍaparivattanañhi kayavikkayasaṅgahaṃ na gacchatī”ti aṭṭhakathāyaṃ niddiṭṭhanti attho.",
  "tika-vin11t0:1272_0": "726.",
  "tika-vin11t0:1272_1": "Tasmāti yasmā aññatra sahadhammikehi kappiyavatthussāpi kayavikkayo na vaṭṭati,",
  "tika-vin11t0:1272_2": "akappiyassa,",
  "tika-vin11t0:1272_3": "kappiyassa ca vatthuno akappiyeneva vatthunā parivattanañca rūpiyasaṃvohāre saṅgahitattā kayavikkayasaṅgahaṃ na gacchati, tasmā.",
  "tika-vin11t0:1273_0": "729. Idaṃ nāmāti odanādikappiyavatthumeva āha.",
  "tika-vin11t0:1274_0": "730- 1.",
  "tika-vin11t0:1274_1": "“Gahetvā”tiādigāthāya vatthulakkhaṇassa udāharaṇaṃ dassetvāva āpattibhedaṃ dassetumāha “vighāsāda”ntiādi.",
  "tika-vin11t0:1274_2": "Challinti rukkhatacaṃ.",
  "tika-vin11t0:1274_3": "Vallinti lataṃ.",
  "tika-vin11t0:1274_4": "Kaṭṭhanti indhanadāruṃ.",
  "tika-vin11t0:1274_5": "Dārunti gehasambhārādidāruṃ.",
  "tika-vin11t0:1274_6": "Vipallāsenāpi vattabbaṃ “valliṃ vā pana challiṃ vā,",
  "tika-vin11t0:1274_7": "dāruṃ vā kaṭṭhameva vā”ti.",
  "tika-vin11t0:1274_8": "Vatthūnanti tathā vatvā āharāpitānaṃ challiādivatthūnaṃ.",
  "tika-vin11t0:1274_9": "Kayavikkaye āpattiyo hontīti yojanā,",
  "tika-vin11t0:1274_10": "nissaggiyapācittiyāpattiyo hontīti vuttaṃ hoti.",
  "tika-vin11t0:1275_0": "732.",
  "tika-vin11t0:1275_1": "“Iti evā”ti padacchedo,",
  "tika-vin11t0:1275_2": "“pivitvā”tiādinā nayena pubbakāle vihitapaccayantaṃ akatvā vuttanayenevāti attho.",
  "tika-vin11t0:1276_0": "733.",
  "tika-vin11t0:1276_1": "Bhūmiyā limpaneti yojanāyaṃ pana senāsanabhūmiyaṃ paribhaṇḍakaraṇakāḷakādivaṇṇakaraṇavasena lepane.",
  "tika-vin11t0:1276_2": "Vatthudhovaneti cīvarādivatthūnaṃ dhovane.",
  "tika-vin11t0:1276_3": "Etthāti tesu vuttappakāresu.",
  "tika-vin11t0:1276_4": "Etesaṃ gahaṇassa upalakkhaṇattā evarūpesu aññesu ṭhānesu.",
  "tika-vin11t0:1277_0": "734. Ayanti bhūmisodhanādivasena āpannā pācittiyāpatti.",
  "tika-vin11t0:1278_0": "735. Ṭhapetvā bhaṇḍasāmikanti ettha byatirekavasena aññassa kappiyakārassāti labbhati.",
  "tika-vin11t0:1279_0": "736. Bhāsato anāpattīti yojanā. Sesamettha uttānameva.",
  "tika-vin11t0:1280_0": "Kayavikkayakathāvaṇṇanā.",
  "tika-vin11t0:1281_0": "Kosiyavaggo dutiyo.",
  "tika-vin11t0:1282_0": "737.",
  "tika-vin11t0:1282_1": "Kappiyā pattā mattikāyomayā jātito duveti yojanā.",
  "tika-vin11t0:1282_2": "Vaṇṇāti pamāṇāni.",
  "tika-vin11t0:1282_3": "Yathāha aṭṭhakathāyaṃ “tayo pattassa vaṇṇāti tīṇi pattassa pamāṇānī”ti.",
  "tika-vin11t0:1282_4": "Tenāha “ukkaṭṭho majjhimomako”ti.",
  "tika-vin11t0:1283_0": "738.",
  "tika-vin11t0:1283_1": "Dvinnaṃ taṇḍulanāḷīnanti sukoṭṭitānaṃ akhaṇḍānaṃ purāṇasālitaṇḍulānaṃ dve nāḷiyo gahetabbā.",
  "tika-vin11t0:1283_2": "Yathāha aṭṭhakathāyaṃ “anupahatapurāṇasālitaṇḍulānaṃ sukoṭṭitaparisuddhāna”nti.",
  "tika-vin11t0:1283_3": "Bhattanti avassāvitaṃ anuttaṇḍulaṃ akilinnaṃ apiṇḍitaṃ suvisadaṃ kundamakularāsisadisaṃ supakkodanameva gahetabbaṃ.",
  "tika-vin11t0:1283_4": "Yathāha aṭṭhakathāyaṃ “anuttaṇḍulaṃ akilinnaṃ apiṇḍitaṃ suvisadaṃ kundamakularāsisadisaṃ avassāvitodana”nti.",
  "tika-vin11t0:1283_5": "Magadhanāḷiyāti magadharaṭṭhe nāḷiyā,",
  "tika-vin11t0:1283_6": "sā nāḷi tilānaṃ aṭṭhapasatāni gaṇhāti.",
  "tika-vin11t0:1283_7": "Tenāhu porāṇā –",
  "tika-vin11t0:1284_0": "“Khāridasadvayaṃ vāho, khārī doṇaṭṭhakadvayaṃ;",
  "tika-vin11t0:1285_0": "Dviaṭṭhanāḷiyo doṇo, nāḷekā pasataṭṭhakaṃ;",
  "tika-vin11t0:1286_0": "Lakkhaṃ tilānaṃ pasataṃ, etaṃ vuttaṃ pamāṇato”ti.",
  "tika-vin11t0:1287_0": "“Magadhanāḷi nāma aḍḍhaterasapalā hotī”ti andhakaṭṭhakathāyaṃ vuttaṃ.",
  "tika-vin11t0:1287_1": "Tabbaṇṇanāya “aḍḍhaterasapalāni māsehi gahetabbānī”ti vuttaṃ.",
  "tika-vin11t0:1287_2": "Keci panāhu –",
  "tika-vin11t0:1288_0": "“Catuppasatikā muṭṭhi, palañcetaṃ catugguṇaṃ;",
  "tika-vin11t0:1289_0": "Kuḍuvappasatañceva, cattāri ceva nāḷi tu.",
  "tika-vin11t0:1290_0": "“Soyeva pattho cattāro, patthā aḷhakamuccate;",
  "tika-vin11t0:1291_0": "Aḷhakānampi cattāri, ‘doṇo’ti parikittito”ti.",
  "tika-vin11t0:1292_0": "Ācariyā pana “aṭṭhapasatā māgadhanāḷī”ti pubbapakkhameva rocayanti.",
  "tika-vin11t0:1293_0": "Khādanañca catubbhāganti tasmiṃ bhatte catudhā vibhatte ekabhāgamattaṃ hatthahāriyaghanamuggasūpanti attho.",
  "tika-vin11t0:1293_1": "Yathāha aṭṭhakathāyaṃ “tassa odanassa catutthabhāgappamāṇo nātighano nātitanuko hatthahāriyo sabbasambhārasaṅkhato muggasūpo pakkhipitabbo”ti.",
  "tika-vin11t0:1294_0": "Byañjanañca tadūpiyanti yāva carimālopaṃ,",
  "tika-vin11t0:1294_1": "tāva sabbālopānurūpaṃ macchamaṃsādibyañjanañca.",
  "tika-vin11t0:1294_2": "Yathāha aṭṭhakathāyaṃ “ālopassa ālopassa anurūpaṃ yāvacarimālopappahonakaṃ macchamaṃsādibyañjanaṃ pakkhipitabba”nti.",
  "tika-vin11t0:1294_3": "Ettha ca ālopassa ālopassa anurūpanti “byañjanassa mattā nāma odanacatutthabhāgo”ti brahmāyusuttassa",
  "tika-vin11t0:1294_4": "aṭṭhakathāyaṃ vuttattā ālopassa catutthabhāgappamāṇaṃ byañjanaṃ ālopassa anurūpanti gahetabbaṃ.",
  "tika-vin11t0:1294_5": "Idha pana sūpasseva odanacatutthabhāgappamāṇaṃ dassetvā etassa lakkhaṇe dassite itarassāpi dassitameva",
  "tika-vin11t0:1294_6": "hotīti byañjanassa tathā visesetvā pamāṇaṃ na dassitaṃ.",
  "tika-vin11t0:1294_7": "Odane pakkhipitabbāni sappitelatakkarasakañjikādīni gaṇanūpagāni na honti.",
  "tika-vin11t0:1295_0": "739.",
  "tika-vin11t0:1295_1": "Taṃ sabbanti yathāvuttabhattādiniravasesaṃ.",
  "tika-vin11t0:1295_2": "Gaṇhatīti vakkhamānehi tīhi pakārehi gaṇhāti.",
  "tika-vin11t0:1295_3": "Tassāti ukkaṭṭhassa pattassa.",
  "tika-vin11t0:1295_4": "Upaḍḍhoti tasmiṃ patte gaṇhanakadabbasambhāragāhī patto taṃsahacariyena “upaḍḍho”ti vutto.",
  "tika-vin11t0:1295_5": "Tadupaḍḍho cāti etthāpi eseva nayo.",
  "tika-vin11t0:1295_6": "Tassa majjhimassa pattassa upaḍḍho tadupaḍḍhoti gahetabbaṃ.",
  "tika-vin11t0:1296_0": "740.",
  "tika-vin11t0:1296_1": "Imesu tīsu pattesu ukkaṭṭhassa vuttaṃ odanādi sabbaṃ yasmiṃ patte pakkhittaṃ,",
  "tika-vin11t0:1296_2": "tassa mukhavaṭṭimatthake puñjiyamānaṃ hīrakaṃ heṭṭhābhāge phusati,",
  "tika-vin11t0:1296_3": "so ukkaṭṭhamajjhimo nāma,",
  "tika-vin11t0:1296_4": "hīrato atirekaṃ tiṭṭhati,",
  "tika-vin11t0:1296_5": "so ukkaṭṭhomako nāma,",
  "tika-vin11t0:1296_6": "antopatte mukhavaṭṭiyā heṭṭhimantaṃ appatvā tiṭṭhati,",
  "tika-vin11t0:1296_7": "so ukkaṭṭhukkaṭṭho nāma,",
  "tika-vin11t0:1296_8": "evaṃ majjhimo ca omako ca paccekaṃ tividho hotīti sabbe nava pattā hontīti dassetumāha “ukkaṭṭhassā”tiādi.",
  "tika-vin11t0:1296_9": "Tassevāti ukkaṭṭhasseva.",
  "tika-vin11t0:1296_10": "Omako ca majjhimo cāti omakamajjhimā.",
  "tika-vin11t0:1296_11": "Idha majjhimo ca omako ca ukkaṭṭhasseva bhedo.",
  "tika-vin11t0:1296_12": "Esa nayo itaradvayepi.",
  "tika-vin11t0:1296_13": "“Eva”nti iminā yathā “ukkaṭṭhukkaṭṭho ukkaṭṭhomako ukkaṭṭhamajjhimo”ti yojetabbo,",
  "tika-vin11t0:1296_14": "evaṃ majjhimomakānampi yathākkamayojanaṃ dasseti “majjhimo majjhimukkaṭṭho majjhimomako,",
  "tika-vin11t0:1296_15": "omakukkaṭṭho omakamajjhimo omakomako cā”ti.",
  "tika-vin11t0:1297_0": "741.",
  "tika-vin11t0:1297_1": "Tesūti navasu pattesu.",
  "tika-vin11t0:1297_2": "Tasmāti apattabhāvato.",
  "tika-vin11t0:1297_3": "Na gacchantīti ukkaṭṭhukkaṭṭhañca omakomakañcāti dve apekkhitvā bahuvacanaṃ kataṃ.",
  "tika-vin11t0:1297_4": "Ete bhājanasaṅkhepena paribhuñjitabbāti.",
  "tika-vin11t0:1297_5": "Yathāha aṭṭhakathāyaṃ “tasmā ete bhājanaparibhogena paribhuñjitabbā”ti.",
  "tika-vin11t0:1298_0": "742.",
  "tika-vin11t0:1298_1": "Pattalakkhaṇasaṃyutanti ettha pattalakkhaṇaṃ nāma yathāvuttapamāṇayuttatā,",
  "tika-vin11t0:1298_2": "“ayopatto pañcahi pākehi pakko mattikāpatto dvīhi pākehi pakko”ti vuttā pākasampatti,",
  "tika-vin11t0:1298_3": "kiṇitvā gaṇhāti ce,",
  "tika-vin11t0:1298_4": "tassa dātabbamūlassa asesetvā dinnabhāvo,",
  "tika-vin11t0:1298_5": "chiddābhāvo,",
  "tika-vin11t0:1298_6": "chinnarājīnaṃ abhāvoti pañcavidhaṃ.",
  "tika-vin11t0:1298_7": "Hoti cettha –",
  "tika-vin11t0:1299_0": "“Pamāṇayuttatā pāka-sampatti dinnamūlatā;",
  "tika-vin11t0:1300_0": "Acchiddārājitā ceti, pattalakkhaṇapañcaka”nti.",
  "tika-vin11t0:1301_0": "“Adhiṭṭhāya vā vikappetvā vā”ti vā-",
  "tika-vin11t0:1301_1": "saddo yojetabbo.",
  "tika-vin11t0:1301_2": "Adhiṭṭhāyāti paṭhamaṃ paribhutte patte sati taṃ paccuddharitvā adhiṭṭhātabbapatto hatthapāse ce hoti,",
  "tika-vin11t0:1301_3": "vakkhamānanayena “imaṃ pattaṃ adhiṭṭhāmī”ti vacībhedakaraṇavasena vācāya vā vacībhedaṃ akatvā evameva",
  "tika-vin11t0:1301_4": "cintetvā hatthena gahetvā phandāpentena kāyena vā dūre ce hatthapāsā hoti,",
  "tika-vin11t0:1301_5": "ṭhapitaṭṭhānaṃ sallakkhetvā “etaṃ pattaṃ adhiṭṭhāmī”ti vācā bhinditabbāti aṭṭhakathāyaṃ vuttanayena ekakena",
  "tika-vin11t0:1301_6": "vā pacchā satisammose sarāpetvā kukkuccaṃ vūpasametuṃ samatthassa puggalassa sannidhāne vā adhiṭṭhāyāti",
  "tika-vin11t0:1301_7": "vuttaṃ hoti.",
  "tika-vin11t0:1301_8": "“Aññassa santike adhiṭṭhāne ayamānisaṃso –",
  "tika-vin11t0:1301_9": "sacassa ‘adhiṭṭhito nu kho me,",
  "tika-vin11t0:1301_10": "no’ti vimati uppajjati,",
  "tika-vin11t0:1301_11": "itaro sāretvā vimatiṃ chindissatī”ti ayamattho aṭṭhakathāyaṃ vutto.",
  "tika-vin11t0:1301_12": "“Dve patte adhiṭṭhātuṃ na labhatī”ti gaṇṭhipade vuttaṃ.",
  "tika-vin11t0:1302_0": "Vikappetvāti ttha vikappetabbassa pattassa ekattabahuttaṃ,",
  "tika-vin11t0:1302_1": "sannihitāsannihitattañca sallakkhetvā ekaṃ ce sannihitaṃ,",
  "tika-vin11t0:1302_2": "“imaṃ pattaṃ tuyhaṃ vikappemī”ti vā “imaṃ pattaṃ tissassa bhikkhuno vikappemī”ti vā ādinā nayena ekaṃ vikappetvāti vuttaṃ hoti.",
  "tika-vin11t0:1302_3": "Ettha “paribhuñjeyyā”ti vuttattā,",
  "tika-vin11t0:1302_4": "“mayhaṃ santakaṃ paribhuñjehi vā vissajjehi vā yathāpaccayaṃ vā karohī”ti tena apaccuddhaṭe paribhuñjituṃ",
  "tika-vin11t0:1302_5": "ayuttattā “vikappetvā”ti paccuddhaṭaviseso gahetabbo.",
  "tika-vin11t0:1303_0": "743.",
  "tika-vin11t0:1303_1": "Dhāreyyāti anadhiṭṭhahitvā,",
  "tika-vin11t0:1303_2": "avikappetvā ca paribhuñjitabbo.",
  "tika-vin11t0:1303_3": "Taṃ kālaṃ pattaṃ atikkāmayatoti yojanā.",
  "tika-vin11t0:1303_4": "“Nissaggiya”nti imināpi “patta”nti idaṃ yujjati. Patta-",
  "tika-vin11t0:1303_5": "saddo māgadhikānaṃ dviliṅgako,",
  "tika-vin11t0:1303_6": "tasmā evaṃ vutto.",
  "tika-vin11t0:1304_0": "744. Adhiṭṭhitavikappitesu anantogadhattā atirekabhāvaṃ dassetumāha “yaṃ patta”ntiādi.",
  "tika-vin11t0:1305_0": "745.",
  "tika-vin11t0:1305_1": "Sammukheti aḍḍhateyyahatthappadesato anto ṭhitaṃ pattaṃ.",
  "tika-vin11t0:1305_2": "Dūrasminti aḍḍhateyyaratanato parabhāge “antogabbhe vā uparipāsāde vā sāmantavihāre vā”ti aṭṭhakathāyaṃ vuttappakāre dūrepi.",
  "tika-vin11t0:1305_3": "Yattha katthaci vikappanakālepi santikadūravacanabhedā evameva yojetvā vattabbā.",
  "tika-vin11t0:1305_4": "“Vikappetuṃ pana bahūnipi labbhatī”ti gaṇṭhipade vuttaṃ.",
  "tika-vin11t0:1305_5": "Ayaṃ nayoti “imaṃ pattaṃ paccuddharāmī”tiādinayo.",
  "tika-vin11t0:1306_0": "746.",
  "tika-vin11t0:1306_1": "Vācākāyavasena duvidhe adhiṭṭhāne vācādhiṭṭhānaṃ dassetvā kāyādhiṭṭhānaṃ dassetumāha “ābhoga”ntiādi.",
  "tika-vin11t0:1306_2": "Ābhoganti “imaṃ pattaṃ adhiṭṭhāmī”ti ābhogaṃ.",
  "tika-vin11t0:1306_3": "“Manasā”ti iminā na vacasāti vuttaṃ hoti.",
  "tika-vin11t0:1306_4": "Kāyavikārova kāyavikārakaṃ,",
  "tika-vin11t0:1306_5": "hatthena phandāpanādikāyakiriyāti attho.",
  "tika-vin11t0:1306_6": "Eteneva kāyādhiṭṭhānaṃ hatthena apattabbe dūre na kātabbanti dasseti.",
  "tika-vin11t0:1307_0": "747- 8.",
  "tika-vin11t0:1307_1": "“Jahati adhiṭṭhāna”nti padacchedo.",
  "tika-vin11t0:1307_2": "Dānatoti aññassa dānena.",
  "tika-vin11t0:1307_3": "Bhedakatoti bhijjanena.",
  "tika-vin11t0:1307_4": "Nāsatoti pattasāmikassa kālakiriyāya.",
  "tika-vin11t0:1307_5": "Vibbhamatoti sikkhaṃ apaccakkhāya gihibhāvūpagamanena.",
  "tika-vin11t0:1307_6": "Uddhāratoti paccuddharaṇena.",
  "tika-vin11t0:1307_7": "Paccakkhatoti sikkhāpaccakkhānena.",
  "tika-vin11t0:1307_8": "Parivattanatoti liṅgaparivattanena.",
  "tika-vin11t0:1307_9": "Gāhatoti vissāsaggahaṇena,",
  "tika-vin11t0:1307_10": "acchinditvā gahaṇena ca.",
  "tika-vin11t0:1308_0": "Kaṅgusitthappamāṇenāti sattannaṃ dhaññānaṃ khuddakatarassa kaṅguno sitthappamāṇena.",
  "tika-vin11t0:1308_1": "Khenāti mukhavaṭṭiyā dvaṅgulato heṭṭhā ākāsapariyāyena chiddena.",
  "tika-vin11t0:1308_2": "Āṇiyā vāti ayomayāya āṇiyā vā.",
  "tika-vin11t0:1309_0": "750- 1.",
  "tika-vin11t0:1309_1": "Maṇipattoti maṇinā kato.",
  "tika-vin11t0:1309_2": "Veḷuriyubbhavoti marakatamaṇimayo.",
  "tika-vin11t0:1309_3": "Phalikubbhavoti phalikapāsāṇena kato.",
  "tika-vin11t0:1309_4": "Kācamayoti kācamattikāmayo.",
  "tika-vin11t0:1309_5": "Kaṃsamayoti kaṃsalohena kato.",
  "tika-vin11t0:1309_6": "Tipumayoti kāḷatipumayo.",
  "tika-vin11t0:1309_7": "Sīsamayoti setatipumayo.",
  "tika-vin11t0:1309_8": "Vipallāsena ca vadanti.",
  "tika-vin11t0:1309_9": "Sajjhumayoti rajatamayo.",
  "tika-vin11t0:1310_0": "752.",
  "tika-vin11t0:1310_1": "Ghaṭakaṭāhoti ghaṭakapālaṃ.",
  "tika-vin11t0:1310_2": "Sīsakaṭāhoti chavasīsakapālaṃ.",
  "tika-vin11t0:1310_3": "Tumbanti alābu.",
  "tika-vin11t0:1310_4": "Assāti ekādasavidhassa pattassa.",
  "tika-vin11t0:1310_5": "Anulomikanti akappiyavasena anulomaṃ.",
  "tika-vin11t0:1310_6": "Tatthāti tasmiṃ ekādasavidhe.",
  "tika-vin11t0:1310_7": "Tambamayaṃ lohamayaṃ thālakaṃ pana vaṭṭatīti yojanā,",
  "tika-vin11t0:1310_8": "pattoyeva na vaṭṭati,",
  "tika-vin11t0:1310_9": "tambalohamayā thālakā pana vaṭṭantīti attho.",
  "tika-vin11t0:1311_0": "753.",
  "tika-vin11t0:1311_1": "Taṭṭikādīnīti ādi-",
  "tika-vin11t0:1311_2": "saddena vaṭṭakādīnaṃ saṅgaho.",
  "tika-vin11t0:1311_3": "Vaṭṭakanti ca aḍḍhacandākāro lohādimayo bhājaniyaviseso.",
  "tika-vin11t0:1311_4": "Puggalassāti bhikkhussa.",
  "tika-vin11t0:1311_5": "Gihī ca saṅgho ca gihisaṅghā,",
  "tika-vin11t0:1311_6": "tesaṃ santakā gihisaṅghikā.",
  "tika-vin11t0:1312_0": "754.",
  "tika-vin11t0:1312_1": "Yaṃ kiñci pattanti sattasu pattesu yaṃ kiñci pattaṃ.",
  "tika-vin11t0:1312_2": "Vodakaṃ katvāti vigatodakaṃ katvā.",
  "tika-vin11t0:1312_3": "Paṭisāmeyyāti nikkhepārahaṭṭhāne nikkhipanavasena,",
  "tika-vin11t0:1312_4": "thavikāya pakkhipitvā bandhanavasena vā saṅgopeyya.",
  "tika-vin11t0:1313_0": "755.",
  "tika-vin11t0:1313_1": "Otāpetunti ātape,",
  "tika-vin11t0:1313_2": "aggimhi vā tāpetuṃ.",
  "tika-vin11t0:1313_3": "Uṇheti tasmiṃyeva uṇhe.",
  "tika-vin11t0:1313_4": "Na nidahetabboti na jhāpetabbo.",
  "tika-vin11t0:1313_5": "Sīsāpanayanameva na vaṭṭatīti na nidahetabboti attho adhikanivāraṇeneva viññāyati.",
  "tika-vin11t0:1314_0": "756.",
  "tika-vin11t0:1314_1": "Miḍḍhanteti miḍḍhiyā ante.",
  "tika-vin11t0:1314_2": "Paribhaṇḍanteti pamukhe mahāmiḍḍhiyā ante.",
  "tika-vin11t0:1314_3": "“Vitthiṇṇeti antamaso dvipattamattokāsavitthāre”ti keci.",
  "tika-vin11t0:1314_4": "Ṭhapetuṃ pana vaṭṭatīti yojanā,",
  "tika-vin11t0:1314_5": "valayādiādhārena vināpi ṭhapetuṃ vaṭṭatīti attho.",
  "tika-vin11t0:1314_6": "“Miḍḍhiyā pamukhe miḍḍhiyā ca kharabhūmipadesādīsu ca valayamatthake ṭhapetuṃ vaṭṭatī”ti vadanti.",
  "tika-vin11t0:1315_0": "757.",
  "tika-vin11t0:1315_1": "Dāruādhāraketi udukkhalasadise dārumaye ādhāre.",
  "tika-vin11t0:1315_2": "Dve patte ṭhapetumpi vaṭṭatīti pattamatthake aparassāpi pattassa ṭhapanavasena dve patte ṭhapetumpi vaṭṭati. Api-",
  "tika-vin11t0:1315_3": "saddena ekasmiṃ vattabbameva natthīti dasseti.",
  "tika-vin11t0:1315_4": "Ayameva nayoti “dvepi patte ṭhapetuṃ vaṭṭatī”ti ayaṃ nayo.",
  "tika-vin11t0:1315_5": "Daṇḍabhūmiādhārakesūti ettha daṇḍādhāro nāma bahūhi daṇḍehi kato.",
  "tika-vin11t0:1315_6": "Bhūmiādhārako nāma bhūmiyaṃ kato ālavālavalayākāro siliṭṭhādhāro.",
  "tika-vin11t0:1315_7": "“Dantavettalatādimayo bhūmiādhārako”ti keci.",
  "tika-vin11t0:1316_0": "758- 9.",
  "tika-vin11t0:1316_1": "Taṭṭikāyāti tālapaṇṇādīhi katataṭṭikāya.",
  "tika-vin11t0:1316_2": "Potthaketi makacivākamaye vā rukkhavākamaye vā attharaṇe.",
  "tika-vin11t0:1316_3": "Kaṭasāraketi tālapaṇṇādīhi vīte attharaṇe.",
  "tika-vin11t0:1316_4": "Paribhaṇḍakatāyāti katagomayaparibhaṇḍāya. Api-",
  "tika-vin11t0:1316_5": "saddena sudhākammaṃ katvā pāsāṇena ghaṃsitvā maṭṭhakatāya bhūmiyā vattabbameva natthīti dasseti.",
  "tika-vin11t0:1316_6": "Vālukāsu vāti leḍḍupāsāṇasakkharakapālādiamissāsu saṇhasukhumavālukāsūti vuttaṃ hoti.",
  "tika-vin11t0:1316_7": "Tenevāha “tathārūpāsū”tiādi.",
  "tika-vin11t0:1316_8": "Rajamhi santepi asantepi visuṃyeva “kharabhūmiyā na ṭhapetabba”nti vuttattā “sarajāyā”ti iminā rajokiṇṇaṃ saṇhabhūmimāha.",
  "tika-vin11t0:1316_9": "Kharabhūmiyāti pharusabhūmiyā.",
  "tika-vin11t0:1317_0": "760.",
  "tika-vin11t0:1317_1": "Laggetunti olambetuṃ.",
  "tika-vin11t0:1317_2": "Daṇḍakoṭiyā,",
  "tika-vin11t0:1317_3": "nāgadantakoṭiyā ca pattamukhena pakkhipitvā ṭhapanampi lagganaṃ nāma.",
  "tika-vin11t0:1317_4": "Chattaṅkamañcapīṭhesūti chatte, aṅke,",
  "tika-vin11t0:1317_5": "mañcapīṭhe ca.",
  "tika-vin11t0:1318_0": "761.",
  "tika-vin11t0:1318_1": "Aṭanīsūti aṅgesu.",
  "tika-vin11t0:1318_2": "Bandhitvāti thavikāya aṃsavaddhanakādinā yena kenaci bandhitvā.",
  "tika-vin11t0:1318_3": "Olambetumpīti laggetumpi.",
  "tika-vin11t0:1318_4": "“Ṭhapetuṃ uparī”ti padacchedo.",
  "tika-vin11t0:1319_0": "762.",
  "tika-vin11t0:1319_1": "Mañcapīṭhaṭṭaketi mañcapīṭhesu ṭhapitapattā yathā na patanti,",
  "tika-vin11t0:1319_2": "tathā aṭanimatthake dārunā parikkhepe kate mañcapīṭhaṭṭakā nāma honti,",
  "tika-vin11t0:1319_3": "tādise mañcapīṭhaṭṭake ṭhapetuṃ vaṭṭatīti attho.",
  "tika-vin11t0:1319_4": "Bhattapūropīti bhattassa pūropi. Api-",
  "tika-vin11t0:1319_5": "saddena yāgutelaparipūritassāpi saṅgaho.",
  "tika-vin11t0:1319_6": "Tucchapatte vinicchayo yathāvuttoyeva.",
  "tika-vin11t0:1319_7": "Pūraṇaṃ pūro,",
  "tika-vin11t0:1319_8": "bhattassa pūro bhattapūro.",
  "tika-vin11t0:1320_0": "Tibhāṇavāravaṇṇanā niṭṭhitā.",
  "tika-vin11t0:1321_0": "763.",
  "tika-vin11t0:1321_1": "Kavāṭanti dvārakavāṭaphalakaṃ.",
  "tika-vin11t0:1321_2": "“Senāsane dvārakavāṭavātapānakavāṭādī”tiādīsu dvāraphalakaṃ “kavāṭa”nti hi vuttaṃ.",
  "tika-vin11t0:1321_3": "Na paṇāmeyyāti na nāmeyya na cāleyya,",
  "tika-vin11t0:1321_4": "na ca pidaheyyāti attho.",
  "tika-vin11t0:1321_5": "Pattaṃ hatthe yassa so pattahatthoti bhinnādhikaraṇoyaṃ bāhiratthasamāso “vajirapāṇī”tiādīsu viya.",
  "tika-vin11t0:1321_6": "“Paṇāmeyya assā”ti padacchedo.",
  "tika-vin11t0:1322_0": "764.",
  "tika-vin11t0:1322_1": "Na nīhareyya pattena calakānīti rasaṃ pivitvā pātitamadhukaphalaṭṭhikādi chaḍḍitāni bahi chaḍḍetuṃ pattena na nīhareyya.",
  "tika-vin11t0:1322_2": "Aṭṭhikāni vāti panasaṭṭhikolaṭṭhiādiaṭṭhikāni vā.",
  "tika-vin11t0:1322_3": "Ucchiṭṭhamudakanti mukhadhovanādikaṃ ucchiṭṭhamudakaṃ.",
  "tika-vin11t0:1322_4": "Pattena nīharantassāti yojanā,",
  "tika-vin11t0:1322_5": "bahi chaḍḍetuṃ taṃ patte āsiñcitvā harantassāti vuttaṃ hoti.",
  "tika-vin11t0:1322_6": "Itarathā ucchiṭṭhapattadhovanodakampi teneva pattena bahi na nīharitabbaṃ siyā.",
  "tika-vin11t0:1323_0": "765.",
  "tika-vin11t0:1323_1": "Paṭiggaheti mukhadhovanodakanti paṭiggaho,",
  "tika-vin11t0:1323_2": "kheḷamallakova.",
  "tika-vin11t0:1323_3": "Mukhato nīhaṭanti mukhena chaḍḍitaṃ maṃsakhaṇḍādi yaṃ kiñci.",
  "tika-vin11t0:1324_0": "766.",
  "tika-vin11t0:1324_1": "Vinassatīti vibbhamena vā sikkhāpaccakkhānena vā kālakiriyāya vā vinassati.",
  "tika-vin11t0:1324_2": "Atha vā yoti paccattavacanaṃ “yassā”ti sāmivasena pariṇāmetvā yassa bhikkhuno patto bhedena vā acchedena vā corikāya haraṇena vā nassati,",
  "tika-vin11t0:1324_3": "tassa anāpattīti yojanā.",
  "tika-vin11t0:1325_0": "767.",
  "tika-vin11t0:1325_1": "Paṭhamassāti pattavaggassa paṭhamaṃ saṅgahitattā paṭhamassa.",
  "tika-vin11t0:1325_2": "Pattassāti pattasikkhāpadassa.",
  "tika-vin11t0:1325_3": "Paṭhamenāti cīvaravaggassa paṭhamaṃ saṅgahitattā paṭhamena kathinenāti sambandho.",
  "tika-vin11t0:1325_4": "Mahesināti mahante sīlakkhandhādayo guṇe esi gavesīti mahesi.",
  "tika-vin11t0:1325_5": "Paṭhamassa pattassa samuṭṭhānādayo sabbe idha aniddiṭṭhavinicchayā paṭhamena kathinena samā sadisā iti mahesinā matā anumatā anuññātāti yojanā.",
  "tika-vin11t0:1326_0": "Paṭhamapattakathāvaṇṇanā.",
  "tika-vin11t0:1327_0": "768.",
  "tika-vin11t0:1327_1": "Pañca bandhanāni ūnāni yassa so pañcabandhanaūno, patto, tasmiṃ,",
  "tika-vin11t0:1327_2": "abandhanañca ekadviticatubandhanañca “pañcabandhanaūna”nti gahitaṃ.",
  "tika-vin11t0:1327_3": "Yathāha pāḷiyaṃ “ūnapañcabandhano nāma patto abandhano vā ekabandhano vā dvibandhano vā tibandhano vā catubandhano vā”ti.",
  "tika-vin11t0:1327_4": "Bandhane akatepi bandhanāraho vakkhamānalakkhaṇarājiyuttopi “ūnapañcabandhanoyevā”ti gahetabbo.",
  "tika-vin11t0:1327_5": "Ettha abandhano nāma yassa bandhanameva natthi, so.",
  "tika-vin11t0:1327_6": "Tenevāha aṭṭhakathāyaṃ “yasmā abandhanassapi pattassa pañca bandhanāni na pūrenti sabbaso natthitāyā”ti.",
  "tika-vin11t0:1327_7": "Dvaṅgulappamāṇato ūnarājiyutto abandhanokāsopi “abandhanoyevā”ti gahetabbo.",
  "tika-vin11t0:1327_8": "Yathāha pāḷiyaṃ “abandhanokāso nāma patto yassa dvaṅgulā rāji na hotī”ti.",
  "tika-vin11t0:1328_0": "769.",
  "tika-vin11t0:1328_1": "Uddiṭṭhanti “bandhanokāso nāma patto yassa dvaṅgulā rāji hotī”ti padabhājane vuttaṃ.",
  "tika-vin11t0:1328_2": "Dvaṅgulāya rājiyā ekañca bandhananti yojanā.",
  "tika-vin11t0:1328_3": "“Mukhavaṭṭito heṭṭhā bhaṭṭhā”ti aṭṭhakathāvacanato “sabbāpi rājiyo mukhavaṭṭito paṭṭhāya heṭṭhā bhaṭṭhāyeva gahetabbā”ti nissandehe vuttaṃ.",
  "tika-vin11t0:1328_4": "Mukhavaṭṭiṃ vinā aññatthāpi ūnapañcabandhane vā ūnapañcabandhanokāse vā sati sopi patto ūnapañcabandhano na hotīti na sakkā vattuṃ,",
  "tika-vin11t0:1328_5": "tasmā “mukhavaṭṭito paṭṭhāyā”ti aṭṭhakathāyaṃ niyametvā vacanaṃ vīmaṃsitabbaṃ.",
  "tika-vin11t0:1328_6": "Idha pana tathā niyamo na dassito,",
  "tika-vin11t0:1328_7": "tasmā ayameva vinicchayo sāmaññena vuttāya pāḷiyā aññadatthu saṃsandati sameti. Ca-",
  "tika-vin11t0:1328_8": "kārassa avuttasamuccayatthattā dvaṅguladvaṅgulāhi dvīhi dve bandhanāni ca tīṇi bandhanāni cāti idampi vuttameva hoti.",
  "tika-vin11t0:1328_9": "Yathāha aṭṭhakathāyaṃ “yassa pana dve rājiyo,",
  "tika-vin11t0:1328_10": "ekāyeva vā caturaṅgulā,",
  "tika-vin11t0:1328_11": "tassa dve bandhanāni dātabbāni.",
  "tika-vin11t0:1328_12": "Yassa tisso,",
  "tika-vin11t0:1328_13": "ekāyeva vā chaḷaṅgulā,",
  "tika-vin11t0:1328_14": "tassa tīṇi bandhanāni dātabbānī”ti.",
  "tika-vin11t0:1329_0": "Ūnapañcabandhanapattesu antimapattassa vibhāgaṃ dassetumāha “bandhanāni cā”tiādi.",
  "tika-vin11t0:1329_1": "Mukhavaṭṭiyā aṭṭhaṅgulappamāṇānaṃ catunnaṃ rājīnaṃ cattāri bandhanāni cāti vuttaṃ hoti.",
  "tika-vin11t0:1329_2": "Cakāro pubbe vuttasseva samuccayaṃ karoti.",
  "tika-vin11t0:1329_3": "Aṭṭhaṅgularājiyā tathāti mukhavaṭṭito paṭṭhāya aṭṭhaṅgulāyāmaṃ bhaṭṭhāya rājiyā dvaṅguladvaṅgulamatte",
  "tika-vin11t0:1329_4": "ṭhāne teneva nīhārena baddhāni cattāri bandhanāni cāti attho.",
  "tika-vin11t0:1330_0": "770.",
  "tika-vin11t0:1330_1": "Evaṃ ūnapañcabandhanapattaṃ dassetvā idāni paripuṇṇapañcabandhanapattaṃ dassetumāha “pañca vā”tiādi.",
  "tika-vin11t0:1330_2": "Mukhavaṭṭiyā dvaṅguladvaṅgulāyāmaṃ otiṇṇā pañca rājiyo ca. Vā-",
  "tika-vin11t0:1330_3": "saddena pañcabandhanavikappā dassitā.",
  "tika-vin11t0:1330_4": "Ekā vāpi dasaṅgulāti mukhavaṭṭito dasaṅgulāyāmā ekā vā rāji hoti. Api-",
  "tika-vin11t0:1330_5": "saddena tassā rājiyā bandhano pañcabandhanapakkho dassito.",
  "tika-vin11t0:1330_6": "Ayaṃ pattoti yassa pañca rājiyo vā tattha bandhanāni pañcabandhanāni vā,",
  "tika-vin11t0:1330_7": "dasaṅgulā ekā rāji vā tattha bandhanāni pañcabandhanāni vā santi,",
  "tika-vin11t0:1330_8": "ayaṃ patto pañcabandhano nāma.",
  "tika-vin11t0:1331_0": "771.",
  "tika-vin11t0:1331_1": "Ettāvatā mattikāpatte vinicchayaṃ dassetvā idāni ayopatte dassetumāha “ayopatto”tiādi.",
  "tika-vin11t0:1331_2": "Chiddāni paṭicchādetuṃ bandhitabbāni ayopaṭṭāni lohamaṇḍalakāni nāma.",
  "tika-vin11t0:1331_3": "“Bhaṇḍī”tipi tasseva pariyāyo.",
  "tika-vin11t0:1331_4": "Bhaṇḍitabbaṃ bandhitvā chidde paṭicchāditepi yattha asaṇhatāya āmisaṃ tiṭṭhati,",
  "tika-vin11t0:1331_5": "tādisopi apattoyevāti āha “maṭṭho vaṭṭatī”ti.",
  "tika-vin11t0:1331_6": "Ayocuṇṇena vāṇiyāti etthāpi “maṭṭho vaṭṭatī”ti sambandhanīyaṃ.",
  "tika-vin11t0:1332_0": "772.",
  "tika-vin11t0:1332_1": "Tassa nissaggiyaṃ saṅghassa nissaṭṭhaṃ taṃ pattaṃ tasmiṃ anukampāya agaṇhantassāti yojanā,",
  "tika-vin11t0:1332_2": "“saṅghamajjhe nissajjitabbo”ti vacanato saṅghamajjhe nissaṭṭhaṃ tassa taṃ pattaṃ tasmiṃ pattanissajjake puggale anukampāya agaṇhantassa.",
  "tika-vin11t0:1333_0": "773.",
  "tika-vin11t0:1333_1": "Dīyamāne tu pattasminti ūnapañcabandhanena pattena viññāpitanavapatte bhikkhumhi taṃ pattaṃ saṅghamajjhe",
  "tika-vin11t0:1333_2": "nissajjitvā āpattiṃ desetvā nisinne catasso agatiyo agamanaṃ,",
  "tika-vin11t0:1333_3": "gahitāgahitajānananti imehi pañcahi aṅgehi samannāgatena bhikkhunā paṭhamaṃ saṅghaṃ yācitvā ñattidutiyāya",
  "tika-vin11t0:1333_4": "kammavācāya saṅghena pattagāhakaṃ katvā sammatena nissaṭṭhapattaṃ hatthena gahetvā tasmiṃ saṅghe saṅghattherato",
  "tika-vin11t0:1333_5": "paṭṭhāya anukkamena upasaṅkamma viññāyamānaṃ guṇaṃ vatvā paṇāmite.",
  "tika-vin11t0:1333_6": "Yassāti tasmiṃ saṅghamajjhe nisinnassa yassa bhikkhuno,",
  "tika-vin11t0:1333_7": "rocanatthayoge sampadānavacanaṃ.",
  "tika-vin11t0:1333_8": "So dīyamāno patto.",
  "tika-vin11t0:1333_9": "Taṃ dīyamānaṃ pattaṃ.",
  "tika-vin11t0:1334_0": "774.",
  "tika-vin11t0:1334_1": "Dīpitoti “apattakassa na gāhetabbo”ti vutto.",
  "tika-vin11t0:1334_2": "Tatthāti tassaṃ bhikkhuparisāyaṃ.",
  "tika-vin11t0:1334_3": "Pattapariyantoti ettha “evaṃ parivattetvā pariyante ṭhitapatto”ti aṭṭhakathāyaṃ vuttattā tena pattaparivattanena",
  "tika-vin11t0:1334_4": "āgato vā sabbehi aggahitattā āgato so eva vā patto pariyanto nāma hotīti attho.",
  "tika-vin11t0:1334_5": "Tassa bhikkhunoti pattaṃ nissajjitvā nisinnassa tassa bhikkhuno.",
  "tika-vin11t0:1335_0": "775.",
  "tika-vin11t0:1335_1": "Tanti attano dinnaṃ taṃ pariyantapattaṃ.",
  "tika-vin11t0:1335_2": "Appadeseti mañcapīṭhādiaṭṭhāne.",
  "tika-vin11t0:1335_3": "Yathāha aṭṭhakathāyaṃ “mañcapīṭhachattanāgadantādike adese”ti.",
  "tika-vin11t0:1335_4": "Vissajjetīti aññassa deti.",
  "tika-vin11t0:1335_5": "Attanā adāpetvā aññena taṃ pattaṃ sayameva attano gahetvā aññaṃ anurūpaṃ pattaṃ diyyamānaṃ gaṇhituṃ vaṭṭatīti aṭṭhakathāyaṃ vuttaṃ.",
  "tika-vin11t0:1335_6": "Abhogena paribhuñjatīti yāgurandhanādivasena paribhuñjati.",
  "tika-vin11t0:1335_7": "Yathāha aṭṭhakathāyaṃ “abhogenāti yāgurandhanarajanapacanādinā”ti.",
  "tika-vin11t0:1335_8": "“Antarāmagge pana byādhimhi uppanne aññasmiṃ bhājane asati mattikāya limpitvā yāguṃ vā pacituṃ udakaṃ",
  "tika-vin11t0:1335_9": "vā tāpetuṃ vaṭṭatī”ti aṭṭhakathāyaṃ vuttattā tādise ṭhāne tathāpi paribhuñjituṃ vaṭṭatīti ettha viseso.",
  "tika-vin11t0:1336_0": "776.",
  "tika-vin11t0:1336_1": "Naṭṭheti attano paribhuñjiyamāne patte coraggahaṇādinā naṭṭhe.",
  "tika-vin11t0:1336_2": "Bhinneti bhedamupagate.",
  "tika-vin11t0:1336_3": "Anāpattīti aññaṃ pattaṃ viññāpentassa anāpatti.",
  "tika-vin11t0:1336_4": "Pakāsitāti “anāpatti naṭṭhapattassa bhinnapattassa ñātakānaṃ pavāritānaṃ aññassatthāya attano dhanenā”tiādinā nayena pāḷiyaṃ desitā.",
  "tika-vin11t0:1336_5": "Idha “aññassatthāyā”ti vuttattā attano vaḷañjiyamāne patte satipi aññassatthāya pattaṃ viññāpetuṃ vaṭṭati.",
  "tika-vin11t0:1336_6": "Ñātakādīnaṃ gaṇhatoti ettha “santaka”nti labbhati.",
  "tika-vin11t0:1336_7": "Attano dhanenāti yojanā.",
  "tika-vin11t0:1336_8": "Ettha dhanaṃ nāma suttavatthādi kappiyavatthu.",
  "tika-vin11t0:1337_0": "777. Ettha viññāpanaṃ kriyaṃ.",
  "tika-vin11t0:1338_0": "Dutiyapattakathāvaṇṇanā.",
  "tika-vin11t0:1339_0": "778.",
  "tika-vin11t0:1339_1": "Sappiādiṃ bhesajjanti ettha pāḷiyaṃ “seyyathidaṃ?",
  "tika-vin11t0:1339_2": "Sappi navanītaṃ telaṃ madhu phāṇita”nti uddisitvā “sappi nāma gosappi vā ajikāsappi vā mahiṃsasappi vā,",
  "tika-vin11t0:1339_3": "yesaṃ maṃsaṃ kappati,",
  "tika-vin11t0:1339_4": "tesaṃ sappī”ti niddiṭṭhaṃ ghatañca “tesaṃyeva navanīta”nti niddiṭṭhaṃ navanītañca “tilatelaṃ sāsapatelaṃ",
  "tika-vin11t0:1339_5": "madhukatelaṃ eraṇḍakatelaṃ vasātela”nti niddiṭṭhaṃ telañca “madhu nāma makkhikāmadhū”ti niddiṭṭhaṃ madhuñca",
  "tika-vin11t0:1339_6": "“phāṇitaṃ nāma ucchumhā nibbatta”nti niddiṭṭhaṃ guḷādiphāṇitañcāti etasmiṃ pañcabhesajjarāsimhi yaṃ yaṃ",
  "tika-vin11t0:1339_7": "bhesajjanti attho.",
  "tika-vin11t0:1339_8": "Purebhattanti purebhatte.",
  "tika-vin11t0:1339_9": "Paṭigayhāti paṭiggahetvā.",
  "tika-vin11t0:1340_0": "779.",
  "tika-vin11t0:1340_1": "Taṃ purebhattaṃ paṭiggahitaṃ bhesajjaṃ.",
  "tika-vin11t0:1340_2": "Sattāhanti ettha “vaṭṭatī”ti kiriyāya accantasaṃyoge upayogavacanaṃ.",
  "tika-vin11t0:1340_3": "“Sattāhaṃ atikkamantassā”ti padacchedo.",
  "tika-vin11t0:1340_4": "“Sattāhātikkame tassā”ti vā pāṭho.",
  "tika-vin11t0:1340_5": "Sattāhassa atikkamo sattāhātikkamo,",
  "tika-vin11t0:1340_6": "tasmiṃ sattāhātikkame.",
  "tika-vin11t0:1340_7": "Tassāti bhesajjapaṭiggāhakassa bhikkhuno.",
  "tika-vin11t0:1340_8": "“Nissaggiya”nti iminā pācittiyameva dassitaṃ.",
  "tika-vin11t0:1340_9": "Nissaggiyavatthu bhājanagaṇanāya āpattiṃ karoti.",
  "tika-vin11t0:1340_10": "Ekasmiṃ bhājanepi visuṃ visuṃ ṭhapitāni navanītapiṇḍaguḷapiṇḍasakkaramadhupaṭalānipi attano gaṇanāya āpattiṃ karonti.",
  "tika-vin11t0:1341_0": "780.",
  "tika-vin11t0:1341_1": "Gaṇhitvāti paṭiggahetvā.",
  "tika-vin11t0:1341_2": "Sannidhīyatīti sannidhi,",
  "tika-vin11t0:1341_3": "sannihitavatthu,",
  "tika-vin11t0:1341_4": "tassa kārakaṃ karaṇaṃ aparāparadivasatthāya ṭhapanaṃ,",
  "tika-vin11t0:1341_5": "taṃ katvā,",
  "tika-vin11t0:1341_6": "pacchābhattaṃ paṭiggahitaṃ yathā aparaṃ divasaṃ gacchati,",
  "tika-vin11t0:1341_7": "tathā katvā nikkhipitvāti attho.",
  "tika-vin11t0:1341_8": "Nirāmisaṃ sāyatoti āmisena amissetvā bhuñjantassa.",
  "tika-vin11t0:1342_0": "781. Uggahitanti appaṭiggahāpetvā hatthena gahitaṃ. Sarīrabhogeti bahi sarīraparibhogeneva.",
  "tika-vin11t0:1343_0": "782. Gahitaṃ paṭiggahitaṃ. Tāpetvāti vilīyāpetvā.",
  "tika-vin11t0:1344_0": "783.",
  "tika-vin11t0:1344_1": "“Sayaṃ tāpeti…pe…",
  "tika-vin11t0:1344_2": "na hoti so”ti idaṃ sudhotanavanītaṃ sandhāya vuttaṃ,",
  "tika-vin11t0:1344_3": "duddhotena pana dadhiguḷikādisahitena sāmaṃpāko hoteva.",
  "tika-vin11t0:1344_4": "Navanītassa yaṃ sayaṃ tāpanaṃ,",
  "tika-vin11t0:1344_5": "so sāmaṃpāko na hotīti yojanā.",
  "tika-vin11t0:1345_0": "784. Yena kenacīti upasampannena, anupasampannena vā.",
  "tika-vin11t0:1346_0": "785.",
  "tika-vin11t0:1346_1": "“Sayaṃ karotī”ti iminā anupasampannaṃ nivatteti.",
  "tika-vin11t0:1346_2": "Tena kataṃ pana tadahu purebhattaṃ sāmisampi vaṭṭati.",
  "tika-vin11t0:1346_3": "Yathāha aṭṭhakathāyaṃ “purebhattaṃ paṭiggahitakhīrena vā dadhinā vā katasappi anupasampannena kataṃ sāmisampi tadahu purebhattaṃ vaṭṭatī”ti.",
  "tika-vin11t0:1347_0": "786. Savatthukassāti ettha vatthu nāma khīradadhi.",
  "tika-vin11t0:1348_0": "787.",
  "tika-vin11t0:1348_1": "Assāti paṭiggahitakhīradadhīhi katasappimāha.",
  "tika-vin11t0:1348_2": "“Paṭiggahetvā tānī”ti vuttattāti idaṃ “yāni kho pana tāni gilānānaṃ bhikkhūnaṃ paṭisāyanīyāni bhesajjāni,",
  "tika-vin11t0:1348_3": "seyyathidaṃ?",
  "tika-vin11t0:1348_4": "Sappi navanītaṃ telaṃ madhu phāṇitaṃ,",
  "tika-vin11t0:1348_5": "tāni paṭiggahetvā”ti imasmiṃ mātikāpāṭhe “yānī”ti vuttasappiādīnameva “tāni paṭiggahetvā”ti vuttattāti vuttaṃ hoti,",
  "tika-vin11t0:1348_6": "tattha khīradadhīnaṃ avuttattāti adhippāyo.",
  "tika-vin11t0:1349_0": "788.",
  "tika-vin11t0:1349_1": "Kappiyasappimhīti kappiyamaṃsānaṃ sattānaṃ ghate.",
  "tika-vin11t0:1349_2": "Akappiyasappimhīti akappiyamaṃsānaṃ sattānaṃ ghate,",
  "tika-vin11t0:1349_3": "paṭiggahetvā sattāhe atikkanteti vuttaṃ hoti.",
  "tika-vin11t0:1350_0": "789.",
  "tika-vin11t0:1350_1": "Tena sappinā akappiyena bhavitabbanti idaṃ dukkaṭaṃ kathaṃ hotīti āha “sabbā”tiādi.",
  "tika-vin11t0:1350_2": "Akappiyaṃ maṃsaṃ yesaṃ te akappiyamaṃsā,",
  "tika-vin11t0:1350_3": "manussādayo,",
  "tika-vin11t0:1350_4": "sabbe ca te akappiyamaṃsā cāti sabbākappiyamaṃsā, tesaṃ.",
  "tika-vin11t0:1351_0": "790- 1.",
  "tika-vin11t0:1351_1": "Evaṃ ce vaṭṭati,",
  "tika-vin11t0:1351_2": "“yesaṃ maṃsaṃ kappati,",
  "tika-vin11t0:1351_3": "tesaṃ sappī”ti kasmā pāḷiyaṃ vuttanti codanaṃ samuṭṭhāpetvā taṃ pariharitumāha “yesa”ntiādi.",
  "tika-vin11t0:1351_4": "Tattha “yesañhi kappati maṃsaṃ,",
  "tika-vin11t0:1351_5": "tesaṃ sappī”ti idaṃ vacanaṃ kiṃ payojanaṃ sādhetīti vuttaṃ hoti.",
  "tika-vin11t0:1351_6": "Idāni paricchedaniyamanasaṅkhātaṃ taṃpayojanañca tabbisayañca dassetumāha “paṇītabhojanassā”tiādi.",
  "tika-vin11t0:1351_7": "Paṇītabhojanassa paricchedaniyāmananti yojanā.",
  "tika-vin11t0:1351_8": "Sattāhakālike pañcavidhe bhesajjeti vuttaṃ hoti,",
  "tika-vin11t0:1351_9": "niddhāraṇe bhummaṃ.",
  "tika-vin11t0:1351_10": "Nissaggiyassa vatthūnanti niddhāritabbadassanaṃ.",
  "tika-vin11t0:1351_11": "Nissaggiyassāti ettha taṃhetukassa pācittiyassāti attho.",
  "tika-vin11t0:1351_12": "Vatthūnanti sappinavanītadvayameva vuttaṃ.",
  "tika-vin11t0:1351_13": "Sattāhakālike nissaggiyapācittiyassa vatthu nāma etesameva sappinavanītāni,",
  "tika-vin11t0:1351_14": "paṇītabhojanañca tesameva khīradadhisappinavanītānīti dassetuṃ tathā vuttaṃ,",
  "tika-vin11t0:1351_15": "na akappiyamaṃsasattānaṃ sappiādinivāraṇatthaṃ vuttanti ayaṃ pāḷiyaṃ tathāgatā dhippeto atthoti vuttaṃ hoti.",
  "tika-vin11t0:1352_0": "792.",
  "tika-vin11t0:1352_1": "Gahituggahitādike uggahitapaṭiggahitādike navanītepi sabbo vinicchayo sappimhi vuttanayeneva veditabboti yojanā. Ādi-",
  "tika-vin11t0:1352_2": "saddena purebhattaṃ,",
  "tika-vin11t0:1352_3": "pacchābhattaṃ paṭiggahitakhīradadhīhi,",
  "tika-vin11t0:1352_4": "uggahitakhīradadhīhi ca kataṃ navanītaṃ,",
  "tika-vin11t0:1352_5": "tādisameva akappiyamaṃsanavanītañca saṅgahitaṃ.",
  "tika-vin11t0:1352_6": "Sabbo vinicchayoti āpattiādikaṃ sabbavinicchayaṃ saṅgaṇhāti.",
  "tika-vin11t0:1352_7": "Yathāha aṭṭhakathāyaṃ “sabbo āpattānāpattiparibhogāparibhoganayo”ti.",
  "tika-vin11t0:1353_0": "793- 4.",
  "tika-vin11t0:1353_1": "Bhikkhūnaṃ ākirantīti ettha “patte”ti sāmatthiyā labbhati.",
  "tika-vin11t0:1353_2": "Ādiccapakkanti ātape vilīnaṃ.",
  "tika-vin11t0:1353_3": "Saṃsaṭṭhaṃ parissāvitaṃ.",
  "tika-vin11t0:1354_0": "795- 6.",
  "tika-vin11t0:1354_1": "Tilatelaṃ sāsapatelaṃ madhukatelaṃ eraṇḍakatelaṃ.",
  "tika-vin11t0:1354_2": "Gahitanti paṭiggahitaṃ.",
  "tika-vin11t0:1354_3": "Purebhattaṃ sāmisampi nirāmisampi sāyitabbanti yojanā.",
  "tika-vin11t0:1354_4": "Tesaṃ vasāti sattāhātikkantānaṃ tesaṃ telānaṃ vasena,",
  "tika-vin11t0:1354_5": "telabhājanagaṇanāyāti vuttaṃ hoti.",
  "tika-vin11t0:1355_0": "798. Tesaṃ tiṇṇampīti eraṇḍamadhukasāsapabījānaṃ tiṇṇaṃ.",
  "tika-vin11t0:1356_0": "799. Nissaggiyaṃ pācittiyaṃ.",
  "tika-vin11t0:1357_0": "800.",
  "tika-vin11t0:1357_1": "Sāsapādīnanti ettha ādi-",
  "tika-vin11t0:1357_2": "saddena paṭilomena madhukeraṇḍakānaṃ gahaṇaṃ.",
  "tika-vin11t0:1357_3": "Gahetvāti paṭiggahetvā.",
  "tika-vin11t0:1357_4": "Bhikkhunā telatthāyeva gahetvā ṭhapitānaṃ sāsapādīnaṃ sattāhātikkame dukkaṭaṃ siyāti yojanā.",
  "tika-vin11t0:1358_0": "801- 2.",
  "tika-vin11t0:1358_1": "Nāḷikerañca karañjañca nāḷikerakarañjāni, tesaṃ,",
  "tika-vin11t0:1358_2": "nāḷikeraphalānaṃ,",
  "tika-vin11t0:1358_3": "nattamālaṭṭhīnañca telanti sambandho.",
  "tika-vin11t0:1358_4": "Kuruvakassāti atasibījassa.",
  "tika-vin11t0:1358_5": "Nimbañca kosambakañca nimbakosambakāni, tesaṃ,",
  "tika-vin11t0:1358_6": "pucimandabījassa ca phandanabījassa ca telanti sambandho.",
  "tika-vin11t0:1358_7": "Bhallātakassāti evaṃnāmakassa rukkhabījassa.",
  "tika-vin11t0:1358_8": "Samayaccayeti sattāhātikkame.",
  "tika-vin11t0:1359_0": "803.",
  "tika-vin11t0:1359_1": "Yāvakālikabhedañcāti ettha “yāvakālika”nti bhedo visesanaṃ yassāti viggaho,",
  "tika-vin11t0:1359_2": "“idaṃ vatthu”nti etassa ajjhoharaṇīyavisesitabbassa visesanaṃ.",
  "tika-vin11t0:1359_3": "Yāvajīvikantipi tasseva visesanaṃ.",
  "tika-vin11t0:1359_4": "Sesanti “sāmaṃpākasavatthuka purebhattapacchābhattapaṭiggahitauggahitakavatthuvidhānaṃ sabba”nti aṭṭhakathāyaṃ dassitaṃ sesaṃ visesappakārajātamāha.",
  "tika-vin11t0:1359_5": "Etthāpīti imasmiṃ telavinicchayepi.",
  "tika-vin11t0:1360_0": "804.",
  "tika-vin11t0:1360_1": "Acchassa isassa.",
  "tika-vin11t0:1360_2": "Macchassa jalajassa.",
  "tika-vin11t0:1360_3": "Varāhassa sūkarassa.",
  "tika-vin11t0:1360_4": "Susukāsaṅkhātassa makarassa.",
  "tika-vin11t0:1360_5": "Macchavacaneneva makarassa saṅgahitattepi vāḷamacchabhāvena visuṃ gahaṇanti aṭṭhakathāyaṃ vuttaṃ.",
  "tika-vin11t0:1360_6": "Gadrabhassa kharassa.",
  "tika-vin11t0:1360_7": "Imesaṃ pañcannaṃ sattānaṃ vasena pañcavidhānaṃ vasānaṃ telañca pañcappakāraṃ hotīti attho.",
  "tika-vin11t0:1361_0": "805.",
  "tika-vin11t0:1361_1": "Kappiyākappiyassa cāti kappiyākappiyamaṃsassa sattassāti vuttaṃ hoti,",
  "tika-vin11t0:1361_2": "sabbameva vasātelaṃ vaṭṭatīti iminā sambandho.",
  "tika-vin11t0:1361_3": "Ettha “anujānāmi bhikkhave vasāni bhesajjāni acchavasaṃ macchavasaṃ susukāvasaṃ sūkaravasaṃ gadrabhavasa”nti",
  "tika-vin11t0:1361_4": "anuññātapāṭhe acchavasāggahaṇena manussehi aññesaṃ sabbākappiyamaṃsasattānaṃ vasāya anuññātattā taṃ saṅgahetuṃ",
  "tika-vin11t0:1361_5": "akappiyaggahaṇaṃ katanti daṭṭhabbaṃ.",
  "tika-vin11t0:1361_6": "Yathāha aṭṭhakathāyaṃ “acchavasa’nti vacanena ṭhapetvā manussavasaṃ sabbesaṃ akappiyamaṃsānaṃ vasā anuññātā”ti.",
  "tika-vin11t0:1361_7": "Ettha akappiyamaṃsasattānaṃ maṃsānaṃ akappiyabhāvo “maṃsesu hi dasa manussahatthiassasunakhaahisīhabyagghadīpiacchataracchānaṃ maṃsāni akappiyāni.",
  "tika-vin11t0:1361_8": "Vasāsu ekā manussavasāva.",
  "tika-vin11t0:1361_9": "Khīrādīsu akappiyaṃ nāma natthī”ti aṭṭhakathāvacanato veditabbo.",
  "tika-vin11t0:1361_10": "Akappiyavacanena manussavasāyapi gayhamānattā tasmiṃ nīharitumāha “ṭhapetvā”ti.",
  "tika-vin11t0:1362_0": "806.",
  "tika-vin11t0:1362_1": "Purebhattanti purebhatte.",
  "tika-vin11t0:1362_2": "Saṃsaṭṭhaṃ parissāvitaṃ.",
  "tika-vin11t0:1362_3": "“Purebhatta”nti idaṃ “paṭiggahetvāna, pakkaṃ,",
  "tika-vin11t0:1362_4": "saṃsaṭṭha”nti imehi padehi paccekaṃ yojetabbaṃ.",
  "tika-vin11t0:1362_5": "Yathāha pāḷiyaṃ “kāle paṭiggahitaṃ kāle nippakkaṃ kāle saṃsaṭṭhaṃ telaparibhogena paribhuñjitu”nti.",
  "tika-vin11t0:1363_0": "807.",
  "tika-vin11t0:1363_1": "Taṃ katvā detīti apaṭiggahitavasaṃ gahetvā pacitvā telaṃ detīti attho.",
  "tika-vin11t0:1363_2": "Tenāha aṭṭhakathāyaṃ “anupasampannehi kataṃ nibbaṭṭitavasātelaṃ purebhattaṃ paṭiggahitaṃ purebhattaṃ sāmisampi vaṭṭatī”ti.",
  "tika-vin11t0:1363_3": "Tato uddhaṃ sattāhamanatikkammāti gahetabbaṃ.",
  "tika-vin11t0:1363_4": "Yathāha aṭṭhakathāyaṃ “pacchābhattato paṭṭhāya sattāhaṃ nirāmisameva vaṭṭatī”ti.",
  "tika-vin11t0:1363_5": "Idha ubhayatthāpi kāle,",
  "tika-vin11t0:1363_6": "vikāle ca kappiyākappiyamaṃsavasānaṃ telaṃ diyyamānaṃ sukhumamaṃsacuṇṇādikaṃ abbohārikaṃ.",
  "tika-vin11t0:1363_7": "Yathāha aṭṭhakathāyaṃ “yaṃ pana tattha sukhumarajasadisaṃ maṃsaṃ vā nhāru vā aṭṭhi vā lohitaṃ vā hoti,",
  "tika-vin11t0:1363_8": "taṃ abbohārika”nti.",
  "tika-vin11t0:1364_0": "808.",
  "tika-vin11t0:1364_1": "Paṭiggahetunti ettha “vasa”nti ca kātunti ettha “tela”nti ca pakaraṇato labbhati.",
  "tika-vin11t0:1364_2": "Kātunti ettha pacituṃ parissāvitunti ubhayamevāti attho.",
  "tika-vin11t0:1364_3": "“Na vaṭṭatī”ti idaṃ paṭiggahaṇādipayogattaye visuṃ visuṃ dukkaṭattā vuttaṃ.",
  "tika-vin11t0:1364_4": "Yathāha pāḷiyaṃ “vikāle ce bhikkhave paṭiggahitaṃ vikāle nippakkaṃ vikāle saṃsaṭṭhaṃ,",
  "tika-vin11t0:1364_5": "taṃ ce paribhuñjeyya,",
  "tika-vin11t0:1364_6": "āpatti tiṇṇaṃ dukkaṭāna”nti.",
  "tika-vin11t0:1364_7": "Imāni hi tīhi payogehi tīṇi dukkaṭāni honti.",
  "tika-vin11t0:1364_8": "Sesoti uggahitakapaṭiggahitakasavatthukavisayo vinicchayo ca bhājanagaṇanāya āpattibhedo cāti evaṃpakāro vattabbaviseso.",
  "tika-vin11t0:1365_0": "809.",
  "tika-vin11t0:1365_1": "Gahitanti paṭiggahitaṃ.",
  "tika-vin11t0:1365_2": "Madhukarīkatanti madhumakkhikākhuddakamakkhikābhamaramakkhikāsaṅkhātāhi tīhi madhukarīhi kataṃ.",
  "tika-vin11t0:1366_0": "810.",
  "tika-vin11t0:1366_1": "Vatthūnaṃ gaṇanāti madhupaṭalena ṭhitaṃ ce,",
  "tika-vin11t0:1366_2": "paṭalagaṇanāya,",
  "tika-vin11t0:1366_3": "pīḷetvā bhājane pakkhipitvā ṭhapitaṃ ce,",
  "tika-vin11t0:1366_4": "bhājanagaṇanāya,",
  "tika-vin11t0:1366_5": "silesamiva patthinnaṃ ce,",
  "tika-vin11t0:1366_6": "mahābhamaramadhukhaṇḍapiṇḍavasena,",
  "tika-vin11t0:1366_7": "visuṃ visuṃ kate tesaṃ gaṇanāyāti attho.",
  "tika-vin11t0:1367_0": "811.",
  "tika-vin11t0:1367_1": "Ghanāghananti ettha guḷañca nānappakārā sakkarā ca ghanapakkaṃ nāma.",
  "tika-vin11t0:1367_2": "Pakkatanukaṃ phāṇitaṃ aghanapakkaṃ nāma.",
  "tika-vin11t0:1367_3": "Ucchusileso apakkaghanaṃ nāma.",
  "tika-vin11t0:1367_4": "Ucchudaṇḍato pīḷitaraso apakkāghanaṃ nāma.",
  "tika-vin11t0:1367_5": "“Phāṇitaṃ nāma ucchumhā nibbatta”nti sādhāraṇapāḷivacanato,",
  "tika-vin11t0:1367_6": "“phāṇitaṃ nāma ucchurasaṃ upādāyā”ti aṭṭhakathāvacanato ca iha rasādīhi ucchupānampi saṅgahitaṃ.",
  "tika-vin11t0:1367_7": "Keci ucchuno catukālikattaṃ vaṇṇayanti,",
  "tika-vin11t0:1367_8": "taṃ na sārato paccetabbaṃ.",
  "tika-vin11t0:1368_0": "812. Phāṇitanti vuttappakāre tasmiṃ phāṇite aññataraṃ. Gahitaṃ paṭiggahitaṃ.",
  "tika-vin11t0:1369_0": "813.",
  "tika-vin11t0:1369_1": "Asaṃsaṭṭhenāti aparissāvitena.",
  "tika-vin11t0:1369_2": "Kataphāṇitanti parissāvetvā attanā kataphāṇitaṃ.",
  "tika-vin11t0:1369_3": "Purebhattaṃ gahitenāti purebhattaṃ paṭiggahitena.",
  "tika-vin11t0:1369_4": "“Sayaṃ kata”nti vuttattā katanti ucchuraso gahetabbo.",
  "tika-vin11t0:1370_0": "816. Katvāti pacitvā phāṇitaṃ katvā.",
  "tika-vin11t0:1371_0": "817. Pacchābhattaṃ katañcāpīti pacchābhattaṃ attanā ca kataṃ anupasampannena ca kataṃ phāṇitampi.",
  "tika-vin11t0:1372_0": "818.",
  "tika-vin11t0:1372_1": "Kataṃ …pe…",
  "tika-vin11t0:1372_2": "sītavārināti sītudake madhukapupphāni pakkhipitvā ṭhapetvā madditvā parissāvitarasena kataṃ madhukaphāṇitaṃ.",
  "tika-vin11t0:1373_0": "819.",
  "tika-vin11t0:1373_1": "Assāti madhukaphāṇitassa.",
  "tika-vin11t0:1373_2": "Dukkaṭanti tadādhārabhājanagaṇanāya dukkaṭaṃ.",
  "tika-vin11t0:1373_3": "Khīraṃ pakkhipitvā kataṃ madhukaphāṇitaṃ yāvakālikaṃ ce hoti,",
  "tika-vin11t0:1373_4": "kathaṃ khaṇḍasakkarākataṃ sattāhakālikaṃ hotīti vicāraṇāyaṃ khīrajallikaṃ dhovitvā dhovitvā gayhamānattā vaṭṭatīti pariharanti.",
  "tika-vin11t0:1373_5": "Yathāha aṭṭhakathāyaṃ “khaṇḍasakkaraṃ pana khīrajallikaṃ apanetvā apanetvā sodhenti,",
  "tika-vin11t0:1373_6": "tasmā vaṭṭatī”ti.",
  "tika-vin11t0:1373_7": "“Bījato paṭṭhāya na vaṭṭatī”ti paṭikkhittamadhukapupphamerayaṃ vinā āmakañca pakkañca madhukapupphaṃ purebhattaṃ vaṭṭatīti aṭṭhakathāyaṃ vuttaṃ.",
  "tika-vin11t0:1374_0": "820. Sabbesaṃ pana phalānanti kadalikhajjūriādiphalānaṃ.",
  "tika-vin11t0:1375_0": "821.",
  "tika-vin11t0:1375_1": "Sāmaññajotanāya visesepi avaṭṭhānato “kālikā”ti iminā “pacchābhattaṃ sati paccaye”ti vacanasāmatthiyā yāvakālikavajjā tayo kālikā gahetabbā,",
  "tika-vin11t0:1375_2": "“purebhattaṃ yathāsukha”nti vacanasāmatthiyā cattāropi gahetabbā.",
  "tika-vin11t0:1375_3": "Yāvakālikavajjā tayo kālikā pacchābhattaṃ vikāle paccaye pipāsādikāraṇe sati kevalampi paccekampi missetvāpi paribhuñjituṃ bhikkhussa vaṭṭanti.",
  "tika-vin11t0:1375_4": "Kālikā cattāropi purebhattaṃ kāle yāvamajjhanhā kevalampi missetvāpi yathāsukhaṃ asatipi paccaye paribhuñjituṃ bhikkhussa vaṭṭantīti yojanā.",
  "tika-vin11t0:1376_0": "822. Aruādīnīti vaṇādīni. “Makkhetuṃ na vaṭṭatī”ti iminā bāhiraparibhogopi nivārito.",
  "tika-vin11t0:1377_0": "823.",
  "tika-vin11t0:1377_1": "Anāpattivāre “antosattāha”nti adhikāre “anupasampannassa cattena vantena muttena anapekkho datvā paṭilabhitvā",
  "tika-vin11t0:1377_2": "paribhuñjatī”ti vuttattā cajitvāti ettha “antosattāhaṃ anupasampannassā”ti vattabbaṃ.",
  "tika-vin11t0:1377_3": "Labhitvāti ettha “sattāhātikkamepī”ti sāmatthiyā labbhati.",
  "tika-vin11t0:1377_4": "Tenāha mahāpadumatthero “antosattāhe dinnassa hi puna paribhoge āpattiyeva natthi,",
  "tika-vin11t0:1377_5": "sattāhātikkantassa pana paribhoge anāpattīti dassanatthamidaṃ vutta”nti.",
  "tika-vin11t0:1377_6": "Labhitvāti gahitatelena anupasampannena sakkaccaṃ,",
  "tika-vin11t0:1377_7": "asakkaccaṃ vā dinnaṃ labhitvā.",
  "tika-vin11t0:1377_8": "Sāyitunti ettha “labhatī”ti seso.",
  "tika-vin11t0:1378_0": "824.",
  "tika-vin11t0:1378_1": "“Anāpatti adhiṭṭhetī”ti dvinnaṃ padānaṃ antare “antosattāha”nti seso,",
  "tika-vin11t0:1378_2": "sabbapadehipi yujjati.",
  "tika-vin11t0:1378_3": "Adhiṭṭhetīti sattāhabbhantare sappiñca telañca vasañca muddhani telaṃ vā abbhañjanaṃ vā,",
  "tika-vin11t0:1378_4": "madhuṃ arumakkhanaṃ,",
  "tika-vin11t0:1378_5": "phāṇitaṃ gharadhūpanaṃ bhavissatīti adhiṭṭheti.",
  "tika-vin11t0:1378_6": "Adhiṭṭhitena anadhiṭṭhitaṃ ce missaṃ hoti,",
  "tika-vin11t0:1378_7": "punapi adhiṭṭhātabbaṃ.",
  "tika-vin11t0:1378_8": "Vissajjetīti antosattāhe aññassa upasampannassa deti.",
  "tika-vin11t0:1378_9": "Sace tathā dinnaṃ aññena appaṭiggahitattā,",
  "tika-vin11t0:1378_10": "tena paṭiggahitampi itarassa dinnattā tesaṃ anāpattīti aṭṭhakathāyaṃ vuttaṃ.",
  "tika-vin11t0:1379_0": "Vinassatīti sattāhabbhantare yena kenaci ākārena yathā aparibhogaṃ hoti,",
  "tika-vin11t0:1379_1": "tathā corikāya haraṇādivasena nassati.",
  "tika-vin11t0:1379_2": "Yathāha aṭṭhakathāyaṃ “vinassatīti aparibhogaṃ hotī”ti.",
  "tika-vin11t0:1379_3": "Acchinditvā gaṇhatīti añño tasmiṃ sattāhabbhantare vilumpitvā gaṇhāti.",
  "tika-vin11t0:1379_4": "Vissāsaṃ gaṇhatīti tasmiṃyeva sattāhabbhantare añño vissāsaṃ gaṇhāti.",
  "tika-vin11t0:1380_0": "825.",
  "tika-vin11t0:1380_1": "Akathinacittena satthunā samuṭṭhānādayo sabbeva paṭhamena kathinena samā pakāsitāti yojanā.",
  "tika-vin11t0:1380_2": "Akathinacittenāti mahākaruṇārasena tintatāya akakkasacittena,",
  "tika-vin11t0:1380_3": "avihiṃsābhiratacittenāti vuttaṃ hoti.",
  "tika-vin11t0:1380_4": "Satthunāti diṭṭhadhammikasamparāyikādīhi atthehi sadevakaṃ lokaṃ anusāsatīti satthā,",
  "tika-vin11t0:1380_5": "tena sabbaññunā dasabalena sammāsambuddhena.",
  "tika-vin11t0:1381_0": "Bhesajjasikkhāpadakathāvaṇṇanā.",
  "tika-vin11t0:1382_0": "826.",
  "tika-vin11t0:1382_1": "Gimhānanti ettha “māsāna”nti sāmatthiyā labbhati,",
  "tika-vin11t0:1382_2": "niddhāraṇe sāmivacanaṃ,",
  "tika-vin11t0:1382_3": "gimhesu catūsu māsesūti attho.",
  "tika-vin11t0:1382_4": "Niddhāritabbaṃ dasseti “māso seso”ti,",
  "tika-vin11t0:1382_5": "ettha “vattabbe kāle”ti seso.",
  "tika-vin11t0:1382_6": "Phaggunamāsakaṇhapakkhapāṭipadato paṭṭhāya jeṭṭhamāsapuṇṇamipariyosānesu tīsu māsesu atikkantesūti attho.",
  "tika-vin11t0:1382_7": "Sesamāso nāma jeṭṭhamāsassa kaṇhapakkhapāṭipadato paṭṭhāya āsāḷhimāsapuṇṇamipariyosāno.",
  "tika-vin11t0:1382_8": "Gimhānaṃ māso sesoti vattabbe kāleti attho.",
  "tika-vin11t0:1383_0": "Imasmiṃ pacchime gimhamāse jeṭṭhamāsassa kaṇhapakkho vassikasāṭikā ce na laddhā,",
  "tika-vin11t0:1383_1": "pariyesituṃ laddhaṃ kātuṃ khettaṃ,",
  "tika-vin11t0:1383_2": "adhiṭṭhānanivāsanānaṃ akhettaṃ.",
  "tika-vin11t0:1383_3": "Āsāḷhipurimapakkho pariyesanakaraṇanivāsanānaṃ khettaṃ,",
  "tika-vin11t0:1383_4": "adhiṭṭhātuṃ akhettaṃ.",
  "tika-vin11t0:1383_5": "Āsāḷhikaṇhapakkhapāṭipadato yāva pacchimakattikapuṇṇamī,",
  "tika-vin11t0:1383_6": "idaṃ catunnampi khettanti ayamettha saṅkhepo.",
  "tika-vin11t0:1384_0": "Pariyeseyyāti “ye manussā pubbe vassikasāṭikaṃ dentī”tiādinā padabhājane vuttanayena pubbe vassikasāṭikadāyakaṃ",
  "tika-vin11t0:1384_1": "upasaṅkamma “detha me vassikasāṭikacīvara”ntiādinā vacanena aviññāpetvā “kālo vassikasāṭikāya samayo",
  "tika-vin11t0:1384_2": "vassikasāṭikāya,",
  "tika-vin11t0:1384_3": "aññepi manussā vassikasāṭikaṃ dentī”ti evaṃ satuppādamattakaraṇena pariyeseyya.",
  "tika-vin11t0:1385_0": "Sāṭikanti vassikasāṭikaṃ.",
  "tika-vin11t0:1385_1": "“Addhamāso seso”ti idaṃ “gimhāna”nti imināva yujjati.",
  "tika-vin11t0:1385_2": "Tattha “vattabbe kāle”ti ajjhāharitabbaṃ,",
  "tika-vin11t0:1385_3": "āsāḷhimāsassa purimapakkheti attho.",
  "tika-vin11t0:1385_4": "Katvāti ettha “laddha”nti sāmatthiyā labbhati.",
  "tika-vin11t0:1385_5": "Yathāvuttanayena satuppādena vā avasesānaṃ saddhāsampannakulānaṃ vā santikā laddhaṃ sibbanarajanakappabindudānavasena niṭṭhāpetvāti vuttaṃ hoti.",
  "tika-vin11t0:1385_6": "Paridaheti nivāseyya.",
  "tika-vin11t0:1386_0": "827- 8.",
  "tika-vin11t0:1386_1": "Piṭṭhisammate samayeti “kattikapuṇṇamāsiyā pana pacchimapāṭipadadivasato paṭṭhāya yāva jeṭṭhamūlapuṇṇamā",
  "tika-vin11t0:1386_2": "ime satta māsā piṭṭhisamayo nāmā”ti evaṃ dassitesu sattasu māsesu.",
  "tika-vin11t0:1386_3": "Ñātakāññātakādino satuppādaṃ katvāti yojanā. Ādi-",
  "tika-vin11t0:1386_4": "saddena pavāritāpavāritānaṃ saṅgaho.",
  "tika-vin11t0:1386_5": "Yathāha aṭṭhakathāyaṃ “aññātakaappavāritaṭṭhānato”ti.",
  "tika-vin11t0:1387_0": "Tesuyevāti ñātakaaññātakapavāritaappavāritesu.",
  "tika-vin11t0:1387_1": "“Tathā”ti iminā “hoti nissaggiyāpattī”ti idaṃ dassitaṃ.",
  "tika-vin11t0:1387_2": "Sā āpatti aññātakaappavāritesu aññātakaviññattisikkhāpadena hoti.",
  "tika-vin11t0:1387_3": "Yathāha aṭṭhakathāyaṃ “detha me vassikasāṭikacīvara’ntiādinā nayena viññattiṃ katvā nipphādentassa aññātakaviññattisikkhāpadena",
  "tika-vin11t0:1387_4": "nissaggiyaṃ pācittiya”nti.",
  "tika-vin11t0:1387_5": "Ñātakapavāritesu tena sikkhāpadena anāpatti,",
  "tika-vin11t0:1387_6": "piṭṭhisamayattā iminā āpatti hoti.",
  "tika-vin11t0:1387_7": "Aññātakaappavāritesu ca vakkhamānanayena vattabhedadukkaṭena saddhiṃ hotīti daṭṭhabbaṃ.",
  "tika-vin11t0:1388_0": "829- 30.",
  "tika-vin11t0:1388_1": "Aññātakādino katvā pana satuppādanti yojanā. Ādi-",
  "tika-vin11t0:1388_2": "saddena appavāritānaṃ saṅgaho.",
  "tika-vin11t0:1388_3": "Kucchisaññite samayeti yathāvuttapiṭṭhisamaye sattamāse vinā itare pañca māsā vuttā.",
  "tika-vin11t0:1388_4": "Yathāha aṭṭhakathāyaṃ “jeṭṭhamūlapuṇṇamāsiyā pana pacchimapāṭipadadivasato paṭṭhāya yāva kattikapuṇṇamā ime pañca māsā kucchisamayo nāmā”ti.",
  "tika-vin11t0:1388_5": "Vatthanti vassikasāṭikaṃ.",
  "tika-vin11t0:1388_6": "Adinnapubbesūti yehi vassikasāṭikā na dinnapubbā, tesu,",
  "tika-vin11t0:1388_7": "iminā vattabhedassa kāraṇamāha.",
  "tika-vin11t0:1388_8": "Iha vattabhedo nāma “ye manussā pubbe vassikasāṭikacīvaraṃ dentī”tiādivacanato dinnapubbesu kātabbassa satuppādassa adinnapubbesu karaṇaṃ.",
  "tika-vin11t0:1388_9": "Byatirekato dinnapubbesu natthīti dīpitaṃ hoti.",
  "tika-vin11t0:1389_0": "Tatrāti aññātakādimhi.",
  "tika-vin11t0:1389_1": "“Nissaggiya”nti iminā aññātakaviññattisikkhāpadena āpattiṃ āha.",
  "tika-vin11t0:1389_2": "Yathāha kucchisamayacatukke “viññattimpi katvā nipphādentassa aññātakaviññattisikkhāpadena nissaggiyaṃ pācittiya”nti.",
  "tika-vin11t0:1389_3": "Ayaṃ pācittiyāpatti pakatiyā vassikasāṭikadāyakesupi hotīti idaṃ aṭṭhakathāyaṃ “idaṃ pana pakatiyā vassikasāṭikadāyakesupi",
  "tika-vin11t0:1389_4": "hotiyevā”ti vacanato viññāyati.",
  "tika-vin11t0:1390_0": "831.",
  "tika-vin11t0:1390_1": "Ovassāpetīti ākāsato patitaudakeneva kāyaṃ temeti,",
  "tika-vin11t0:1390_2": "iminā “ghaṭādīhi osiñcituṃ vaṭṭatī”ti dīpitaṃ hoti.",
  "tika-vin11t0:1390_3": "“Nibbakosambunā nahāyituṃ vaṭṭatī”ti gaṇṭhipadesu vuttaṃ.",
  "tika-vin11t0:1390_4": "Satipi cīvareti vassikasāṭikāya satiyāpi.",
  "tika-vin11t0:1390_5": "“Pariyosāne dukkaṭa”nti iminā bindugaṇanāyāti dīpeti.",
  "tika-vin11t0:1390_6": "Vivaṭaṅgaṇeti rukkhādinā kenaci anāvaṭaṭṭhāne.",
  "tika-vin11t0:1391_0": "832. Māsasminti gimhānaṃ pacchimamāsasmiṃ.",
  "tika-vin11t0:1392_0": "833.",
  "tika-vin11t0:1392_1": "“Acchinnacīvarassāti etaṃ vassikasāṭikameva sandhāya vutta”nti aṭṭhakathāyaṃ vuttaṃ.",
  "tika-vin11t0:1392_2": "Vassikasāṭikaṃ nivāsetvā nahāyantassa corupaddavo āpadā nāma.",
  "tika-vin11t0:1392_3": "Nhānakoṭṭhakanti nahānatthāya katakoṭṭhakaṃ.",
  "tika-vin11t0:1392_4": "“Vāpī”ti iminā pokkharaṇijātassarādayo upalakkhitā.",
  "tika-vin11t0:1392_5": "Nhāyantassāti naggo hutvā nahāyantassāti pakaraṇato labbhati.",
  "tika-vin11t0:1392_6": "“Ākāsato patitaudakenevā”ti aṭṭhakathāyameva vuttaṃ.",
  "tika-vin11t0:1393_0": "834.",
  "tika-vin11t0:1393_1": "Kriyanti akāle pariyesanakaraṇaadhiṭṭhānanivāsanehi āpajjitabbato kiriyaṃ.",
  "tika-vin11t0:1393_2": "Kāyena ca vācāya ca viññāpanādiṃ karontassa kāyakammaṃ vacīkammaṃ hoti.",
  "tika-vin11t0:1394_0": "Vassikasāṭikakathāvaṇṇanā.",
  "tika-vin11t0:1395_0": "835.",
  "tika-vin11t0:1395_1": "“Yo pana bhikkhu bhikkhussa sāmaṃ cīvaraṃ datvā”ti vacanato sāmanti ettha “bhikkhū”ti ca datvāti ettha “bhikkhussa”iti ca labbhati.",
  "tika-vin11t0:1395_2": "Cīvaranti channaṃ cīvarānaṃ aññataraṃ cīvaraṃ vikappanupagaṃ pacchimaṃ.",
  "tika-vin11t0:1395_3": "“Kupito anattamano acchindeyyā”ti vacanato acchindantassāti ettha “kupitassa anattamanassā”ti seso,",
  "tika-vin11t0:1395_4": "kupitassa anattamanassa acchindantassa vā acchindāpentassa vāti attho.",
  "tika-vin11t0:1395_5": "Tanti attanā dinnacīvaraṃ.",
  "tika-vin11t0:1395_6": "“Sakasaññāyā”ti iminā pārājikāya avatthubhāvaṃ dīpeti.",
  "tika-vin11t0:1396_0": "836. Tathāti ekāyeva āpattīti dīpeti.",
  "tika-vin11t0:1397_0": "837. Vatthānanti cīvarānaṃ. Assāti bhikkhussa.",
  "tika-vin11t0:1398_0": "841. Saṅghāṭiṃ gaṇha, uttarāsaṅgaṃ gaṇhāti yojanā.",
  "tika-vin11t0:1399_0": "842.",
  "tika-vin11t0:1399_1": "Vikappanupagaṃ pacchimanti ettha “cīvara”nti labbhati.",
  "tika-vin11t0:1399_2": "Āyāmato vaḍḍhakihatthaṃ tiriyaṃ tathā vidatthippamāṇaṃ vatthakhaṇḍaṃ heṭṭhimaparicchedato vikappanupagaṃ nāma.",
  "tika-vin11t0:1399_3": "Aññaṃ kiñci parikkhāranti yojanā,",
  "tika-vin11t0:1399_4": "antamaso sucimpīti vuttaṃ hoti.",
  "tika-vin11t0:1399_5": "Paraṃ puggalaṃ.",
  "tika-vin11t0:1399_6": "Chindāpentassāti acchindāpentassa.",
  "tika-vin11t0:1399_7": "Kāritantassa dvikammakattā “para”nti ca “parikkhāra”nti ca kammadvayagahaṇaṃ.",
  "tika-vin11t0:1399_8": "Aññanti parikkhāravisesanaṃ.",
  "tika-vin11t0:1399_9": "Dukkaṭaṃ vatthugaṇanāya,",
  "tika-vin11t0:1399_10": "vacanagaṇanāya ca.",
  "tika-vin11t0:1400_0": "844.",
  "tika-vin11t0:1400_1": "Evanti yathā anupasampanne anupasampannasaññino dukkaṭaṃ,",
  "tika-vin11t0:1400_2": "evaṃ anupasampanne…pe…",
  "tika-vin11t0:1400_3": "vematikassāpi dukkaṭanti yojanā.",
  "tika-vin11t0:1400_4": "Acchindantassāti ettha yathāvuttaṃ “anupasampanne”ti idaṃ vibhattivipariṇāmena sāmivacanaṃ katvā “dinna”nti ajjhāhārena saha yojetabbaṃ,",
  "tika-vin11t0:1400_5": "“cīvara”nti pakaraṇato labbhati,",
  "tika-vin11t0:1400_6": "anupasampannassa dinnaṃ cīvaraṃ acchindantassāti vuttaṃ hoti.",
  "tika-vin11t0:1401_0": "845.",
  "tika-vin11t0:1401_1": "So vāti yassa cīvaraṃ dinnaṃ,",
  "tika-vin11t0:1401_2": "so eva vā bhikkhu.",
  "tika-vin11t0:1401_3": "Tuṭṭho vā duṭṭho vā so detīti yojanā.",
  "tika-vin11t0:1401_4": "Vissāsameva vāti vissāsaṃ katvā gaṇhatoti yojanā.",
  "tika-vin11t0:1402_0": "846. Etthāti imasmiṃ sikkhāpade.",
  "tika-vin11t0:1403_0": "Cīvaracchindanakathāvaṇṇanā.",
  "tika-vin11t0:1404_0": "847.",
  "tika-vin11t0:1404_1": "Viññāpetvāti vatthavāyāpanaṃ sandhāya yācitvā.",
  "tika-vin11t0:1404_2": "Chabbidhaṃ suttanti padabhājane “khomaṃ kappāsikaṃ koseyyaṃ kambalaṃ sāṇaṃ bhaṅga”nti āgataṃ chappakāraṃ suttaṃ.",
  "tika-vin11t0:1404_3": "Kambalanti eḷakalomasuttaṃ.",
  "tika-vin11t0:1404_4": "Sānulomāni chappakārasuttāni heṭṭhā cīvaravinicchaye vuttānusārena veditabbāni.",
  "tika-vin11t0:1404_5": "Cīvaratthaṃ vatthaṃ “cīvara”nti vuttaṃ.",
  "tika-vin11t0:1404_6": "Tantavāyehīti kappiyākappiyehi pesakārehi.",
  "tika-vin11t0:1404_7": "Potthakesu “vāyāpetuṃ na vaṭṭatī”ti pāṭho dissati,",
  "tika-vin11t0:1404_8": "“sace”ti iminā ayujjamānattā so apāṭho.",
  "tika-vin11t0:1404_9": "“Vāyāpeti na vaṭṭatī”ti pāṭho yujjatīti sace vāyāpetīti yojanā,",
  "tika-vin11t0:1404_10": "attano atthāya yadi vāyāpeyyāti attho.",
  "tika-vin11t0:1405_0": "848.",
  "tika-vin11t0:1405_1": "Tathā akappiyo.",
  "tika-vin11t0:1405_2": "Kīdisoti āha “aññātakādiko”ti.",
  "tika-vin11t0:1405_3": "Aññātakādikoti aññātako ādi yassa so aññātakādiko. Ādi-",
  "tika-vin11t0:1405_4": "saddena appavārito gahito.",
  "tika-vin11t0:1405_5": "Yo bhikkhu tantavāyassa aññātako,",
  "tika-vin11t0:1405_6": "tena appavārito ca,",
  "tika-vin11t0:1405_7": "tassa aññātakādiko bhikkhunā viññatto so tantavāyo akappiyoti attho.",
  "tika-vin11t0:1406_0": "849.",
  "tika-vin11t0:1406_1": "Akappiyenāti viññāpitena.",
  "tika-vin11t0:1406_2": "Vāyāpentassāti ettha “payoge payoge dukkaṭaṃ,",
  "tika-vin11t0:1406_3": "paṭilābhenā”ti seso.",
  "tika-vin11t0:1406_4": "Yathāha “vāyāpeti,",
  "tika-vin11t0:1406_5": "payoge payoge dukkaṭaṃ.",
  "tika-vin11t0:1406_6": "Paṭilābhena nissaggiya”nti.",
  "tika-vin11t0:1407_0": "850.",
  "tika-vin11t0:1407_1": "Kittake vīte nissaggiyaṃ hotīti āha “vidatthimatte”tiādi.",
  "tika-vin11t0:1407_2": "Hatthamatteti ratanamatte.",
  "tika-vin11t0:1407_3": "Padabhājane “paṭilābhena nissaggiya”nti vuttaṃ,",
  "tika-vin11t0:1407_4": "idha “vīte nissaggiya”nti kasmā āhāti?",
  "tika-vin11t0:1407_5": "Aṭṭhakathāyaṃ vuttattā.",
  "tika-vin11t0:1407_6": "Tatthāpi tathā kasmā vuttanti?",
  "tika-vin11t0:1407_7": "Tadanantaraṃ attano santakattā vītavītaṭṭhānaṃ paṭiladdhameva hoti,",
  "tika-vin11t0:1407_8": "padabhājanepi iminā adhippāyena paṭilābhena nissaggiyaṃ vuttaṃ,",
  "tika-vin11t0:1407_9": "tasmā yāva cīvaraṃ vaḍḍhati,",
  "tika-vin11t0:1407_10": "tāva iminā pamāṇena āpattiyo vaḍḍhanti.",
  "tika-vin11t0:1407_11": "Phalakepi cāti ettha phalakaṃ nāma turivītaṭṭhānaṃ,",
  "tika-vin11t0:1407_12": "yattha saṃharitvā ṭhapenti.",
  "tika-vin11t0:1407_13": "Phalake phalakepi ca nissaggiyaṃ vuttanti yojanā.",
  "tika-vin11t0:1408_0": "851.",
  "tika-vin11t0:1408_1": "Tenevāti viññattatantavāyeneva.",
  "tika-vin11t0:1408_2": "Kappiyaṃ suttanti aviññattiyā laddhasuttaṃ.",
  "tika-vin11t0:1408_3": "Kappiyena tantavāyena akappiyasuttaṃ vāyāpentassa tatheva dukkaṭanti yojanā.",
  "tika-vin11t0:1409_0": "852.",
  "tika-vin11t0:1409_1": "Ekantarikato vā kappiyākappiyeheva suttehi vīte dukkaṭanti yojanā,",
  "tika-vin11t0:1409_2": "antarantarā akappiyasuttānaṃ pasāraṇena,",
  "tika-vin11t0:1409_3": "vāyanena ca dukkaṭaṃ hotīti attho.",
  "tika-vin11t0:1409_4": "Dīghato vā tiriyato vā kappiyākappiyeheva suttehi vīte dukkaṭanti yojanā,",
  "tika-vin11t0:1409_5": "dīghato kappiyasuttaṃ pasāretvā tiriyaṃ akappiyasuttena vīte dukkaṭaṃ hotīti attho.",
  "tika-vin11t0:1409_6": "Vāggahaṇena vuttavipariyāyatopi yojetabbaṃ.",
  "tika-vin11t0:1409_7": "Dīghato akappiyasuttaṃ pasāretvā tiriyato kappiyasuttena vīteti ayamettha vipariyāyo.",
  "tika-vin11t0:1409_8": "Vīteti ettha “phalake phalake”ti anuvattetabbaṃ.",
  "tika-vin11t0:1410_0": "853.",
  "tika-vin11t0:1410_1": "Kappiyākappiyehi tantavāyehi kappiyākappiyasuttaṃ missetvā kate vīte phalake phalake tassa bhikkhussa dukkaṭanti yojanā.",
  "tika-vin11t0:1410_2": "Veti nipātamattaṃ,",
  "tika-vin11t0:1410_3": "atha vā ve tasmiṃ kate vīteti attho.",
  "tika-vin11t0:1411_0": "854- 5.",
  "tika-vin11t0:1411_1": "Te kappiyākappiyatantavāyā paricchedaṃ dassetvā vāreneva akappiyasuttaṃ sace vinantīti yojanā.",
  "tika-vin11t0:1411_2": "Akappiyena tantavāyena vīte.",
  "tika-vin11t0:1411_3": "Chandānurakkhanatthaṃ “vite”ti vuttaṃ.",
  "tika-vin11t0:1411_4": "Pamāṇasminti vikappanupagapacchimappamāṇasmiṃ.",
  "tika-vin11t0:1411_5": "Tadūneti tato vikappanupagapacchimappamāṇato ūne.",
  "tika-vin11t0:1411_6": "Itarenāti kappiyatantavāyena.",
  "tika-vin11t0:1411_7": "Ubhayatthāti pamāṇasmiṃ,",
  "tika-vin11t0:1411_8": "tadūne ca dukkaṭaṃ evāti yojanā.",
  "tika-vin11t0:1412_0": "856.",
  "tika-vin11t0:1412_1": "Sace kappiyākappiyatantavāyā dvepi vemaṃ ubhayakoṭiyā gahetvā ekatova vinanti vāti yojanā.",
  "tika-vin11t0:1412_2": "Tiriyaṃ suttaṃ pavesetvā yena ākoṭento ghanabhāvaṃ sampādenti,",
  "tika-vin11t0:1412_3": "taṃ vemaṃ vuccati.",
  "tika-vin11t0:1413_0": "857.",
  "tika-vin11t0:1413_1": "Sabbattha bhedeti kappiyākappiyasuttatantavāyehi kate pamāṇatadūnaekantarikadīghatiriyappakāre sabbattha vārabhede.",
  "tika-vin11t0:1413_2": "Āpattibhedoti akappiyasuttehi āyāmavitthārato akappiyatantavāyena vītappadese pamāṇayutte pācittiyaṃ,",
  "tika-vin11t0:1413_3": "itaratra dukkaṭanti bhedo.",
  "tika-vin11t0:1414_0": "858. Kappiyo tantavāyo nāma ñātako vā pavārito vā kappiyamūlena payojito vā.",
  "tika-vin11t0:1415_0": "859.",
  "tika-vin11t0:1415_1": "“Anāpatti cīvaraṃ sibbetuṃ, āyoge,",
  "tika-vin11t0:1415_2": "kāyabandhane,",
  "tika-vin11t0:1415_3": "aṃsabaddhake,",
  "tika-vin11t0:1415_4": "pattatthavikāya,",
  "tika-vin11t0:1415_5": "parissāvane,",
  "tika-vin11t0:1415_6": "ñātakānaṃ,",
  "tika-vin11t0:1415_7": "pavāritānaṃ,",
  "tika-vin11t0:1415_8": "aññassatthāya,",
  "tika-vin11t0:1415_9": "attano dhanenā”tiādikaṃ anāpattivāraṃ dassetumāha “anāpattī”tiādi.",
  "tika-vin11t0:1415_10": "Idha niddiṭṭhova lakkhaṇena aniddiṭṭhampi veditabbaṃ.",
  "tika-vin11t0:1415_11": "Ettha cīvaraṃ sibbetuṃ suttaṃ viññāpentassa anāpattīti yojanā.",
  "tika-vin11t0:1415_12": "Dhanaṃ nāma taṇḍulādi kappiyavatthu.",
  "tika-vin11t0:1415_13": "“Parissāvane”tiādīsu nimittatthe bhummaṃ,",
  "tika-vin11t0:1415_14": "parissāvanādinimittaṃ suttañca tantavāye ca viññāpentassa anāpattīti vuttaṃ hoti.",
  "tika-vin11t0:1416_0": "Suttaviññattikathāvaṇṇanā.",
  "tika-vin11t0:1417_0": "860.",
  "tika-vin11t0:1417_1": "Appavāritaññātīnanti appavāritānaṃ aññātīnaṃ,",
  "tika-vin11t0:1417_2": "“kīdisena te bhante cīvarena attho,",
  "tika-vin11t0:1417_3": "kīdisaṃ te cīvaraṃ vāyāpemī”ti padabhājane vuttanayena appavāritānaṃ aññātīnanti attho.",
  "tika-vin11t0:1417_4": "Sameccāti upagantvā.",
  "tika-vin11t0:1417_5": "Vikappanti visiṭṭhaṃ kappaṃ adhikavidhānaṃ.",
  "tika-vin11t0:1417_6": "Āpajjatīti karoti,",
  "tika-vin11t0:1417_7": "“idaṃ kho āvuso cīvaraṃ maṃ uddissa viyyati,",
  "tika-vin11t0:1417_8": "āyatañca karotha,",
  "tika-vin11t0:1417_9": "vitthatañca appitañca suvītañca suppavāyitañca suvilekhitañca suvitacchitañca karothā”tiādinā nayena",
  "tika-vin11t0:1417_10": "dāyakānaṃ adhippāyato adhikataraāyatādikaraṇatthaṃ vidhānaṃ karotīti vuttaṃ hoti.",
  "tika-vin11t0:1418_0": "Tattha āyatanti dīghaṃ.",
  "tika-vin11t0:1418_1": "Vitthatanti puthulaṃ.",
  "tika-vin11t0:1418_2": "Appitanti ghanaṃ.",
  "tika-vin11t0:1418_3": "Suvītanti suṭṭhu vītaṃ sabbaṭṭhānesu samaṃ katvā vītaṃ.",
  "tika-vin11t0:1418_4": "Suppavāyitanti suṭṭhu pavāyitaṃ sabbaṭṭhāne samaṃ katvā tante pasāritaṃ.",
  "tika-vin11t0:1418_5": "Suvilekhitanti lekhaniyā suṭṭhu vilikhitaṃ.",
  "tika-vin11t0:1418_6": "Suvitacchitanti kocchena suṭṭhu vitacchitaṃ,",
  "tika-vin11t0:1418_7": "suviniddhotanti attho.",
  "tika-vin11t0:1419_0": "861.",
  "tika-vin11t0:1419_1": "Suttavaḍḍhanappakāraṃ dassetumāha “dīghāyatappitatthāyā”ti.",
  "tika-vin11t0:1419_2": "Tena ca padabhājane “tassa vacanena āyataṃ vā vitthataṃ vā appitaṃ vā karoti,",
  "tika-vin11t0:1419_3": "payoge dukkaṭaṃ,",
  "tika-vin11t0:1419_4": "paṭilābhena nissaggiyaṃ hotī”ti etaṃ āyatādittayameva vuttaṃ.",
  "tika-vin11t0:1419_5": "Suttavaḍḍhanake kateti ettha anantaraṃ vattabbena “payoge dukkaṭaṃ paṭilābhenā”ti pāṭhasesena saha yojanā kātabbā,",
  "tika-vin11t0:1419_6": "dāyakehi tulayitvā dinnappamāṇato suttaṃ vaḍḍhituṃ tena katena sabbenāpi payogena bhikkhuno dukkaṭañca",
  "tika-vin11t0:1419_7": "paṭilābhena nissaggiyapācittiyañca hotīti attho.",
  "tika-vin11t0:1420_0": "862.",
  "tika-vin11t0:1420_1": "Ñātakādīnaṃ tantavāyesu cīvare vikappaṃ āpajjantassa anāpattiṃ viniddiseti yojanā.",
  "tika-vin11t0:1420_2": "Attano dhanenāti ettha “payojitesū”ti seso,",
  "tika-vin11t0:1420_3": "tantavāyesūti etassa visesanaṃ.",
  "tika-vin11t0:1420_4": "Attano dhanena payojitesu tantavāyesu cīvare vikappaṃ āpajjantassa anāpattiṃ viniddiseti yojanā,",
  "tika-vin11t0:1420_5": "attano santakaṃ kappiyavatthuṃ gahetvā vinantesu vikappaṃ āpajjantassāti attho.",
  "tika-vin11t0:1420_6": "Aññassatthāya vinantesu vikappaṃ āpajjantassāti saha pāṭhasesena yojanā daṭṭhabbā.",
  "tika-vin11t0:1421_0": "863. Mahagghaṃ kattukāmino tantavāyehi appagghaṃ vāyāpentassa anāpattiṃ viniddiseti yojanā.",
  "tika-vin11t0:1422_0": "Pesakārakathāvaṇṇanā.",
  "tika-vin11t0:1423_0": "864.",
  "tika-vin11t0:1423_1": "Vassaṃvutthe bhikkhū uddissāti purimikāya vassūpagate bhikkhū uddisitvā.",
  "tika-vin11t0:1423_2": "Pavāraṇāya pubbeva yaṃ cīvaraṃ dīyatīti sambandho.",
  "tika-vin11t0:1423_3": "Idaṃ vuttaṃ hoti –",
  "tika-vin11t0:1423_4": "“dasāhānāgataṃ kattikatemāsikapuṇṇama”nti pāḷiyaṃ vuttaṃ mahāpavāraṇāuposathadivasassa puretarameva pubbakattikamāsassa",
  "tika-vin11t0:1423_5": "juṇhapakkhapañcamiyaṃ yaṃ cīvaraṃ “accekacīvaraṃ nāma senāya vā gantukāmo hotī”tiādinā padabhājanāgatesu",
  "tika-vin11t0:1423_6": "gamikagilānagabbhiniabhinavuppannasaddhādīsu aññatarena dūtaṃ pesetvā vā attanā vā āgantvā “vassāvāsikaṃ",
  "tika-vin11t0:1423_7": "dammī”ti vatvā diyyatīti.",
  "tika-vin11t0:1423_8": "Taṃ hotaccekacīvaranti taṃ accāyikacīvaraṃ nāma hoti.",
  "tika-vin11t0:1424_0": "865.",
  "tika-vin11t0:1424_1": "Pure pavāraṇāyevāti mahāpavāraṇāya puretarameva pañcamito paṭṭhāya yasmiṃ kismiñci divase.",
  "tika-vin11t0:1424_2": "Bhājetvā yadi gayhatīti ettha “yenā”ti ca na kātabboti ettha “tenā”ti ca karoti ceti ettha “so vassaccheda”nti ca sāmatthiyā labbhati.",
  "tika-vin11t0:1424_3": "Bhājetvā yadi yena gayhati,",
  "tika-vin11t0:1424_4": "tena vassacchedo na kātabbo.",
  "tika-vin11t0:1424_5": "So vassacchedaṃ karoti ce,",
  "tika-vin11t0:1424_6": "taṃ bhājetvā gahitacīvaraṃ saṅghikaṃ hotīti yojanā,",
  "tika-vin11t0:1424_7": "chinnavassena taṃ cīvaraṃ saṅghasseva dātabbanti vuttaṃ hoti.",
  "tika-vin11t0:1425_0": "866.",
  "tika-vin11t0:1425_1": "“Antosamayamevā”ti idaṃ “adhiṭṭhetī”tiādīhi padehi paccekaṃ yojetabbaṃ.",
  "tika-vin11t0:1425_2": "Padabhājane “cīvarakālasamayo nāma anatthate kathine vassānassa pacchimo māso,",
  "tika-vin11t0:1425_3": "atthate kathine pañcamāsā”ti vuttasamayabbhantareyeva taṃ accekacīvaraṃ.",
  "tika-vin11t0:1426_0": "867.",
  "tika-vin11t0:1426_1": "Kathine tu anatthateti yasmiṃ kathinaṃ anatthataṃ,",
  "tika-vin11t0:1426_2": "tasmiṃ vihāreti vuttaṃ hoti. Tu-",
  "tika-vin11t0:1426_3": "saddo visesatthajotako.",
  "tika-vin11t0:1426_4": "Anadhiṭṭhāya avikappetvā pariharīyati ettha accekacīvaranti parihāro, māso,",
  "tika-vin11t0:1426_5": "eko ca so māso cāti ekamāso,",
  "tika-vin11t0:1426_6": "pubbakattikamāsassa pāṭipadadivasato paṭṭhāya yāva aparakattikamāsassa puṇṇamī,",
  "tika-vin11t0:1426_7": "ayaṃ cīvarakālasamayoti vutto māso.",
  "tika-vin11t0:1426_8": "Dasannaṃ ahānaṃ samāhāro dasāhaṃ,",
  "tika-vin11t0:1426_9": "taṃ paramaṃ adhikaṃ etassāti dasāhaparamo, māso.",
  "tika-vin11t0:1426_10": "“Dasāhānāgataṃ kattikatemāsikapuṇṇama”nti pāḷiyaṃ vuttapubbakattikapuṇṇamipariyantadasāhādhikoti attho.",
  "tika-vin11t0:1426_11": "Kathine anatthate tu dasāhaparamo ekamāsova tassa accāyikavatthassa parihāro matoti yojanā.",
  "tika-vin11t0:1427_0": "868.",
  "tika-vin11t0:1427_1": "Atthate kathineti kathinatthatavihāreti vuttaṃ hoti.",
  "tika-vin11t0:1427_2": "Tassa accāyikavatthassāti sambandho.",
  "tika-vin11t0:1427_3": "Dasāhaparamā pañca māsāti sambandho.",
  "tika-vin11t0:1427_4": "Anatthatakathine vihāre yathāvuttacīvarakālasamayasaṅkhātavassānāvasānamāso ca kathinuddhāradivasasaṅkhātapacchimakattikakāḷapakkhapāṭipadato",
  "tika-vin11t0:1427_5": "yāva phaggunamāsapuṇṇamī,",
  "tika-vin11t0:1427_6": "tāva hemantā cattāro māsā cāti pañca māsā.",
  "tika-vin11t0:1427_7": "Pakāsitāti “anatthate kathine vassānassa pacchimo māso,",
  "tika-vin11t0:1427_8": "atthate kathine pañca māsā”ti dīpitā.",
  "tika-vin11t0:1427_9": "Dasāhaparamāti vuttatthoyeva.",
  "tika-vin11t0:1427_10": "Atthate kathine dasāhaparamā pañca māsā tassa accāyikavatthassa parihāro kāloti munindena pakāsitāti yojanā.",
  "tika-vin11t0:1428_0": "Ayamubhayattha vuttā dasāhaparamatā aṭṭhakathāyaṃ “anatthate kathine ekādasadivasādhiko māso,",
  "tika-vin11t0:1428_1": "atthate kathine ekādasadivasādhikā pañca māsā”ti vuttapāṭhena yathā na virujjhati,",
  "tika-vin11t0:1428_2": "tathā vicāretvā gahetabbā.",
  "tika-vin11t0:1428_3": "Evañhi pāṭhe sati na virujjhati –",
  "tika-vin11t0:1429_0": "“Tassaccāyikavatthassa, kathine tu anatthate;",
  "tika-vin11t0:1430_0": "Parihārekamāsekā-dasāhaparamo mato.",
  "tika-vin11t0:1431_0": "Atthate kathine tassa, pañca māsā pakāsitā;",
  "tika-vin11t0:1432_0": "Parihāro dinenekā-dasāhaparamā panā”ti.",
  "tika-vin11t0:1433_0": "869.",
  "tika-vin11t0:1433_1": "Paṭhamena kathinenāti yojanā.",
  "tika-vin11t0:1433_2": "“Akriyaṃ acitta”nti padacchedo.",
  "tika-vin11t0:1433_3": "Akriyanti antosamaye adhiṭṭhānādiakaraṇaṃ.",
  "tika-vin11t0:1434_0": "Accekacīvarakathāvaṇṇanā.",
  "tika-vin11t0:1435_0": "870- 1.",
  "tika-vin11t0:1435_1": "Bhikkhūti sāsaṅkasammate sappaṭibhaye āraññakasenāsane vasantaṃ bhikkhumāha.",
  "tika-vin11t0:1435_2": "Yathāha “yāni kho pana tāni āraññakāni senāsanāni sāsaṅkasammatāni sappaṭibhayāni,",
  "tika-vin11t0:1435_3": "tathārūpesu bhikkhu senāsanesu viharanto”ti.",
  "tika-vin11t0:1435_4": "Pubbakattikapuṇṇamaṃ vasitvāti sambandho.",
  "tika-vin11t0:1435_5": "Pubbakattikapuṇṇamā nāma assayujamāsassa juṇhapakkhapannarasī,",
  "tika-vin11t0:1435_6": "ettha pana sahacariyanayena tadupalakkhitā purimikā tayo vassānamāsā vuccanti.",
  "tika-vin11t0:1435_7": "Puṇṇamanti ettha vāsakiriyāya accantasaṃyoge upayogavacanaṃ.",
  "tika-vin11t0:1435_8": "Purimikāya vassaṃ upagantvā acchinnavasso hutvā tayo māse vasitvāti attho.",
  "tika-vin11t0:1435_9": "Yathāha aṭṭhakathāyaṃ “yasmā pana yo vassaṃ upagantvā yāva paṭhamakattikapuṇṇamaṃ vasatī”ti.",
  "tika-vin11t0:1436_0": "“Cīvara”nti tiṇṇaṃ cīvarānaṃ aññataraṃ vuccati.",
  "tika-vin11t0:1436_1": "Gāme ṭhapetvāti sambandho,",
  "tika-vin11t0:1436_2": "ettha “kattikapuṇṇama”nti ca “ākaṅkhamāno”ti ca seso,",
  "tika-vin11t0:1436_3": "aparakattikamāse kattikacorabhayena cīvaraṃ paṭisāmetukāmo bhikkhu āraññakasenāsanassa sāmantā gocaragāme nikkhipitvāti attho.",
  "tika-vin11t0:1436_4": "Yathāha “upavassaṃ kho pana kattikapuṇṇamaṃ…pe…",
  "tika-vin11t0:1436_5": "ākaṅkhamāno tiṇṇaṃ cīvarānaṃ aññataraṃ cīvaraṃ antaraghare nikkhipeyyā”ti.",
  "tika-vin11t0:1437_0": "“Samantā gocaragāme”ti idaṃ “antaraghare nikkhipeyyāti samantā gocaragāme nikkhipeyyā”ti padabhājane vuttattā vuttaṃ.",
  "tika-vin11t0:1437_1": "“Aparakattikamāse”ti ca “kattikapuṇṇamanti kattikacātumāsinī vuccatī”ti padabhājaniyavasena vuttaṃ.",
  "tika-vin11t0:1437_2": "Idhāpi hi “kattikapuṇṇama”nti aparakattikajuṇhapakkhapannarasiyā vuccamānāyāpi sahacariyanayena taṃsahacarito catuttho māso vutto.",
  "tika-vin11t0:1438_0": "Ettāvatā purimikāya vassaṃ upagantvā mahāpavāraṇāya pavāretvā vuttalakkhaṇe āraññakasenāsane vasantassa",
  "tika-vin11t0:1438_1": "āraññakassa bhikkhuno pacchimakattikamāse kattikacorabhaye sati tiṇṇaṃ cīvarānaṃ aññataraṃ gocaragāme",
  "tika-vin11t0:1438_2": "ṭhapetvā āraññakaṅgaṃ pūrayato cīvarena vippavāso tasmiṃ māse na hotīti anuññātabhāvo dīpito.",
  "tika-vin11t0:1438_3": "Tadeva pakāsetuṃ nikkhepopāyasandassanamukhena vakkhati “kattikeyeva māsasmiṃ…pe…",
  "tika-vin11t0:1438_4": "vaṭṭatī”ti.",
  "tika-vin11t0:1439_0": "Idāni asmiṃyeva māse tato aññattha tassa bhikkhuno kenaci karaṇīyena gacchato gāme ṭhapitena tena cīvarena",
  "tika-vin11t0:1439_1": "vippavasato niddosabhāvaṃ anujānantena bhagavatā “siyā ca tassa bhikkhuno…pe…",
  "tika-vin11t0:1439_2": "tena cīvarena vippavasitabba”nti vuttamatthaṃ dassetumāha “paccaye…pe…",
  "tika-vin11t0:1439_3": "sammuti”nti.",
  "tika-vin11t0:1439_4": "Paccaye sati tādiseti “siyā paccayo,",
  "tika-vin11t0:1439_5": "siyā karaṇīya”nti vacanato tādise kicce satīti attho.",
  "tika-vin11t0:1439_6": "Chārattaparamanti cha rattiyo paramā yassa vāsakammassa taṃ chārattaparamaṃ,",
  "tika-vin11t0:1439_7": "kiriyāvisesanaṃ,",
  "tika-vin11t0:1439_8": "chārattaparamaṃ vāsakammaṃ kātabbanti attho.",
  "tika-vin11t0:1439_9": "Tena vinā vasitabbanti gāme nikkhittena tena cīvarena vinā tamhā āvāsā aññattha vasitabbaṃ.",
  "tika-vin11t0:1439_10": "Tadeva pākaṭaṃ kātuṃ vakkhati “aññattheva vasantassa,",
  "tika-vin11t0:1439_11": "chārattaparamaṃ mata”nti.",
  "tika-vin11t0:1440_0": "Tatoti chārattato.",
  "tika-vin11t0:1440_1": "Uttari vasatoti sattamaṃ aruṇaṃ uṭṭhāpetvā vasantassāti attho.",
  "tika-vin11t0:1440_2": "Yathāha “tato ce uttari vippavaseyyāti sattame aruṇuggamane nissaggiya”nti.",
  "tika-vin11t0:1440_3": "Dosoti nissaggiyapācittiyaṃ.",
  "tika-vin11t0:1440_4": "“Vinā saṅghassa sammuti”nti iminā kiṃ vuttaṃ hoti?",
  "tika-vin11t0:1440_5": "Udositasikkhāpade anupaññattiṃ katvā kosambiyaṃ gilānabhikkhuno “anujānāmi bhikkhave gilānassa bhikkhuno",
  "tika-vin11t0:1440_6": "ticīvarena avippavāsasammutiṃ dātu”nti anuññātattā gilānassa bhikkhuno saṅghena ñattidutiyāya kammavācāya",
  "tika-vin11t0:1440_7": "purimameva yā avippavāsasammuti dinnā,",
  "tika-vin11t0:1440_8": "taṃ vināti vuttaṃ hoti.",
  "tika-vin11t0:1440_9": "Tena laddhasammutikena yāva rogo vūpasammati,",
  "tika-vin11t0:1440_10": "tāva cirampi tena cīvarena vinā vasituṃ vaṭṭatīti adhippāyo.",
  "tika-vin11t0:1440_11": "Yathāha aṭṭhakathāyaṃ “aññatra bhikkhusammutiyāti yā udositasikkhāpade kosambakasammuti anuññātā,",
  "tika-vin11t0:1440_12": "tassā sammutiyā aññatra.",
  "tika-vin11t0:1440_13": "Sace sā laddhā hoti,",
  "tika-vin11t0:1440_14": "chārattātirekampi vippavasituṃ vaṭṭatī”ti.",
  "tika-vin11t0:1441_0": "872- 3.",
  "tika-vin11t0:1441_1": "Cīvaranikkhepaṃ dassetumāha “kattikeyeva…pe…",
  "tika-vin11t0:1441_2": "pakāsito”ti.",
  "tika-vin11t0:1441_3": "Kattikeyeva māsasminti catunnaṃ vassānānaṃ māsānaṃ pacchime kattikamāseyeva idamekaṅgaṃ.",
  "tika-vin11t0:1441_4": "Paṭhamāya pavāritoti dutiyamaṅgaṃ,",
  "tika-vin11t0:1441_5": "idha paṭhamāya vassūpanāyikāya vassaṃ upagantvā pavāritoti yojanā,",
  "tika-vin11t0:1441_6": "mahāpavāraṇāya pavāritoti vuttaṃ hoti.",
  "tika-vin11t0:1441_7": "Yathāha aṭṭhakathāyaṃ “purimikāya upagantvā mahāpavāraṇāya pavārito hotī”ti.",
  "tika-vin11t0:1441_8": "Pacchimena pamāṇena yutteti tatiyamaṅgaṃ.",
  "tika-vin11t0:1441_9": "Senāsaneti etassa visesanaṃ.",
  "tika-vin11t0:1441_10": "Iha āraññakasenāsanassa pacchimappamāṇaṃ nāma pākārena vā vatiyā vā parikhāya vā parikkhittassa gāmassa",
  "tika-vin11t0:1441_11": "indakhīlasaṅkhātagāmadvārakoṭṭhakummārato vā aparikkhittassa gāmassa parikkhepārahaṭṭhānasaṅkhāte pariyantagehassa",
  "tika-vin11t0:1441_12": "upacāre ṭhitassa thāmamajjhimassa purisassa balappamāṇena vissaṭṭhaleḍḍupātadvayato vā paṭṭhāya parikkhittassa",
  "tika-vin11t0:1441_13": "vihārassa saparikkhepaṃ vā aparikkhittassa vihārassa yassaṃ disāyaṃ gāmo hoti,",
  "tika-vin11t0:1441_14": "tattha gāmapariyantasenāsanaṃ vā cetiyaṃ vā bodhiṃ vā avadhiṃ katvā vihāragamanīyena pakatimaggena vidatthigambhīraṃ",
  "tika-vin11t0:1441_15": "āropitena ācariyadhanunā pamitapañcadhanusatapamāṇadūranti saṅkhepato gahetabbaṃ.",
  "tika-vin11t0:1442_0": "Sāsaṅkasammateti catutthamaṅgaṃ,",
  "tika-vin11t0:1442_1": "“iha sappaṭibhaye”ti seso.",
  "tika-vin11t0:1442_2": "“Sāsaṅkasammatāni sappaṭibhayānī”ti hi pāḷi.",
  "tika-vin11t0:1442_3": "Idaṃ dvayampi “senāsane”ti etassa visesanaṃ.",
  "tika-vin11t0:1442_4": "Ārāmaārāmūpacāresu corānaṃ nisinnasayitaṭṭhitabhuttapītaṭṭhānādīnaṃ dissamānatāya āsaṅkāsahite tattheva",
  "tika-vin11t0:1442_5": "ārāmādīsu pahaṭamāritaviluttamanussānaṃ dissamānatāya visesena sahabhayatāya sappaṭibhaye āraññake senāsaneti attho.",
  "tika-vin11t0:1442_6": "Vasanto bhikkhu.",
  "tika-vin11t0:1442_7": "Vasantovāti ettha evakāro aṭṭhānappayutto.",
  "tika-vin11t0:1442_8": "Tasmā tato ānetvā caturaṅgasamāyoge evāti yojetabbo.",
  "tika-vin11t0:1442_9": "Caturaṅgasamāyoge evāti yathāvuttānaṃ catunnaṃ aṅgānaṃ samāyoge sannipāte sati eva.",
  "tika-vin11t0:1442_10": "Ettha evakārena tassa aṅgassa abhāve alabbhamānataṃ dīpeti.",
  "tika-vin11t0:1442_11": "Pakāsitoti “tatrāyaṃ aṅgasampattī”tiādikāya aṭṭhakathāya vutto.",
  "tika-vin11t0:1443_0": "874.",
  "tika-vin11t0:1443_1": "Taṃ cīvaraṃ.",
  "tika-vin11t0:1443_2": "Māsamekanti vassānassa pacchimamāsasaṅkhātaṃ ekaṃ māsaṃ.",
  "tika-vin11t0:1443_3": "Yo gāmo sace purimabaddhāya avippavāsasīmāya anto hoti,",
  "tika-vin11t0:1443_4": "tattha māsato atirekampi ṭhapetuṃ vaṭṭatīti vajirabuddhittherena vuttaṃ.",
  "tika-vin11t0:1444_0": "875.",
  "tika-vin11t0:1444_1": "Aññatthevāti yassa āraññakasenāsanassa gocaragāme cīvaraṃ nikkhittaṃ,",
  "tika-vin11t0:1444_2": "tato āraññakasenāsanato bahi eva.",
  "tika-vin11t0:1444_3": "Ayaṃ adhippāyoti “yaṃ gāma”ntiādikāya diyaḍḍhagāthāya paṭipāditatthadvayasaṅkhāto adhippāyo.",
  "tika-vin11t0:1444_4": "Assāti sāsaṅkasikkhāpadassa.",
  "tika-vin11t0:1444_5": "Evaṃ iminā sikkhāpadena “cīvarena vinā kattikamāse araññe vaseyyā”ti anuññātattā “chārattaparamaṃ tena",
  "tika-vin11t0:1444_6": "bhikkhunā tena cīvarena vippavasitabba”nti iminā gocaragāme taṃ ṭhapetvā tasmiṃ āraññakāvāse vasitvā",
  "tika-vin11t0:1444_7": "kenaci karaṇīyena tato āvāsato gantvā bahi vasato divasaparicchedassa viññāyamānattāyevāha “paṭicchanno",
  "tika-vin11t0:1444_8": "pakāsito”ti.",
  "tika-vin11t0:1445_0": "876.",
  "tika-vin11t0:1445_1": "“Sace gocaragāmato puratthimāya disāya senāsanaṃ,",
  "tika-vin11t0:1445_2": "ayañca pacchimaṃ disaṃ gato hotī”tiādinā aṭṭhakathāyaṃ kathitaniyāmena vinicchayaṃ dassetumāha “senāsanamathāgantvā”tiādi.",
  "tika-vin11t0:1445_3": "Senāsananti attanā nivutthaṃ āraññakasenāsanaṃ.",
  "tika-vin11t0:1445_4": "Āgantvāti bahi gataṭṭhānato āgantvā.",
  "tika-vin11t0:1445_5": "Gocaragāme cīvaraṃ nikkhipitvā tato puratthimāya disāya āraññakasenāsane viharato vihārā nikkhamma tato",
  "tika-vin11t0:1445_6": "gocaragāmato pacchimadisāya dūraṭṭhānaṃ gatassa āgataṭṭhānato taṃ senāsanaṃ āgantvā vidūrattā sattamaṃ",
  "tika-vin11t0:1445_7": "aruṇaṃ uṭṭhāpetuṃ asakkontassa bhikkhuno kiṃ vihitanti ayamettha yojanā.",
  "tika-vin11t0:1446_0": "877.",
  "tika-vin11t0:1446_1": "Gāmasīmampi vāgantvāti yattha cīvaraṃ nikkhittaṃ,",
  "tika-vin11t0:1446_2": "taṃ gāmasīmampi purāruṇāyeva āgantvā.",
  "tika-vin11t0:1446_3": "Yattha katthacīti sabhādevālayadvārakoṭṭhakādīsu yattha katthaci kappiyaṭṭhāne.",
  "tika-vin11t0:1446_4": "“Yattha katthacī”ti sāmaññena vuttattā tassā gāmasīmāya anto āraññakaṅgārakkhanārahaṃ dūraṭṭhānaṃ laddhaṃ ce,",
  "tika-vin11t0:1446_5": "aṅgabhedaṃ akatvā tattha aruṇaṃ uṭṭhāpetabbaṃ.",
  "tika-vin11t0:1446_6": "Dhutaṅge vijjamānepi āpattiṃ anāpajjituṃ antogāmepi aruṇaṃ uṭṭhāpetvā cīvarapavattiyeva ñātabbā.",
  "tika-vin11t0:1446_7": "Yathāha aṭṭhakathāyaṃ “gāmasīmampi okkamitvā sabhāyaṃ vā yattha katthaci vā vasitvā cīvarappavattiṃ ñatvā pakkamituṃ vaṭṭatī”ti.",
  "tika-vin11t0:1447_0": "878.",
  "tika-vin11t0:1447_1": "Evañcāpi asakkontoti aṅgabhedaṃ akatvā,",
  "tika-vin11t0:1447_2": "katvā vā antogāmasīmāya aruṇaṃ uṭṭhāpetumpi gantuṃ asakkonto.",
  "tika-vin11t0:1447_3": "Ñatvāti attano cīvarassa ṭhapitaṭṭhānaṃ sallakkhetvā.",
  "tika-vin11t0:1447_4": "Tatthevāti ettha “ṭhito”ti labbhati.",
  "tika-vin11t0:1447_5": "Khippanti sīghaṃ,",
  "tika-vin11t0:1447_6": "purāruṇāti vuttaṃ hoti.",
  "tika-vin11t0:1447_7": "Atireke ṭhāneti yojanā,",
  "tika-vin11t0:1447_8": "yathāha aṭṭhakathāyaṃ “atirekacīvaraṭṭhāne ṭhassatī”ti,",
  "tika-vin11t0:1447_9": "“atirekacīvaraṭṭhāne tiṭṭhatī”ti cintetvāti attho.",
  "tika-vin11t0:1448_0": "879. Vissajjetīti sattamaaruṇuṭṭhānato puretarameva aññassa deti. Uparipi evameva vattabbaṃ.",
  "tika-vin11t0:1449_0": "880.",
  "tika-vin11t0:1449_1": "Sāsaṅkasammate evaṃnāmake sikkhāpade samuṭṭhānādayo sabbe tena dutiyena kathinena samā iti munindena matā anumatā anuññātāti yojanā.",
  "tika-vin11t0:1450_0": "Sāsaṅkakathāvaṇṇanā.",
  "tika-vin11t0:1451_0": "881.",
  "tika-vin11t0:1451_1": "Jānanti “saṅghassa demā”ti vacanena pariṇāmitabhāvaṃ yena kenaci ākārena jānanto.",
  "tika-vin11t0:1451_2": "Yathāha padabhājane “sāmaṃ vā jānātī”tiādi.",
  "tika-vin11t0:1451_3": "Pariṇatanti ettha padabhājane “pariṇataṃ nāma ‘dassāma karissāmā’ti vācā bhinnā hotī”ti vuttaniyāmena saṅghassa pariṇatanti attho.",
  "tika-vin11t0:1451_4": "Lābhanti labhitabbaṃ cīvarādi yaṃ kiñci.",
  "tika-vin11t0:1451_5": "Yathāha “lābho nāma cīvarapiṇḍapātasenāsanagilānapaccayabhesajjaparikkhārā,",
  "tika-vin11t0:1451_6": "antamaso cuṇṇapiṇḍopi dantakaṭṭhampi dasikasuttampī”ti.",
  "tika-vin11t0:1451_7": "Attano pariṇāmeyyāti “bahū āvuso saṅghassa dāyakā,",
  "tika-vin11t0:1451_8": "bahū saṅghassa bhattā,",
  "tika-vin11t0:1451_9": "mayaṃ tumhe nissāya tumhe sampassantā idha viharāma.",
  "tika-vin11t0:1451_10": "Tumhe ce amhākaṃ na dassatha,",
  "tika-vin11t0:1451_11": "atha ko carahi amhākaṃ dassati.",
  "tika-vin11t0:1451_12": "Dethāvuso amhākaṃ imāni cīvarānī”ti pāḷiyā āgatanayena attano pariṇāmeyyāti vuttaṃ hoti.",
  "tika-vin11t0:1451_13": "Tassa nissaggiyanti ettha “payoge dukkaṭaṃ,",
  "tika-vin11t0:1451_14": "paṭilābhenā”ti seso.",
  "tika-vin11t0:1451_15": "Nissaggiyanti idaṃ pariṇate pariṇatasaññiṃ sandhāya vuttaṃ.",
  "tika-vin11t0:1451_16": "Vematikassa pana dukkaṭaṃ hoti.",
  "tika-vin11t0:1451_17": "Yathāha “pariṇate vematiko attano pariṇāmeti,",
  "tika-vin11t0:1451_18": "āpatti dukkaṭassā”ti.",
  "tika-vin11t0:1451_19": "Apariṇatasaññino anāpatti.",
  "tika-vin11t0:1451_20": "Yathāha “pariṇate apariṇatasaññī attano pariṇāmeti,",
  "tika-vin11t0:1451_21": "anāpattī”ti.",
  "tika-vin11t0:1452_0": "882.",
  "tika-vin11t0:1452_1": "“Aññassa dehī”ti sace pariṇāmetīti tathā saṅghassa pariṇatabhāvaṃ jānanto “aññassa dehī”ti yadi pariṇāmeti.",
  "tika-vin11t0:1452_2": "Suddhikaṃ pācittiyanti nissajjitabbavatthurahitaṃ kevalaṃ pācittiyamattanti attho.",
  "tika-vin11t0:1452_3": "Suddhacittenāti savāsanānavasesakilesappahānena parisuddhacittena bhagavatā.",
  "tika-vin11t0:1452_4": "Pācittiyamudīritanti pācittiyesu aṭṭhamassa sahadhammikavaggassa avasāne “yo pana bhikkhu jānaṃ saṅghikaṃ lābhaṃ pariṇataṃ puggalassa pariṇāmeyya,",
  "tika-vin11t0:1452_5": "pācittiya”nti desitaṃ.",
  "tika-vin11t0:1453_0": "883.",
  "tika-vin11t0:1453_1": "Ekaṃ cīvaranti saṅghassa pariṇatacīvarato ekaṃ cīvaraṃ.",
  "tika-vin11t0:1453_2": "Cīvaraṃ vāti ettha vā-",
  "tika-vin11t0:1453_3": "saddo paccayantaravikappattho.",
  "tika-vin11t0:1453_4": "Vā panāti ettha vā-",
  "tika-vin11t0:1453_5": "saddo atthavikappattho.",
  "tika-vin11t0:1453_6": "Ekaṃ cīvaraṃ vā aññaṃ vā paccayaṃ parassa,",
  "tika-vin11t0:1453_7": "ekaṃ pana attano vā pariṇāmeyya ceti yojanā.",
  "tika-vin11t0:1453_8": "Saddhinti ekato,",
  "tika-vin11t0:1453_9": "ekakkhaṇeti vuttaṃ hoti.",
  "tika-vin11t0:1453_10": "Dve pācittiyo saddhiṃ siyunti yojanā,",
  "tika-vin11t0:1453_11": "aññassa pariṇāmanena suddhapācittiyañca attano pariṇāmanena nissaggiyapācittiyañcāti dve pācittiyo ekakkhaṇe hontīti attho.",
  "tika-vin11t0:1454_0": "884.",
  "tika-vin11t0:1454_1": "Pariṇāmetvā ṭhapite vinicchayaṃ dassetvā pariccajitvā dinne vinicchayaṃ dassetumāha “saṅghassā”tiādi.",
  "tika-vin11t0:1454_2": "“Parājayo”ti idaṃ pādappahonakaṃ vatthuṃ sandhāya vuttaṃ.",
  "tika-vin11t0:1454_3": "Yathāvatthuvasena pana dukkaṭathullaccayāpi vattabbā.",
  "tika-vin11t0:1455_0": "885.",
  "tika-vin11t0:1455_1": "Aññassa cetiyassa poṇaṃ pariṇataṃ aññassa cetiyassa vā saṅghassa vā puggalassa vāpi pana pariṇāmeyyāti yojanā.",
  "tika-vin11t0:1455_2": "Saṅghassa puggalassāti padadvayepi evameva yojetabbaṃ.",
  "tika-vin11t0:1455_3": "Yathāha “saṅghassa pariṇataṃ aññasaṅghassa vā cetiyassa vā puggalassa vā pariṇāmeti,",
  "tika-vin11t0:1455_4": "āpatti dukkaṭassā”tiādi.",
  "tika-vin11t0:1455_5": "Aññassa puggalassa poṇaṃ aññassa puggalassa pariṇāmeyyāti.",
  "tika-vin11t0:1456_0": "886. Imassa sabbasattavisayataṃ dassetumāha “yo panā”tiādi.",
  "tika-vin11t0:1457_0": "887.",
  "tika-vin11t0:1457_1": "Idaṃ pariṇatasikkhāpadaṃ.",
  "tika-vin11t0:1457_2": "Tisamuṭṭhānanti kāyacittavācācittakāyavācācittasaṅkhātehi tīhi sacittakasamuṭṭhānehi samuṭṭhānato tisamuṭṭhānaṃ.",
  "tika-vin11t0:1457_3": "Pariṇāmanapaccayā āpajjitabbato kriyaṃ.",
  "tika-vin11t0:1457_4": "Saṅghādīnaṃ pariṇatantisaññāya abhāvena vimuccanato saññāvimokkhaṃ.",
  "tika-vin11t0:1457_5": "Kāyaviññattivacīviññattīhi pariṇāmetabbato kāyakammaṃ vacīkammaṃ.",
  "tika-vin11t0:1458_0": "Pariṇatakathāvaṇṇanā.",
  "tika-vin11t0:1459_0": "Pattavaggo tatiyo.",
  "tika-vin11t0:1460_0": "888.",
  "tika-vin11t0:1460_1": "Ye imaṃ vinicchayaṃ taranti,",
  "tika-vin11t0:1460_2": "te paññattimahāsamuddaṃ tarantīti yojanā.",
  "tika-vin11t0:1460_3": "Paññattisaṅkhātaṃ vinayapiṭakameva mahāsamuddo viyāti paññattimahāsamuddo, taṃ.",
  "tika-vin11t0:1460_4": "Evaṃ samudāyaṃ dassetvā tadavayave dassetumāha “nekā”tiādi.",
  "tika-vin11t0:1460_5": "Nekāni nānappakārāni vattāni senāsanavattādīni khandhakāgatāni uggā uttuṅgā taraṅgamālā mahāvīciparamparā yassāti viggaho,",
  "tika-vin11t0:1460_6": "nānappakārakhandhakavattasaṅkhātamahātaraṅgaparamparāya sajjitanti attho.",
  "tika-vin11t0:1460_7": "Sīlaṃ pātimokkhasaṃvarādikameva anto velāvalayo yassa so sīlanto, taṃ,",
  "tika-vin11t0:1460_8": "pātimokkhasaṃvarasīlādicatupārisuddhisīlameva paṭipādetabbatāya antaṃ velāvalayabhūtanti attho.",
  "tika-vin11t0:1460_9": "Āpattiyo sattāpattikkhandhā,",
  "tika-vin11t0:1460_10": "sīlācāradiṭṭhiājīvavipattiyo ca gāhakā makarādayo yassāti viggaho,",
  "tika-vin11t0:1460_11": "sīlācārājīvadiṭṭhisampattisaṅkhātamudusattanāsakaāpattivipattisaṅkhā-",
  "tika-vin11t0:1460_12": "tamātaṅgamakarādicaṇḍasattavantanti attho.",
  "tika-vin11t0:1460_13": "Evaṃ ayaṃ gāthā samudāyāvayavānaṃ sabbesameva rūpakālaṅkārena viracitāti daṭṭhabbā.",
  "tika-vin11t0:1461_0": "Iti vinayatthasārasandīpaniyā",
  "tika-vin11t0:1462_0": "Vinayavinicchayavaṇṇanāya",
  "tika-vin11t0:1463_0": "Nissaggiyakathāvaṇṇanā niṭṭhitā.",
  "tika-vin11t0:1464_0": "Pācittiyakathāvaṇṇanā",
  "tika-vin11t0:1465_0": "889.",
  "tika-vin11t0:1465_1": "Evaṃ nātivitthārasaṅkhepato nissaggiyavinicchayaṃ dassetvā idāni tadanantaraṃ niddiṭṭhassa pācittiyakaṇḍassa",
  "tika-vin11t0:1465_2": "vinicchayaṃ dassetuṃ “sampajānamusāvāde”tiādi āraddhaṃ.",
  "tika-vin11t0:1465_3": "Sampajānamusāvādeti attano vacanassa musābhāvaṃ ñatvā,",
  "tika-vin11t0:1465_4": "adiṭṭhaṃ “diṭṭha”ntiādinā nayena musāvāde sampajānantassa musābhaṇanetipi attho gahetabbo.",
  "tika-vin11t0:1465_5": "Yathāha aṭṭhakathāyaṃ “jānitvā jānantassa ca musābhaṇane”ti.",
  "tika-vin11t0:1465_6": "“Musāvāde”ti hi nimittatthe bhummaṃ,",
  "tika-vin11t0:1465_7": "musāvādanimittanti attho.",
  "tika-vin11t0:1466_0": "Davā bhaṇantassāti yojanā.",
  "tika-vin11t0:1466_1": "Anupaparikkhitvā vegena diṭṭhampi “adiṭṭhaṃ me”ti vadantassāti attho.",
  "tika-vin11t0:1466_2": "Yathāha “davā bhaṇati nāma sahasā bhaṇatī”ti padabhājanīaṭṭhakathāyaṃ “sahasā bhaṇatīti avīmaṃsitvā anupadhāretvā",
  "tika-vin11t0:1466_3": "vegena diṭṭhampi ‘adiṭṭhaṃ me’ti bhaṇatī”ti.",
  "tika-vin11t0:1466_4": "Ravā bhaṇantassāti “cīvara”nti vattukāmassa “cīra”nti vacanaṃ viya mandattā momūhattā “aññaṃ bhaṇissāmī”ti aññaṃ bhaṇantassa.",
  "tika-vin11t0:1466_5": "Yathāha “ravā bhaṇati nāma ‘aññaṃ bhaṇissāmī’ti aññaṃ bhaṇatī”ti.",
  "tika-vin11t0:1467_0": "890.",
  "tika-vin11t0:1467_1": "Aññatthāti catutthapārājikādīsu.",
  "tika-vin11t0:1467_2": "Attanā aladdhaṃ uttarimanussadhammaṃ “laddhaṃ mayā”ti musā yassa bhaṇati,",
  "tika-vin11t0:1467_3": "tena taṅkhaṇameva sutvā tadatthe ñāte pārājikassa,",
  "tika-vin11t0:1467_4": "aññāte kālantarena ñāte ca pariyāyavacane ca ñāte thullaccayassa,",
  "tika-vin11t0:1467_5": "pariyāyavacane aviññāte dukkaṭassa,",
  "tika-vin11t0:1467_6": "duṭṭhadosasikkhāpade pārājikaṃ anāpannassa “āpanno”ti musābhaṇane saṅghādisesassa,",
  "tika-vin11t0:1467_7": "omasavādasikkhāpade dubbhāsitassa ca vuttattā āha “musāvādassa kāraṇā pañca āpattiyo”ti.",
  "tika-vin11t0:1467_8": "Imāya pācittiyā saddhiṃ cha āpattikkhandhā honti.",
  "tika-vin11t0:1468_0": "Sampajānamusāvādakathāvaṇṇanā.",
  "tika-vin11t0:1469_0": "891- 3.",
  "tika-vin11t0:1469_1": "Vuttesu jātiādīsu dasasu akkosavatthūsūti yojanā,",
  "tika-vin11t0:1469_2": "padabhājane vuttesu jātināmagottakammasippaābādhaliṅgakilesaāpattiakkosānaṃ vasena dasasu akkosavatthūsūti attho.",
  "tika-vin11t0:1469_3": "Tesu kilesaṃ vinā sabbete hīnukkaṭṭhavasena dvippakārā honti.",
  "tika-vin11t0:1469_4": "Yathāha padabhājane “jāti nāma dve jātiyo hīnā ca jāti ukkaṭṭhā ca jātī”tiādi.",
  "tika-vin11t0:1470_0": "Tattha caṇḍālādijāti hīnā,",
  "tika-vin11t0:1470_1": "khattiyabrāhmaṇajātiyo ukkaṭṭhā.",
  "tika-vin11t0:1470_2": "Nāmesu avakaṇṇakajavakaṇṇakādināmāni dāsanāmattā hīnāni,",
  "tika-vin11t0:1470_3": "buddharakkhitādināmāni ukkaṭṭhāni.",
  "tika-vin11t0:1470_4": "Kosiyādigottaṃ hīnaṃ,",
  "tika-vin11t0:1470_5": "gotamādigottaṃ ukkaṭṭhaṃ.",
  "tika-vin11t0:1470_6": "Kammesu vaḍḍhakimaṇikārādikammāni hīnāni,",
  "tika-vin11t0:1470_7": "kasivāṇijjāgorakkhakammāni ukkaṭṭhāni.",
  "tika-vin11t0:1470_8": "Sippesu naḷakārakumbhakārādisippaṃ hīnaṃ,",
  "tika-vin11t0:1470_9": "muddāgaṇanādisippaṃ ukkaṭṭhaṃ.",
  "tika-vin11t0:1470_10": "Ābādhesu sabbepi ābādhā hīnā,",
  "tika-vin11t0:1470_11": "apica madhumeho pīḷājanakattābhāvā ukkaṭṭho.",
  "tika-vin11t0:1470_12": "Liṅgesu atidīghatādayo hīnā,",
  "tika-vin11t0:1470_13": "nātidīghatādayo ukkaṭṭhā.",
  "tika-vin11t0:1470_14": "Sabbepi kilesā hīnā.",
  "tika-vin11t0:1470_15": "Sabbāpattiyopi hīnā,",
  "tika-vin11t0:1470_16": "apica sotāpattisamāpatti ukkaṭṭhā.",
  "tika-vin11t0:1470_17": "Akkosesu “oṭṭhosi meṇḍosi goṇosī”tiādiko hīno,",
  "tika-vin11t0:1470_18": "“paṇḍitosi byattosī”tiādiko ukkaṭṭho.",
  "tika-vin11t0:1471_0": "Aññatraññāpadesenāti pariyāyakathanena vinā.",
  "tika-vin11t0:1471_1": "Omasantassāti vacanapatodena ovijjhantassa.",
  "tika-vin11t0:1471_2": "Sambuddhena pakāsitāti “caṇḍālosi venosi nesādosi rathakārosi pukkusosī’ti bhaṇati,",
  "tika-vin11t0:1471_3": "āpatti vācāya vācāya pācittiyassā”ti sāmaṃ sabbadhammāvabodhato “sambuddho”ti paññātena bhagavatā desitā.",
  "tika-vin11t0:1472_0": "894.",
  "tika-vin11t0:1472_1": "Tehevāti jātiādīhi akkosavatthūheva.",
  "tika-vin11t0:1472_2": "Aññāpadesena bhūtena vā…pe…",
  "tika-vin11t0:1472_3": "āpannameva vā anupasampannaṃ akkosantassa dukkaṭaṃ sambuddhena pakāsitanti sambandho.",
  "tika-vin11t0:1472_4": "Idha bhūtābhūtapadāni tehīti apekkhitvā bahuvacanantāni yojetabbāni.",
  "tika-vin11t0:1472_5": "Etena “santi idhekacce”tiādidutiyavāratthaṃ dassentena dukkaṭasādhanatthena tadekakāriyaṃ tatiyaṃ yenūnavārañca",
  "tika-vin11t0:1472_6": "catutthaṃ na mayantiādivārañca saṅgahitanti daṭṭhabbaṃ.",
  "tika-vin11t0:1472_7": "Yathāha aṭṭhakathāyaṃ “santi idhekacce’ti vāre pana pariharitvā vuttabhāvena dukkaṭaṃ.",
  "tika-vin11t0:1472_8": "Eseva nayo ‘yenūna…pe…",
  "tika-vin11t0:1472_9": "na maya’nti vāresupī”ti.",
  "tika-vin11t0:1473_0": "Pāḷimuttapadehipīti etthāpi tatheva “bhūtena vā”tiādīni padāni sambandhitabbāni. “Corosi,",
  "tika-vin11t0:1473_1": "gaṇṭhibhedakosī”tiādi pāḷimuttapadaṃ nāma.",
  "tika-vin11t0:1473_2": "Sabbatthāti sabbesu catūsu vāresu,",
  "tika-vin11t0:1473_3": "pāḷimuttapadesu ca.",
  "tika-vin11t0:1473_4": "Vuttañhi “anupasampanne pana catūsupi vāresu dukkaṭameva. ‘Corosi,",
  "tika-vin11t0:1473_5": "gaṇṭhibhedakosī’tiādivacanehi pana upasampannepi anupasampannepi sabbavāresu dukkaṭamevā”ti.",
  "tika-vin11t0:1473_6": "“Anupasampanna”nti iminā “imasmiñca sikkhāpade ṭhapetvā bhikkhuṃ bhikkhuniādayo sabbe sattā anupasampannaṭṭhāne",
  "tika-vin11t0:1473_7": "ṭhitā”ti aṭṭhakathāyaṃ vuttā anupasampannā saṅgahitā.",
  "tika-vin11t0:1473_8": "Tenevetthāpi vakkhati “paviṭṭhānupasampannaṭṭhāne idha ca bhikkhunī”ti.",
  "tika-vin11t0:1474_0": "895.",
  "tika-vin11t0:1474_1": "Davakamyatāti ettha “paṭisaṅkhā yoniso”tiādīsu viya ya- kāralopo.",
  "tika-vin11t0:1474_2": "Sabbatthāti sabbesu vuttapācittiyavatthūsu ca dukkaṭavatthūsu cāti sabbattheva.",
  "tika-vin11t0:1474_3": "Dubbhāsitamudīritanti “caṇḍālosi…pe…",
  "tika-vin11t0:1474_4": "pukkusosī’ti bhaṇati,",
  "tika-vin11t0:1474_5": "āpatti vācāya vācāya dubbhāsitassā”ti vuttanti attho.",
  "tika-vin11t0:1474_6": "Parammukhā pana pācittiyavatthūhi ca dukkaṭavatthūhi ca akkosane dukkaṭameva.",
  "tika-vin11t0:1474_7": "Tathā davakamyatāya parammukhā vadantassāpi dubbhāsitamevāti ācariyā vadanti.",
  "tika-vin11t0:1475_0": "896- 7.",
  "tika-vin11t0:1475_1": "Atthaṃ purakkhatvā vadato bhikkhussa anāpattīti yojanā.",
  "tika-vin11t0:1475_2": "Dhammo nāma “caṇḍālosī”tiādipāḷiyeva.",
  "tika-vin11t0:1475_3": "Yathāha aṭṭhakathāyaṃ “pāḷiṃ vācento dhammapurekkhāro”ti.",
  "tika-vin11t0:1475_4": "Anusāsanī nāma “idānipi caṇḍālosi,",
  "tika-vin11t0:1475_5": "mā pāpadhammaṃ akāsi,",
  "tika-vin11t0:1475_6": "mā tamo tamaparāyano ahosī”tiādinā nayena aṭṭhakathāyaṃ vuttasarūpāyeva anusāsanīpurekkhatāya ṭhatvā",
  "tika-vin11t0:1475_7": "vadantassa cittassa lahuparivattitabhāvato antarā kodhe uppannepi anāpatti.",
  "tika-vin11t0:1476_0": "Etthāti imasmiṃ omasavādasikkhāpade.",
  "tika-vin11t0:1476_1": "Paṭighasampayuttacitteneva āpajjitabbattā mānasikadukkhavedanāva hoti.",
  "tika-vin11t0:1477_0": "Omasavādakathāvaṇṇanā.",
  "tika-vin11t0:1478_0": "898.",
  "tika-vin11t0:1478_1": "Duvidhākārato bhikkhupesuññe āpatti siyāti yojanā.",
  "tika-vin11t0:1478_2": "Pisatīti pisuṇā, vācā,",
  "tika-vin11t0:1478_3": "samagge satte avayavabhūte vagge bhinne karotīti attho.",
  "tika-vin11t0:1478_4": "Pisuṇā eva pesuññaṃ,",
  "tika-vin11t0:1478_5": "tāya vācāya samannāgato puggalo sahacariyanayena pisuṇo,",
  "tika-vin11t0:1478_6": "tassa kammaṃ pesuññaṃ,",
  "tika-vin11t0:1478_7": "bhikkhūnaṃ pesuññaṃ bhikkhupesuññaṃ,",
  "tika-vin11t0:1478_8": "tasmiṃ bhikkhupesuññe.",
  "tika-vin11t0:1478_9": "Padabhājane “upasampanno upasampannassa sutvā upasampannassa pesuññaṃ upasaṃharati ‘itthannāmo taṃ ‘caṇḍālo…pe…",
  "tika-vin11t0:1478_10": "pukkuso’ti bhaṇatī’ti āpatti…pe…",
  "tika-vin11t0:1478_11": "pācittiyassā”ti vuttattā sayaṃ upasampanno hutvā upasampannassa jātiādīsu dasasu akkosavatthūsu aññatarena",
  "tika-vin11t0:1478_12": "aññaṃ upasampannaṃ parammukhā akkosantassa sutvā tassa santikaṃ gantvā vakkhamānasarūpesu attano piyakāmatābhedādhippāyasaṅkhātesu",
  "tika-vin11t0:1478_13": "dvīsu kāraṇesu aññatarakāraṇaṃ paṭicca “asuko tuyhaṃ evaṃ vadatī”ti pesuññaṃ harati,",
  "tika-vin11t0:1478_14": "tassa pesuññakathananimittaṃ pācittiyaṃ hotīti attho.",
  "tika-vin11t0:1479_0": "Duvidhākāratoti ettha ākāra-",
  "tika-vin11t0:1479_1": "saddo kāraṇapariyāyo.",
  "tika-vin11t0:1479_2": "Yathāha aṭṭhakathāyaṃ “dvīhākārehīti dvīhi kāraṇehī”ti.",
  "tika-vin11t0:1479_3": "Ettha kāraṇaṃ nāma adhippāyaviseso.",
  "tika-vin11t0:1479_4": "Taṃ kāraṇaṃ adhippāyamukhena dassetumāha “attano”tiādi.",
  "tika-vin11t0:1479_5": "Attano piyakāmassāti attano piyabhāvakāmassa pesuññaṃ bhaṇantassa,",
  "tika-vin11t0:1479_6": "attano piyabhāvaṃ kāmayantassāti attho,",
  "tika-vin11t0:1479_7": "tādisena adhippāyenāti vuttaṃ hoti.",
  "tika-vin11t0:1479_8": "Yathāha aṭṭhakathāyaṃ “evaṃ ahaṃ etassa piyo bhavissāmī”ti attano piyabhāvaṃ patthayamānassā”ti.",
  "tika-vin11t0:1479_9": "Parabhedatthinopi vāti akkosakassa ca attano pesuññavacanaṃ suṇantassa cāti ubhinnaṃ bhedaṃ icchantassāti attho,",
  "tika-vin11t0:1479_10": "bhedādhippāyenāti vuttaṃ hoti.",
  "tika-vin11t0:1479_11": "Yathāha aṭṭhakathāyaṃ “parassa parena bhedaṃ icchantassā”ti.",
  "tika-vin11t0:1480_0": "899.",
  "tika-vin11t0:1480_1": "Pariyāyanayena akkosantassa vacanassa…pe…",
  "tika-vin11t0:1480_2": "dukkaṭanti yojanā,",
  "tika-vin11t0:1480_3": "pariyāyaakkosavacanaṃ sutvā parassa santikaṃ gantvā vadantassa bhikkhuno dukkaṭaṃ hotīti attho.",
  "tika-vin11t0:1480_4": "Yathāha “itthannāmo santi idhekacce caṇḍālā…pe… bhaṇati,",
  "tika-vin11t0:1480_5": "na so aññaṃ bhaṇati,",
  "tika-vin11t0:1480_6": "taṃyeva bhaṇatīti āpatti vācāya vācāya dukkaṭassā”tiādi.",
  "tika-vin11t0:1480_7": "Pāḷimuttanayena akkosantassa vacanassa…pe…",
  "tika-vin11t0:1480_8": "dukkaṭanti yojanā.",
  "tika-vin11t0:1480_9": "Ettha “corosi,",
  "tika-vin11t0:1480_10": "gaṇṭhibhedakosī”tiādinā dassito pāḷimuttanayo nāma.",
  "tika-vin11t0:1481_0": "900.",
  "tika-vin11t0:1481_1": "Anupasampannassa akkosaṃ upasampannaṃ haratopi ca tathā dukkaṭanti yojanā. Ca-",
  "tika-vin11t0:1481_2": "saddena upasampannassa akkosaṃ anupasampannaṃ haratopi ca,",
  "tika-vin11t0:1481_3": "anupasampannassa akkosaṃ anupasampannaṃ haratopi ca tathā dukkaṭanti vikappadvayañca samuccinoti.",
  "tika-vin11t0:1481_4": "“Idhāpi bhikkhuniṃ ādiṃ katvā sabbe anupasampannā nāmā”ti aṭṭhakathāvacanato “bhikkhunī”ti upalakkhaṇaṃ.",
  "tika-vin11t0:1482_0": "901.",
  "tika-vin11t0:1482_1": "Na ceva piyakāmassāti piyabhāvaṃ akāmayantassa ca.",
  "tika-vin11t0:1482_2": "Na bhedatthinopi cāti bhedaṃ anicchantassa ca.",
  "tika-vin11t0:1482_3": "Pāpānaṃ garahatthāyāti ettha “kevala”nti seso.",
  "tika-vin11t0:1482_4": "Yathāha aṭṭhakathāyaṃ “ekaṃ akkosantaṃ,",
  "tika-vin11t0:1482_5": "ekañca khamantaṃ disvā ‘aho nillajjo,",
  "tika-vin11t0:1482_6": "īdisampi nāma āyasmantaṃ puna vattabbaṃ maññissatī’ti evaṃ kevalaṃ pāpagarahitāya bhaṇantassa anāpattī”ti.",
  "tika-vin11t0:1483_0": "Pesuññakathāvaṇṇanā.",
  "tika-vin11t0:1484_0": "903.",
  "tika-vin11t0:1484_1": "Aññenāti sāmaṇerādinā.",
  "tika-vin11t0:1484_2": "“Yañca padaṃ yañca anupadaṃ yañca anvakkharaṃ yañca anubyañjanaṃ,",
  "tika-vin11t0:1484_3": "sabbametaṃ padaso nāmā”ti padabhājane vuttattā avayave samudāyopacāravasena “piṭakattaya”nti tadekadesapadādi eva vuttoti gahetabbo.",
  "tika-vin11t0:1484_4": "Ettha padādisarūpaṃ aṭṭhakathāya veditabbaṃ.",
  "tika-vin11t0:1484_5": "Vuttañhi tattha “padanti eko gāthāpādo adhippeto.",
  "tika-vin11t0:1484_6": "Anupadanti dutiyo pādo.",
  "tika-vin11t0:1484_7": "Anvakkharanti ekekamakkharaṃ.",
  "tika-vin11t0:1484_8": "Anubyañjananti purimabyañjanena sadisaṃ pacchābyañjana”nti.",
  "tika-vin11t0:1484_9": "Idaṃ gāthāmayadesanaṃ sandhāya vuttaṃ.",
  "tika-vin11t0:1484_10": "“Yaṃ kiñci vā ekamakkharaṃ anvakkharaṃ,",
  "tika-vin11t0:1484_11": "akkharasamūho anubyañjanaṃ,",
  "tika-vin11t0:1484_12": "akkharānubyañjanasamūho padaṃ,",
  "tika-vin11t0:1484_13": "paṭhamapadaṃ padameva,",
  "tika-vin11t0:1484_14": "dutiyaṃ anupadanti evamettha nānākaraṇaṃ veditabba”ntipi vuttaṃ.",
  "tika-vin11t0:1484_15": "Idaṃ cuṇṇiyadesanaṃ sandhāya vuttaṃ.",
  "tika-vin11t0:1485_0": "Dhammanti buddhabhāsitādipāḷidhammaṃ.",
  "tika-vin11t0:1485_1": "Paṭisambhidāyañhi dhammapañcake pāḷipi dhammoti vuttā.",
  "tika-vin11t0:1485_2": "Dhammapañcakaṃ nāma phalanibbattako hetu,",
  "tika-vin11t0:1485_3": "ariyamaggo, bhāsitaṃ,",
  "tika-vin11t0:1485_4": "kusalākusalaṃ ceti ete dhammasaññitāti niddiṭṭhaṃ.",
  "tika-vin11t0:1485_5": "Ettha hi bhāsitanti pāḷi vuttā.",
  "tika-vin11t0:1485_6": "Aṭṭhakathānissitopi ettheva saṅgahaṃ gacchati.",
  "tika-vin11t0:1485_7": "So ca pubbe magadhabhāsāya ṭhito saṅgītittayāruḷho gahetabbo.",
  "tika-vin11t0:1486_0": "“Saha bhaṇantassa pācittiyaṃ siyā”ti iminā “ekato paṭṭhapetvā ekato osāpentī”tiādinā padabhājanāgatanayena",
  "tika-vin11t0:1486_1": "anupasampannena saddhiṃ ārabhitvā ekato uccāraṇavasena padaṃ vā anupadaṃ vā anvakkharaṃ vā anubyañjanaṃ",
  "tika-vin11t0:1486_2": "vā vadato padādigaṇanāvasena pācittiyanti vuttaṃ hoti.",
  "tika-vin11t0:1487_0": "904.",
  "tika-vin11t0:1487_1": "Saṅgītiṃ anāruḷhesu dhammesu rājovādādayo suttantā āpattijanakāyevāti mahāpaccariyādisu vuttāti yojanā.",
  "tika-vin11t0:1487_2": "Rājovādo nāma eko suttanto. Ādi-",
  "tika-vin11t0:1487_3": "saddena tikkhindriyādisuttantā gahitā.",
  "tika-vin11t0:1488_0": "905.",
  "tika-vin11t0:1488_1": "Bhikkhusmimpi bhikkhuniyāpi ca anupasampannasaññino,",
  "tika-vin11t0:1488_2": "vimatissa vā bhikkhussa tathā padasodhamme dukkaṭaṃ hotīti yojanā.",
  "tika-vin11t0:1489_0": "906- 7.",
  "tika-vin11t0:1489_1": "Ekato uddisāpetīti ekato uddesaṃ gaṇhantehi anupasampannehi saddhiṃ uccāraṇavasena uddisāpeti.",
  "tika-vin11t0:1489_2": "Sajjhāyaṃ vā karotīti tathā ekato sajjhāyati.",
  "tika-vin11t0:1490_0": "“Sace ekagāthāya eko pādo na āgacchati,",
  "tika-vin11t0:1490_1": "sesaṃ āgacchati,",
  "tika-vin11t0:1490_2": "ayaṃ yebhuyyena paguṇagantho nāma.",
  "tika-vin11t0:1490_3": "Esa nayo suttepi veditabbotī”ti aṭṭhakathāvacanato paguṇaganthanti ettha “yebhuyyenā”ti seso.",
  "tika-vin11t0:1490_4": "Opātetīti “evaṃ bhaṇāhī”ti ekato bhaṇati.",
  "tika-vin11t0:1490_5": "Uddesanti uddisitabbaṃ.",
  "tika-vin11t0:1490_6": "Tenāti anupasampannena.",
  "tika-vin11t0:1491_0": "908.",
  "tika-vin11t0:1491_1": "Yasmā idaṃ padasodhammasikkhāpadaṃ vācato ca samuṭṭhāti,",
  "tika-vin11t0:1491_2": "vācācittadvayāpi ca samuṭṭhāti,",
  "tika-vin11t0:1491_3": "tasmā idaṃ samuṭṭhānaṃ padasodhammasaññitanti vuttanti yojanā.",
  "tika-vin11t0:1492_0": "Padasodhammakathāvaṇṇanā.",
  "tika-vin11t0:1493_0": "909- 10.",
  "tika-vin11t0:1493_1": "Sabbacchannasabbaparicchanne senāsane tissannaṃ pana rattīnaṃ yo pana bhikkhu rattiyaṃ ṭhapetvā bhikkhuṃ aññena sace nipajjeyya,",
  "tika-vin11t0:1493_2": "tassa pācittiyaṃ siyāti yojanā.",
  "tika-vin11t0:1493_3": "“Yaṃ kiñci paṭicchādanasamatthaṃ idha chadanañca paricchannañca veditabba”nti aṭṭhakathāyaṃ vuttattā",
  "tika-vin11t0:1493_4": "chadanārahaṃ iṭṭhakāsilāsudhātiṇapaṇṇādīnaṃ yena kenaci sabbaso chāditaṃ senāsanaṃ sabbacchannaṃ.",
  "tika-vin11t0:1493_5": "“Bhūmito paṭṭhāya yāva chadanaṃ āhacca pākārena vā aññena vā kenaci antamaso vatthenapi parikkhitta”nti",
  "tika-vin11t0:1493_6": "aṭṭhakathāyaṃ vuttattā yena kenaci parikkhipitvā paṭicchāditasenāsanaṃ sabbaparicchannaṃ.",
  "tika-vin11t0:1493_7": "“Chadanaṃ anāhacca sabbantimena pariyāyena diyaḍḍhahatthubbedhena pākārādinā parikkhittāpi sabbaparicchannāyevā”ti kurundaṭṭhakathāyaṃ vuttaṃ,",
  "tika-vin11t0:1493_8": "taṃ “diyaḍḍhā”tiādinā vakkhati.",
  "tika-vin11t0:1494_0": "Evaṃ sabbacchannasabbaparicchanne ekasmiṃ senāsane yo bhikkhu upasampannato aññena ekena vā anekehi vā",
  "tika-vin11t0:1494_1": "tirattaṃ sahaseyyaṃ kappetvā catuttharattiṃ ādiṃ katvā sabbarattīsu sūriyatthaṅgamato paṭṭhāya sakalarattiyaṃ",
  "tika-vin11t0:1494_2": "paṭhamaṃ vā pacchā vā apubbācarimaṃ vā piṭṭhiṃ pasāretvā sace ekasenāsane seyyaṃ kappeti,",
  "tika-vin11t0:1494_3": "tassa devasikaṃ pācittiyaṃ hotīti idaṃ vidhānaṃ “apicettha ekāvāsādikampi catukkaṃ veditabba”ntiādinā aṭṭhakathāyaṃ vuttaṃ.",
  "tika-vin11t0:1495_0": "“Yebhuyyena paricchanne channe”ti imināpi evameva yojetvā attho veditabbo.",
  "tika-vin11t0:1495_1": "“Yassā pana upari bahutaraṃ ṭhānaṃ channaṃ,",
  "tika-vin11t0:1495_2": "appaṃ acchannaṃ,",
  "tika-vin11t0:1495_3": "samantato ca bahutaraṃ parikkhittaṃ,",
  "tika-vin11t0:1495_4": "appaṃ aparikkhittaṃ,",
  "tika-vin11t0:1495_5": "ayaṃ yebhuyyenachannā yebhuyyenaparicchannā nāmā”ti aṭṭhakathāyaṃ vuttanayena yebhuyyena channaparicchannaṃ veditabbaṃ.",
  "tika-vin11t0:1495_6": "Attho vuttanayoyeva.",
  "tika-vin11t0:1495_7": "“Yebhuyyena paṃsukā”ti etassa aṭṭhakathāyaṃ tīsu dve yebhuyyaṃ nāma,",
  "tika-vin11t0:1495_8": "idha pana padasodhamme “yebhuyyena paguṇaṃ gantha”nti etassa aṭṭhakathāyaṃ “ekagāthāyā”tiādivivaraṇe",
  "tika-vin11t0:1495_9": "viya catūsu tayopi bhāgā yebhuyyaṃ nāmāti veditabbaṃ.",
  "tika-vin11t0:1496_0": "911.",
  "tika-vin11t0:1496_1": "Methunassa pahonakaṃ yaṃ pana vatthu paṭhamapārājikāya niddiṭṭhaṃ antamaso tiracchānagatenapi,",
  "tika-vin11t0:1496_2": "tena paṭhamapārājikavatthunā puggalena saha nipajjitvā āpatti sahaseyyāpatti hotīti yojanā.",
  "tika-vin11t0:1497_0": "912- 3.",
  "tika-vin11t0:1497_1": "“Ubho vā nipajjantī”ti vikappassa paṭhamagāthādvayeneva atthato dassitattā pubbāpariyavasenapi sambhavantaṃ",
  "tika-vin11t0:1497_2": "dassetuṃ “anupasampanne”tiādinā nayena dassitapakkhadvayaṃ nidassetumāha “nipanne”tiādi.",
  "tika-vin11t0:1497_3": "“Uṭṭhahitvā”ti idaṃ vicchāvasena gahetabbaṃ.",
  "tika-vin11t0:1497_4": "Anupasampannagaṇanāyapi vāti bahūsu anupasampannesu tesaṃ gaṇanāya ca.",
  "tika-vin11t0:1497_5": "Anupasampannesu bahūsu tesaṃ gaṇanāya ekassa bhikkhuno bahū āpattiyo hontīti evaṃ dassanena upasampannesu",
  "tika-vin11t0:1497_6": "bahūsu ekasmiṃ anupasampanne sati tesañca tassa payogagaṇanāya āpajjitabbā bahū āpattiyo ca ubhosupi",
  "tika-vin11t0:1497_7": "bahūsu ekekasseva upasampannassa anupasampannagaṇanāya bahū āpattiyo ca hontītipi dassitaṃ hoti.",
  "tika-vin11t0:1498_0": "914.",
  "tika-vin11t0:1498_1": "Ekeneva dvārena vaḷañjitabbato ekūpacāre satagabbhepi senāsane upasampanno ekasmiṃ gabbhe vasanto attanā",
  "tika-vin11t0:1498_2": "sayanagabbhe dvāraṃ pidahitvā vā apidahitvā vā catuttharattiyaṃ sayati ce,",
  "tika-vin11t0:1498_3": "uparimatale,",
  "tika-vin11t0:1498_4": "avasesagabbhesu ca sayantehi anupasampannehi pubbe vuttaāpattiniyamoyevāti dassanatthamāha “sace pidhāyā”tiādi.",
  "tika-vin11t0:1498_5": "Gabbhadvāraṃ uttarapadalopena “gabbha”nti vuttaṃ.",
  "tika-vin11t0:1498_6": "Catutthadivase atthaṅgate sūriye nipajjati,",
  "tika-vin11t0:1498_7": "āpatti siyāti yojanā.",
  "tika-vin11t0:1498_8": "“Anupasampannena sahā”ti pakaraṇato labbhati.",
  "tika-vin11t0:1498_9": "Āpatti pācittiyaṃ.",
  "tika-vin11t0:1499_0": "915.",
  "tika-vin11t0:1499_1": "Diyaḍḍhahatthubbedhenāti vaḍḍhakiratanena diyaḍḍharatanubbedhena.",
  "tika-vin11t0:1499_2": "Pākāro nāma niṭṭhito.",
  "tika-vin11t0:1499_3": "Cayanaṃ nāma vippakatapākārotipi vadanti.",
  "tika-vin11t0:1499_4": "Iminā ca āḷindassa aggahaṇatthaṃ “dasahatthubbedhāpi jagati parikkhepasaṅkhyaṃ na gacchatī”ti aṭṭhakathā pamāṇanti vadanti.",
  "tika-vin11t0:1499_5": "Jagatīti āḷindaṃ. Ādi-",
  "tika-vin11t0:1499_6": "saddena bhittipaṇṇāvaraṇādigahaṇaṃ.",
  "tika-vin11t0:1500_0": "916. Dussakuṭiyanti vatthakuṭiyaṃ.",
  "tika-vin11t0:1501_0": "917.",
  "tika-vin11t0:1501_1": "“Sabbacchannaparicchannādippabhedato yebhuyyādippabhedato”ti ādi-",
  "tika-vin11t0:1501_2": "saddo paccekaṃ yojetabbo.",
  "tika-vin11t0:1501_3": "Paṭhamena ādi-",
  "tika-vin11t0:1501_4": "saddena sabbacchannayebhuyyaparicchannasabbacchannaupaḍḍhaparicchannasabbaparicchannayebhuyyacchanna-",
  "tika-vin11t0:1501_5": "sabbaparicchannaupaḍḍhacchannasaṅkhātāni cattāri senāsanāni gahitāni.",
  "tika-vin11t0:1501_6": "Gāthāya sarūpena vuttasabbacchannasabbaparicchannena saddhiṃ pañca senāsanāni dassitāni honti.",
  "tika-vin11t0:1501_7": "Dutiyena ādi-",
  "tika-vin11t0:1501_8": "saddena yebhuyyacchannayebhuyyaparicchanna yebhuyyacchannaupaḍḍhaparicchanna yebhuyyaparicchannaupaḍḍhacchannasaṅkhātāni tīṇi senāsanāni gahitāni.",
  "tika-vin11t0:1501_9": "Ime aṭṭha vikappā labbhanti.",
  "tika-vin11t0:1501_10": "Kasmā vuttaṃ “satta pācittiyānī”ti?",
  "tika-vin11t0:1501_11": "Mahāaṭṭhakathāya vuttattā.",
  "tika-vin11t0:1501_12": "Yathāha “mahāaṭṭhakathāyaṃ pana ‘sabbacchanne yebhuyyenaparicchanne pācittiyaṃ,",
  "tika-vin11t0:1501_13": "sabbacchanne upaḍḍhaparicchanne pācittiyaṃ,",
  "tika-vin11t0:1501_14": "yebhuyyenacchanne upaḍḍhaparicchanne pācittiyaṃ,",
  "tika-vin11t0:1501_15": "sabbaparicchanne yebhuyyenacchanne pācittiyaṃ,",
  "tika-vin11t0:1501_16": "sabbaparicchanne upaḍḍhacchanne pācittiyaṃ,",
  "tika-vin11t0:1501_17": "yebhuyyenaparicchanne upaḍḍhacchanne pācittiyaṃ,",
  "tika-vin11t0:1501_18": "pāḷiyaṃ vuttapācittiyena saddhiṃ satta pācittiyānī’ti vutta”nti.",
  "tika-vin11t0:1502_0": "Kasmā pana aṭṭhakathāyaṃ “aṭṭha pācittiyānī”ti vatvā “sattā”ti gaṇanaparicchedo katoti?",
  "tika-vin11t0:1502_1": "Nissandehe tāva “seyyā nāma sabbacchannā sabbaparicchannā,",
  "tika-vin11t0:1502_2": "yebhuyyenacchannā yebhuyyenaparicchannā’ti pāḷiyaṃ āgatesu dvīsu vikappesu ekasmiṃ vuttapācittiyaṃ gahetvā",
  "tika-vin11t0:1502_3": "pāḷiyaṃ vuttena pācittiyena ‘sattā’ti vutta”nti parihāro dassito.",
  "tika-vin11t0:1502_4": "Sāratthadīpaniyañca “satta pācittiyānī’ti pāḷiyaṃ vuttapācittiyadvayaṃ sāmaññato ekattena gahetvā vuttaṃ.",
  "tika-vin11t0:1502_5": "Visuṃ pana gayhamāne sabbacchanne sabbaparicchanne pācittiyaṃ,",
  "tika-vin11t0:1502_6": "yebhuyyenacchanne yebhuyyenaparicchanne pācittiyanti aṭṭheva pācittiyāni hontī”ti parihāro vutto.",
  "tika-vin11t0:1503_0": "Sabbayebhuyyaupaḍḍhapadesu channaparicchannapadehi yojitesu nava vikappā sambhavanti,",
  "tika-vin11t0:1503_1": "tesu navame upaḍḍhacchannaupaḍḍhaparicchannavikappe dukkaṭassa dassitattā pārisesato itaresu aṭṭhasu aṭṭha pācittiyāneva sambhavanti.",
  "tika-vin11t0:1503_2": "Aṭṭhakathāyaṃ pana appakaṃ ūnamadhikaṃ vā guṇanūpagaṃ na hotīti katvā “sattā“ti vuttanti gahetabbaṃ.",
  "tika-vin11t0:1503_3": "Etthāti imasmiṃ sikkhāpade.",
  "tika-vin11t0:1504_0": "918.",
  "tika-vin11t0:1504_1": "“Aḍḍhacchanne aḍḍhaparicchanne”ti yojanā.",
  "tika-vin11t0:1504_2": "“Sabbaparicchanne cūḷacchanne”ti yathākkamena yojanā.",
  "tika-vin11t0:1504_3": "Iminā aṭṭhakathāgatesu pañcasu vikappesu tatiyavikappaṃ dassetvā ādi-",
  "tika-vin11t0:1504_4": "saddena sabbacchannādayo sesavikappā gahitā.",
  "tika-vin11t0:1504_5": "Yathāha aṭṭhakathāyaṃ “sabbacchanne cūḷakaparicchanne dukkaṭaṃ,",
  "tika-vin11t0:1504_6": "yebhuyyenacchanne cūḷakaparicchanne dukkaṭaṃ,",
  "tika-vin11t0:1504_7": "sabbaparicchanne cūḷakacchanne dukkaṭaṃ,",
  "tika-vin11t0:1504_8": "yebhuyyenaparicchanne cūḷakacchanne dukkaṭaṃ,",
  "tika-vin11t0:1504_9": "pāḷiyaṃ āgatadukkaṭena saha pañca dukkaṭānīhi vutta”nti.",
  "tika-vin11t0:1504_10": "Pāḷiyaṃ āgatadukkaṭaṃ nāma imissāyeva gāthāya ādimhiyeva vuttadukkaṭaṃ.",
  "tika-vin11t0:1504_11": "Yathāha “upaḍḍhacchanne upaḍḍhaparicchanne āpatti dukkaṭassā”ti.",
  "tika-vin11t0:1505_0": "Cūḷacchannādīni cettha evaṃ veditabbāni –",
  "tika-vin11t0:1505_1": "yassa catūsu bhāgesu eko channo,",
  "tika-vin11t0:1505_2": "sesā acchannā,",
  "tika-vin11t0:1505_3": "idaṃ cūḷakacchannaṃ.",
  "tika-vin11t0:1505_4": "Yassa tīsu bhāgesu dve channā,",
  "tika-vin11t0:1505_5": "eko acchanno,",
  "tika-vin11t0:1505_6": "idaṃ yebhuyyenacchannaṃ.",
  "tika-vin11t0:1505_7": "Yassa dvīsu bhāgesu eko channo,",
  "tika-vin11t0:1505_8": "eko acchanno,",
  "tika-vin11t0:1505_9": "idaṃ upaḍḍhacchannaṃ nāma senāsanaṃ.",
  "tika-vin11t0:1505_10": "Cūḷaparicchannādīni iminā nayena veditabbāni.",
  "tika-vin11t0:1505_11": "Channādīhipīti sahatthe karaṇavacanaṃ. Pi-",
  "tika-vin11t0:1505_12": "saddo samuccayattho.",
  "tika-vin11t0:1505_13": "Sabbacūḷaparicchannachannādīhi catūhipi saha aḍḍhacchannaparicchanne pañcadhā dukkaṭaṃ paridīpitanti yojanā.",
  "tika-vin11t0:1506_0": "920.",
  "tika-vin11t0:1506_1": "Sabbacchannādiketi ettha ādi-",
  "tika-vin11t0:1506_2": "saddena “sabbaparicchanne sabbaacchanne yebhuyyenaacchanne yebhuyyenaaparicchanne”ti pāḷiyaṃ vuttā anāpattivārasesā",
  "tika-vin11t0:1506_3": "ca aṭṭhakathāyaṃ vuttā “upaḍḍhacchanne cūḷakaparicchanne,",
  "tika-vin11t0:1506_4": "upaḍḍhaparicchanne cūḷakacchanne,",
  "tika-vin11t0:1506_5": "cūḷakacchanne cūḷakaparicchanne”ti tayo anāpattivārā ca gahitā.",
  "tika-vin11t0:1507_0": "921.",
  "tika-vin11t0:1507_1": "Nipannepīti ettha pi-",
  "tika-vin11t0:1507_2": "saddena “bhikkhu nipanne anupasampanno nisīdati,",
  "tika-vin11t0:1507_3": "ubho vā nisīdantī”ti pāḷiyaṃ vuttapakārantare samuccinoti.",
  "tika-vin11t0:1508_0": "Sahaseyyakathāvaṇṇanā.",
  "tika-vin11t0:1509_0": "922. Api-",
  "tika-vin11t0:1509_1": "saddena pageva mahattariyāti dasseti.",
  "tika-vin11t0:1509_2": "Sahaseyyaṃ pakappeyyāti yathāvuttalakkhaṇaṃ sabbacchannasabbaparicchannādisenāsanaṃ pavisitvā sūriyatthaṅgamato",
  "tika-vin11t0:1509_3": "paṭṭhāya pubbe vuttappakāreneva piṭṭhippasāraṇalakkhaṇaṃ seyyaṃ kappeyya.",
  "tika-vin11t0:1510_0": "923- 4.",
  "tika-vin11t0:1510_1": "Deviyāti devitthiyā.",
  "tika-vin11t0:1510_2": "Tiracchānagatitthiyāti godhādikāya.",
  "tika-vin11t0:1510_3": "“Methunavatthubhūtāyā”ti iminā methunadhammassa avatthubhūtāya sahaseyyāya dosābhāvaṃ dasseti.",
  "tika-vin11t0:1510_4": "Vatthūnaṃ gaṇanāyāti mātugāmassa gaṇanāya ca tāsañca attano ca payogagaṇanāya ca.",
  "tika-vin11t0:1510_5": "Assāti bhikkhussa.",
  "tika-vin11t0:1510_6": "Mātugāmena tayo divase sahaseyyāya iminā sikkhāpadena āpattiṃ āpajjitvā catutthadivase sahaseyyāya dvīhipi",
  "tika-vin11t0:1510_7": "sikkhāpadehi āpattiṃ āpajjatīti ettha dukkaṭavatthubhūtāya itthiyā tattheva sahaseyyāya iminā sikkhāpadena",
  "tika-vin11t0:1510_8": "dukkaṭaṃ āpajjitvā catutthadivase rattiyaṃ sahaseyyāya iminā sikkhāpadena āpajjitabbadukkaṭena saha purimasikkhāpadena",
  "tika-vin11t0:1510_9": "pācittiyaṃ āpajjatīti veditabbaṃ.",
  "tika-vin11t0:1511_0": "Dutiyasahaseyyakathāvaṇṇanā.",
  "tika-vin11t0:1512_0": "926.",
  "tika-vin11t0:1512_1": "Chappañcavācāhi uddhaṃ itthiyā dhammaṃ bhaṇantassāti sambandho.",
  "tika-vin11t0:1512_2": "Itthiyāti “mātugāmo nāma manussitthī,",
  "tika-vin11t0:1512_3": "na yakkhī, na petī,",
  "tika-vin11t0:1512_4": "na tiracchānagatā,",
  "tika-vin11t0:1512_5": "viññū paṭibalā hoti subhāsitadubbhāsitaṃ duṭṭhullāduṭṭhullaṃ ājānitu”nti pāḷiyaṃ vuttamanussitthiyā.",
  "tika-vin11t0:1512_6": "Bhaṇantassāti vakkhamānalakkhaṇaṃ dhammaṃ chahi padehi uttari bhaṇantassa.",
  "tika-vin11t0:1512_7": "Viññuṃ purisaviggahaṃ vināti “viññū nāma purisaviggaho paṭibalo hoti subhāsitadubbhāsitaṃ duṭṭhullāduṭṭhullaṃ",
  "tika-vin11t0:1512_8": "ājānitu”nti pāḷiyaṃ vuttasavanūpacāragatamanussapurisaṃ vinā.",
  "tika-vin11t0:1512_9": "Dhammanti vakkhamānappakārasarūpaṃ desanādhammaṃ.",
  "tika-vin11t0:1513_0": "927.",
  "tika-vin11t0:1513_1": "Gāthāmayā,",
  "tika-vin11t0:1513_2": "cuṇṇiyaganthamayāti duvidhā desanā,",
  "tika-vin11t0:1513_3": "tattha gāthāmayadesanāya vācā nāma gāthāpādalakkhaṇāti dassetumāha “gāthāpādo”tiādi.",
  "tika-vin11t0:1513_4": "Cuṇṇiyadesanāyaṃ pana vācāparicchedo vibhatyantavasena veditabbo.",
  "tika-vin11t0:1513_5": "Tenāha gaṇṭhipade “eko gāthāpādo’ti idaṃ gāthābandhameva sandhāya vuttaṃ,",
  "tika-vin11t0:1513_6": "aññattha pana vibhattiantapadameva gahetabba”nti.",
  "tika-vin11t0:1513_7": "Padasodhammaṃ niddiṭṭhaṃ dhammanti piṭakattayaṃ.",
  "tika-vin11t0:1513_8": "“Aṭṭhakatha”nti iminā saṅgītittayāruḷhaṃ porāṇaṭṭhakathaṃ gahetabbaṃ.",
  "tika-vin11t0:1513_9": "Teneva gaṇṭhipade vuttaṃ “aṭṭhakathaṃ dhammapadajātakādivatthuñcā”ti.",
  "tika-vin11t0:1513_10": "Imināpi porāṇakaṃ saṅgītiāruḷhameva aṭṭhakathaṃ vuttanti vadanti.",
  "tika-vin11t0:1513_11": "Aṭṭhakathādipāṭhaṃ ṭhapetvā damiḷādibhāsantarena yathāruci kathetuṃ vaṭṭatīti.",
  "tika-vin11t0:1514_0": "928.",
  "tika-vin11t0:1514_1": "Padādīnaṃ vasā channaṃ vācānaṃ upari dhammaṃ desentassāti yojanā.",
  "tika-vin11t0:1514_2": "Desentassāti padasodhamme vuttalakkhaṇapadādisarūpāhi chahi vācāhi uttari dhammaṃ desentassa.",
  "tika-vin11t0:1514_3": "Padādigaṇanāyāti yathāvuttalakkhaṇapadaanupadaanvakkharaanubyañjanagaṇanāya.",
  "tika-vin11t0:1515_0": "929.",
  "tika-vin11t0:1515_1": "Purisaviggahanti manussapurisavesaṃ.",
  "tika-vin11t0:1515_2": "Ettha tiracchānagatā nāma vesanimmānārahā iddhimantā nāgasupaṇṇā.",
  "tika-vin11t0:1516_0": "931. Vadatoti adhikaṃ dhammaṃ bhāsato.",
  "tika-vin11t0:1517_0": "932. Itthirūpanti manussitthivesaṃ. Tiracchānagatitthiyāti vuttasarūpāya tiracchānagatitthiyā.",
  "tika-vin11t0:1518_0": "933.",
  "tika-vin11t0:1518_1": "Sayaṃ uṭṭhāya nisīditvā puna dhammaṃ desentassa anāpatti pakāsitāti sambandho.",
  "tika-vin11t0:1518_2": "Mātugāmassa vā tathāti ettha “tathā”ti iminā vuttappakārassa gahitattā uṭṭhāya nisinnassa mātugāmassa",
  "tika-vin11t0:1518_3": "puna dhammaṃ desentassa anāpatti pakāsitāti vuttaṃ hoti.",
  "tika-vin11t0:1518_4": "“Uṭṭhāyā”tiādinā iriyāpathaparivattanadassanena nānāiriyāpathepi anāpattiṃ dīpeti.",
  "tika-vin11t0:1519_0": "934.",
  "tika-vin11t0:1519_1": "Aññissā puna aññissāti ettha “āgatāgatāyā”ti seso.",
  "tika-vin11t0:1519_2": "Yathāha aṭṭhakathāyaṃ “aññassa mātugāmassāti ekissā desetvā puna āgatāgatāya aññissāpi desetīti evaṃ",
  "tika-vin11t0:1519_3": "ekāsane nisinno mātugāmasatasahassannampi desetīti attho”ti.",
  "tika-vin11t0:1519_4": "Avuttasamuccayatthena ca-",
  "tika-vin11t0:1519_5": "saddena “pañhaṃ puṭṭho kathetī”ti idaṃ samuccinoti.",
  "tika-vin11t0:1519_6": "“Dīghanikāyo kimatthiyo bhante”ti pañhaṃ pucchato mātugāmassa sabbaṃ dīghanikāyaṃ vadatopi anāpatti.",
  "tika-vin11t0:1519_7": "Yathāha aṭṭhakathāyaṃ “pañhaṃ pucchati,",
  "tika-vin11t0:1519_8": "pañhaṃ puṭṭho kathetīti mātugāmo ‘dīghanikāyo nāma bhante kimatthaṃ dīpetī’ti pucchati,",
  "tika-vin11t0:1519_9": "evaṃ pañhaṃ puṭṭho bhikkhu sabbaṃ cepi dīghanikāyaṃ katheti,",
  "tika-vin11t0:1519_10": "anāpattī”ti.",
  "tika-vin11t0:1519_11": "Ettha ca sabbaṃ cepi dīghanikāyaṃ kathetīti yāva na niṭṭhāti,",
  "tika-vin11t0:1519_12": "tāva punadivasepi katheti.",
  "tika-vin11t0:1520_0": "935. Dhammassa desanāya, viññumanussapurisassa asannihitakaraṇena ca āpajjitabbato kriyākriyaṃ.",
  "tika-vin11t0:1521_0": "Dhammadesanākathāvaṇṇanā.",
  "tika-vin11t0:1522_0": "936.",
  "tika-vin11t0:1522_1": "Mahaggataṃ rūpārūpajjhānaṃ.",
  "tika-vin11t0:1522_2": "Paṇītaṃ lokuttaradhammaṃ.",
  "tika-vin11t0:1522_3": "Padhānabhāvaṃ nītanti paṇītaṃ.",
  "tika-vin11t0:1522_4": "Ārocentassāti “paṭhamaṃ jhānaṃ samāpajjāmī”tiādinā nayena catutthapārājike vuttanayena vadantassa.",
  "tika-vin11t0:1522_5": "Parinibbānakāle ca puṭṭhakāle ca bhikkhubhikkhunīnaṃ attanā laddhassa uttarimanussadhammassa ārocetabbattā “ṭhapetvā bhikkhuniṃ bhikkhu”nti vuttaṃ.",
  "tika-vin11t0:1522_6": "“Aññassā”ti seso.",
  "tika-vin11t0:1522_7": "Yathāha aṭṭhakathāyaṃ “upasampannassa bhūtaṃ ārocetīti uttarimanussadhammameva sandhāya vuttaṃ.",
  "tika-vin11t0:1522_8": "Parinibbānakāle,",
  "tika-vin11t0:1522_9": "hi antarā vā atikaḍḍhiyamānena upasampannassa bhūtaṃ ārocetuṃ vaṭṭatī”ti.",
  "tika-vin11t0:1522_10": "Bhūteti ettha “uttarimanussadhamme ārocite”ti vattabbaṃ,",
  "tika-vin11t0:1522_11": "nimittatthe bhummaṃ,",
  "tika-vin11t0:1522_12": "attano santāne imasmiṃ attabhāve siddhauttarimanussadhammassa ārocananimittanti attho.",
  "tika-vin11t0:1523_0": "937.",
  "tika-vin11t0:1523_1": "No ce jānāti so vuttanti yassa āroceti,",
  "tika-vin11t0:1523_2": "so sace sutakkhaṇeyeva vuttanayeneva “esa paṭhamajjhānassa lābhī”tiādinā nayena vuttaṃ no jānāti.",
  "tika-vin11t0:1523_3": "Pariyāyavacaneti “yo te vihāre vasati,",
  "tika-vin11t0:1523_4": "so paṭhamassa jhānassa lābhī”ti evamādipariyāyavacane.",
  "tika-vin11t0:1523_5": "Yassa uttarimanussadhammaṃ āroceti,",
  "tika-vin11t0:1523_6": "so sace sutasamanantaraṃ “esa evaṃ vadatī”ti vuttaṃ no jānāti,",
  "tika-vin11t0:1523_7": "tādisassa ārocentassa bhikkhuno hoti āpatti dukkaṭanti sambandho.",
  "tika-vin11t0:1523_8": "Assa bhūtassa pariyāyavacane ca bhikkhuno āpatti dukkaṭaṃ hotīti yojanā.",
  "tika-vin11t0:1524_0": "938.",
  "tika-vin11t0:1524_1": "Tathārūpe kāraṇe satīti parassa kāraṇabhāvaṃ ñatvāpi paṭipattiyā amoghabhāvadassanasamuttejanasampahaṃsanādikarasaṅkhāte kāraṇe sati.",
  "tika-vin11t0:1524_2": "Sabbassāpīti upasampannānupasampannassa sabbassa.",
  "tika-vin11t0:1524_3": "Sīlādinti sīlasutapariyattiguṇaṃ.",
  "tika-vin11t0:1524_4": "Vadatoti ettha “bhikkhuno”ti pakaraṇato labbhati.",
  "tika-vin11t0:1525_0": "939.",
  "tika-vin11t0:1525_1": "Tadasambhavāti diṭṭhisampannassa ummādādīnaṃ asambhavā.",
  "tika-vin11t0:1525_2": "Yathāha aṭṭhakathāyaṃ “diṭṭhisampannānaṃ ummādassa vā cittakkhepassa vā abhāvāti.",
  "tika-vin11t0:1525_3": "Mahāpaccariyampi hi vicārita”nti.",
  "tika-vin11t0:1525_4": "Ummattakapadassa avacane kāraṇaṃ vadanteneva khittacittādipadānaṃ avacane kāraṇañca upalakkhaṇato dassitamevāti daṭṭhabbaṃ.",
  "tika-vin11t0:1525_5": "Ettha ca maggaphaladiṭṭhiyā samannāgatānaṃ ariyānameva hi ummattakādibhāvo natthi.",
  "tika-vin11t0:1525_6": "Jhānalābhino pana tasmiṃ sati jhānā parihāyanti,",
  "tika-vin11t0:1525_7": "tasmā tesaṃ abhūtārocanapaccayā anāpatti vattabbā,",
  "tika-vin11t0:1525_8": "na bhūtārocanapaccayā.",
  "tika-vin11t0:1526_0": "940.",
  "tika-vin11t0:1526_1": "Imissāpattiyā aññatra jhānamaggādilābhīnaṃ aññassa asambhavā “kusalābyākateheva dvicitta”nti vuttaṃ.",
  "tika-vin11t0:1526_2": "Idañca ukkaṭṭhaparicchedena ariyapuggaleyeva sandhāya vuttaṃ.",
  "tika-vin11t0:1526_3": "Paṇṇattiṃ ajānantā pana jhānalābhī puthujjanā nānāvatthumhi lobhavasena akusalacittenāpi na ārocentīti natthi,",
  "tika-vin11t0:1526_4": "tasmā “ticitta”nti vattabbaṃ siyā,",
  "tika-vin11t0:1526_5": "tathāpi bahulena kusalābyākatānameva sambhavoti evaṃ vuttanti daṭṭhabbaṃ.",
  "tika-vin11t0:1526_6": "Dvivedanaṃ sukhopekkhāvasena.",
  "tika-vin11t0:1526_7": "Idañca sikkhāpadaṃ paṇṇattiajānanavasena acittakasamuṭṭhānaṃ hoti.",
  "tika-vin11t0:1526_8": "Ariyā cettha paṇṇattiṃ jānantā vītikkamaṃ na karonti,",
  "tika-vin11t0:1526_9": "puthujjanā pana paṇṇattiṃ jānitvāpi vītikkamaṃ karonti.",
  "tika-vin11t0:1526_10": "Te ca satthuno āṇāvītikkamacetanāya balavaakusalabhāvato jhānā parihāyantīti daṭṭhabbaṃ.",
  "tika-vin11t0:1527_0": "Bhūtārocanakathāvaṇṇanā.",
  "tika-vin11t0:1528_0": "941.",
  "tika-vin11t0:1528_1": "Bhikkhuno duṭṭhullaṃ āpattiṃ bhikkhusammutiṃ ṭhapetvā anupasampanne ārocentassa bhikkhuno āpattīti yojanā.",
  "tika-vin11t0:1528_2": "Duṭṭhullaṃ āpattinti saṅghādiseso.",
  "tika-vin11t0:1528_3": "Nanu ca “duṭṭhullā nāma āpatti cattāri ca pārājikāni terasa ca saṅghādisesā”ti padabhājane pārājikasaṅghādisesā dassitā,",
  "tika-vin11t0:1528_4": "kasmā idha saṅghādisesova gahitoti? Vuccate –",
  "tika-vin11t0:1528_5": "pārājikaṃ duṭṭhullasaddatthadassanatthaṃ vuttaṃ,",
  "tika-vin11t0:1528_6": "idha pana saṅghādisesoyeva bhagavatā adhippetoti aṭṭhakathāyaṃ vicāritametaṃ.",
  "tika-vin11t0:1528_7": "Vuttañhi tattha “pārājikāni duṭṭhullasaddatthadassanatthaṃ vuttāni,",
  "tika-vin11t0:1528_8": "saṅghādisesaṃ pana idha adhippeta”nti.",
  "tika-vin11t0:1528_9": "Vakkhati ca “idha saṅghādisesāva,",
  "tika-vin11t0:1528_10": "duṭṭhullāpattiyo matā”ti.",
  "tika-vin11t0:1528_11": "Anupasampanneti “bhikkhuñca bhikkhuniñca ṭhapetvā avaseso anupasampanno”ti padabhājane niddiṭṭhaanupasampannassa ārocentassāti vuttaṃ hoti.",
  "tika-vin11t0:1529_0": "Ṭhapetvā bhikkhusammutinti “atthi bhikkhusammuti āpattipariyantā na kulapariyantā”tiādinā padabhājane",
  "tika-vin11t0:1529_1": "dassitaṃ abhiṇhāpattikassa bhikkhuno āyatiṃ saṃvaratthaṃ hirottappajananatthaṃ āpattiyo vā upāsakakulāni",
  "tika-vin11t0:1529_2": "vā ubhayameva vā paricchinditvā vā aparicchinditvā vā āpattiyo ārocetuṃ saṅghena saṅghamajjhe tikkhattuṃ",
  "tika-vin11t0:1529_3": "sāvetvā katasammutiṃ ṭhapetvāti vuttaṃ hoti.",
  "tika-vin11t0:1529_4": "Yathāha aṭṭhakathāyaṃ “abhiṇhāpattikaṃ bhikkhuṃ disvā ‘evamesa paresu hirottappenāpi āyatiṃ saṃvaraṃ",
  "tika-vin11t0:1529_5": "āpajjissatī’ti tassa bhikkhuno hitesitāya tikkhattuṃ apaloketvā saṅghena kātabbā”ti.",
  "tika-vin11t0:1530_0": "942.",
  "tika-vin11t0:1530_1": "Ghaṭetvā vadantassevāti evakāro yathāṭhāne yojetabbo.",
  "tika-vin11t0:1530_2": "Evakārena byavacchinnamatthaṃ vakkhati “vatthu”ntiādinā.",
  "tika-vin11t0:1530_3": "“Asuciṃ mocetvā”ti iminā vatthumāha,",
  "tika-vin11t0:1530_4": "“saṅghādisesa”nti iminā āpattiṃ.",
  "tika-vin11t0:1530_5": "Vajjameva vajjatā.",
  "tika-vin11t0:1530_6": "“Pācittiyāpattī”ti imassāyaṃ pariyāyo.",
  "tika-vin11t0:1530_7": "“Ayaṃ asuciṃ mocetvā saṅghādisesaṃ āpanno”ti vatthunā saddhiṃ ghaṭetvā āpattiṃ vadantassa vajjatā pācittiyāpatti hotīti yojanā.",
  "tika-vin11t0:1531_0": "943.",
  "tika-vin11t0:1531_1": "Suddhassāti pārājikamanāpannassa.",
  "tika-vin11t0:1531_2": "Vadanti vadanahetu,",
  "tika-vin11t0:1531_3": "vatthunā saddhiṃ saṅghādisesassa kathanatoti attho.",
  "tika-vin11t0:1532_0": "944.",
  "tika-vin11t0:1532_1": "Aduṭṭhullāyāti saṅghādisesato aññāya āpattiyā.",
  "tika-vin11t0:1532_2": "Duṭṭhullasaññinoti saṅghādisesasaññino.",
  "tika-vin11t0:1532_3": "Sesā āpattiyopi vāti saṅghādisesaṃ vinā sese chaḷāpattikkhandhe.",
  "tika-vin11t0:1533_0": "945.",
  "tika-vin11t0:1533_1": "Tathāti dukkaṭaṃ atidisati.",
  "tika-vin11t0:1533_2": "Pañcadhā mataṃ anupasampannassa duṭṭhullaṃ ajjhācāraṃ ārocentassa tathā dukkaṭanti yojanā.",
  "tika-vin11t0:1533_3": "Anupasampannassa pañcadhā mataṃ duṭṭhullaṃ ajjhācāranti ca pāṇātipātādipañcasikkhāpadavītikkamā gahitā.",
  "tika-vin11t0:1533_4": "Keci pana “sukkavissaṭṭhiādayo pañcā”ti vadanti,",
  "tika-vin11t0:1533_5": "taṃ na gahetabbaṃ.",
  "tika-vin11t0:1533_6": "Pāṇātipātādīni hi daseva sikkhāpadāni sāmaṇerānaṃ paññattāni.",
  "tika-vin11t0:1533_7": "Tesaṃ paññattesuyeva ca sikkhāpadesu duṭṭhullāduṭṭhullavicāraṇā kātabbā,",
  "tika-vin11t0:1533_8": "na ca sukkavissaṭṭhiādīni visuṃ tesaṃ paññattāni atthīti.",
  "tika-vin11t0:1534_0": "Atha bhikkhuno duṭṭhullasaṅkhātāni sukkavissaṭṭhiādīni anupasampannassa kiṃ nāma hontīti?",
  "tika-vin11t0:1534_1": "Ajjhācāro nāma hontīti.",
  "tika-vin11t0:1534_2": "Yathāha aṭṭhakathāyaṃ “sukkavissaṭṭhi…pe…",
  "tika-vin11t0:1534_3": "ajjhācāro nāmāti vutta”nti.",
  "tika-vin11t0:1534_4": "Imināpi cetaṃ siddhaṃ “anupasampannassa sukkavissaṭṭhiādi duṭṭhullaṃ nāma na hotī”ti.",
  "tika-vin11t0:1534_5": "“Ajjhācāro nāmā”ti hi vadanto anupasampannassa sukkavissaṭṭhiādi kevalaṃ ajjhācāro nāma hoti,",
  "tika-vin11t0:1534_6": "na pana duṭṭhullo nāma ajjhācāroti dīpeti.",
  "tika-vin11t0:1534_7": "“Ajjhācāro nāmā”ti ca aṭṭhakathāyaṃ vuttattā,",
  "tika-vin11t0:1534_8": "akattabbarūpattā ca anupasampannassa sukkavissaṭṭhiādīni daṇḍakammavatthupakkhaṃ bhajanti.",
  "tika-vin11t0:1534_9": "Tāni ca aññassa anupasampannassa avaṇṇakāmatāya ārocento bhikkhu dukkaṭaṃ āpajjatīti vadanti.",
  "tika-vin11t0:1534_10": "Idha pana anupasampannaggahaṇena sāmaṇerasāmaṇerisikkhamānānaṃ gahaṇaṃ veditabbaṃ.",
  "tika-vin11t0:1535_0": "Aduṭṭhullaṃ ajjhācāranti yojanā.",
  "tika-vin11t0:1535_1": "“Anupasampannassā”ti ca ajjhāharitabbāni.",
  "tika-vin11t0:1535_2": "Anupasampannassa yathāvuttehi pañcasikkhāpadehi aññaṃ vikālabhojanādiṃ aduṭṭhullaṃ ajjhācāraṃ vā.",
  "tika-vin11t0:1535_3": "Yathāha “anupasampannassa duṭṭhullaṃ vā aduṭṭhullaṃ vā ajjhācāra”ntiādi.",
  "tika-vin11t0:1536_0": "946.",
  "tika-vin11t0:1536_1": "Kevalaṃ vatthuṃ vā ārocentassāti “ayaṃ sukkavissaṭṭhiṃ āpanno”tiādinā nayena vatthumattaṃ ārocentassa.",
  "tika-vin11t0:1536_2": "Kevalaṃ āpattiṃ vā ārocentassāti “ayaṃ pārājikaṃ āpanno,",
  "tika-vin11t0:1536_3": "ayaṃ saṅghādisesaṃ āpanno”tiādinā nayena āpattimattaṃ ārocentassa ca.",
  "tika-vin11t0:1536_4": "Bhikkhusammutiyāti ettha vatthunā ghaṭetvā āpattiṃ ārocentassāti gahetabbaṃ.",
  "tika-vin11t0:1536_5": "“Tathā”ti iminā “anāpattī”ti etaṃ parāmasati.",
  "tika-vin11t0:1537_0": "Duṭṭhullārocanakathāvaṇṇanā.",
  "tika-vin11t0:1538_0": "948. Akappiyaṃ pathavinti padabhājane “dve pathaviyo jātā ca pathavī ajātā ca pathavī”ti uddisitvā –",
  "tika-vin11t0:1539_0": "“Jātā nāma pathavī suddhapaṃsu suddhamattikā appapāsāṇā appasakkharā appakathalā appamarumbā appavālikā yebhuyyenapaṃsukā yebhuyyenamattikā,",
  "tika-vin11t0:1539_1": "adaḍḍhāpi vuccati jātā pathavī.",
  "tika-vin11t0:1539_2": "Yopi paṃsupuñjo vā mattikāpuñjo vā atirekacātumāsaṃ ovaṭṭho,",
  "tika-vin11t0:1539_3": "ayampi vuccati jātā pathavī”ti ca,",
  "tika-vin11t0:1540_0": "“Ajātā nāma pathavī suddhapāsāṇā suddhasakkharā suddhakathalā suddhamarumbā suddhavālikā appapaṃsu appamattikā",
  "tika-vin11t0:1540_1": "yebhuyyenapāsāṇā yebhuyyenasakkharā yebhuyyenakathalā yebhuyyenamarumbā yebhuyyenavālikā,",
  "tika-vin11t0:1540_2": "daḍḍhāpi vuccati ajātā pathavī.",
  "tika-vin11t0:1540_3": "Yopi paṃsupuñjo vā mattikāpuñjo vā ūnacātumāsaṃ ovaṭṭho,",
  "tika-vin11t0:1540_4": "ayampi vuccati ajātā pathavī”ti ca –",
  "tika-vin11t0:1541_0": "Niddiṭṭhāsu dvīsu pathavīsu jātapathavisaṅkhātaṃ akappiyapathaviṃ.",
  "tika-vin11t0:1542_0": "Ettha pāsāṇādīnaṃ lakkhaṇaṃ aṭṭhakathāyaṃ “muṭṭhippamāṇato upari pāsāṇāti veditabbā,",
  "tika-vin11t0:1542_1": "muṭṭhippamāṇā sakkharā.",
  "tika-vin11t0:1542_2": "Kathalāti kapālakhaṇḍāni.",
  "tika-vin11t0:1542_3": "Marumbāti kaṭasakkharā.",
  "tika-vin11t0:1542_4": "Vālikāti vālukāyevā”ti vuttanayeneva veditabbaṃ.",
  "tika-vin11t0:1542_5": "Yebhuyyenapaṃsukādīnaṃ lakkhaṇaṃ “yebhuyyenapaṃsukāti tīsu koṭṭhāsesu dve koṭṭhāsā paṃsu,",
  "tika-vin11t0:1542_6": "eko pāsāṇādīsu aññataro koṭṭhāso”ti ca “adaḍḍhāpīti uddhanapattapacanakumbhakārāvāpādivasena tathā tathā adaḍḍhā”tiādi aṭṭhakathāto ca veditabbaṃ.",
  "tika-vin11t0:1542_7": "“Appapaṃsuappamattikā”ti dvīsupi padesu niddesarūpena yebhuyyenapāsāṇādipadapañcakaṃ vuttaṃ,",
  "tika-vin11t0:1542_8": "tatthāpi attho yebhuyyenapaṃsupadādīsu vuttavipallāsena veditabbo.",
  "tika-vin11t0:1542_9": "Yathāha aṭṭhakathāyaṃ “tesaṃyeva hi dvinnaṃ pabhedadassanameta”nti.",
  "tika-vin11t0:1543_0": "Khaṇeyya vāti evarūpaṃ akappiyapathavipadesaṃ antamaso pādaṅguṭṭhenāpi sammuñjanisalākāyapi sayaṃ vā khaṇati.",
  "tika-vin11t0:1543_1": "Khaṇāpeyya vāti aññena vā “idaṃ khaṇāhī”tiādinā akappiyavohārena khaṇāpeyya.",
  "tika-vin11t0:1543_2": "Bhedāpeyyāti tatheva bhedāpeyya.",
  "tika-vin11t0:1543_3": "Bhindeyya vāti passāvadhārādīhipi bhindeyya.",
  "tika-vin11t0:1543_4": "Adhikāravasena vā-",
  "tika-vin11t0:1543_5": "saddassa sabbakiriyāpadehi sambandho labbhatīti bhedāpeyya cāti ettha ca-",
  "tika-vin11t0:1543_6": "saddo idha avuttassa “dahati vā,",
  "tika-vin11t0:1543_7": "dahāpeti vā”ti padadvayassa samuccayakoti veditabbo.",
  "tika-vin11t0:1543_8": "Antamaso pattampi pacanto sayaṃ vā dahati,",
  "tika-vin11t0:1543_9": "aññena vā dahāpetītiādi imesaṃ padānaṃ aṭṭhakathāvasena veditabbaṃ.",
  "tika-vin11t0:1543_10": "Pācittiyaṃ siyāti khaṇantassa,",
  "tika-vin11t0:1543_11": "bhindantassa ca pahāre pahāre pācittiyaṃ.",
  "tika-vin11t0:1544_0": "949.",
  "tika-vin11t0:1544_1": "Āṇāpentassa āṇattigaṇanāya,",
  "tika-vin11t0:1544_2": "dahantassa aggipātagaṇanāya hotīti idaṃ “pahāre pahāre pācittiya”ntiādiaṭṭhakathāvacanavasena veditabbaṃ,",
  "tika-vin11t0:1544_3": "imameva dassetumāha “sayamevā”tiādi.",
  "tika-vin11t0:1545_0": "950. Āṇāpentassāti sakiṃ āṇāpentassa.",
  "tika-vin11t0:1546_0": "951.",
  "tika-vin11t0:1546_1": "“Khaṇāpeyyā”ti sāmaññavacanassa apavādadassanatthaṃ “khaṇa pokkharaṇi”ntiādimāha.",
  "tika-vin11t0:1546_2": "Koci doso na vijjatīti ettha pokkharaṇiāvāṭādisaddānaṃ pathavipariyāyattābhāvato evaṃvacanena anāpattīti adhippāyo.",
  "tika-vin11t0:1547_0": "952.",
  "tika-vin11t0:1547_1": "“Imaṃ idhā”tiādīnaṃ padānaṃ paccakkhabhūtādhippetabhūmivācakattā tehi yojetvā vuttassa tasseva payogassa āpattikarabhāvaṃ dassetumāha “ima”ntiādi.",
  "tika-vin11t0:1548_0": "953.",
  "tika-vin11t0:1548_1": "Kandanti tālādikandaṃ.",
  "tika-vin11t0:1548_2": "Kurundanti kulacocarukkhaṃ.",
  "tika-vin11t0:1548_3": "Thūṇanti thambhaṃ.",
  "tika-vin11t0:1548_4": "Khāṇukanti sākhāviṭaparahitaṃ rukkhāvayavaṃ.",
  "tika-vin11t0:1548_5": "Mūlanti pathaviyā suppatiṭṭhitabhāvakaraṃ rukkhāvayavaṃ.",
  "tika-vin11t0:1548_6": "Vaṭṭatīti aniyametvā vacanena anāpattibhāvato vaṭṭati.",
  "tika-vin11t0:1549_0": "954.",
  "tika-vin11t0:1549_1": "Imanti paccakkhaparāmāsapadena niyametvā vacanato āpatti hotīti āha “niyametvāna vattuṃ pana na vaṭṭatī”ti.",
  "tika-vin11t0:1550_0": "955.",
  "tika-vin11t0:1550_1": "Ghaṭehi ussiñcitunti ghaṭehi gahetvā avasiñcituṃ.",
  "tika-vin11t0:1550_2": "Tanukaddamoti jambālo.",
  "tika-vin11t0:1550_3": "Bahalaṃ kaddamaṃ bhikkhunā apanetuṃ na ca vaṭṭatīti yojetabbaṃ.",
  "tika-vin11t0:1551_0": "956.",
  "tika-vin11t0:1551_1": "Nadiyādīnanti ettha ādi-",
  "tika-vin11t0:1551_2": "saddena gaṅgākandarādīnaṃ gahaṇaṃ.",
  "tika-vin11t0:1551_3": "“Taṭa”nti iminā sambandho.",
  "tika-vin11t0:1551_4": "Vaṭṭhanti vuṭṭhīhi ovaṭṭhañca.",
  "tika-vin11t0:1551_5": "Cātumāsanti vikopanakiriyāya accantasaṃyoge upayogavacanaṃ,",
  "tika-vin11t0:1551_6": "cātumāsabbhantare vikopetuṃ vaṭṭatīti attho.",
  "tika-vin11t0:1552_0": "957.",
  "tika-vin11t0:1552_1": "Sace toyasmiṃ patati taṭanti yojanā,",
  "tika-vin11t0:1552_2": "sace kūlaṃ bhijjitvā antoudake patatīti.",
  "tika-vin11t0:1552_3": "Deve vuṭṭhepīti pajjunnadeve vuṭṭhepi. Vuṭṭha-",
  "tika-vin11t0:1552_4": "saddo kattusādhano.",
  "tika-vin11t0:1552_5": "Cātumāsamatikkantepīti yojanā.",
  "tika-vin11t0:1552_6": "Tattha hetudassanatthamāha “toye devo hi vassatī”ti.",
  "tika-vin11t0:1553_0": "958. Soṇḍinti pāsāṇapokkharaṇiṃ. Tattha tūti udakarahite tasmiṃ soṇḍiāvāṭe.",
  "tika-vin11t0:1554_0": "959.",
  "tika-vin11t0:1554_1": "Antocātumāsaṃ sodhetuṃ bhinditunti yojanā.",
  "tika-vin11t0:1554_2": "“Sodhetuṃ bhindituṃ vikopetu”nti kiriyāpadehi “raja”nti kammapadaṃ ānetvā sambandhitabbaṃ.",
  "tika-vin11t0:1554_3": "Taṃ rajorāsiṃ deve vuṭṭhe pacchā udakassa chinnattā bahalabhūmisukkhampi vuṭṭhipātadivasato paṭṭhāya antocātumāse kopetuṃ bhindituṃ vaṭṭatīti attho.",
  "tika-vin11t0:1555_0": "960. Puṇṇe soṇḍimhi taṃ rajaṃ vikopetuṃ vaṭṭati cātumāsato uddhanti yojanā.",
  "tika-vin11t0:1556_0": "961.",
  "tika-vin11t0:1556_1": "“Phusāyante”ti etena “devo”ti idaṃ bhummavasena vipariṇāmetvā “deve phusāyante”ti yojetabbaṃ,",
  "tika-vin11t0:1556_2": "pajjunnadeve vuṭṭhipātaṃ karonteti attho.",
  "tika-vin11t0:1556_3": "Piṭṭhipāsāṇaketi pāsāṇapiṭṭhe.",
  "tika-vin11t0:1556_4": "Tampīti tathā pāsāṇapiṭṭhe laggaṃ tampi rajaṃ.",
  "tika-vin11t0:1557_0": "962.",
  "tika-vin11t0:1557_1": "Akatapabbhāro nāma yathā heṭṭhābhāgo vuṭṭhiphusitehi na temīyati,",
  "tika-vin11t0:1557_2": "tathā namitvā ṭhitapabbatappadeso.",
  "tika-vin11t0:1557_3": "Idaṃ anovassakaṭṭhāne uṭṭhitavammikānaṃ upalakkhaṇaṃ.",
  "tika-vin11t0:1558_0": "963.",
  "tika-vin11t0:1558_1": "Abbhokāse vuṭṭhito vammiko sace ovaṭṭho,",
  "tika-vin11t0:1558_2": "kaṃ cātumāsaṃ vikopetuṃ vaṭṭatīti sambandho.",
  "tika-vin11t0:1558_3": "Cātumāsanti vikopanakiriyāya accantasaṃyoge upayogavacanaṃ.",
  "tika-vin11t0:1558_4": "Rukkheti ca thambhapāsāṇādīnaṃ upalakkhaṇaṃ.",
  "tika-vin11t0:1558_5": "Upacikādīnanti ādi-",
  "tika-vin11t0:1558_6": "saddena kāḷakipillikādīnaṃ gahaṇaṃ.",
  "tika-vin11t0:1558_7": "So nayoti “ovaṭṭhadivasato uttari cātumāsabbhantare kopetuṃ vaṭṭatī”ti yathāvutto nayo.",
  "tika-vin11t0:1559_0": "964.",
  "tika-vin11t0:1559_1": "Mūsikukkiraṃ nāma mūsikāhi uddhaṭapaṃsu.",
  "tika-vin11t0:1559_2": "Mūsikānaṃ ukkiro mūsikukkiroti viggaho.",
  "tika-vin11t0:1559_3": "Gokaṇṭakaṃ nāma gunnaṃ khurānaṃ uṭṭhitamattikā.",
  "tika-vin11t0:1559_4": "Gaṇḍuppādamalaṃ nāma bhūlatāya malamattikā.",
  "tika-vin11t0:1559_5": "Sambandhaṃ pana pakatibhūmiṃ akopentena matthakato gaṇhituṃ vaṭṭati.",
  "tika-vin11t0:1560_0": "965.",
  "tika-vin11t0:1560_1": "Kasīti kasitaṭṭhānaṃ,",
  "tika-vin11t0:1560_2": "tattha naṅgalena uddhaṭamattikā kasinaṅgalamattikā.",
  "tika-vin11t0:1560_3": "“Acchinnā”tiiminā khaṇḍākhaṇḍikaṃ katvā āyataṃ hutvā ṭhitamattikāpaṭalampi ajātapathavī siyāti āsaṅkānivattanatthamāha “bhūmisambandhā”ti.",
  "tika-vin11t0:1560_4": "Sāti kasinaṅgalamattikā.",
  "tika-vin11t0:1561_0": "966.",
  "tika-vin11t0:1561_1": "Senāsananti ettha “purāṇa”nti pāṭhaseso gahetabbo.",
  "tika-vin11t0:1561_2": "Ovaṭṭhaṃ cātumāsato uddhaṃ na vikopayeti yojanā.",
  "tika-vin11t0:1562_0": "967.",
  "tika-vin11t0:1562_1": "Tatoti ovaṭṭhadivasato paṭṭhāya cātumāsātikkantagehato.",
  "tika-vin11t0:1562_2": "“Gopānasi”nti iminā gopānasimatthake ṭhitaupacikāpaṃsumhi bhijjantepi anāpattibhāvaṃ dīpeti.",
  "tika-vin11t0:1562_3": "“Bhitti”nti iminā tadekadesaṃ bhittipādādidārumāha.",
  "tika-vin11t0:1562_4": "Idampi bhittimattikaṃ upacikāmattikaṃ sandhāya vuttaṃ.",
  "tika-vin11t0:1562_5": "“Thambha”nti idampi taṃsambandhapākārabhūmimattikāupacikādipaṃsuṃ sandhāya vuttaṃ.",
  "tika-vin11t0:1562_6": "Padarattharanti atthatapadaraṃ.",
  "tika-vin11t0:1562_7": "Idampi padarānaṃ upari mattikāupacikāpaṃsuṃ sandhāya vuttaṃ.",
  "tika-vin11t0:1562_8": "“Gopānasi”ntiādīhi padehi “gaṇhissāmī”ti paccekaṃ yojanīyaṃ.",
  "tika-vin11t0:1562_9": "“Gaṇhissāmī”ti iminā vikopanādhippāyābhāvaṃ dīpeti.",
  "tika-vin11t0:1563_0": "968.",
  "tika-vin11t0:1563_1": "Gaṇhantassāti ettha anādare sāmivacanaṃ,",
  "tika-vin11t0:1563_2": "“suddhacittenā”ti pāṭhaseso.",
  "tika-vin11t0:1563_3": "Iṭṭhakāti chadaniṭṭhakā. Ādi-",
  "tika-vin11t0:1563_4": "saddena pāsāṇasamuddapheṇādīnaṃ gahaṇaṃ.",
  "tika-vin11t0:1563_5": "Patatīti suddhacittena gaṇhante sace mattikā chijjitvā patati,",
  "tika-vin11t0:1563_6": "anāpattīti attho.",
  "tika-vin11t0:1563_7": "Mattikanti bhittiyaṃ,",
  "tika-vin11t0:1563_8": "chadane ca cātumāsādhikovaṭṭhamattikaṃ,",
  "tika-vin11t0:1563_9": "anovaṭṭhaṃ ce,",
  "tika-vin11t0:1563_10": "gaṇhituṃ vaṭṭatīti.",
  "tika-vin11t0:1563_11": "Yathāha aṭṭhakathāyaṃ “sace yā yā atintā,",
  "tika-vin11t0:1563_12": "taṃ taṃ gaṇhāti,",
  "tika-vin11t0:1563_13": "anāpattī”ti.",
  "tika-vin11t0:1563_14": "Yadi gaṇhati,",
  "tika-vin11t0:1563_15": "āpatti siyāti yojanā.",
  "tika-vin11t0:1564_0": "969.",
  "tika-vin11t0:1564_1": "Atintoti vassodakena atinto,",
  "tika-vin11t0:1564_2": "iminā vinicchitabbavatthuṃ dasseti.",
  "tika-vin11t0:1564_3": "Tassa antogehe ca bahi ca sambhavato antogehe ṭhitassa tāva vinicchayaṃ dassetumāha “antogehe sace siyā”ti.",
  "tika-vin11t0:1564_4": "Vassodakena tintātintesu dvīsu mattikāpuñjesu atintaṃ tāva dassetumāha “anovaṭṭho cā”ti.",
  "tika-vin11t0:1565_0": "970.",
  "tika-vin11t0:1565_1": "Vassodakena tinte vinicchayaṃ dassetumāha “vuṭṭhe puna cā”tiādi.",
  "tika-vin11t0:1565_2": "“Vuṭṭhe”ti iminā “mattikāpuñjo”ti padaṃ bhummavasena vipariṇāmetvā vuṭṭhe mattikāpuñjeti yojetabbaṃ,",
  "tika-vin11t0:1565_3": "“ekadivasampī”ti seso,",
  "tika-vin11t0:1565_4": "gehasminti ettha “ṭhite”ti vattabbaṃ,",
  "tika-vin11t0:1565_5": "gehasmiṃ ṭhite mattikāpuñje vassodakena ekadivasampi tinteti vuttaṃ hoti.",
  "tika-vin11t0:1565_6": "Vakkhamānanayena aññattha paharitvā uṭṭhitena tena atemitvā ujukaṃ patitehi vassaphusitehi tinteti gahetabbaṃ.",
  "tika-vin11t0:1565_7": "Sace sabbo tinto hotīti yojanā.",
  "tika-vin11t0:1565_8": "“Mattikāpuñjo”ti iminā sambandho.",
  "tika-vin11t0:1566_0": "971.",
  "tika-vin11t0:1566_1": "“Sabbo”ti iminā visesanena byavacchinnaṃ ekadesatinte vinicchayaṃ dassetumāha “yattaka”ntiādi. Tu-",
  "tika-vin11t0:1566_2": "saddo imameva visesaṃ joteti.",
  "tika-vin11t0:1566_3": "Yattakanti heṭṭhā anotaritvā matthakato,",
  "tika-vin11t0:1566_4": "pariyantakato ca yattakappamāṇaṃ.",
  "tika-vin11t0:1566_5": "Tatthāti mattikāpuñje.",
  "tika-vin11t0:1566_6": "“Akappiya”nti etassa “cātumāsaccayenā”ti anuvattati.",
  "tika-vin11t0:1566_7": "“Atintaṃ…pe…",
  "tika-vin11t0:1566_8": "kappiya”nti iminā akappiyaṭṭhānaṃ pariharitvā vā kappiyakārakehi kappiyavacanena harāpetvā vā atintaṃ",
  "tika-vin11t0:1566_9": "ṭhānaṃ yathākāmaṃ vaḷañjetabbanti ayamattho dassito hoti.",
  "tika-vin11t0:1566_10": "Yathāha aṭṭhakathāyaṃ “kappiyakārakehī”tiādi.",
  "tika-vin11t0:1567_0": "972.",
  "tika-vin11t0:1567_1": "Vārināti ujukaṃ ākāsato patitavassodakena.",
  "tika-vin11t0:1567_2": "Aññattha paharitvā tattha patitvā temite vaṭṭati.",
  "tika-vin11t0:1567_3": "So mattikāpuñjo.",
  "tika-vin11t0:1567_4": "Tato paranti ekābaddhakālato uttariṃ so mattikāpuñjo vārinā temito bhūmiyā ekābaddho ce hoti,",
  "tika-vin11t0:1567_5": "tato paraṃ sā jātā pathavī eva,",
  "tika-vin11t0:1567_6": "kopetuṃ na vaṭṭatīti yojanā.",
  "tika-vin11t0:1568_0": "973.",
  "tika-vin11t0:1568_1": "“Ovaṭṭho”ti iminā anovaṭṭhapākāro kappiyoti byatirekavasena dasseti.",
  "tika-vin11t0:1568_2": "“Mattikāmayo”ti visesanena iṭṭhakapākārādiṃ byavacchindati.",
  "tika-vin11t0:1568_3": "Tassa pana kappiyabhāvaṃ vakkhati “sace iṭṭhakapākāro”tiādinā.",
  "tika-vin11t0:1568_4": "“Cātumāsaccaye”ti iminā tato anto vikopanīyabhāvaṃ dasseti.",
  "tika-vin11t0:1569_0": "974.",
  "tika-vin11t0:1569_1": "Tatthāti ovaṭṭhe mattikapākāre.",
  "tika-vin11t0:1569_2": "Aghaṃsantovāti pākāramattikaṃ akopento.",
  "tika-vin11t0:1569_3": "Mattaso chupitvāti pamāṇato mudukaṃ katvā hatthatalaṃ ṭhapetvā.",
  "tika-vin11t0:1569_4": "Allahatthenāti udakatintena hatthatalena.",
  "tika-vin11t0:1569_5": "Hatthekadeso hattho nāma.",
  "tika-vin11t0:1570_0": "975.",
  "tika-vin11t0:1570_1": "Yebhuyyakathale ṭhāneti pubbe vuttanayena yassā tīsu bhāgesu dve bhāgā kathalā honti,",
  "tika-vin11t0:1570_2": "tādise kappiyapathaviṭṭhāne.",
  "tika-vin11t0:1571_0": "976.",
  "tika-vin11t0:1571_1": "Abbhokāseti upalakkhaṇattā antogehepi thambhaṃ cāletvā jātapathaviṃ vikopetuṃ na vaṭṭatīti daṭṭhabbaṃ.",
  "tika-vin11t0:1571_2": "Dvīsupi ṭhānesu suddhacittena niddosabhāvaṃ yathāvuttena “thambhaṃ vā padarattharaṃ.",
  "tika-vin11t0:1571_3": "Gaṇhissāmī’ti saññāya,",
  "tika-vin11t0:1571_4": "gahetuṃ pana vaṭṭatī”ti iminā nayenāha.",
  "tika-vin11t0:1571_5": "Pathavinti akappiyapathaviṃ.",
  "tika-vin11t0:1572_0": "977. Ujumuddharato na dosoti yojanā.",
  "tika-vin11t0:1573_0": "978.",
  "tika-vin11t0:1573_1": "Uccāletvāti ukkhipitvā cāletvā parivattetvā.",
  "tika-vin11t0:1573_2": "Pavaṭṭatīti pavaṭṭetvā pavaṭṭetvā netīti attho.",
  "tika-vin11t0:1573_3": "Suddhacittassāti “bhūmi bhijjatī”ti asallakkhetvā “pāsāṇaṃ pavaṭṭetvā pavaṭṭetvā harissāmī”ti suddhacittavato.",
  "tika-vin11t0:1574_0": "979. Bhūmiyaṃ dārūni phālentānampi bhūmiyaṃ sākhādīni kaḍḍhato cāti yojanā.",
  "tika-vin11t0:1575_0": "980.",
  "tika-vin11t0:1575_1": "Kaṇṭakanti rukkhakaṇṭakaṃ,",
  "tika-vin11t0:1575_2": "macchakaṇṭakañca.",
  "tika-vin11t0:1575_3": "Sūci nāma ayomayadantamayatambamayakaṭṭhamayādisūcīnaṃ aññatarā.",
  "tika-vin11t0:1575_4": "Aṭṭhiṃ vāti gomahiṃsādīnaṃ aṭṭhiṃ vā.",
  "tika-vin11t0:1575_5": "Hīraṃ vāti nāḷikerādihīraṃ vā.",
  "tika-vin11t0:1575_6": "Ākoṭetunti yathā ekakoṭi bhūmiṃ pavisati,",
  "tika-vin11t0:1575_7": "tathā tāḷetuṃ.",
  "tika-vin11t0:1575_8": "Pavesetunti bhūmiṃ gamayituṃ.",
  "tika-vin11t0:1576_0": "981.",
  "tika-vin11t0:1576_1": "Passāvaṃ muttaṃ.",
  "tika-vin11t0:1576_2": "Medaninti ettha akappiyapathavimāha.",
  "tika-vin11t0:1576_3": "Bhindissāmīti ettha “evaṃ cintetvā”ti seso.",
  "tika-vin11t0:1577_0": "982.",
  "tika-vin11t0:1577_1": "Karontassāti suddhacittena passāvaṃ karontassātiyojetabbaṃ.",
  "tika-vin11t0:1577_2": "“Sammajjato”ti idaṃ “sammajjantenā”ti gahetabbaṃ,",
  "tika-vin11t0:1577_3": "“sammajjaniyā”ti seso,",
  "tika-vin11t0:1577_4": "anantaraṃ medanīpadaṃ upayogavasena “medani”nti gahetabbaṃ,",
  "tika-vin11t0:1577_5": "“visama”nti seso,",
  "tika-vin11t0:1577_6": "“samaṃ kātu”nti iminā yojetabbaṃ,",
  "tika-vin11t0:1577_7": "sammajjantena uccaṭṭhānaṃ madditvā,",
  "tika-vin11t0:1577_8": "āvāṭaṭṭhānaṃ pavesetvā samaṃ kātuṃ sammajjaniyā ghaṃsetuṃ na vaṭṭatīti attho.",
  "tika-vin11t0:1577_9": "Yathāha aṭṭhakathāyaṃ “visamaṃ bhūmiṃ samaṃ karissāmīti sammajjaniyā ghaṃsitumpi na vaṭṭatī”ti.",
  "tika-vin11t0:1578_0": "983.",
  "tika-vin11t0:1578_1": "Pādaṅguṭṭhena vāti ettha samuccayatthena vā-",
  "tika-vin11t0:1578_2": "saddena aṭṭhakathāyaṃ vuttaṃ “kattarayaṭṭhiyā bhūmiṃ koṭṭentī”ti idaṃ saṅgaṇhāti.",
  "tika-vin11t0:1578_3": "Likhitumpīti rājiṃ kātumpi bhūmiṃ bhindantenāti yojanā.",
  "tika-vin11t0:1578_4": "Pādehīti pādatalehi.",
  "tika-vin11t0:1579_0": "985.",
  "tika-vin11t0:1579_1": "Bhūminti akappiyabhūmiṃ.",
  "tika-vin11t0:1579_2": "Dahati dahāpetīti ettha “yo”ti ca “tassā”ti ca sambandhavasena labbhati.",
  "tika-vin11t0:1579_3": "Pattaṃ dahantassāti chaviyā thirabhāvatthaṃ dhūmaṃ gāhāpetvā tiṇukkādīhi pattaṃ gaṇhantassa.",
  "tika-vin11t0:1580_0": "986. Tattakānevāti ṭhānappamāṇāneva. Idhāpi “yo”ti ca “tassā”ti ca sāmatthiyā labbhati.",
  "tika-vin11t0:1581_0": "987. Bhūmiyanti akappiyabhūmiyaṃ. Pattaṃ pacīyati etthāti pattapacanaṃ, kapālaṃ, tasmiṃ kapāle.",
  "tika-vin11t0:1582_0": "988.",
  "tika-vin11t0:1582_1": "So aggi tāni dārūni dahanto gantvā ce ekaṃsena bhūmiṃ dahati,",
  "tika-vin11t0:1582_2": "tasmā dārūnaṃ upari aggiṃ ṭhapetuṃ na vaṭṭatīti yojanā.",
  "tika-vin11t0:1583_0": "989.",
  "tika-vin11t0:1583_1": "Iṭṭhakā āvapīyanti paccanti etthāti iṭṭhakāvāpo,",
  "tika-vin11t0:1583_2": "so eva iṭṭhakāvāpako,",
  "tika-vin11t0:1583_3": "iṭṭhakāpacanaṭṭhānaṃ. Ādi-",
  "tika-vin11t0:1583_4": "saddena kumbhakārāvāpādiṃ saṅgaṇhāti.",
  "tika-vin11t0:1584_0": "990.",
  "tika-vin11t0:1584_1": "Upādīyatīti upādānaṃ, indhanaṃ,",
  "tika-vin11t0:1584_2": "na upādānaṃ anupādānaṃ,",
  "tika-vin11t0:1584_3": "indhanato aññaṃ,",
  "tika-vin11t0:1584_4": "tato anupādānatoti attho.",
  "tika-vin11t0:1584_5": "Khāṇuketi matakhāṇuke ca sukkharukkhe ca bhūmigataṃ adatvā “nibbāpessāmī”ti aggidānaṃ vaṭṭati.",
  "tika-vin11t0:1584_6": "Pacchā ussāhe katepi na nibbāyati,",
  "tika-vin11t0:1584_7": "na dosoti.",
  "tika-vin11t0:1584_8": "Yathāha aṭṭhakathāyaṃ “sace pana bhūmiṃ appattamevā”tiādi.",
  "tika-vin11t0:1585_0": "991. Tiṇukkanti tiṇena baddhaukkaṃ. Tiṇukkanti upalakkhaṇaṃ. Nāḷikerapaṇṇādīhi baddhāpi saṅgayhanti.",
  "tika-vin11t0:1586_0": "992.",
  "tika-vin11t0:1586_1": "Tassa aggissa patitaṭṭhāne indhanaṃ datvā puna taṃ aggiṃ kātuṃ vaṭṭatīti mahāpaccariyaṃ rutaṃ kathitanti yojanā.",
  "tika-vin11t0:1587_0": "993.",
  "tika-vin11t0:1587_1": "“Tassa apathaviya”nti padacchedo.",
  "tika-vin11t0:1587_2": "Vimatissubhayatthāpīti pathaviapathavidvayepi vematikassa.",
  "tika-vin11t0:1587_3": "Tattha jātā pathavī,",
  "tika-vin11t0:1587_4": "itarā apathavī.",
  "tika-vin11t0:1588_0": "994. Imanti āvāṭaṃ, mattikaṃ, paṃsuṃ vā.",
  "tika-vin11t0:1589_0": "Pathavīkhaṇanakathāvaṇṇanā.",
  "tika-vin11t0:1590_0": "Musāvādavaggo paṭhamo.",
  "tika-vin11t0:1591_0": "995.",
  "tika-vin11t0:1591_1": "Bhavantassāti jāyantassa,",
  "tika-vin11t0:1591_2": "vaḍḍhamānassa ca.",
  "tika-vin11t0:1591_3": "Bhūtassāti jātassa,",
  "tika-vin11t0:1591_4": "vaḍḍhitassa cāti attho.",
  "tika-vin11t0:1591_5": "Yathāha aṭṭhakathāyaṃ “bhavanti ahuvuñcāti bhūtā,",
  "tika-vin11t0:1591_6": "jāyanti vaḍḍhanti,",
  "tika-vin11t0:1591_7": "jātā vaḍḍhitā cā”ti.",
  "tika-vin11t0:1591_8": "Ettha ca “bhavantī”ti iminā viruḷhamūle nīlabhāvaṃ āpajjitvā vaḍḍhamānake taruṇagacche dasseti.",
  "tika-vin11t0:1591_9": "“Ahuvu”nti iminā pana vaḍḍhitvā ṭhite mahante rukkhagacchādike dasseti.",
  "tika-vin11t0:1591_10": "“Bhavantī”ti imassa vivaraṇaṃ “jayanti vaḍḍhantī”ti,",
  "tika-vin11t0:1591_11": "“ahuvu”nti imassa “jātā vaḍḍhitā”ti.",
  "tika-vin11t0:1591_12": "Evaṃ bhūta-",
  "tika-vin11t0:1591_13": "saddo paccuppannātītavisayoti dasseti.",
  "tika-vin11t0:1591_14": "“Bhavantassa bhūtassā”ti iminā padadvayena “bhūtagāmassā”ti padassa tulyādhikaraṇatādassanena gāma-",
  "tika-vin11t0:1591_15": "saddassa diṭṭhigatavanantādisaddānaṃ diṭṭhivanādisaddatthe viya bhūtasaddatthe vuttipakkhamāha.",
  "tika-vin11t0:1591_16": "Yathāha aṭṭhakathāyaṃ “bhūtā eva vā gāmo bhūtagāmo,",
  "tika-vin11t0:1591_17": "patiṭṭhitaharitatiṇarukkhādīnametaṃ adhivacana”nti.",
  "tika-vin11t0:1591_18": "Bhūtānaṃ devatānaṃ gāmo nivāsoti vā bhūtagāmo.",
  "tika-vin11t0:1591_19": "Bhūmiyaṃ patiṭṭhahitvā hi haritabhāvamāpannā tiṇarukkhagacchādayo devatāhi parigayhantīti.",
  "tika-vin11t0:1591_20": "Jāyantassa vaḍḍhantassa vā sampattavuddhimariyādassa vā rukkhādinoti attho.",
  "tika-vin11t0:1592_0": "Pātabyatānimittanti ettha pātabyabhāvo pātabyatā,",
  "tika-vin11t0:1592_1": "“chedanabhedanādīhi yathāruci paribhuñjitabbatāti attho”ti aṭṭhakathāvacanato pātabyatā-",
  "tika-vin11t0:1592_2": "saddassa paribhuñjitabbatāti attho veditabbo,",
  "tika-vin11t0:1592_3": "sā nimittaṃ hetu yassa pācittiyassa taṃ pātabyatānimittaṃ.",
  "tika-vin11t0:1592_4": "Rukkhādīnaṃ chedanaphālanādivasena vikopanīyatāsaṅkhātapātabyatānimittaṃ paribhuñjitabbatāhetu pācittiyaṃ udīritaṃ vuttanti attho.",
  "tika-vin11t0:1593_0": "996- 7.",
  "tika-vin11t0:1593_1": "Soti bhūtagāmo.",
  "tika-vin11t0:1593_2": "Tilabījādikoti tilabījamettha sukhumapaṇṇasevālādiko. Ādi-",
  "tika-vin11t0:1593_3": "saddena ca tādisā itarā sevālajāti gahitā.",
  "tika-vin11t0:1593_4": "“Upari khuddānukhuddakapaṇṇaṅkuro,",
  "tika-vin11t0:1593_5": "heṭṭhā khuddānukhuddakamūlaṅkuro sevālo tilabījaṃ nāmā”ti gaṇṭhipade vuttanti.",
  "tika-vin11t0:1593_6": "Vikopentassa taṃ sabbanti bhūmiyaṃ patiṭṭhāya udake jāyamānakasevālādiṃ bhūmiyā uppāṭanacchedanavasena",
  "tika-vin11t0:1593_7": "jale eva patiṭṭhitaṃ sukhumapaṇṇanīlikādiṃ udakato uddharaṇacchedanavasena taṃ sabbaṃ sevālaṃ vikopentassāti attho.",
  "tika-vin11t0:1594_0": "998.",
  "tika-vin11t0:1594_1": "Hatthena viyūhitvāti jalato amocetvā hatthena dūrato apanetvā.",
  "tika-vin11t0:1594_2": "“Hotī”tiādi tassa hetusandassanatthaṃ.",
  "tika-vin11t0:1594_3": "Sakalaṃ anavasesaṃ sabbaṃ jalaṃ tassa yasmā ṭhānaṃ hoti,",
  "tika-vin11t0:1594_4": "tasmāti attho.",
  "tika-vin11t0:1595_0": "999.",
  "tika-vin11t0:1595_1": "Ceccāti jānanto.",
  "tika-vin11t0:1595_2": "Taṃ sevālajātikaṃ jalā uddharituṃ udakena vinā bhikkhussa na vaṭṭatīti yojanā.",
  "tika-vin11t0:1595_3": "Ṭhānasaṅkamanañhi tanti hetudassanaṃ.",
  "tika-vin11t0:1595_4": "Taṃ tathākaraṇaṃ yasmā ṭhānasaṅkamanaṃ ṭhānato cāvanaṃ,",
  "tika-vin11t0:1595_5": "tasmā taṃ na vaṭṭatīti yojanā.",
  "tika-vin11t0:1596_0": "1000.",
  "tika-vin11t0:1596_1": "Yathāvuttassa byatirekaṃ dassetumāha “udakenā”tiādi.",
  "tika-vin11t0:1596_2": "Tattha udakenāti sahatthe karaṇavacanaṃ.",
  "tika-vin11t0:1596_3": "Taṃ sevālajātikaṃ.",
  "tika-vin11t0:1596_4": "Vārisūti ettha vāsaṃ vārayantīti vārī, tesu.",
  "tika-vin11t0:1597_0": "1001.",
  "tika-vin11t0:1597_1": "Jale vallitiṇādīnīti jalamatthake valliñca jāyamānakaravallitiṇādīni ca.",
  "tika-vin11t0:1597_2": "Uddharantassāti bhūmiyaṃ patiṭṭhitaṃ bhūmito,",
  "tika-vin11t0:1597_3": "udake patiṭṭhitaṃ udakato ca uddharantassa.",
  "tika-vin11t0:1597_4": "Tattha antapakkhaṃ dassetumāha “toyato”ti.",
  "tika-vin11t0:1597_5": "Vikopentassāti khaṇḍanādivasena kopentassa.",
  "tika-vin11t0:1597_6": "Tatthāti tasmiṃ udake, eva-",
  "tika-vin11t0:1597_7": "kāro luttaniddiṭṭho “tatthevā”ti aṭṭhakathāvacanato.",
  "tika-vin11t0:1598_0": "1002.",
  "tika-vin11t0:1598_1": "Etthāti udake eva.",
  "tika-vin11t0:1598_2": "Vikopentassāti kappiyaṃ akārāpetvā chedanādiṃ karontassa.",
  "tika-vin11t0:1598_3": "Tānīti tathā parehi uppāṭitattā bhūtagāmabhāvato muttāni vallitiṇādīni.",
  "tika-vin11t0:1598_4": "Bījagāmenāti mūlabījagāmādivasena.",
  "tika-vin11t0:1599_0": "1003.",
  "tika-vin11t0:1599_1": "Evaṃ udakaṭṭhe saṅkhepato vinicchayaṃ dassetvā idāni itaratrāpi vinicchayaṃ dassetumāha “thalaṭṭhe”tiādi.",
  "tika-vin11t0:1599_2": "Haritakhāṇukoti ettha “yo”ti seso.",
  "tika-vin11t0:1599_3": "“Tassā”ti iminā sambandho,",
  "tika-vin11t0:1599_4": "kakudhakarañjādīnaṃ chinnāvasiṭṭhakhāṇukoti vuttaṃ hoti.",
  "tika-vin11t0:1599_5": "“Bhūtagāmena saṅgaho”ti iminā taṃvikopane pācittiyabhāvaṃ dīpeti.",
  "tika-vin11t0:1599_6": "Evamuparipi.",
  "tika-vin11t0:1600_0": "1004.",
  "tika-vin11t0:1600_1": "Nāḷikerādikānaṃ khāṇūti etthāpi “upariharito”ti sāmatthiyā labbhati.",
  "tika-vin11t0:1600_2": "“Bījagāmena saṅgaho”ti iminā dukkaṭavatthutamāha.",
  "tika-vin11t0:1600_3": "Evamuparipi.",
  "tika-vin11t0:1600_4": "Kiñcāpi hi tālanāḷikerādīnaṃ khāṇu uddhaṃ avaḍḍhanako bhūtagāmassa kāraṇaṃ na hoti,",
  "tika-vin11t0:1600_5": "tathāpi bhūtagāmasaṅkhātanibbattapaṇṇamūlabījato sambhūtattā bhūtagāmato uppanno nāma hotīti bījagāmena saṅgahaṃ gacchati.",
  "tika-vin11t0:1601_0": "1005. Tathāpakāsitoti “bījagāmo”ti vutto.",
  "tika-vin11t0:1602_0": "1006.",
  "tika-vin11t0:1602_1": "Phalitā kadalī yāva nīlapaṇṇā,",
  "tika-vin11t0:1602_2": "tāva sā ca bhūtagāmoti pakāsitāti yojanā.",
  "tika-vin11t0:1602_3": "Yathāha aṭṭhakathāyaṃ “kadalī pana phalitā yāva nīlapaṇṇā,",
  "tika-vin11t0:1602_4": "tāva bhūtagāmeneva saṅgahitā”ti.",
  "tika-vin11t0:1602_5": "Naḷanti khuddakaveḷu.",
  "tika-vin11t0:1602_6": "Veḷūti mahāveḷu.",
  "tika-vin11t0:1602_7": "Tiṇādīnanti ādi-",
  "tika-vin11t0:1602_8": "saddena sassādayo gahitā.",
  "tika-vin11t0:1603_0": "1007.",
  "tika-vin11t0:1603_1": "Yo ayaṃ pana veḷu aggato paṭṭhāya yadā sussati,",
  "tika-vin11t0:1603_2": "tadā so bījagāmena saṅgahito nāma hotīti yojanā.",
  "tika-vin11t0:1603_3": "Bījagāmenāti phaḷubījagāmena.",
  "tika-vin11t0:1603_4": "Yathāha aṭṭhakathāyaṃ “katarabījagāmena?",
  "tika-vin11t0:1603_5": "Phaḷubījagāmenā”ti.",
  "tika-vin11t0:1604_0": "1008.",
  "tika-vin11t0:1604_1": "Indasālo sallakī. Ādi-",
  "tika-vin11t0:1604_2": "saddena sobhañjanādīnaṃ saṅgaho. Tu-",
  "tika-vin11t0:1604_3": "saddena aṭṭhakathāyaṃ “kiñcāpi rāsikatadaṇḍakehi ratanappamāṇāpi sākhā nikkhamantī”ti vuttavisesaṃ joteti.",
  "tika-vin11t0:1604_4": "Chinditvā ṭhapitadaṇḍakesu ratanamattāsupi sākhāsu uṭṭhitāsu bhūtagāmaṃ ahutvā bījagāmameva hoti aviruḷhamūlakattāti",
  "tika-vin11t0:1604_5": "ayaṃ vinicchayo vinayaññunā ñāto kukkuccakānamupakārāya hotīti āha “viññeyyo vinayaññunā”ti.",
  "tika-vin11t0:1604_6": "Imamevatthaṃ “mūlamattepi vā”tiādinā vakkhati.",
  "tika-vin11t0:1605_0": "1009.",
  "tika-vin11t0:1605_1": "Maṇḍapādīnamatthāyāti maṇḍapavatipākārādīnamatthāya.",
  "tika-vin11t0:1605_2": "Sace te nikkhaṇantīti yadi te indasālādidaṇḍake bhūmiyaṃ nikhaṇanti.",
  "tika-vin11t0:1605_3": "Niggate mūlapaṇṇasminti tathā nikhātadaṇḍato mūle ca paṇṇe ca jāte.",
  "tika-vin11t0:1605_4": "Bhūtagāmena saṅgahoti ettha “tesa”nti sāmatthiyā labbhati,",
  "tika-vin11t0:1605_5": "“viññeyyo”ti adhikāro.",
  "tika-vin11t0:1606_0": "1010. Niggatepīti tatiyena pi-saddena atikhuddakataṃ sūceti.",
  "tika-vin11t0:1607_0": "1011.",
  "tika-vin11t0:1607_1": "Sakandā tālaṭṭhīti sakandatālabījaṃ.",
  "tika-vin11t0:1607_2": "Pattavaṭṭīti sūcisaṇṭhānā aṅkurapattavaṭṭi.",
  "tika-vin11t0:1607_3": "Na ca bījagāmoti vuccatīti yojanā.",
  "tika-vin11t0:1607_4": "“Bhūtagāmo”ti idaṃ yathāvuttassa byatirekavasena dasseti.",
  "tika-vin11t0:1608_0": "1012.",
  "tika-vin11t0:1608_1": "Nāḷikeratacanti nāḷikeraphalachalliṃ.",
  "tika-vin11t0:1608_2": "Dantasūcīvāti dantamayasūci iva.",
  "tika-vin11t0:1608_3": "Sopīti nāḷikeropi.",
  "tika-vin11t0:1608_4": "Rukkhatacasaddānaṃ phalesu vattamānakālesupi taṃliṅgatā na virujjhatīti “so”ti āhāti viññāyati.",
  "tika-vin11t0:1609_0": "1013.",
  "tika-vin11t0:1609_1": "Migasiṅgasamānāyāti haritavisāṇasadisāya.",
  "tika-vin11t0:1609_2": "Pattavaṭṭiyāti aṅkurapattavaṭṭiyā.",
  "tika-vin11t0:1609_3": "Satiyāti vijjamānāya.",
  "tika-vin11t0:1609_4": "Bhūtagāmoti vuccatīti amūlakabhūtagāmoti vuccati.",
  "tika-vin11t0:1609_5": "Idaṃ nāḷikerassa āveṇikaṃ katvā vuttaṃ.",
  "tika-vin11t0:1610_0": "Catubhāṇavāravaṇṇanā niṭṭhitā.",
  "tika-vin11t0:1611_0": "1015- 6.",
  "tika-vin11t0:1611_1": "Ambaṭṭhīti ambabījaṃ.",
  "tika-vin11t0:1611_2": "Jambuṭṭhīti jambubījaṃ. Ādi-",
  "tika-vin11t0:1611_3": "saddena madhukapanasādibījānaṃ gahaṇaṃ.",
  "tika-vin11t0:1611_4": "Vandākāti rukkhādanī.",
  "tika-vin11t0:1611_5": "Aññaṃ vāti bhaṇḍakadalimanorahaṃ vā.",
  "tika-vin11t0:1611_6": "Assāti vandākādino.",
  "tika-vin11t0:1611_7": "Amūlavallīti evaṃnāmikā valli.",
  "tika-vin11t0:1612_0": "1017. So sevāloti yojanā.",
  "tika-vin11t0:1613_0": "1018. Ghaṃsitvāti yena kenaci ghaṃsitvā. Taṃ sevālaṃ. Tasmāti tasmā pākārā.",
  "tika-vin11t0:1614_0": "1019.",
  "tika-vin11t0:1614_1": "Sevāle apanīte.",
  "tika-vin11t0:1614_2": "Antoti pānīyaghaṭādīnaṃ antokucchimhi.",
  "tika-vin11t0:1614_3": "Kaṇṇakaṃ abbohāranti yojanā.",
  "tika-vin11t0:1614_4": "Pānīyaghaṭādīnaṃ bahi sevālo udake aṭṭhitattā,",
  "tika-vin11t0:1614_5": "bījagāmānulomattā ca dukkaṭavatthūti vadanti.",
  "tika-vin11t0:1614_6": "Kaṇṇakaṃ nīlavaṇṇampi abbohārikameva.",
  "tika-vin11t0:1615_0": "1020.",
  "tika-vin11t0:1615_1": "Pāsāṇadaddūti manussasarīre rogākārena pāsāṇe jāyamānassetaṃ adhivacanaṃ.",
  "tika-vin11t0:1615_2": "Sevālanti pāsāṇasevālaṃ.",
  "tika-vin11t0:1615_3": "Seleyyakā nāma silāya sambhūtā ekā sugandhajāti.",
  "tika-vin11t0:1615_4": "Apattānīti paṇṇarahitāni.",
  "tika-vin11t0:1616_0": "1021. Pupphitanti vikasitaṃ. Taṃ ahicchattaṃ. Makulanti avikasitaṃ.",
  "tika-vin11t0:1617_0": "1022.",
  "tika-vin11t0:1617_1": "Allasmiṃ rukkhe tacaṃ vikopetvā yathā gahetuṃ na vaṭṭati,",
  "tika-vin11t0:1617_2": "tathā pappaṭikampi niyyāsampi vikopetvā gahetuṃ na vaṭṭatīti yojanā,",
  "tika-vin11t0:1617_3": "pācittiyamevāti adhippāyo.",
  "tika-vin11t0:1617_4": "Pappaṭikampīti allatacamatthake sukkhatacapaṭalampi.",
  "tika-vin11t0:1617_5": "“Allasmi”nti iminā byatirekena matarukkhe dosābhāvaṃ dīpeti.",
  "tika-vin11t0:1617_6": "“Tacaṃ vikopetvā”ti vacanato rukkhatacampi pappaṭikampi sālakapitthādiniyyāsampi rukkhe allatacaṃ avikopetvā matthakato chinditvā gahetuṃ vaṭṭati.",
  "tika-vin11t0:1618_0": "1023.",
  "tika-vin11t0:1618_1": "Akkharacchindanārahesu nuhikadaliādīsu rukkhesu,",
  "tika-vin11t0:1618_2": "tatthajātesu tālapaṇṇādikesu vā akkharaṃ likhato pācittiyamudīrayeti yojanā.",
  "tika-vin11t0:1618_3": "“Tatthajātesū”ti iminā rukkhato apanītapaṇṇesu likhituṃ vaṭṭatīti byatirekato dīpeti.",
  "tika-vin11t0:1619_0": "1024. “Pakkameva vā”ti visuṃ vacanato “phalaṃ vā”ti iminā apakkaṃ phalaṃ gahitaṃ.",
  "tika-vin11t0:1620_0": "1025.",
  "tika-vin11t0:1620_1": "Phaliniṃsākhanti khādanārahaphalavatiṃ jambusākhādikaṃ sākhaṃ.",
  "tika-vin11t0:1620_2": "Gaṇhato anupasampannassāti gahetabbaṃ.",
  "tika-vin11t0:1620_3": "Sayaṃ khāditukāmo ceti tathā onamitvā sākhato ocinitvā dinnaphalaṃ sace sayaṃ khāditukāmo hoti.",
  "tika-vin11t0:1620_4": "Evaṃ dātunti yathāvuttappakāraṃ nāmetvā dātuṃ.",
  "tika-vin11t0:1621_0": "1026.",
  "tika-vin11t0:1621_1": "Paraṃ kañci ukkhipitvāti aññaṃ kañci anupasampannaṃ ukkhipitvā.",
  "tika-vin11t0:1621_2": "Pupphāni ocinantesūti kusumāni lunantesu.",
  "tika-vin11t0:1621_3": "Ayameva vinicchayoti sāmaññaniddesepi ettha attano nāmetvā dinnasākhāya pupphāni pānīyavāsatthāya na gahetabbāni.",
  "tika-vin11t0:1621_4": "Anupasampannaṃ ukkhipitvā pupphāni ocināpetvā gahitapupphāni gahetabbānīti ayamettha viseso.",
  "tika-vin11t0:1621_5": "Yathāha aṭṭhakathāyaṃ “tehi pana pupphehi pānīyaṃ na vāsetabbaṃ.",
  "tika-vin11t0:1621_6": "Pānīyavāsatthikena sāmaṇeraṃ ukkhipitvā ocināpetabbānī”ti.",
  "tika-vin11t0:1622_0": "1027.",
  "tika-vin11t0:1622_1": "“Sākhā”ti bhinditvā vā chinditvā vā mocitā vuccati.",
  "tika-vin11t0:1622_2": "Sākhīnanti rukkhānaṃ.",
  "tika-vin11t0:1622_3": "Tanti yathāvuttarukkhato mocitasākhaṃ.",
  "tika-vin11t0:1622_4": "Yesaṃ rukkhānaṃ sākhā ruhati,",
  "tika-vin11t0:1622_5": "tesaṃ sākhīnaṃ taṃ sākhaṃ kappiyaṃ akārāpetvā vikopentassa dukkaṭanti yojanā.",
  "tika-vin11t0:1622_6": "“Yesaṃ rukkhānaṃ sākhā ruhatī”ti vuttattā yesaṃ sākhā na ruhati,",
  "tika-vin11t0:1622_7": "tesaṃ tassā kappiyakaraṇakiccaṃ natthīti vadanti.",
  "tika-vin11t0:1623_0": "1028. Allasiṅgiverādikesupīti ādi-saddena vacalasuṇādīnaṃ gahaṇaṃ.",
  "tika-vin11t0:1624_0": "1029.",
  "tika-vin11t0:1624_1": "Aniyāmato vaṭṭatevāti yojanā.",
  "tika-vin11t0:1624_2": "Niyāmasarūpaṃ dassetuṃ “imaṃ rukkha”ntiādivakkhamānattā aniyāmatoti sāmaññaniddese “ima”nti niyāmavacanābhāvatoti gahetabbaṃ.",
  "tika-vin11t0:1625_0": "1032.",
  "tika-vin11t0:1625_1": "Ucchukhaṇḍānanti pūraṇayoge sāmivacanaṃ,",
  "tika-vin11t0:1625_2": "ucchukhaṇḍehīti vuttaṃ hoti.",
  "tika-vin11t0:1625_3": "Sabbamevāti pacchiyaṃ ṭhitaṃ sabbaṃ khaṇḍaṃ.",
  "tika-vin11t0:1625_4": "Kataṃ hotīti kataṃ kappiyaṃ hoti.",
  "tika-vin11t0:1625_5": "Ekasmiṃ kappiye kateti pacchiyaṃ sabbakhaṇḍesu phusitvā ṭhitesu ekasmiṃ khaṇḍe kappiye kate.",
  "tika-vin11t0:1625_6": "“Anujānāmi bhikkhave pañcahi samaṇakappehi phalaṃ paribhuñjituṃ aggiparijitaṃ satthaparijitaṃ nakhaparijitaṃ",
  "tika-vin11t0:1625_7": "abījaṃ nibbaṭṭabījaṃyeva pañcama”nti iti vuttesu aggisatthanakhesu aññatarena tatta ayokhaṇḍena vā jalitagginā",
  "tika-vin11t0:1625_8": "vā sūcimukhena vā nakhacchedanena vā satthakadhārāya vā manussasīhādīnaṃ uppāṭitānuppāṭitaapūtinakhena",
  "tika-vin11t0:1625_9": "vā vijjhitvā vā chinditvā vā kappiyaṃ kātabbaṃ.",
  "tika-vin11t0:1625_10": "Karontena ca anupasampannena bhikkhunā “kappiyaṃ karohī”ti vutteyeva “kappiya”nti paṭhamaṃ vatvā pacchā aggiparijitādi kākabbanti gahetabbaṃ.",
  "tika-vin11t0:1625_11": "Vakkhati ca “kappiyanti…pe…",
  "tika-vin11t0:1625_12": "vaṭṭatī”ti.",
  "tika-vin11t0:1625_13": "“Kappiya”nti vacanaṃ pana yāya kāyaci vācāya vattuṃ vaṭṭatīti vadanti.",
  "tika-vin11t0:1625_14": "Paṭhamaṃ aggiṃ nikkhipitvā nakhādīhi vā vijjhitvā vā chinditvā vā kappiyaṃ kātabbaṃ.",
  "tika-vin11t0:1625_15": "Karontena ca taṃ anuddharitvāva “kappiya”nti vatvā pacchā uddharituṃ vaṭṭatīti vadanti,",
  "tika-vin11t0:1625_16": "“kappiya”nti vattukāmo “kappa”nti ce vadati,",
  "tika-vin11t0:1625_17": "vaṭṭatīti keci.",
  "tika-vin11t0:1626_0": "1033.",
  "tika-vin11t0:1626_1": "Dārunti ucchūhi saddhiṃ ekatobaddhadāruṃ.",
  "tika-vin11t0:1626_2": "Dāruṃ vijjhatīti ettha jānitvāpi vijjhati vā vijjhāpeti vā,",
  "tika-vin11t0:1626_3": "vaṭṭatiyeva.",
  "tika-vin11t0:1626_4": "“Ekasitthepī”ti etthāpi eseva nayo.",
  "tika-vin11t0:1627_0": "1034. Tāni ucchudārūni. Tanti valliṃ, rajjuṃ vā.",
  "tika-vin11t0:1628_0": "1035.",
  "tika-vin11t0:1628_1": "Maricapakkehīti pariṇatehi maricapakkehi.",
  "tika-vin11t0:1628_2": "Apariṇatānaṃ pana abījattā kappiye akatepi vaṭṭati.",
  "tika-vin11t0:1628_3": "Idañca setalasuṇatacalasuṇādīhi missabhattassa upalakkhaṇaṃ.",
  "tika-vin11t0:1628_4": "Ettha ca bhattasitthasambandhavasena ekābaddhatā veditabbā,",
  "tika-vin11t0:1628_5": "na phalādīnameva aññamaññasambandhavasena.",
  "tika-vin11t0:1629_0": "1036.",
  "tika-vin11t0:1629_1": "Tilataṇḍulakādisūti kappiyaṃ kātabbatilehi missataṇḍulādīsu. Ādi-",
  "tika-vin11t0:1629_2": "saddena kappiyaṃ kātabbavatthūhi missitāni itaravatthūni gahitāni.",
  "tika-vin11t0:1629_3": "Ekābaddhe kapitthepīti kaṭāhena baddhabīje pariṇatakapitthaphalepi.",
  "tika-vin11t0:1629_4": "Kaṭāheti baddhamiñje kapāle.",
  "tika-vin11t0:1630_0": "1037.",
  "tika-vin11t0:1630_1": "Kaṭāhaṃ muñcitvāti sukkhattā samantato kaṭāhaṃ muñcitvā.",
  "tika-vin11t0:1630_2": "Miñjakanti pariṇatakapitthaphalamiñjaṃ.",
  "tika-vin11t0:1630_3": "Taṃ kapitthaṃ bhindāpetvāti kapitthakaṭāhaṃ bhindāpetvā,",
  "tika-vin11t0:1630_4": "idaṃ bījato muttassa kaṭāhassa bhājanagatikattā vuttaṃ.",
  "tika-vin11t0:1631_0": "1038.",
  "tika-vin11t0:1631_1": "“Abhūtagāmaabījesū”ti padacchedo,",
  "tika-vin11t0:1631_2": "abhūtagāme ca abīje cāti attho.",
  "tika-vin11t0:1631_3": "Nanu ca “abīje bījasaññī, vematiko,",
  "tika-vin11t0:1631_4": "āpatti dukkaṭassā”ti pāṭhaṃ vinā “abhūtagāme bhūtagāmasaññī”ti pāṭho natthīti abhūtagāmaggahaṇaṃ kasmā katanti? Vuccate –",
  "tika-vin11t0:1631_5": "tasmiṃ pāṭhe bījaṃ bhūtagāmañca bījagāmaṃ bījañca bījabījanti vattabbe ekasesanayena “bīja”nti gahetvā",
  "tika-vin11t0:1631_6": "vinicchitanti ubhayaṃ vibhajitvā dassanatthaṃ vuttaṃ.",
  "tika-vin11t0:1631_7": "Tattha tasmiṃ abhūtagāmaabījagāmadvaye.",
  "tika-vin11t0:1631_8": "Imissā gāthāya “abhūtagāme bhūtagāmasaññino dukkaṭaṃ,",
  "tika-vin11t0:1631_9": "vematikassa dukkaṭaṃ,",
  "tika-vin11t0:1631_10": "abījagāme bījagāmasaññino dukkaṭaṃ,",
  "tika-vin11t0:1631_11": "vematikassa dukkaṭa”nti cattāri dukkaṭāni dassitāni.",
  "tika-vin11t0:1631_12": "Tattha abhūtagāmanti bījagāmaṃ gahetabbaṃ.",
  "tika-vin11t0:1631_13": "Abījagāmanti no bījaṃ.",
  "tika-vin11t0:1632_0": "1039.",
  "tika-vin11t0:1632_1": "Tattha tasmiṃ bhūtagāmabījagāmadvaye.",
  "tika-vin11t0:1632_2": "“Atathāsaññino”tiādīsu “bhūtagāmaṃ vikopentassā”ti seso,",
  "tika-vin11t0:1632_3": "anāpatti pakāsitāti sambandho,",
  "tika-vin11t0:1632_4": "abhūtagāmaṃ,",
  "tika-vin11t0:1632_5": "abījanti vā saññino bhūtagāmaṃ bījampi vikopentassa anāpatti pakāsitāti attho gahetabbo.",
  "tika-vin11t0:1632_6": "Yathāha pāḷiyaṃ “bīje abījasaññī chindati vā…pe…",
  "tika-vin11t0:1632_7": "anāpattī”ti.",
  "tika-vin11t0:1633_0": "Asañcicca bhūtagāmaṃ vikopentassa anāpattīti yojanā.",
  "tika-vin11t0:1633_1": "Evamuparipi yojetabbaṃ.",
  "tika-vin11t0:1633_2": "Gacchantassa pādesu gahetvā vā ālambaṇakattarayaṭṭhiyā ghaṃsitvā vā tiṇādīsu chijjesupi “imaṃ chindissāmī”ti amanasikatattā anāpattīti attho.",
  "tika-vin11t0:1633_3": "Asatissāti aññavihitasatissa vā aññena kathayato vā pādaṅguṭṭhādīhi tiṇādīni chindantassa. Ca-",
  "tika-vin11t0:1633_4": "kārena idha avuttaṃ “ajānantassā”ti idaṃ samuccitaṃ.",
  "tika-vin11t0:1633_5": "“Imaṃ bhūtagāma”nti vā “imasmiṃ aggimhi patite imaṃ ḍayhatī”ti vā “iminā idaṃ bhijjati chijjatī”tiādiṃ vā ajānantassa anāpattīti attho.",
  "tika-vin11t0:1634_0": "1040.",
  "tika-vin11t0:1634_1": "Idaṃ cāti idaṃ bhūtagāmasikkhāpadañca.",
  "tika-vin11t0:1634_2": "Tisamuṭṭhānanti kāyacittavācācittakāyavācācittavasena tisamuṭṭhānaṃ.",
  "tika-vin11t0:1634_3": "Chedanādikiriyāya āpajjanato kriyaṃ.",
  "tika-vin11t0:1634_4": "Ticittanti paṇṇattiṃ ajānitvā cetiyādīsu tiṇagahanādikaṃ karontassa akhīṇāsavassa kusalaṃ,",
  "tika-vin11t0:1634_5": "khīṇāsavassa kiriyaṃ,",
  "tika-vin11t0:1634_6": "phalapupphādilobhena vikopentānaṃ sekhaputhujjanānaṃ akusalanti ticittaṃ.",
  "tika-vin11t0:1635_0": "Bhūtagāmakathāvaṇṇanā.",
  "tika-vin11t0:1636_0": "1041.",
  "tika-vin11t0:1636_1": "Aññavādavihesake kammasmiṃ saṅghena kateti yojanā,",
  "tika-vin11t0:1636_2": "aññavādakavihesakāropanakamme ñattidutiyāya kammavācāya paccekaṃ saṅghena kateti attho.",
  "tika-vin11t0:1636_3": "“Aññaṃ vadatīti aññavādakaṃ,",
  "tika-vin11t0:1636_4": "aññenaññaṃ paṭicaraṇassetaṃ nāmaṃ.",
  "tika-vin11t0:1636_5": "Vihesetīti vihesakaṃ,",
  "tika-vin11t0:1636_6": "tuṇhībhūtassetaṃ nāma”nti vacanato saṅghamajjhe vatthunā,",
  "tika-vin11t0:1636_7": "āpattiyā vā codanāya katāya taṃ avattukāmo hutvā “ko āpanno,",
  "tika-vin11t0:1636_8": "kiṃ āpanno,",
  "tika-vin11t0:1636_9": "kismiṃ āpanno”tiādinā padabhājanānukkamena pucchitaṃ ṭhapetvā aññassa avacanaṃ aññenaññaṃ paṭicaraṇaṃ,",
  "tika-vin11t0:1636_10": "taṃ karonto aññavādako.",
  "tika-vin11t0:1636_11": "Idha pana bhāvappadhānavasena kiriyā gahitā.",
  "tika-vin11t0:1637_0": "Tatheva codiyamāno hutvā pucchitaṃ avattukāmo hutvā āpattibhīrukatāya aññenaññaṃ paṭicaraṇaṃ akatvā saṅghaṃ vihesetuṃ tuṇhībhūto vihesako nāma.",
  "tika-vin11t0:1637_1": "Etthāpi bhāvappadhānavasena kiriyāva gahetabbā.",
  "tika-vin11t0:1637_2": "Idha pana tabbhāvāropanakammaṃ vuccatīti saṃkhepo.",
  "tika-vin11t0:1637_3": "Puna tathā karontassāti punapi teneva pakārena aññavādakavihesakāni visuṃ visuṃ karontassa.",
  "tika-vin11t0:1637_4": "Pācittiyadvayaṃ hotīti padabhājane “ropite aññavādake”tiādinā nayena ca “ropite vihesake”tiādinā nayena",
  "tika-vin11t0:1637_5": "ca visuṃ visuṃ pācittiyassa vuttattā ekekasmiṃ vatthumhi ekekāya āpattiyā sambhavato pācittiyadvayaṃ",
  "tika-vin11t0:1637_6": "hotīti gahetabbaṃ.",
  "tika-vin11t0:1638_0": "1042.",
  "tika-vin11t0:1638_1": "Dhammeti ettha “kamme”ti seso.",
  "tika-vin11t0:1638_2": "Dhammakamme dhammakammasaññī, vematiko,",
  "tika-vin11t0:1638_3": "adhammakammasaññīti tīsu vikappesu.",
  "tika-vin11t0:1638_4": "Adhammeti etthāpi eseva nayo.",
  "tika-vin11t0:1638_5": "Kamme aropiteti aññavādakakammāropane akate.",
  "tika-vin11t0:1638_6": "Evaṃ vadantassāti “ko āpanno”tiādīni vadantassa.",
  "tika-vin11t0:1638_7": "Vadantassa cāti ettha cakārena kamme aropite evaṃ vihesantassa ca dukkaṭanti samuccinoti.",
  "tika-vin11t0:1638_8": "Imasmiṃ pakkhe kamme aropiteti vihesakakālamāha.",
  "tika-vin11t0:1639_0": "1043.",
  "tika-vin11t0:1639_1": "Āpannanti attanā āpannaṃ.",
  "tika-vin11t0:1639_2": "Bhaṇḍanaṃ bhavissatīti saññissāti mayā imasmiṃ vutte saṅghassa bhaṇḍanakalahādayo hontīti saññāya tuṇhī bhavantassa.",
  "tika-vin11t0:1639_3": "Gilānassāti vattuṃ asakkuṇeyyamukharogādiyuttassa.",
  "tika-vin11t0:1640_0": "1044. Kriyākriyanti aññenaññapaṭicaraṇaṃ kriyaṃ. Tuṇhībhāvo akriyaṃ.",
  "tika-vin11t0:1641_0": "Aññavādakakathāvaṇṇanā.",
  "tika-vin11t0:1642_0": "1045- 6.",
  "tika-vin11t0:1642_1": "Sammatassāti khandhakāgatasenāsanapaññāpakasammutiādīsu terasasu sammutīsu ekaṃ vā katipayā vā sabbā",
  "tika-vin11t0:1642_2": "vā dātuṃ saṅghena ñattiṃ ṭhapetvā kammavācaṃ vatvā dinnasammutikassa.",
  "tika-vin11t0:1642_3": "“Upasampannaṃ saṅghena sammata”nti vacanato bhikkhunoti upasampannamāha,",
  "tika-vin11t0:1642_4": "ayasaṃ kattukāmoti sambandho.",
  "tika-vin11t0:1642_5": "Vadantoti “chandena itthannāmo senāsanaṃ paññāpeti,",
  "tika-vin11t0:1642_6": "chandena bhattāni uddisatī”tiādiṃ bhaṇanto.",
  "tika-vin11t0:1642_7": "“Upasampanne”ti idaṃ “ujjhāpetī”ti kiriyamapekkhitvā kammani upayogabahuvacanaṃ.",
  "tika-vin11t0:1642_8": "Ayañhettha attho –",
  "tika-vin11t0:1642_9": "ujjhāpeti avaññāya olokāpeti,",
  "tika-vin11t0:1642_10": "lāmakato vā cintāpeti,",
  "tika-vin11t0:1642_11": "khīyatīti “chandena itthannāmo senāsanaṃ paññapetī”tiādiṃ kathento pakāsetīti.",
  "tika-vin11t0:1642_12": "Imasmiṃ pakkhe “upasampannāna”nti vattabbe sāmiatthe upayogavasena “upasampanne”ti vuttaṃ,",
  "tika-vin11t0:1642_13": "upasampannānaṃ santike pakāsetīti attho.",
  "tika-vin11t0:1643_0": "“Pācittiyadvayaṃ hotī”ti idaṃ “ujjhāpanake khiyyanake pācittiya”nti dvinnaṃ vatthūnaṃ ekato vuttattā idhāpi ekato vuttaṃ,",
  "tika-vin11t0:1643_1": "visuṃ visuṃ pana gahetabbaṃ.",
  "tika-vin11t0:1643_2": "Dhammeti ettha “kamme”ti seso,",
  "tika-vin11t0:1643_3": "upasampannassa sammatassa saṅghena dinnasammutikammaṃ sace dhammakammaṃ hotīti attho.",
  "tika-vin11t0:1643_4": "Adhammeti etthāpi eseva nayo.",
  "tika-vin11t0:1644_0": "1047- 8.",
  "tika-vin11t0:1644_1": "Bhikkhunoti sammatassa bhikkhuno.",
  "tika-vin11t0:1644_2": "Asammatassa bhikkhussa avaṇṇaṃ bhāsatoti yojanā.",
  "tika-vin11t0:1644_3": "Yassa kassacīti ettha “santike”ti seso,",
  "tika-vin11t0:1644_4": "upasampannassa ca anupasampannassa ca yassa kassaci santiketi attho.",
  "tika-vin11t0:1644_5": "Upasampannakāle sammataṃ pacchā sāmaṇerabhāvaṃ upagataṃ sandhāya “sammatassa sāmaṇerassā”ti vuttaṃ.",
  "tika-vin11t0:1644_6": "Avaṇṇaṃ vadatoti yojanā.",
  "tika-vin11t0:1645_0": "1049.",
  "tika-vin11t0:1645_1": "Karontaṃ sammataṃ.",
  "tika-vin11t0:1645_2": "Bhaṇatoti ujjhāpayato, khīyato.",
  "tika-vin11t0:1645_3": "Attho pana vuttanayova.",
  "tika-vin11t0:1645_4": "Ujjhāpanakhīyanakiriyāhi āpajjanato kriyaṃ.",
  "tika-vin11t0:1645_5": "Yasmā ujjhāpanaṃ,",
  "tika-vin11t0:1645_6": "khīyanañca musāvādavaseneva pavattaṃ,",
  "tika-vin11t0:1645_7": "tasmā “ādikammikassa anāpattī”ti pācittiyaṭṭhāne,",
  "tika-vin11t0:1645_8": "dukkaṭaṭṭhāne ca iminā ca anāpattidassanatthaṃ vuttanti gahetabbaṃ.",
  "tika-vin11t0:1645_9": "Evañca katvā ujjhāpentassa,",
  "tika-vin11t0:1645_10": "khīyantassa ca ekakkhaṇe dve dve āpattiyo hontīti āpannaṃ.",
  "tika-vin11t0:1646_0": "Ujjhāpanakakathāvaṇṇanā.",
  "tika-vin11t0:1647_0": "1050.",
  "tika-vin11t0:1647_1": "Saṅghassa mañcādinti sambandho.",
  "tika-vin11t0:1647_2": "“Saṅghikaṃ mañcaṃ vā pīṭhaṃ vā bhisiṃ vā kocchaṃ vā”ti pāḷiyaṃ dassitaṃ saṅghasantakaṃ mañcādiṃ.",
  "tika-vin11t0:1647_3": "Ettha ca mañco nāma pāḷiyaṃ “cattāro mañcā masārako bundikābaddho kuḷīrapādako āhaccapādako”ti ca dassito catubbidho mañco.",
  "tika-vin11t0:1647_4": "Tattha masārako nāma mañcapāde vijjhitvā tattha aṭanisikhāhi āvuṇitvā katamañco.",
  "tika-vin11t0:1647_5": "So idāni vattamāno vettamañco.",
  "tika-vin11t0:1647_6": "Bundikābaddho nāma aṭanisīsesu bundikarantarato mañcapāde ḍaṃsāpetvā kato vettamañcapadaramañco daṭṭhabbo.",
  "tika-vin11t0:1647_7": "Kuḷīrapādako nāma pādabunde assakhurādiākāraṃ dassetvā kakkaṭapādehi viya vaṅkapādehi yojitamañco.",
  "tika-vin11t0:1647_8": "Āhaccapādako nāma aṭaniyo vijjhitvā aṭanichidde pādasīse sikhaṃ katvā taṃ pavesetvā aṭaniyā upari nikkhante",
  "tika-vin11t0:1647_9": "pādasikhāmatthake tiriyaṃ vijjhitvā āṇiṃ pavesetvā katamañco.",
  "tika-vin11t0:1648_0": "Pīṭhaṃ nāma evameva kataṃ tannāmakameva catubbidhaṃ;",
  "tika-vin11t0:1649_0": "Bhisi nāma “pañca bhisiyo uṇṇabhisi coḷabhisi vākabhisi tiṇabhisi paṇṇabhisī”ti gabbhavasena dassitā pañca bhisiyo.",
  "tika-vin11t0:1649_1": "Tattha uṇṇā nāma manussalomaṃ ṭhapetvā avasesalomāni.",
  "tika-vin11t0:1649_2": "Coḷā nāma pilotikā.",
  "tika-vin11t0:1649_3": "Vākaṃ nāma makacivākādikaṃ.",
  "tika-vin11t0:1649_4": "Tiṇaṃ nāma dabbatiṇādi.",
  "tika-vin11t0:1649_5": "Paṇṇaṃ nāma tamālapaṇṇaṃ ṭhapetvā avasesapaṇṇaṃ.",
  "tika-vin11t0:1650_0": "Kocchanti pāḷiyaṃ “kocchaṃ nāma vākamayaṃ vā usīramayaṃ vā muñjamayaṃ vā pabbajamayaṃ vā anto saṃveṭhetvā",
  "tika-vin11t0:1650_1": "baddhaṃ hotī”ti dassitaṃ vākaṃ vā usīraṃ vā muñjatiṇaṃ vā eḷakalomāni vā pabbajatiṇaṃ vā ādāya ubhohi",
  "tika-vin11t0:1650_2": "koṭīhi vitthataṃ katvā majjhe pīḷetvā saṅkucitvā taṃ bandhitvā sīhacammādīhi veṭhanabandhanāni paṭicchādetvā",
  "tika-vin11t0:1650_3": "pādapuñchanī viya nisajjatthāya kataṃ āsananti vadanti.",
  "tika-vin11t0:1650_4": "Yathāha aṭṭhakathāyaṃ “heṭṭhā ca upari ca vitthataṃ,",
  "tika-vin11t0:1650_5": "majjhe saṃkhittaṃ,",
  "tika-vin11t0:1650_6": "paṇavasaṇṭhānaṃ katvā baddhaṃ hoti,",
  "tika-vin11t0:1650_7": "taṃ kira majjhe sīhabyagghacammaparikkhittampi karonti.",
  "tika-vin11t0:1650_8": "Akappiyacammaṃ nāmettha natthī”tiādi.",
  "tika-vin11t0:1650_9": "Santharāpetvāti upasampannena vā anupasampannena vā santharāpetvā.",
  "tika-vin11t0:1650_10": "Ettha vinicchayaṃ vakkhati.",
  "tika-vin11t0:1650_11": "Santharitvāti sayaṃ santharitvā vā.",
  "tika-vin11t0:1651_0": "1051.",
  "tika-vin11t0:1651_1": "Nevuddhareyyāti paññattaṭṭhānato uddharitvā na paṭisāmeyya.",
  "tika-vin11t0:1651_2": "Na uddharāpeyya vāti aññena vā tathā na kārāpeyya.",
  "tika-vin11t0:1651_3": "Tanti mañcādiṃ.",
  "tika-vin11t0:1651_4": "Pakkamantoti ettha “yo bhikkhū”ti labbhati,",
  "tika-vin11t0:1651_5": "mañcādīnaṃ atthataṭṭhānato thāmamajjhimassa purisassa thāmappamāṇena hatthaṃ pasāretvā khittapāsāṇassa patanaṭṭhānaṃ atikkamma gacchantoti attho.",
  "tika-vin11t0:1651_6": "Yathāha pāḷiyaṃ “majjhimassa purisassa leḍḍupātaṃ atikkamantassā”ti.",
  "tika-vin11t0:1652_0": "1052.",
  "tika-vin11t0:1652_1": "Vassike caturo māseti antovassaṃ cātumāse.",
  "tika-vin11t0:1652_2": "Sace devo na vassatīti ettha “katthaci janapade”ti seso.",
  "tika-vin11t0:1652_3": "Teneva “sace”ti sāsaṅkamāha.",
  "tika-vin11t0:1652_4": "“Yesu janapadesu vassakāle na vassati,",
  "tika-vin11t0:1652_5": "tesupi cattāro māse nikkhipituṃ na vaṭṭatiyevā”ti aṭṭhakathāyaṃ vuttaṃ.",
  "tika-vin11t0:1652_6": "Tathā cāpīti te cattāro māse avassantepi.",
  "tika-vin11t0:1653_0": "1053.",
  "tika-vin11t0:1653_1": "Yatthāti yasmiṃ laṅkādīpasadise dese.",
  "tika-vin11t0:1653_2": "Yattha aparepi hemante cattāro māse devo vassati,",
  "tika-vin11t0:1653_3": "tattha aṭṭha māse ajjhokāse mañcādiṃ ṭhapetuṃ na vaṭṭatīti yojanā.",
  "tika-vin11t0:1653_4": "Gimhāne pana cattāro māse bahi ṭhapetuṃ vaṭṭatīti byatirekato dasseti.",
  "tika-vin11t0:1654_0": "1054.",
  "tika-vin11t0:1654_1": "Nivāsasminti rukkhe kulāvakaṃ katvā nirantaravāse sati.",
  "tika-vin11t0:1654_2": "Yathāha aṭṭhakathāyaṃ “yasmiṃ pana dhuvanivāsena kulāvake katvā vasantī”ti.",
  "tika-vin11t0:1654_3": "Kadācipīti anovassakālepi.",
  "tika-vin11t0:1655_0": "1055- 6.",
  "tika-vin11t0:1655_1": "Saṅghikaṃ yaṃ kiñci mañcādīti yojanā.",
  "tika-vin11t0:1655_2": "Santhataṃ yadīti anāṇattena yadi atthataṃ,",
  "tika-vin11t0:1655_3": "paññattanti vuttaṃ hoti.",
  "tika-vin11t0:1655_4": "Yattha katthaci ṭhāneti rukkhamūlamaṇḍapaabbhokāsādimhi yattha katthaci ṭhāne.",
  "tika-vin11t0:1655_5": "Yena kenacīti saddhivihārikena vā antevāsikena vā aññena vā.",
  "tika-vin11t0:1655_6": "Bhikkhunāti upasampannena.",
  "tika-vin11t0:1655_7": "Soti yassatthāya paññattaṃ,",
  "tika-vin11t0:1655_8": "so bhikkhu.",
  "tika-vin11t0:1656_0": "1057.",
  "tika-vin11t0:1656_1": "Tanti taṃ saṅghikaṃ vettamañcādiṃ.",
  "tika-vin11t0:1656_2": "Santharāpita-",
  "tika-vin11t0:1656_3": "saddo kattusādhano,",
  "tika-vin11t0:1656_4": "santharituṃ niyojakasseva bhikkhunoti attho.",
  "tika-vin11t0:1657_0": "1058.",
  "tika-vin11t0:1657_1": "Bhikkhunāti ettha “āṇāpako”ti vakkhamānattā āṇattena bhikkhunā upasampannenāti labbhati.",
  "tika-vin11t0:1657_2": "Tassevāti āṇattiyā āsanapaññāpakassa tasseva bhikkhuno.",
  "tika-vin11t0:1657_3": "“Nisīdatī”ti vacanassa upalakkhaṇattā āgantvā thavikaṃ vā cīvaraṃ vā yaṃ kiñcideva ṭhapeti,",
  "tika-vin11t0:1657_4": "“mayhameva bhāro”ti vā vadati,",
  "tika-vin11t0:1657_5": "paññāpako muccatīti gahetabbo.",
  "tika-vin11t0:1658_0": "1059- 60.",
  "tika-vin11t0:1658_1": "Anāpucchāti ettha “yo bhikkhu vā sāmaṇero vā ārāmiko vā lajjī hoti,",
  "tika-vin11t0:1658_2": "attano palibodhaṃ viya maññatī”ti aṭṭhakathāya vuttasarūpaṃ yaṃ kañci anāpucchāti attho.",
  "tika-vin11t0:1658_3": "“Bhikkhu vā sāmaṇero vā ārāmiko vā lajjī hotī”ti vuttattā alajjiṃ āpucchitvā gantuṃ na vaṭṭatīti vadanti.",
  "tika-vin11t0:1658_4": "“Mayaṃ gamissāmā”ti vatvā anumatigahaṇaṃ āpucchanaṃ nāma,",
  "tika-vin11t0:1658_5": "taṃ anāpattiyā kathaṃ aṅgaṃ hotīti ce?",
  "tika-vin11t0:1658_6": "Gamanassa anumatiyā laddhattā.",
  "tika-vin11t0:1658_7": "“Kappaṃ labhitvā gantabba”nti vacanato anumatidāyakena vattāvattaṃ sampaṭicchitaṃ viya hotīti laddhakappattā evaṃ gacchati ce, vaṭṭati.",
  "tika-vin11t0:1658_8": "Aniyyātetvāti niyyātanaṃ akatvā vattāvattaṃ appaṭiyādetvā,",
  "tika-vin11t0:1658_9": "asampaṭicchāpetvāti vuttaṃ hoti.",
  "tika-vin11t0:1658_10": "Vāreti padavāre.",
  "tika-vin11t0:1659_0": "1062.",
  "tika-vin11t0:1659_1": "Tasmā ṭhānāti attanā ṭhatvā āṇāpitabhojanasālato.",
  "tika-vin11t0:1659_2": "Yathāha aṭṭhakathāyaṃ “bhojanasālato nikkhamitvā aññattha gacchatī”ti.",
  "tika-vin11t0:1660_0": "1063.",
  "tika-vin11t0:1660_1": "Saṅghike saṅghikasaññivematikapuggalikasaññīnaṃ vasena tikapācittiyaṃ.",
  "tika-vin11t0:1660_2": "Tikātītenāti akusalamūlattikādito savāsanasamucchedappahānavasena atikkantena.",
  "tika-vin11t0:1660_3": "Tikadukkaṭanti “puggalike saṅghikasaññī, vematiko,",
  "tika-vin11t0:1660_4": "puggalikasaññī aññassa puggalike āpatti dukkaṭassā”ti vacanato dukkaṭattayaṃ hoti.",
  "tika-vin11t0:1661_0": "1064- 5.",
  "tika-vin11t0:1661_1": "Cimilikaṃ nāma parikammakatāya bhūmiyā chavirakkhanatthaṃ attharitabbapilotikaṃ.",
  "tika-vin11t0:1661_2": "Taṭṭikā nāma tālapaṇṇādīhi katataṭṭikā.",
  "tika-vin11t0:1661_3": "Cammaṃ sīhacammādi.",
  "tika-vin11t0:1661_4": "Senāsanaparikkhāre akappiyacammaṃ nāma natthi.",
  "tika-vin11t0:1661_5": "Yathāha “aṭṭhakathāsu hi senāsanaparibhoge paṭikkhittacammaṃ nāma na dissati,",
  "tika-vin11t0:1661_6": "tasmā sīhacammādīnaṃ pariharaṇeyeva paṭikkhepo veditabbo”ti.",
  "tika-vin11t0:1661_7": "Imassa ca aṭṭhakathāpāṭhassa sāratthadīpaniyā evaṃ attho vaṇṇito –",
  "tika-vin11t0:1662_0": "“Sīhacammādīnaṃ pariharaṇeyeva paṭikkhepo veditabbo”ti iminā “na bhikkhave mahācammāni dhāretabbāni sīhacammaṃ byagghacammaṃ dīpicammaṃ,",
  "tika-vin11t0:1662_1": "yo dhāreyya,",
  "tika-vin11t0:1662_2": "āpatti dukkaṭassā”ti evaṃ vuttāya khandhakapāḷiyā adhippāyaṃ vibhāveti.",
  "tika-vin11t0:1662_3": "Idaṃ vuttaṃ hoti –",
  "tika-vin11t0:1662_4": "“antopi mañce paññattāni honti,",
  "tika-vin11t0:1662_5": "bahipi mañce paññattāni hontī”ti imasmiṃ vatthusmiṃ sikkhāpadassa paññattattā mañcapīṭhesu attharitvā paribhogoyeva paṭikkhitto,",
  "tika-vin11t0:1662_6": "bhūmattharaṇavasena paribhogo pana appaṭikkhittoti.",
  "tika-vin11t0:1662_7": "Yadi evaṃ “pariharaṇeyeva paṭikkhepo”ti idaṃ kasmā vuttanti?",
  "tika-vin11t0:1662_8": "Yathā “anujānāmi bhikkhave sabbaṃ pāsādaparibhoga”nti vacanato puggalikepi senāsane senāsanaparibhogavasena",
  "tika-vin11t0:1662_9": "niyamitaṃ suvaṇṇaghaṭādikaṃ paribhuñjituṃ vaṭṭamānampi kevalaṃ attano santakaṃ katvā paribhuñjituṃ na vaṭṭati,",
  "tika-vin11t0:1662_10": "evamidaṃ bhūmattharaṇavasena paribhuñjiyamānampi attano santakaṃ katvā taṃ taṃ vihāraṃ haritvā paribhuñjituṃ",
  "tika-vin11t0:1662_11": "na vaṭṭatīti dassanatthaṃ “pariharaṇeyeva paṭikkhepo veditabbo”ti vuttanti.",
  "tika-vin11t0:1663_0": "“Phalaka”nti iminā pāṭhāgataṃ phalakapīṭhameva dassitaṃ.",
  "tika-vin11t0:1663_1": "Yathāha aṭṭhakathāyaṃ “phalakapīṭhaṃ nāma phalakamayaṃ pīṭha”nti.",
  "tika-vin11t0:1663_2": "Pādapuñchaninti kadalivākādīhi kataṃ pādapuñchanikaṃ.",
  "tika-vin11t0:1663_3": "Bhūmattharaṇaṃ nāma cimilikāya sati tassā upari,",
  "tika-vin11t0:1663_4": "asati suddhabhūmiyaṃ attharitabbā kaṭasārakādivikati.",
  "tika-vin11t0:1663_5": "Uttarattharaṇaṃ nāma saṅghikamañcapīṭhādīnaṃ upari attharitabbapaccattharaṇaṃ.",
  "tika-vin11t0:1664_0": "Pattādhārakanti pattavalayādhārakaṃ.",
  "tika-vin11t0:1664_1": "Taṃ yathāvuttaparikkhāraṃ.",
  "tika-vin11t0:1664_2": "Gacchatoti leḍḍupātaṃ atikkamma gacchato.",
  "tika-vin11t0:1664_3": "Sace pana dāyakehi dānakāleyeva sahassagghanakampi kambalaṃ “pādapuñchaniṃ katvā paribhuñjathā”ti dinnaṃ,",
  "tika-vin11t0:1664_4": "tatheva paribhuñjituṃ vaṭṭati.",
  "tika-vin11t0:1664_5": "Tasmā imaṃ mañcapīṭhādisenāsanampi “abbhokāsepi yathāsukhaṃ paribhuñjathā”ti dāyakehi dinnaṃ ce,",
  "tika-vin11t0:1664_6": "sabbasmimpi kāle abbhokāse nikkhipituṃ vaṭṭatīti vadanti.",
  "tika-vin11t0:1665_0": "1066.",
  "tika-vin11t0:1665_1": "Āraññakenāpi sace gantabbaṃ hoti,",
  "tika-vin11t0:1665_2": "anovassake nosati mañcapīṭhādiṃ rukkhasmiṃ laggetvā yathāsukhaṃ gantabbanti yojanā.",
  "tika-vin11t0:1666_0": "1067.",
  "tika-vin11t0:1666_1": "Upacikādīhīti ettha ādi-",
  "tika-vin11t0:1666_2": "saddena mūsikā gahitā.",
  "tika-vin11t0:1666_3": "Na lujjatīti na nassati.",
  "tika-vin11t0:1666_4": "Taṃ sabbanti mañcādikaṃ sakalaṃ.",
  "tika-vin11t0:1667_0": "1068.",
  "tika-vin11t0:1667_1": "Attano santaketi attano puggalike mañcādivisaye.",
  "tika-vin11t0:1667_2": "Ruddheti vuḍḍhabhikkhunā vā issarādīhi vā yakkhasīhādīhi vā mañcādike ruddhe ajjhāvutthe,",
  "tika-vin11t0:1667_3": "abhibhavitvā gahiteti attho.",
  "tika-vin11t0:1667_4": "Āpadāsupīti brahmacariyantarāyādīsu ca santesu.",
  "tika-vin11t0:1667_5": "Gacchato bhikkhuno anāpattīti yojanā.",
  "tika-vin11t0:1668_0": "1069.",
  "tika-vin11t0:1668_1": "Kāyavācato,",
  "tika-vin11t0:1668_2": "kāyavācācittato ca samuṭṭhānaṃ kathinasamuṭṭhānaṃ nāma.",
  "tika-vin11t0:1668_3": "Paññattiṃ ajānitvā sayaṃ anuddharantassa kāyena hoti,",
  "tika-vin11t0:1668_4": "anāpucchantassa vācāya hoti,",
  "tika-vin11t0:1668_5": "paññattiṃ jānitvā evaṃ akarontassa sacittakena teneva dvayena samuṭṭhātīti veditabbaṃ.",
  "tika-vin11t0:1668_6": "Leḍḍupātātikkamo kriyaṃ.",
  "tika-vin11t0:1668_7": "Mañcādīnaṃ anuddharaṇādi akriyaṃ.",
  "tika-vin11t0:1669_0": "Paṭhamasenāsanakathāvaṇṇanā.",
  "tika-vin11t0:1670_0": "1070- 3.",
  "tika-vin11t0:1670_1": "Bhisīti paṭhamasikkhāpade vuttapañcappakārā imissā aṭṭhakathāya “mañcakabhisi vā pīṭhakabhisi vā”ti evaṃ dassitabhisi ca.",
  "tika-vin11t0:1670_2": "Paccattharaṇaṃ nāma pāvāro kojavo vā.",
  "tika-vin11t0:1670_3": "“Ettakameva vuttanti aṭṭhakathāsu vuttaṃ.",
  "tika-vin11t0:1670_4": "‘Idañca aṭṭhakathāsu tathāvuttabhāvadassanatthaṃ vuttaṃ,",
  "tika-vin11t0:1670_5": "aññampi tādisaṃ mañcapīṭhesu attharitabbaṃ paccattharaṇamevā’ti tīsupi gaṇṭhipadesu vutta”nti sāratthadīpaniyā likhitaṃ.",
  "tika-vin11t0:1670_6": "Nisīdananti nisīdanacīvaraṃ.",
  "tika-vin11t0:1671_0": "Tiṇasanthāro erakādīni tiṇāni dvīsu tīsu ṭhānesu gopetvā katasanthāro.",
  "tika-vin11t0:1671_1": "Paṇṇasanthāro nāma nāḷikerādipaṇṇe tatheva gopetvā katasanthāro.",
  "tika-vin11t0:1671_2": "Sayanti etthāti seyyā.",
  "tika-vin11t0:1671_3": "“Sabbacchannaparicchanne”ti idaṃ sahaseyyakathāya vuttatthameva.",
  "tika-vin11t0:1672_0": "Dasavidhaṃ seyyanti dasavidhāsu seyyāsu aññataranti vuttaṃ hoti.",
  "tika-vin11t0:1672_1": "Santharitvāpi vāti ettha pi-",
  "tika-vin11t0:1672_2": "saddo sampiṇḍanattho,",
  "tika-vin11t0:1672_3": "so santharāpetvāpīti imaṃ sampiṇḍeti. Vā-",
  "tika-vin11t0:1672_4": "saddaṃ “sayaṃ anuddharitvā”ti ettha “anuddharitvā vā”ti yojetvā “anuddharāpetvā vā”ti ayaṃ vikappo saṅgayhati.",
  "tika-vin11t0:1672_5": "Taṃ seyyaṃ.",
  "tika-vin11t0:1673_0": "Ārāmassūpacāranti “aparikkhittassa upacāro nāma senāsanato dve leḍḍupātā”ti aṭṭhakathāyaṃ vuttaṃ upacāramāha.",
  "tika-vin11t0:1673_1": "Assāti vihārassa parikkhittassa.",
  "tika-vin11t0:1674_0": "1074. Ubhayesanti senāsanaseyyānaṃ. Antogabbhe santharitvā gacchatoti sambandho.",
  "tika-vin11t0:1675_0": "1075.",
  "tika-vin11t0:1675_1": "Upacāre vihārassāti ettha vihāro nāma antogabbhādisabbaparicchannaguttasenāsanaṃ.",
  "tika-vin11t0:1675_2": "Yathāha aṭṭhakathāyaṃ “vihāroti antogabbho vā aññaṃ vā sabbaparicchannaṃ guttasenāsanaṃ veditabba”nti.",
  "tika-vin11t0:1675_3": "Tattha upacāro nāma taṃsamīpaṃ ṭhānaṃ.",
  "tika-vin11t0:1675_4": "Yathāha “upacāreti tassa bahi āsanne okāse”ti.",
  "tika-vin11t0:1675_5": "Maṇḍapo nāma paricchannāparicchannasannipātamaṇḍapo.",
  "tika-vin11t0:1675_6": "Yathāha “maṇḍape vāti aparicchanne paricchanne vāpi bahūnaṃ sannipātamaṇḍape”ti. Ādi-",
  "tika-vin11t0:1675_7": "saddena upaṭṭhānasālārukkhamūlāni saṅgahitāni.",
  "tika-vin11t0:1675_8": "Upaṭṭhānasālā nāma aguttā bhojanasālā.",
  "tika-vin11t0:1675_9": "Yathāha “upaṭṭhānasālāyaṃ vāti bhojanasālāyaṃ vā”ti.",
  "tika-vin11t0:1675_10": "Aguttatā ca “ṭhānassa aguttatāyā”ti aṭṭhakathāvacanato veditabbāti.",
  "tika-vin11t0:1676_0": "1076.",
  "tika-vin11t0:1676_1": "Tikapācittiyaṃ vuttanti “saṅghike saṅghikasaññī, vematiko,",
  "tika-vin11t0:1676_2": "puggalikasaññī”ti vārattaye pācittiyattayaṃ vuttaṃ.",
  "tika-vin11t0:1676_3": "Dasavatthūsu bhavaṃ tadantogadhattāti dasavatthukaṃ,",
  "tika-vin11t0:1676_4": "dasannaṃ vā vatthu dasavatthu,",
  "tika-vin11t0:1676_5": "taṃyeva dasavatthukanti bhisiādikaṃ aññataraṃ seyyābhaṇḍaṃ.",
  "tika-vin11t0:1676_6": "Tassāti santhārakassa.",
  "tika-vin11t0:1676_7": "“Puggalike saṅghikasaññī, vematiko,",
  "tika-vin11t0:1676_8": "puggalikasaññī aññassa puggalike āpatti dukkaṭassā”ti tikadukkaṭaṃ dīpitaṃ.",
  "tika-vin11t0:1677_0": "1077.",
  "tika-vin11t0:1677_1": "Uddharitvāti atthataseyyaṃ yathā upacikāhi na khajjati,",
  "tika-vin11t0:1677_2": "tathā paṭisāmetvā,",
  "tika-vin11t0:1677_3": "“gacchato”ti iminā sambandho.",
  "tika-vin11t0:1677_4": "Aññena vuddhabhikkhuissarādinā.",
  "tika-vin11t0:1677_5": "Palibuddheti senāsane paribuddhe nivārite.",
  "tika-vin11t0:1678_0": "1078.",
  "tika-vin11t0:1678_1": "Sāpekkhova ca gantvāti “ajjeva gantvā idaṃ paṭisāmessāmī”ti apekkhāsahitova gāmantarādiṃ gantvā.",
  "tika-vin11t0:1678_2": "Yathāha “ajjeva āgantvā paṭijaggissāmī’ti evaṃ sāpekkho nadīpāraṃ vā gāmantaraṃ vā gantvā”ti.",
  "tika-vin11t0:1678_3": "Tattha ṭhatvāti gataṭṭhāne ṭhatvā,",
  "tika-vin11t0:1678_4": "tato bahi gacchāmīti citte uppanneti vuttaṃ hoti.",
  "tika-vin11t0:1678_5": "Yathāha “yatthassa gamanacittaṃ uppannaṃ,",
  "tika-vin11t0:1678_6": "tattheva ṭhito”ti.",
  "tika-vin11t0:1678_7": "Taṃ pucchatīti sambandho.",
  "tika-vin11t0:1678_8": "Taṃ seyyaṃ kañci pesetvā āpucchatīti vuttaṃ hoti.",
  "tika-vin11t0:1678_9": "Yathāha “kañci pesetvā āpucchatī”ti.",
  "tika-vin11t0:1678_10": "Ettha ca purimasikkhāpade mañcādīnaṃ paññattaṭṭhānato antovihāre vā hotu bahi vā,",
  "tika-vin11t0:1678_11": "leḍḍupātātikkamena,",
  "tika-vin11t0:1678_12": "idha upacārātikkamena pācittiyanti ayaṃ viseso veditabbo.",
  "tika-vin11t0:1679_0": "Abbhokāsamhi mañcādiṃ, vihāre seyyamattakaṃ;",
  "tika-vin11t0:1680_0": "Hitvā vajantassa doso, leḍḍupātūpacāratoti.",
  "tika-vin11t0:1681_0": "Dutiyasenāsanakathāvaṇṇanā.",
  "tika-vin11t0:1682_0": "1079.",
  "tika-vin11t0:1682_1": "Yo bhikkhu saṅghikāvāse pubbupagataṃ bhikkhuṃ jānaṃ anupakhajja seyyaṃ kappeyya ce,",
  "tika-vin11t0:1682_2": "assa bhikkhuno pācittiyaṃ siyāti yojanā.",
  "tika-vin11t0:1682_3": "Pubbupagato nāma vassaggena pāpetvā dinnaṃ senāsanaṃ gahetvā vasanto.",
  "tika-vin11t0:1682_4": "Jānanti “anuṭṭhāpanīyo aya”nti jānanto.",
  "tika-vin11t0:1682_5": "Anuṭṭhāpanīyā nāma vuddhādayo.",
  "tika-vin11t0:1682_6": "Yathāha padabhājane “jānāti nāma vuḍḍhoti, gilānoti,",
  "tika-vin11t0:1682_7": "saṅghena dinnoti jānātī”ti.",
  "tika-vin11t0:1682_8": "Anupakhajjāti anupavisitvā,",
  "tika-vin11t0:1682_9": "tassa paṭhamaṃ paññattaṃ mañcādīnaṃ āsannataraṃ vakkhamānalakkhaṇaṃ upacāraṃ pavisitvāti attho.",
  "tika-vin11t0:1682_10": "Seyyaṃ kappeyyāti dasavidhāsu seyyāsu aññataraṃ attharitvā sayanaṃ kareyya,",
  "tika-vin11t0:1682_11": "nipajjeyyāti vuttaṃ hoti.",
  "tika-vin11t0:1682_12": "Vakkhati ca “dasasvaññataraṃ seyya”ntiādi.",
  "tika-vin11t0:1682_13": "“Nisajjaṃ vā”ti seso.",
  "tika-vin11t0:1682_14": "Yathāha padabhājane “abhinisīdati vā abhinipajjati vā”ti.",
  "tika-vin11t0:1683_0": "1080- 2.",
  "tika-vin11t0:1683_1": "Uddiṭṭhamatthaṃ niddisitukāmo paṭhamaṃ “anupakhajjaseyyaṃ kappeyyā”ti ettha vinicchayaṃ dassetumāha “pādadhovanapāsāṇā…pe…",
  "tika-vin11t0:1683_2": "dukkaṭa”nti.",
  "tika-vin11t0:1683_3": "Senāsanaṃ pavisantassa bhikkhuno pādadhovanapāsāṇā yāva taṃ mañcaṃ vā pīṭhaṃ vā nikkhamantassa pana mañcapīṭhato yāva passāvaṭṭhānaṃ,",
  "tika-vin11t0:1683_4": "etthantare tu yaṃ ṭhānaṃ,",
  "tika-vin11t0:1683_5": "idameva upacāroti vuccatīti yojanā.",
  "tika-vin11t0:1683_6": "Tattha upacāreti yojanā.",
  "tika-vin11t0:1683_7": "Bādhetukāmassāti “yassa sambādho bhavissati,",
  "tika-vin11t0:1683_8": "so pakkamissatī”ti evaṃ uppannacittassa.",
  "tika-vin11t0:1683_9": "Sayanti etthāti viggaho.",
  "tika-vin11t0:1684_0": "1983.",
  "tika-vin11t0:1684_1": "“Pācittiyassā”ti uddesato vuttaṃ niddisitumāha “nisīdantassā”tiādi.",
  "tika-vin11t0:1684_2": "Tatthāti tathā anupakhajja atthatāya seyyāya.",
  "tika-vin11t0:1684_3": "“Pācittiyadvaya”nti idaṃ “dvepi karontassā”ti imaṃ pacchimavikappaṃ sandhāya vuttaṃ.",
  "tika-vin11t0:1684_4": "Purimavikappadvaye pana “nisīdantassa vā pācittiyaṃ,",
  "tika-vin11t0:1684_5": "nipajjantassa vā pācittiya”nti vattabbaṃ.",
  "tika-vin11t0:1684_6": "Imasmiṃ vikappattaye paccekaṃ “tikapācittiyaṃ tikadukkaṭa”nti ubhayassāpi vattabbatā aṭṭhakathāyaṃ vuttā. Kathaṃ?",
  "tika-vin11t0:1684_7": "Saṅghike saṅghikasaññī, vematiko,",
  "tika-vin11t0:1684_8": "puggalikasaññī nisajjaṃ kappeti,",
  "tika-vin11t0:1684_9": "pācittiyanti nisajjāya tikapācittiyaṃ,",
  "tika-vin11t0:1684_10": "evaṃ seyyāya tikapācittiyaṃ,",
  "tika-vin11t0:1684_11": "ubhayattha tikapācittiyadvayanti evaṃ vikappadvaye dvādasa pācittiyāni.",
  "tika-vin11t0:1684_12": "Puggalike saṅghikasaññī, vematiko,",
  "tika-vin11t0:1684_13": "puggalikasaññī aññassa puggalike nisajjaṃ kappeti,",
  "tika-vin11t0:1684_14": "dukkaṭanti nisajjāya tikadukkaṭaṃ,",
  "tika-vin11t0:1684_15": "evaṃ seyyāya tikadukkaṭaṃ,",
  "tika-vin11t0:1684_16": "ubhayattha tikadukkaṭadvayanti dvādasa dukkaṭāni ca veditabbāni.",
  "tika-vin11t0:1685_0": "1084.",
  "tika-vin11t0:1685_1": "Karontassāti ettha “nisīdanādi”nti pakaraṇato labbhati.",
  "tika-vin11t0:1685_2": "Tikapācittiyaṃ vuttanti “saṅghike saṅghikasaññī, vematiko,",
  "tika-vin11t0:1685_3": "puggalikasaññī”ti vikappattaye tikapācittiyaṃ pāḷiyaṃ vuttaṃ.",
  "tika-vin11t0:1685_4": "Evaṃ puggalikepi tikadukkaṭaṃ vuttaṃ.",
  "tika-vin11t0:1685_5": "Tenāha “puggale tikadukkaṭa”nti.",
  "tika-vin11t0:1685_6": "Iminā yathāvuttapācittiyadukkaṭāni sāmaññena tike pakkhipitvā evaṃ vuttānīti veditabbaṃ.",
  "tika-vin11t0:1686_0": "1085- 6.",
  "tika-vin11t0:1686_1": "“Vuttūpacāra”ntiādigāthādvaye vihārassa vuttūpacāraṃ muñcitvā upacāre vā abbhokāsepi vā santharatopi",
  "tika-vin11t0:1686_2": "vā santharāpayatopi vā tattha nisīdato vā dukkaṭaṃ vuttaṃ.",
  "tika-vin11t0:1686_3": "Tattha sabbattheva tassa nivāso vāritoti yojanā.",
  "tika-vin11t0:1686_4": "Tattha vihārassāti yathāvuttasenāsanassa.",
  "tika-vin11t0:1686_5": "Upacāreti avidūre.",
  "tika-vin11t0:1686_6": "Abbhokāseti tassa senāsanassa naccāsanne aṅgaṇappadese.",
  "tika-vin11t0:1687_0": "Nisīdato vāti vāggahaṇena nipajjato vā dvepi karontassa vāti saṅgaṇhāti.",
  "tika-vin11t0:1687_1": "Yathāha pāḷiyaṃ “abhinisīdati vā abhinipajjati vā,",
  "tika-vin11t0:1687_2": "āpatti dukkaṭassā”ti.",
  "tika-vin11t0:1687_3": "Tatthāti tasmiṃ pubbūpagatassa patte senāsane.",
  "tika-vin11t0:1687_4": "Sabbatthevāti yathāvuttūpacārato anto ca bahi ca antamaso ajjhokāsepīti sabbattheva.",
  "tika-vin11t0:1687_5": "Tassāti anattamanassa anupakhajja seyyaṃ kappayato tassa visabhāgapuggalassa.",
  "tika-vin11t0:1687_6": "Nivāso vārito paraviheṭhakena sahavāsassa mahānatthakarattāti adhippāyo.",
  "tika-vin11t0:1687_7": "Yathāha aṭṭhakathāyaṃ “evarūpena hi visabhāgapuggalena ekavihāre vā ekaṅgaṇe vā vasantena attho natthi,",
  "tika-vin11t0:1687_8": "tasmā sabbatthevassa nivāso vārito”ti.",
  "tika-vin11t0:1688_0": "1087.",
  "tika-vin11t0:1688_1": "“Sītādiupapīḷitassā”ti padacchedo,",
  "tika-vin11t0:1688_2": "sītādīhi upapīḷitassa bādhitassāti attho. Ādi-",
  "tika-vin11t0:1688_3": "saddena “uṇhena vā”tiādikaṃ saṅgaṇhāti.",
  "tika-vin11t0:1688_4": "Yathāha “sītena vā uṇhena vā pīḷito pavisatī”ti.",
  "tika-vin11t0:1688_5": "Ettha āpadā nāma bahi sayantassa jīvitabrahmacariyantarāyāpajjanaṃ.",
  "tika-vin11t0:1689_0": "1088. Idaṃ sikkhāpadaṃ dukkhavedanaṃ hotīti yojanā.",
  "tika-vin11t0:1690_0": "Anupakhajjakathāvaṇṇanā.",
  "tika-vin11t0:1691_0": "1089. Nikkaḍḍheyyāti nīhareyya. Nikkaḍḍhāpeyya vāti nīharāpeyya vā.",
  "tika-vin11t0:1692_0": "1990.",
  "tika-vin11t0:1692_1": "Bahū bhūmiyo vālikātalasaṅkhātā yassa so bahubhūmo, pāsādo.",
  "tika-vin11t0:1692_2": "Samāsantavidhivasena “bahubhūmo”ti vuccati.",
  "tika-vin11t0:1693_0": "1091. Ṭhapetvā ṭhapetvāti tasmiṃ tasmiṃ ṭhāne gatinivattiṃ katvā katvā.",
  "tika-vin11t0:1694_0": "1092.",
  "tika-vin11t0:1694_1": "Ayaṃ nayoti “nikkhamā’ti ekavacanena gacchante anekepi dvārakoṭṭhake atikkante āṇāpakassa ekāva āpatti hoti,",
  "tika-vin11t0:1694_2": "ṭhitaṭṭhānato ṭhatvā ṭhatvā nīharantassa dvārakoṭṭhagaṇanāya hotī”ti ayaṃ nayo.",
  "tika-vin11t0:1694_3": "Āṇattiyā khaṇeyevāti “imaṃ nikkaḍḍhāhī”ti āṇattikkhaṇeyeva.",
  "tika-vin11t0:1695_0": "1093.",
  "tika-vin11t0:1695_1": "Ekāvāti ettha “pācitti hotī”ti vattabbo.",
  "tika-vin11t0:1695_2": "Bahukāni ceti ettha “dvārānī”ti vattabbaṃ,",
  "tika-vin11t0:1695_3": "atikkāmetīti sambandho.",
  "tika-vin11t0:1695_4": "“Ettake dvārakoṭṭhake atikkamāpetvā nikkaḍḍhāhī”ti ca “yāva pariyantadvārakoṭṭhakā nikkaḍḍhāhī”ti ca",
  "tika-vin11t0:1695_5": "“bahū dvārakoṭṭhake atikkāmetvā nikkaḍḍhāhī”ti ca āṇattattā bahū dvārakoṭṭhake atikkāmetvā sace nikkaḍḍhatīti attho.",
  "tika-vin11t0:1695_6": "Yathāha aṭṭhakathāyaṃ “sace pana ettakāni dvārāni nikkaḍḍhāhī’ti vā ‘yāva mahādvāraṃ,",
  "tika-vin11t0:1695_7": "tāva nikkaḍḍhāhī’ti vā evaṃ niyametvā āṇatto hoti,",
  "tika-vin11t0:1695_8": "dvāragaṇanāya pācittiyānī”ti.",
  "tika-vin11t0:1695_9": "Bahūni pācittiyāni hontīti yojanā.",
  "tika-vin11t0:1696_0": "1094.",
  "tika-vin11t0:1696_1": "Upaṭṭhānasālādīti ettha nissakkatthe paccattavacanato upaṭṭhānasālāditoti attho gahetabbo.",
  "tika-vin11t0:1696_2": "“Upacārato”ti iminā samānādhikaraṇattā vihārassa upaṭṭhānasālādito upacāratoti vuttaṃ hoti.",
  "tika-vin11t0:1696_3": "Yathāha gaṇṭhipade “upacāro nāma upaṭṭhānasālādimattamevā”ti.",
  "tika-vin11t0:1696_4": "Kāyenapi vācāyapi tathā nikkaḍḍhane ca dukkaṭanti vakkhamānena saha yojanā.",
  "tika-vin11t0:1696_5": "Tassāti upasampannassa. Ādi-",
  "tika-vin11t0:1696_6": "saddena maṇḍapādayo gahitā.",
  "tika-vin11t0:1696_7": "Yathāha “vihārassa upacārā vā upaṭṭhānasālāya vā maṇḍapā vā rukkhamūlā vā ajjhokāsā vā nikkaḍḍhati vā nikkaḍḍhāpeti vā,",
  "tika-vin11t0:1696_8": "āpatti dukkaṭassā”ti.",
  "tika-vin11t0:1696_9": "“Vācāyā”ti iminā “nikkhamā”ti ca “imaṃ nikkaḍḍhāhī”ti āṇāpanañca gahitaṃ.",
  "tika-vin11t0:1696_10": "“Tathā”ti iminā ekena payogena ekāpatti,",
  "tika-vin11t0:1696_11": "nānāpayogesu payogagaṇanāya,",
  "tika-vin11t0:1696_12": "dvāragaṇanāya vā hotīti vuttameva pakāraṃ upasaṃharati.",
  "tika-vin11t0:1697_0": "1095.",
  "tika-vin11t0:1697_1": "“Tathā”ti idaṃ “itaraṃ nikkaḍḍhantassa dukkaṭa”nti imināpi yojetabbaṃ.",
  "tika-vin11t0:1697_2": "Yathā vihārūpacārato upaṭṭhānasālādito upasampannaṃ nikkaḍḍhantassa,",
  "tika-vin11t0:1697_3": "nikkaḍḍhāpentassa ca dukkaṭaṃ hoti,",
  "tika-vin11t0:1697_4": "tathā anupasampannassa vihārato ca vihārūpacārato ca nikkaḍḍhanādiṃ karontassa bhikkhuno dukkaṭaṃ hotīti attho.",
  "tika-vin11t0:1697_5": "Tathā vihārassūpacārā vā vihārā vā sabbesampi parikkhāraṃ nikkaḍḍhantassa dukkaṭanti yojanā.",
  "tika-vin11t0:1697_6": "Sabbesanti upasampannānupasampannānaṃ.",
  "tika-vin11t0:1697_7": "Parikkhāranti antamaso rajanachallipi saṅgayhati.",
  "tika-vin11t0:1697_8": "Yathāha aṭṭhakathāyaṃ “antamaso rajanachallimpī”ti.",
  "tika-vin11t0:1698_0": "1096.",
  "tika-vin11t0:1698_1": "“Asambaddhesū”ti iminā byatirekato asithilabaddhesu parikkhāresu ekissāyeva āpattiyā sambhavaṃ dasseti.",
  "tika-vin11t0:1698_2": "Yathāha aṭṭhakathāyaṃ “gāḷhaṃ bandhitvā ṭhapitesu pana ekāva āpattī’ti mahāpaccariyaṃ vutta”nti.",
  "tika-vin11t0:1698_3": "Sithilabandhanaṃ pana sammā bandhanaṃ na hotīti asambaddhavacanena gahitanti daṭṭhabbaṃ.",
  "tika-vin11t0:1698_4": "Assa bhikkhussa vatthūnaṃ gaṇanāya dukkaṭaṃ paridīpayeti yojanā,",
  "tika-vin11t0:1698_5": "parikkhāraṃ nīharantassa,",
  "tika-vin11t0:1698_6": "nīharāpentassa ca assa bhikkhunoti vuttaṃ hoti.",
  "tika-vin11t0:1699_0": "1097- 8.",
  "tika-vin11t0:1699_1": "Antevāsinti ca saddhivihārikanti ca ettha “asammāvattanta”nti seso.",
  "tika-vin11t0:1699_2": "Yathāha anāpattivāre “antevāsikaṃ vā saddhivihārikaṃ vā na sammā vattantaṃ nikkaḍḍhatī”tiādi.",
  "tika-vin11t0:1699_3": "Nikkaḍḍhantassāti ettha “nikkaḍḍhāpentassā”ti seso.",
  "tika-vin11t0:1699_4": "Asammāvattantaṃ antevāsiṃ vā alajjiṃ vā tathā asammāvattantaṃ saddhivihārikaṃ vā ummattakaṃ vā tesaṃ",
  "tika-vin11t0:1699_5": "antevāsiādīnaṃ parikkhāraṃ vā attano vasanaṭṭhānā vā tathā vissāsikassa vasanaṭṭhānā vā nikkaḍḍhantassa,",
  "tika-vin11t0:1699_6": "nikkaḍḍhāpentassa vā upasampannaṃ vā anupasampannaṃ vā saṅghikavihārā nikkaḍḍhantassa sayaṃ ummattakassa vā anāpatti pakāsitāti yojanā.",
  "tika-vin11t0:1700_0": "Aṭṭhakathāyaṃ “alajjīādayo pana attano vasanaṭṭhānatoyeva nikkaḍḍhitabbā”ti vuttaṃ,",
  "tika-vin11t0:1700_1": "pāḷiyañca “attano puggalike anāpattī”ti vuttaṃ,",
  "tika-vin11t0:1700_2": "“attano vissāsikassa vasanaṭṭhānā”ti idaṃ kasmā vuttanti ce?",
  "tika-vin11t0:1700_3": "Imasseva pāṭhassa anulomato vuttaṃ.",
  "tika-vin11t0:1700_4": "Antevāsikantiādīsu paṭhamaṃ asammāvattanādibhāvena “nikkaḍḍhissāmī”ti cintetvā nikkaḍḍhantassa cittalahuparivattitāya kope uppannepi anāpatti.",
  "tika-vin11t0:1701_0": "1099.",
  "tika-vin11t0:1701_1": "“Tathā”ti iminā “nikkaḍḍhantassā”ti ca tattheva sesaṃ “nikkaḍḍhāpentassā”ti ca “tassa parikkhāraṃ vā”ti ca yathāvuttaṃ upasaṃharati.",
  "tika-vin11t0:1701_2": "“Saṅghārāmāpi sabbasmā”ti idaṃ kalahakārakeneva yojetabbaṃ.",
  "tika-vin11t0:1701_3": "Yathāha aṭṭhakathāyaṃ “bhaṇḍanakārakakalahakārakameva sakalasaṅghārāmato nikkaḍḍhituṃ labhati.",
  "tika-vin11t0:1701_4": "So hi pakkhaṃ labhitvā saṅghampi bhindeyyā”ti.",
  "tika-vin11t0:1701_5": "Idaṃ tūti ettha visesatthajotakena tu-",
  "tika-vin11t0:1701_6": "saddena vuttavisesanaṃ vinā avasesavinicchayo anantarasadisoyevāti dīpeti.",
  "tika-vin11t0:1701_7": "Tisamuṭṭhānaṃ kāyacittavācācittakāyavācācittato samuṭṭhānatoti.",
  "tika-vin11t0:1702_0": "Nikkaḍḍhanakathāvaṇṇanā.",
  "tika-vin11t0:1703_0": "1100- 1.",
  "tika-vin11t0:1703_1": "Majjhimāsīsaghaṭṭāyāti sīsaṃ na ghaṭṭetīti asīsaghaṭṭā,",
  "tika-vin11t0:1703_2": "majjhimassa asīsaghaṭṭā majjhimāsīsaghaṭṭā, tāya,",
  "tika-vin11t0:1703_3": "pamāṇamajjhimassa purisassa sīsāghaṭṭanappamāṇubbedhaheṭṭhimatalāyāti attho.",
  "tika-vin11t0:1703_4": "Vehāsakuṭiyāti padarādīhi upari acchannatalāya dvibhūmikādibhedāya kuṭiyā.",
  "tika-vin11t0:1703_5": "Uparīti matthake,",
  "tika-vin11t0:1703_6": "akatapadarādiattharaṇāya tulāmattayuttāya uparimataleti vuttaṃ hoti.",
  "tika-vin11t0:1703_7": "Yathāha aṭṭhakathāyaṃ “yāhi kāhici upari acchannatalā dvibhūmikakuṭi vā tibhūmikādikuṭi vā ‘vehāsakuṭī’ti vuccati,",
  "tika-vin11t0:1703_8": "idha pana asīsaghaṭṭā adhippetā”ti.",
  "tika-vin11t0:1703_9": "Āhaccapādake mañceti “āhaccapādako nāma mañco aṅge vijjhitvā ṭhito hotī”ti pāḷiyaṃ dassite aṭanisīsāni",
  "tika-vin11t0:1703_10": "vijjhitvā pādasikhaṃ āvuṇitvā uparisikhāya anākoṭitaāṇimhi ṭhitamañceti attho.",
  "tika-vin11t0:1703_11": "Āhaccapādake pīṭheti sambandho.",
  "tika-vin11t0:1703_12": "Yathāha pāḷiyaṃ “āhaccapādakaṃ nāma pīṭhaṃ aṅge vijjhitvā ṭhitaṃ hotī”ti.",
  "tika-vin11t0:1703_13": "Soyevattho.",
  "tika-vin11t0:1704_0": "Tasmiṃ āhaccapādake mañce vā pīṭhe vā nisīdantassa vā nipajjantassa vā tassa bhikkhuno payogagaṇanāya pācittiyo siyunti yojanā.",
  "tika-vin11t0:1705_0": "1102- 3.",
  "tika-vin11t0:1705_1": "Saṅghike saṅghikasaññivematikapuggalikasaññīnaṃ vasena tikapācittiyaṃ.",
  "tika-vin11t0:1705_2": "Puggaleti puggalike vihāre.",
  "tika-vin11t0:1705_3": "Vehāsakuṭiyā…pe…",
  "tika-vin11t0:1705_4": "gaṇanāyeva tassa tikadukkaṭanti yojanā.",
  "tika-vin11t0:1705_5": "Puggalike saṅghikasaññivematikaaññapuggalikasaññīnaṃ vasena tikadukkaṭaṃ.",
  "tika-vin11t0:1706_0": "Heṭṭhā aparibhoge vāti dārusambhārādīnaṃ vasena heṭṭhimatale avalañje vā.",
  "tika-vin11t0:1706_1": "Sīsaghaṭṭāya vāti sīsaghaṭṭanappamāṇatalāya kuṭiyā vā.",
  "tika-vin11t0:1706_2": "Avehāsavihāre vāti avehāsakuṭiyā bhūmiyaṃ katapaṇṇasālādīsu.",
  "tika-vin11t0:1706_3": "Etthāpi “vissāsikavihāre”ti idaṃ “attano puggalike anāpattī”ti imassa anulomanato vuttaṃ.",
  "tika-vin11t0:1707_0": "1104.",
  "tika-vin11t0:1707_1": "Yattha paṭāṇi vā dinnāti yasmiṃ mañce pādasīsānaṃ upari aṭanimatthakato tiriyaṃ āṇi pavesitā hoti,",
  "tika-vin11t0:1707_2": "tattha abhinisīdato,",
  "tika-vin11t0:1707_3": "abhinipajjato vā na dosoti yojanā.",
  "tika-vin11t0:1707_4": "Tatthāti pubbe vuttaapavesitapaṭāṇimhi mañce vā pīṭhe vā.",
  "tika-vin11t0:1707_5": "“Ṭhatvā”ti iminā nipajjanaṃ nivatteti.",
  "tika-vin11t0:1707_6": "Lagetīti uparibaddhaaṅkusasikkādīsu yaṃ kiñci parikkhāraṃ lageti.",
  "tika-vin11t0:1707_7": "Idaṃ sikkhāpadaṃ samuṭṭhānato eḷakalomena sikkhāpadena samaṃ matanti yojanā.",
  "tika-vin11t0:1708_0": "Vehāsakuṭikathāvaṇṇanā.",
  "tika-vin11t0:1709_0": "1105.",
  "tika-vin11t0:1709_1": "Yāva dvārassa kosamhāti ettha “mahallakassa vihārassā”ti seso,",
  "tika-vin11t0:1709_2": "“mahallako nāma vihāro sassāmiko vuccatī”ti pāḷiyaṃ vuttattā kārāpetānaṃ dāyakānaṃ sambhavato mahallakassa",
  "tika-vin11t0:1709_3": "“vihāro nāma ullitto vā hoti avalitto vā ullittāvalitto vā”ti dassitabhedassa vihārassa dvārakosasaṅkhātapiṭṭhasaṅghāṭassa",
  "tika-vin11t0:1709_4": "“samantā hatthapāsā”ti pāḷiyaṃ vuttadvārakavāṭaputhulappamāṇadvārabāhasamīpaṃ avadhiṃ katvāti attho.",
  "tika-vin11t0:1709_5": "Yathāha aṭṭhakathāyaṃ “dvārakoso nāma piṭṭhasaṅghāṭassa samantā kavāṭavitthārappamāṇo okāso”ti.",
  "tika-vin11t0:1710_0": "Aggaḷaṭṭhapanāyāti ettha aggaḷasahacariyena taṃsahitadvārakavāṭena yuttadvārabāhānameva vuttattā dvārabāhānaṃ niccalatthāyāti attho.",
  "tika-vin11t0:1710_1": "Yathāha aṭṭhakathāyaṃ “sakavāṭassa dvārabandhassa niccalabhāvatthāyāti attho”ti.",
  "tika-vin11t0:1710_2": "Limpitabbanti ettha “punappuna”nti seso.",
  "tika-vin11t0:1710_3": "Yathāha aṭṭhakathāyaṃ “punappunaṃ limpitabbo vā lepāpetabbo vā”ti.",
  "tika-vin11t0:1710_4": "Tiṇamattikānaṃ upari punappunaṃ mattikālepo kātabboti attho.",
  "tika-vin11t0:1711_0": "1106- 7. Yo ñeyyo,",
  "tika-vin11t0:1711_1": "ayaṃ nayoti sambandho,",
  "tika-vin11t0:1711_2": "“punappunaṃ limpitabbaṃ vā lepāpetabbameva vā”ti yo vutto,",
  "tika-vin11t0:1711_3": "ayaṃ nayo veditabboti attho.",
  "tika-vin11t0:1711_4": "Ālokaṃ sandheti pidhetīti ālokasandhi,",
  "tika-vin11t0:1711_5": "vātapānakavāṭānametaṃ adhivacanaṃ.",
  "tika-vin11t0:1711_6": "Yathāha “ālokasandhīti vātapānakavāṭakā vuccantī”ti.",
  "tika-vin11t0:1711_7": "Ettha kavāṭassa sāmantā kavāṭadvāraphalakavitthārappamāṇaṃ lepaṭṭhānaṃ.",
  "tika-vin11t0:1711_8": "Yathāha “sabbadisāsu kavāṭavitthārappamāṇo okāso”ti.",
  "tika-vin11t0:1712_0": "Etthāyamadhippāyo –",
  "tika-vin11t0:1712_1": "vātapānakavāṭassa sāmantā dvāraphalakavitthārappamāṇe ṭhāne tiṇṇaṃ mattikānaṃ uparipi yattakaṃ bahalaṃ icchati,",
  "tika-vin11t0:1712_2": "tattake ṭhāne ālokasandhi parikammatthāya limpitabbo vā lepāpetabbo vāti.",
  "tika-vin11t0:1712_3": "“Punappunaṃ chādāpesi punappunaṃ lepāpesī”ti imasmiṃ vatthusmiṃ uppannadosena sikkhāpadassa paññattattā",
  "tika-vin11t0:1712_4": "lepaṃ anujānantena ca dvārabandhanassa sāmantā aḍḍhateyyahatthappamāṇeyeva padese punappunaṃ lepassa",
  "tika-vin11t0:1712_5": "anuññātattā tato aññattha punappunaṃ limpentassa vā limpāpentassa vā bhittiyaṃ mattikāhi kattabbakiccaṃ",
  "tika-vin11t0:1712_6": "niṭṭhāpetvā puna catutthalepe dinne pācittiyena bhavitabbanti vadanti.",
  "tika-vin11t0:1712_7": "Gaṇṭhipadesu pana tīsupi punappunaṃ lepadānassa vuttappamāṇato aññattha paṭikkhittamattaṃ ṭhapetvā pācittiyassa avuttattā dukkaṭaṃ anurūpanti vuttaṃ.",
  "tika-vin11t0:1713_0": "Chadanassāti padabhājane vuttānaṃ iṭṭhakāsilāsudhātiṇapaṇṇacchadanānaṃ aññatarassa.",
  "tika-vin11t0:1713_1": "Dvattipariyāyanti ettha aṭṭhakathāyaṃ “pariyāyenāti parikkhepena,",
  "tika-vin11t0:1713_2": "evaṃ chadanaṃ pana tiṇapaṇṇehi labbhatī”ti vuttattā pariyāyanti tiṇehi vā paṇṇehi vā parikkhipitvā chadanameva gahetabbaṃ.",
  "tika-vin11t0:1713_3": "Iṭṭhakāya vā silāya vā sudhāya vā chadane labbhamānaṃ maggena chadanaṃ pana upalakkhaṇavasena labbhati.",
  "tika-vin11t0:1713_4": "Dvattipariyāyena chadanañca “sabbampi cetaṃ chadanaṃ chadanūpari veditabba”nti aṭṭhakathāvacanato uparūpari chadanavasena veditabbaṃ.",
  "tika-vin11t0:1713_5": "Haritaṃ nāma pubbaṇṇādi.",
  "tika-vin11t0:1713_6": "Yathāha aṭṭhakathāyaṃ “haritanti cettha sattadhaññabhedaṃ pubbaṇṇaṃ,",
  "tika-vin11t0:1713_7": "muggamāsatilakulatthaalābukumbhaṇḍādibhedañca aparaṇṇaṃ adhippeta”nti.",
  "tika-vin11t0:1713_8": "Imesu aññatarassābhāvena aharitaṃ nāma.",
  "tika-vin11t0:1714_0": "Adhiṭṭheyyanti vidhātabbaṃ.",
  "tika-vin11t0:1714_1": "Tato uddhanti tīhi pariyāyehi vā tīhi maggehi vā uddhaṃ.",
  "tika-vin11t0:1714_2": "Yathāha aṭṭhakathāyaṃ “tiṇṇaṃ maggānaṃ vā pariyāyānaṃ vā uparī”ti.",
  "tika-vin11t0:1714_3": "Pācittiyaṃ hotīti vakkhamānadūratāya yutte aharitaṭṭhāne ṭhatvā saṃvidahitvā tikkhattuṃ chādāpetvā tatiyavāre “evaṃ karohī”ti āṇāpetvā pakkamitabbaṃ.",
  "tika-vin11t0:1714_4": "Apakkamantena tuṇhībhūtena ṭhātabbaṃ,",
  "tika-vin11t0:1714_5": "tato uttari catutthavāre chadanatthaṃ vidahantassa iṭṭhakādigaṇanāya,",
  "tika-vin11t0:1714_6": "tiṇesu tiṇagaṇanāya,",
  "tika-vin11t0:1714_7": "paṇṇesu paṇṇagaṇanāya pācittiyanti vuttaṃ hoti.",
  "tika-vin11t0:1714_8": "Yathāha pāḷiyaṃ “maggena chādentassa dve magge adhiṭṭhahitvā tatiyāya maggaṃ āṇāpetvā pakkamitabba”ntiādi.",
  "tika-vin11t0:1714_9": "Tatiyāya magganti ettha tatiyāyāti upayogatthe sampadānavacanaṃ,",
  "tika-vin11t0:1714_10": "tatiyaṃ magganti attho.",
  "tika-vin11t0:1714_11": "Tatthāti harite,",
  "tika-vin11t0:1714_12": "“sace harite ṭhito adhiṭṭhāti,",
  "tika-vin11t0:1714_13": "āpatti dukkaṭassā”ti vacanato adhiṭṭhānāya tiṭṭhatoti labbhati.",
  "tika-vin11t0:1714_14": "Bījaropanato paṭṭhāya yāva sassaṃ tiṭṭhati,",
  "tika-vin11t0:1714_15": "tāva haritaṃ nāma.",
  "tika-vin11t0:1714_16": "Yathāha aṭṭhakathāyaṃ “yasmimpi khette vuttaṃ bījaṃ na tāva sampajjati,",
  "tika-vin11t0:1714_17": "vasse pana patite sampajjissatī”tiādi.",
  "tika-vin11t0:1715_0": "1108- 9.",
  "tika-vin11t0:1715_1": "Aharitaṭṭhānepi tiṭṭhato paricchedaṃ dassetumāha “piṭṭhivaṃse”tiādi.",
  "tika-vin11t0:1715_2": "“Piṭṭhivaṃse”ti idaṃ vaṃsayuttasenāsanavasena vuttaṃ.",
  "tika-vin11t0:1715_3": "Kaṇṇikaṃ gāhāpetvā katasenāsanassāpi upalakkhaṇaṃ hoti.",
  "tika-vin11t0:1715_4": "Piṭṭhivaṃseti ca “gaṅgāyaṃ ghoso”tiādīsu viya sāmīpikādhāre bhummaṃ.",
  "tika-vin11t0:1715_5": "Kutoyaṃ viseso labbhatīti?",
  "tika-vin11t0:1715_6": "Aṭṭhakathāyaṃ “piṭṭhivaṃsassa vā kūṭāgārakaṇṇikāya vā upari,",
  "tika-vin11t0:1715_7": "thupikāya vā passe nisinno hotī”ti vuttavidhānato labbhati.",
  "tika-vin11t0:1715_8": "“Nisinno”ti aṭṭhakathāvacanato ṭhitoti ettha gatinivattisāmaññena nisinno ca vuttoti gahetabbo.",
  "tika-vin11t0:1715_9": "Yasmiṃ ṭhāneti ettha “aharite”ti pakaraṇato labbhati.",
  "tika-vin11t0:1715_10": "“Ṭhātu”nti idaṃ adhiṭṭhānakaraṇatthāya ṭhānaṃ gahetvā vuttanti “tassa anto aharitepi ṭhatvā adhiṭṭhātuṃ na labbhatī”ti aṭṭhakathāvacanato viññāyati.",
  "tika-vin11t0:1716_0": "Patanokāsatoti ettha paṭhamatthe to- paccayo.",
  "tika-vin11t0:1716_1": "Tañhi ṭhānaṃ vihārassa patanokāsoti yojanā.",
  "tika-vin11t0:1716_2": "Hīti hetuatthe vattamānato yasmā aharite patantassa vihārassetaṃ ṭhānaṃ patanokāso,",
  "tika-vin11t0:1716_3": "tasmā tattha ṭhātuṃ na vaṭṭatīti gahetabbaṃ.",
  "tika-vin11t0:1717_0": "1111.",
  "tika-vin11t0:1717_1": "Imasmiṃ sikkhāpade ādo tāva vihārapadassa padabhājane “vihāro nāma ullitto vā”tiādivuttattā tabbipariyāyato",
  "tika-vin11t0:1717_2": "tiṇeheva katachadanabhittikā kuṭi tiṇakuṭikāti viññāyatīti tiṇachadanā kuṭikā tiṇakuṭikā.",
  "tika-vin11t0:1718_0": "Dvattipariyāyakathāvaṇṇanā.",
  "tika-vin11t0:1719_0": "1112.",
  "tika-vin11t0:1719_1": "Jānanti toyassa sappāṇakabhāvaṃ jānanto.",
  "tika-vin11t0:1719_2": "Siñceyya siñcāpeyyāti ettha “tena udakenā”ti vattabbaṃ.",
  "tika-vin11t0:1719_3": "Yathāha aṭṭhakathāyaṃ “tena udakena sayaṃ vā siñceyyā”tiādi.",
  "tika-vin11t0:1720_0": "1113. Yo pana dhāraṃ acchinditvā sace mattikaṃ siñceyya, evaṃ siñcato tassāti yojanā.",
  "tika-vin11t0:1721_0": "1114- 5.",
  "tika-vin11t0:1721_1": "Sandamānakanti toyavāhiniṃ.",
  "tika-vin11t0:1721_2": "Mātikaṃ āḷiṃ.",
  "tika-vin11t0:1721_3": "Sammukhaṃ karontassāti udakaṃ nhāyitumicchitaṃ yadi,",
  "tika-vin11t0:1721_4": "sayaṃ abhimukhaṃ karontassa.",
  "tika-vin11t0:1721_5": "Tattha tattha bandhato assa bhikkhussa payogagaṇanāya āpatti siyāti yojanā.",
  "tika-vin11t0:1721_6": "Payogagaṇanāti payogagaṇanāya,",
  "tika-vin11t0:1721_7": "udakaṃ bandhitvā bandhitvā yathicchitadisābhimukhakaraṇapayogānaṃ gaṇanāyāti attho.",
  "tika-vin11t0:1722_0": "1116- 7.",
  "tika-vin11t0:1722_1": "Yaṃ jalaṃ tiṇādimhi pakkhitte sace khayaṃ vā āvilattaṃ vā gacchati,",
  "tika-vin11t0:1722_2": "tādise udake mattikaṃ,",
  "tika-vin11t0:1722_3": "tiṇameva vā sace sakaṭapuṇṇampi ekato pakkhipeyya,",
  "tika-vin11t0:1722_4": "evaṃ pakkhipantassa ekā pācitti.",
  "tika-vin11t0:1722_5": "Ekekaṃ mattikaṃ,",
  "tika-vin11t0:1722_6": "tiṇameva vā. Vā-",
  "tika-vin11t0:1722_7": "saddena kaṭṭhagomayādiṃ vā pakkhipantassa payogagaṇanāya pācittiyanti yojanā.",
  "tika-vin11t0:1722_8": "Āvilattanti pāṇakā yathā nassanti,",
  "tika-vin11t0:1722_9": "tathā āluḷitabhāvaṃ.",
  "tika-vin11t0:1722_10": "Iminā evaṃ avinassamānapāṇake mahāudake tiṇādiṃ pakkhipantassa anāpattibhāvaṃ dīpeti.",
  "tika-vin11t0:1722_11": "Yathāha aṭṭhakathāyaṃ “idaṃ pana mahāudakaṃ…pe…",
  "tika-vin11t0:1722_12": "sandhāya vutta”nti.",
  "tika-vin11t0:1723_0": "1118. Dukkaṭaṃ hotīti āṇāpanapaccayā dukkaṭaṃ hoti. Ekā pācitti.",
  "tika-vin11t0:1724_0": "1119. Sabbatthāti sappāṇake ca appāṇake ca. Vimatissāti sahacariyena vimatisahitamāha.",
  "tika-vin11t0:1725_0": "1120.",
  "tika-vin11t0:1725_1": "“Sabbatthāpāṇasaññissā”tiādīsu adhikārato labbhamānaṃ “siñcanādīsu yaṃ kiñci karontassā”ti idaṃ paccekaṃ sambandhanīyaṃ.",
  "tika-vin11t0:1725_2": "Sabbatthāti sappāṇake,",
  "tika-vin11t0:1725_3": "appāṇake ca.",
  "tika-vin11t0:1725_4": "Apāṇasaññissāti evaṃ katena payogena nassamānā pāṇakā na santītisaññissa.",
  "tika-vin11t0:1725_5": "Asañciccāti yathā pāṇakā na nassanti,",
  "tika-vin11t0:1725_6": "evaṃ ghaṭādīhi gahitaṃ sappāṇakaudakaṃ udakeyeva osiñcantassa vā osiñcāpentassa vā vaṭṭitvā tasmiṃ udake tiṇādimhi patite asañcicca kataṃ nāma hoti.",
  "tika-vin11t0:1725_7": "Asatissāti asatiyā karontassa.",
  "tika-vin11t0:1725_8": "Ajānatoti pāṇakānaṃ atthibhāvaṃ ajānitvā karontassa.",
  "tika-vin11t0:1726_0": "1121- 2.",
  "tika-vin11t0:1726_1": "Vadhakacitte sati sattame sappāṇakavagge paṭhamasikkhāpadassa visayabhāvato tato visesetumāha “vinā vadhakacittenā”ti.",
  "tika-vin11t0:1726_2": "Imasmiṃ sikkhāpade pāḷiyaṃ “sappāṇakaṃ udaka”nti iminā aṭṭhakathāgataṃ paṭhamaṅgañca “jāna”nti iminā",
  "tika-vin11t0:1726_3": "dutiyaṅgañca “siñceyya vā siñcāpeyya vā”ti iminā catutthaṅgañca vuttaṃ,",
  "tika-vin11t0:1726_4": "na vuttaṃ tatiyaṅgaṃ.",
  "tika-vin11t0:1726_5": "Tañca kho vadhakacittassa sattamavagge paṭhamasikkhāpadena pācittiyavacanato ettha tadabhāvalakkhaṇaṃ",
  "tika-vin11t0:1726_6": "tatiyaṅgaṃ vuttameva hotītiadhippāyena aṭṭhakathāyaṃ vuttanti āha “vinā vadhakacittenā”ti.",
  "tika-vin11t0:1726_7": "Tenevāha “cattārevassa aṅgāni,",
  "tika-vin11t0:1726_8": "niddiṭṭhāni mahesinā”ti.",
  "tika-vin11t0:1726_9": "Assāti imassa sikkhāpadassa.",
  "tika-vin11t0:1727_0": "1123.",
  "tika-vin11t0:1727_1": "Sappāṇakasaññissa “paribhogena pāṇakā marissantī”ti pubbabhāge jānantassāpi siñcanasiñcāpanaṃ “padīpe",
  "tika-vin11t0:1727_2": "nipatitvā paṭaṅgādipāṇakā marissantī”ti jānantassa padīpujjalanaṃ viya vināpi vadhakacetanāya hotīti",
  "tika-vin11t0:1727_3": "āha “paṇṇattivajjaṃ ticitta”nti.",
  "tika-vin11t0:1727_4": "Ettha kismiñci kupitassa vā kīḷāpasutassa vā siñcato akusalacittaṃ,",
  "tika-vin11t0:1727_5": "mālāgacchādiṃ siñcato kusalacittaṃ,",
  "tika-vin11t0:1727_6": "paṇṇattiṃ ajānato khīṇāsavassa abyākatacittanti ticittaṃ veditabbaṃ.",
  "tika-vin11t0:1727_7": "Tassāti sattamavagge paṭhamasikkhāpadassa.",
  "tika-vin11t0:1727_8": "Assa cāti imassa siñcanasikkhāpadassa ca.",
  "tika-vin11t0:1727_9": "Idaṃ visesananti idaṃ nānākaraṇaṃ.",
  "tika-vin11t0:1727_10": "Ettha imasmiṃ pakaraṇe niddiṭṭhaṃ pakāsitanti attho.",
  "tika-vin11t0:1727_11": "Taṃ lokavajjaṃ,",
  "tika-vin11t0:1727_12": "idaṃ paṇṇattivajjaṃ.",
  "tika-vin11t0:1727_13": "Taṃ akusalacittaṃ,",
  "tika-vin11t0:1727_14": "idaṃ ticittaṃ.",
  "tika-vin11t0:1727_15": "Taṃ dukkhavedanaṃ,",
  "tika-vin11t0:1727_16": "idaṃ tivedananti vuttaṃ hoti.",
  "tika-vin11t0:1728_0": "Sattamavagge dutiyassa imassa ca ko visesoti ce?",
  "tika-vin11t0:1728_1": "Imassa sikkhāpadassa “siñceyya vā siñcāpeyya vā”ti bāhiraparibhogavasena paṭhamaṃ paññattattā “sappāṇakaṃ",
  "tika-vin11t0:1728_2": "udakaṃ paribhuñjeyyā”ti sikkhāpadaṃ attano nahānapānādiparibhogavasena paññattanti veditabbaṃ.",
  "tika-vin11t0:1728_3": "Tasmiṃ vā paṭhamaṃ paññattepi attano paribhogavaseneva paññattattā puna idaṃ sikkhāpadaṃ bāhiraparibhogavasena paññattanti gahetabbaṃ.",
  "tika-vin11t0:1729_0": "Sappāṇakakathāvaṇṇanā.",
  "tika-vin11t0:1730_0": "Senāsanavaggo dutiyo.",
  "tika-vin11t0:1731_0": "1124- 6.",
  "tika-vin11t0:1731_1": "Aṭṭhaṅgayuttassāti ettha “sīlavā”tiādi ekamaṅgaṃ,",
  "tika-vin11t0:1731_2": "“bahussuto”tiādi dutiyaṃ,",
  "tika-vin11t0:1731_3": "“ubhayāni kho panassā”tiādi tatiyaṃ,",
  "tika-vin11t0:1731_4": "“kalyāṇavāco hotī”tiādi catutthaṃ,",
  "tika-vin11t0:1731_5": "“yebhuyyena bhikkhunīnaṃ piyo hoti manāpo”ti pañcamaṃ,",
  "tika-vin11t0:1731_6": "“paṭibalo hoti bhikkhuniyo ovaditu”nti chaṭṭhaṃ,",
  "tika-vin11t0:1731_7": "“na kho panetaṃ bhagavantaṃ uddissā”tiādi sattamaṃ,",
  "tika-vin11t0:1731_8": "“vīsativasso vā hoti atirekavīsativasso vā”ti aṭṭhamanti etāni pāṭhāgatāni aṭṭha aṅgāni nāma.",
  "tika-vin11t0:1731_9": "Bhikkhunīnaṃ ovādo,",
  "tika-vin11t0:1731_10": "tadatthāya sammutīti viggaho.",
  "tika-vin11t0:1731_11": "Idhāti imasmiṃ sikkhāpade.",
  "tika-vin11t0:1731_12": "Ñatti catutthī yassa kammassāti viggaho.",
  "tika-vin11t0:1731_13": "“Kammenā”ti seso.",
  "tika-vin11t0:1732_0": "Aṭṭhaṅgayuttassa bhikkhussa mahesinā ñatticatutthena kammena yā bhikkhunovādakasammuti idha anuññātā,",
  "tika-vin11t0:1732_1": "tāya asammato yo bhikkhūti yojanā.",
  "tika-vin11t0:1733_0": "Garudhammehi aṭṭhahīti “vassasatūpasampannāya bhikkhuniyā tadahupasampannassa bhikkhuno abhivādanaṃ paccupaṭṭhānaṃ",
  "tika-vin11t0:1733_1": "añjalikammaṃ sāmīcikammaṃ kātabba”ntiādīhi pāḷiyaṃ āgatehi aṭṭhahi garudhammehi.",
  "tika-vin11t0:1733_2": "Ekaṃ bhikkhuniṃ,",
  "tika-vin11t0:1733_3": "sambahulā vā bhikkhuniyoti idaṃ pakaraṇato labbhati.",
  "tika-vin11t0:1733_4": "Osārentovāti pāḷiṃ uccārentova.",
  "tika-vin11t0:1733_5": "Yathāha aṭṭhakathāyaṃ “osāretabbāti pāḷi vattabbā”ti.",
  "tika-vin11t0:1733_6": "Te dhammeti pubbe vutte te aṭṭha garudhamme.",
  "tika-vin11t0:1733_7": "Ovadeyyāti aṭṭhagarudhammapāḷibhāsanasaṅkhātaṃ ovādaṃ kareyya.",
  "tika-vin11t0:1734_0": "Kiṃ vuttaṃ hoti?",
  "tika-vin11t0:1734_1": "Pāṭipade ovādatthāya āgantvā vanditvā ekamantaṃ nisinnā bhikkhuniyo “tena bhikkhunā”tiādinā pāṭhāgatanayena",
  "tika-vin11t0:1734_2": "“samaggattha bhaginiyo”ti pucchitvā “samaggamhayyā”ti yadi vadeyyuṃ,",
  "tika-vin11t0:1734_3": "“vattanti bhaginiyo aṭṭha garudhammā”ti punapi pucchitvā “vattantayyā”ti yadi vadeyyuṃ,",
  "tika-vin11t0:1734_4": "“eso bhaginiyo ovādo”ti niyyādeyya.",
  "tika-vin11t0:1734_5": "“Na vattantayyā”ti yadi vadeyyuṃ,",
  "tika-vin11t0:1734_6": "“vassasatūpasampannāyā”tiādinā aṭṭhagarudhammapāḷibhāsanavasena ovādaṃ kareyyāti vuttaṃ hoti.",
  "tika-vin11t0:1734_7": "Yathāha “osārentova te dhamme ovadeyyā”ti.",
  "tika-vin11t0:1735_0": "1127.",
  "tika-vin11t0:1735_1": "Aññena dhammenāti suttantena vā abhidhammena vā.",
  "tika-vin11t0:1735_2": "Ekatoupasampannanti bhikkhunisaṅgheyeva upasampannaṃ.",
  "tika-vin11t0:1735_3": "Yathāha aṭṭhakathāyaṃ “bhikkhunīnaṃ santike ekatoupasampannāyā”ti.",
  "tika-vin11t0:1735_4": "Tathāti ovadantassa dukkaṭanti dasseti.",
  "tika-vin11t0:1736_0": "1128.",
  "tika-vin11t0:1736_1": "Bhikkhūnaṃ santikeyeva upasampannanti mahāpajāpatiyā gotamiyā saddhiṃ pabbajitā pañcasatā sākiyāniyo saṅgaṇhāti.",
  "tika-vin11t0:1736_2": "Liṅgavipallāse upasampannabhikkhuno liṅgaparivattane sati tathā pācitti eva pakāsitāti attho.",
  "tika-vin11t0:1737_0": "1129.",
  "tika-vin11t0:1737_1": "Ovādaṃ aniyyādetvāti “vattanti bhaginiyo aṭṭha garudhammā”ti pucchitvā “vattantayyā”ti vutteti etthāpi soyevattho.",
  "tika-vin11t0:1738_0": "1130. Garudhammehi ovadato dukkaṭanti yojanā.",
  "tika-vin11t0:1739_0": "1131.",
  "tika-vin11t0:1739_1": "Agaṇhantassa ovādanti ettha ovādatthaṃ yācanasandeso tadatthatāya ovādoti gahitoti ovādasāsanaṃ asampaṭicchantassāti attho.",
  "tika-vin11t0:1739_2": "Apaccāharatopi tanti taṃ attanā gahitaṃ ovādasāsanaṃ uposathagge ārocetvā pātimokkhuddesakena dinnaṃ",
  "tika-vin11t0:1739_3": "paṭisāsanaṃ bhikkhunisaṅghassa netvā avadantassāpi.",
  "tika-vin11t0:1739_4": "Bālanti sāsanasampaṭicchanañca uposathaggaṃ netvā ārocanañca paṭisāsanaṃ haritvā pāṭipade bhikkhunisaṅghagaṇapuggalānaṃ",
  "tika-vin11t0:1739_5": "yathānurūpaṃ paccārocanañca kātuṃ ajānanatāya bālaṃ.",
  "tika-vin11t0:1739_6": "Gilānanti uposathaggaṃ gantvāpi ārocanassa bādhakena gelaññena samannāgataṃ gilānaṃ.",
  "tika-vin11t0:1739_7": "Gamikanti pāṭipadaṃ anisīditvā gantabbaṃ accāyikagamanaṃ gamikañca ṭhapetvā dukkaṭaṃ siyāti sambandho.",
  "tika-vin11t0:1740_0": "1132.",
  "tika-vin11t0:1740_1": "Kammasminti ettha kamma-",
  "tika-vin11t0:1740_2": "saddena bhikkhunovādakassa ñatticatutthena kammena dinnaṃ sammutikammaṃ adhippetanti aṭṭhakathāyaṃ vuttaṃ. Ñattiṃ,",
  "tika-vin11t0:1740_3": "kammavācañca parihāpetvā,",
  "tika-vin11t0:1740_4": "parivattetvā vā kataṃ ce,",
  "tika-vin11t0:1740_5": "adhammakammaṃ nāma.",
  "tika-vin11t0:1740_6": "Vaggeti chandārahānaṃ chandassa anāharaṇena vā sannipatitānaṃ ukkoṭena vā vagge sati.",
  "tika-vin11t0:1740_7": "Tikapācittiyaṃ siyāti “adhammakamme adhammakammasaññī vaggaṃ bhikkhunisaṅghaṃ vaggasaññī ovadati,",
  "tika-vin11t0:1740_8": "vematiko ovadati,",
  "tika-vin11t0:1740_9": "samaggasaññī ovadati,",
  "tika-vin11t0:1740_10": "āpatti pācittiyassā”ti adhammakamme adhammakammasaññipakkhe vuttapācittiyattayaṃ hoti.",
  "tika-vin11t0:1741_0": "1133.",
  "tika-vin11t0:1741_1": "Adhamme pana kammasmiṃ vematikassāpīti yojanā.",
  "tika-vin11t0:1741_2": "“Tathā”ti iminā “vagge bhikkhunisaṅghasmiṃ,",
  "tika-vin11t0:1741_3": "tikapācittiyaṃ siyā”ti idaṃ saṅgaṇhāti.",
  "tika-vin11t0:1741_4": "Kiṃ vuttaṃ hoti?",
  "tika-vin11t0:1741_5": "Adhammakamme vematikapakkhe “vaggaṃ bhikkhunisaṅghaṃ vaggasaññī, vematiko,",
  "tika-vin11t0:1741_6": "samaggasaññī ovadati,",
  "tika-vin11t0:1741_7": "āpatti pācittiyassā”ti adhammikakammeyeva vimativāre vuttatikapācittiyaṃ hotīti vuttaṃ hoti.",
  "tika-vin11t0:1741_8": "“Dhammakammanti saññino”ti imināpi “adhamme pana kammasmi”nti idaṃ yojetabbaṃ,",
  "tika-vin11t0:1741_9": "“tathā”ti sambandho,",
  "tika-vin11t0:1741_10": "tena “vagge”tiādikaṃ saṅgaṇhāti.",
  "tika-vin11t0:1741_11": "“Adhammakamme dhammakammasaññī vaggaṃ bhikkhunisaṅghaṃ vaggasaññī ovadati, vematiko,",
  "tika-vin11t0:1741_12": "samaggasaññī ovadati,",
  "tika-vin11t0:1741_13": "āpatti pācittiyassā”ti vuttaṃ tikapācittiyaṃ hoti.",
  "tika-vin11t0:1741_14": "Evametā pācittiyo sandhāyāha “nava pācittiyo vuttā”ti.",
  "tika-vin11t0:1742_0": "Imasmiṃ viya adhammakammavāre “samagge bhikkhunisaṅghasmi”nti vikappe ca evameva nava pācittiyo hontīti atidisanto “samaggepi ca tattakā”ti āha.",
  "tika-vin11t0:1742_1": "Yathāha “adhammakamme adhammakammasaññī samaggaṃ bhikkhunisaṅghaṃ vaggasaññī, vematiko,",
  "tika-vin11t0:1742_2": "samaggasaññī ovadati,",
  "tika-vin11t0:1742_3": "āpatti pācittiyassa.",
  "tika-vin11t0:1742_4": "Adhammakamme vematiko samaggaṃ bhikkhunisaṅghaṃ vaggasaññī, vematiko,",
  "tika-vin11t0:1742_5": "samaggasaññī ovadati,",
  "tika-vin11t0:1742_6": "āpatti pācittiyassa.",
  "tika-vin11t0:1742_7": "Adhammakamme dhammakammasaññī samaggaṃ bhikkhunisaṅghaṃ vaggasaññī, vematiko,",
  "tika-vin11t0:1742_8": "samaggasaññī ovadati,",
  "tika-vin11t0:1742_9": "āpatti pācittiyassā”ti.",
  "tika-vin11t0:1743_0": "1134.",
  "tika-vin11t0:1743_1": "Dvinnaṃ navakānaṃ vasāti yathādassitaṃ vagganavakaṃ,",
  "tika-vin11t0:1743_2": "samagganavakanti dvinnaṃ navakānaṃ vasena.",
  "tika-vin11t0:1743_3": "Tāti pācittiyo.",
  "tika-vin11t0:1744_0": "“Dhammakamme adhammakammasaññī vaggaṃ bhikkhunisaṅghaṃ vaggasaññī, vematiko,",
  "tika-vin11t0:1744_1": "samaggasaññī ovadati,",
  "tika-vin11t0:1744_2": "āpatti dukkaṭassa.",
  "tika-vin11t0:1744_3": "Dhammakamme vematiko vaggaṃ bhikkhunisaṅghaṃ vaggasaññī, vematiko,",
  "tika-vin11t0:1744_4": "samaggasaññī ovadati,",
  "tika-vin11t0:1744_5": "āpatti dukkaṭassa.",
  "tika-vin11t0:1744_6": "Dhammakamme dhammakammasaññī vaggaṃ bhikkhunisaṅghaṃ vaggasaññī, vematiko,",
  "tika-vin11t0:1744_7": "samaggasaññī ovadati,",
  "tika-vin11t0:1744_8": "āpatti dukkaṭassā”ti vaggapakkhe nava dukkaṭāni.",
  "tika-vin11t0:1744_9": "“Dhammakamme adhammakammasaññī samaggaṃ bhikkhunisaṅghaṃ vaggasaññī, vematiko,",
  "tika-vin11t0:1744_10": "samaggasaññī ovadati,",
  "tika-vin11t0:1744_11": "āpatti dukkaṭassa.",
  "tika-vin11t0:1744_12": "Dhammakamme vematiko samaggaṃ bhikkhunisaṅghaṃ vaggasaññī, vematiko,",
  "tika-vin11t0:1744_13": "samaggasaññī ovadati,",
  "tika-vin11t0:1744_14": "āpatti dukkaṭassa.",
  "tika-vin11t0:1744_15": "Dhammakamme dhammakammasaññī samaggaṃ bhikkhunisaṅghaṃ vaggasaññī,",
  "tika-vin11t0:1744_16": "vematiko ovadati,",
  "tika-vin11t0:1744_17": "āpatti dukkaṭassa.",
  "tika-vin11t0:1744_18": "Dhammakamme dhammakammasaññī samaggaṃ bhikkhunisaṅghaṃ samaggasaññī ovadati,",
  "tika-vin11t0:1744_19": "anāpattī”ti ettha ante vuttaṃ anāpattivāraṃ vinā avasesesu aṭṭhasu vāresu samaggapakkhe aṭṭha dukkaṭāni.",
  "tika-vin11t0:1744_20": "Evaṃ purimāni nava,",
  "tika-vin11t0:1744_21": "imāni aṭṭhāti dhammakammapakkhe sattarasa dukkaṭāni hontīti āha “dukkaṭaṃ dhammakammepi,",
  "tika-vin11t0:1744_22": "sattarasavidhaṃ siyā”ti.",
  "tika-vin11t0:1745_0": "1135.",
  "tika-vin11t0:1745_1": "“Osārehī”ti vutto katheti vāti yojanā.",
  "tika-vin11t0:1745_2": "“Aṭṭhagarudhammaṃ kathehī”ti vutto taṃ katheti vā.",
  "tika-vin11t0:1745_3": "Pañhaṃ puṭṭho katheti vāti aṭṭhagarudhammavisaye pañhaṃ puṭṭho tameva vadati vā.",
  "tika-vin11t0:1745_4": "Sikkhamānāya katheti vāti sambandho.",
  "tika-vin11t0:1745_5": "Sikkhamānāya aṭṭhagarudhamme katheti vā,",
  "tika-vin11t0:1745_6": "neva dosoti attho.",
  "tika-vin11t0:1745_7": "Ummattakādino kathayato neva dosoti yojanā.",
  "tika-vin11t0:1746_0": "1136.",
  "tika-vin11t0:1746_1": "Idāni tiṇṇampi bahussutānaṃ lakkhaṇe ekattha dassite bhikkhunovādakassa viseso suviññeyyo hotīti taṃ dassetumāha “vācuggatāva kātabbā”tiādi.",
  "tika-vin11t0:1746_2": "Dve mātikā paguṇā vācuggatā kātabbāti yojanā.",
  "tika-vin11t0:1746_3": "Bhikkhubhikkhunivibhaṅge mātikā paguṇā vācuggatāva kātabbāti yojanā,",
  "tika-vin11t0:1746_4": "bhikkhubhikkhunivibhaṅgamātikā paguṇā katvā tāsaṃ aṭṭhakathaṃ uggahetvā pāḷito,",
  "tika-vin11t0:1746_5": "atthato ca vacanapathāruḷhā vohārakkhamāyeva kātabbāti vuttaṃ hoti.",
  "tika-vin11t0:1746_6": "Cattāro bhāṇavārā paguṇā vācuggatāva kātabbāti pakāsitāti yojanā.",
  "tika-vin11t0:1746_7": "“Paguṇā”ti iminā pāḷiyaṃ paguṇaṃ katvā dhāretvā paripucchitabbanti dasseti.",
  "tika-vin11t0:1746_8": "“Vācuggatāva kātabbā”ti iminā tadatthaṃ sutvā dhāretvā paripucchitabbamevāti dasseti.",
  "tika-vin11t0:1747_0": "1137.",
  "tika-vin11t0:1747_1": "Parikathatthāyāti sampattānaṃ dhammakathanatthāya.",
  "tika-vin11t0:1747_2": "Kathāmaggoti mahāsudassanakathāmaggo.",
  "tika-vin11t0:1747_3": "Maṅgala…pe…",
  "tika-vin11t0:1747_4": "anumodanāti aggassa dānādimaṅgalesu bhattānumodanāsaṅkhātā dānakathā ca,",
  "tika-vin11t0:1747_5": "kumāramaṅgalādīsu mahāmaṅgalasuttādimaṅgalānumodanā ca,",
  "tika-vin11t0:1747_6": "amaṅgalaṃ nāma kālakiriyā,",
  "tika-vin11t0:1747_7": "tattha matakabhattādīsu tirokuṭṭādikathā cāti evaṃ tissoyevānumodanā.",
  "tika-vin11t0:1748_0": "1138.",
  "tika-vin11t0:1748_1": "Uposathādiatthāyāti ettha ādi-",
  "tika-vin11t0:1748_2": "saddena pavāraṇādīnaṃ saṅgaho.",
  "tika-vin11t0:1748_3": "Kammākammavinicchayoti kammavagge vuttavinicchayo,",
  "tika-vin11t0:1748_4": "parivāre kammavagge āgatakhuddānukhuddakakammavinicchayoti vuttaṃ hoti.",
  "tika-vin11t0:1748_5": "“Kammaṭṭhāna”nti iminā “uttamatthassa pāpaka”nti vakkhamānattā vipassanākammaṭṭhānamāha.",
  "tika-vin11t0:1748_6": "Vipassanāvasena uggaṇhantena ca dhātuvavatthānamukhena uggahetabbanti gaṇṭhipadesu vuttaṃ.",
  "tika-vin11t0:1748_7": "Uttamatthassāti arahattassa.",
  "tika-vin11t0:1749_0": "1139.",
  "tika-vin11t0:1749_1": "Ettakaṃ uggahetvāna bahussutoti yathāvuttadhammānaṃ uggahitattā bahussuto.",
  "tika-vin11t0:1749_2": "Pañcavassoti upasampadato paṭṭhāya paripuṇṇapañcasaṃvaccharo.",
  "tika-vin11t0:1749_3": "“Dasavasso”ti etthāpi eseva nayo.",
  "tika-vin11t0:1749_4": "Saṃvaccharavasena pañcavassesu paripuṇṇesu vutthavassavasena aparipuṇṇesupi pañcavassoyeva.",
  "tika-vin11t0:1749_5": "Itarathā ūnapañcavassoti veditabbo.",
  "tika-vin11t0:1749_6": "Paripuṇṇavīsativassūpasampadādīsu viya keci saṃvaccharagaṇanaṃ avicāretvā “pañcavasso”tivacanasāmaññena vutthavassagaṇanameva gaṇhanti,",
  "tika-vin11t0:1749_7": "tadayuttaṃ.",
  "tika-vin11t0:1749_8": "Tathā gahaṇesu yutti vā maggitabbā.",
  "tika-vin11t0:1749_9": "Muñcitvā nissayanti nissayavāsaṃ jahitvā.",
  "tika-vin11t0:1749_10": "Issaroti nissayācariyavirahena issaro,",
  "tika-vin11t0:1749_11": "iminā nissayamuttalakkhaṇaṃ dassitaṃ.",
  "tika-vin11t0:1750_0": "1140.",
  "tika-vin11t0:1750_1": "Dve vibhaṅgāti bhikkhubhikkhunivibhaṅgadvayaṃ.",
  "tika-vin11t0:1750_2": "Idha “vācuggatā”ti idaṃ paripucchampi sandhāyāhātipi vuttaṃ.",
  "tika-vin11t0:1750_3": "Tenāha sāratthadīpaniyaṃ “dve vibhaṅgā paguṇā vācuggatā kātabbā’tiidaṃ paripucchāvasena uggahaṇampi sandhāya vutta’nti vadantī”ti.",
  "tika-vin11t0:1750_4": "Byañjanāditoti ettha byañjanaṃ nāma padaṃ, ādi-",
  "tika-vin11t0:1750_5": "saddena saṅgahitaṃ anubyañjanaṃ nāma akkharaṃ,",
  "tika-vin11t0:1750_6": "padakkharāni aparihāpetvāti vuttaṃ hoti.",
  "tika-vin11t0:1750_7": "Catūsvapi nikāyesūti dīghamajjhimasaṃyutta aṅguttaranikāyesu,",
  "tika-vin11t0:1750_8": "niddhāraṇe bhummaṃ.",
  "tika-vin11t0:1750_9": "Eko vā nikāyo potthakopi ca ekoti yojanā. Api-",
  "tika-vin11t0:1750_10": "saddena khuddakanikāyassāpi saṅgaho veditabbo.",
  "tika-vin11t0:1750_11": "“Pi vā”ti iminā khuddakanikāye jātakabhāṇakena sāṭṭhakathaṃ jātakaṃ uggahetvāpi dhammapadaṃ saha vatthunā",
  "tika-vin11t0:1750_12": "uggahetabbamevāti dassite dve potthake samuccinoti,",
  "tika-vin11t0:1750_13": "cattāri khandhakavattāni vā.",
  "tika-vin11t0:1751_0": "1142.",
  "tika-vin11t0:1751_1": "Disāpāmokkho yattha yattha vasati,",
  "tika-vin11t0:1751_2": "tassā tassādisāya pāmokkho padhāno.",
  "tika-vin11t0:1751_3": "Yenakāmaṃgamoti yattha katthaci disābhāge yathākāmaṃ vuttiko hotīti attho.",
  "tika-vin11t0:1751_4": "Parisaṃ upaṭṭhāpetuṃ kāmaṃ labhate issaroti yojanā,",
  "tika-vin11t0:1751_5": "issaro hutvā bhikkhuparisāya attānaṃ upaṭṭhāpetuṃ yathāruciyā labhatīti attho.",
  "tika-vin11t0:1751_6": "Ettāvatā parisūpaṭṭhāpakalakkhaṇaṃ vuttaṃ.",
  "tika-vin11t0:1752_0": "1143.",
  "tika-vin11t0:1752_1": "Vācugganti vācuggataṃ.",
  "tika-vin11t0:1752_2": "Ettha ca “idāni ayaṃ bhaṇḍapāthāvidhi na hotīti mihakaparipucchanakathānurūpato atthakaraṇaṃ na vācuggatakaraṇaṃ",
  "tika-vin11t0:1752_3": "nāmāti viññāyatī”ti nissandehe vuttaṃ.",
  "tika-vin11t0:1752_4": "Iminā yathāvuttaṃ dutiyaṅgameva saṅgahitaṃ.",
  "tika-vin11t0:1753_0": "1144.",
  "tika-vin11t0:1753_1": "Assāti imassa sikkhāpadassa.",
  "tika-vin11t0:1753_2": "Asammatatādīni tīṇi aṅgānīti attano asammatatā,",
  "tika-vin11t0:1753_3": "bhikkhuniyā paripuṇṇūpasampannatā,",
  "tika-vin11t0:1753_4": "ovādavasena aṭṭhagarudhammabhaṇananti imāni tīṇi aṅgāni.",
  "tika-vin11t0:1754_0": "Ovādakathāvaṇṇanā.",
  "tika-vin11t0:1755_0": "1146.",
  "tika-vin11t0:1755_1": "Tikapācittiyanti “atthaṅgate sūriye atthaṅgatasaññī, vematiko,",
  "tika-vin11t0:1755_2": "anatthaṅgatasaññī”ti vikappattaye.",
  "tika-vin11t0:1755_3": "Ekatoupasampannanti bhikkhunisaṅghe upasampannaṃ.",
  "tika-vin11t0:1755_4": "“Bhikkhusaṅghe upasampannaṃ pana ovadato pācittiyamevā”ti aṭṭhakathāyaṃ vuttaṃ.",
  "tika-vin11t0:1756_0": "1148.",
  "tika-vin11t0:1756_1": "Uddesādinayenāti “anāpatti uddesaṃ dento,",
  "tika-vin11t0:1756_2": "paripucchaṃ dento”tiādinā anāpattivāranayena.",
  "tika-vin11t0:1756_3": "Assāti bhikkhussa.",
  "tika-vin11t0:1757_0": "Atthaṅgatasūriyakathāvaṇṇanā.",
  "tika-vin11t0:1758_0": "1149.",
  "tika-vin11t0:1758_1": "“Sace asammato”ti vakkhamānattā ovadantassāti ettha “sammatassā”ti labbhati.",
  "tika-vin11t0:1758_2": "Bhikkhunupassayanti bhikkhunivihāraṃ.",
  "tika-vin11t0:1758_3": "Aññatra kālāti “tatthāyaṃ samayo,",
  "tika-vin11t0:1758_4": "gilānā hoti bhikkhunī”ti vuttakālato aññatra.",
  "tika-vin11t0:1758_5": "“Gilānā nāma bhikkhunī na sakkoti ovādāya vā saṃvāsāya vā gantu”nti dassite gilānakāle anāpattīti vuttaṃ hoti.",
  "tika-vin11t0:1759_0": "1150.",
  "tika-vin11t0:1759_1": "Pācittiyadvayaṃ hotīti paṭhamasikkhāpadena,",
  "tika-vin11t0:1759_2": "iminā ca sikkhāpadena dve pācittiyāni hontīti.",
  "tika-vin11t0:1759_3": "“Tīṇipi pācittiyānī”ti yojetabbā,",
  "tika-vin11t0:1759_4": "paṭhamadutiyatatiyehi sikkhāpadehi tīṇi pācittiyāni hontīti attho.",
  "tika-vin11t0:1760_0": "1151.",
  "tika-vin11t0:1760_1": "Aññena dhammenāti garudhammato aññena buddhavacanena.",
  "tika-vin11t0:1760_2": "Dukkaṭadvayanti asammatabhikkhunupassayagamanamūlakaṃ dukkaṭadvayaṃ.",
  "tika-vin11t0:1760_3": "Bhikkhunoti asammatassa “sammatassāpī”ti vakkhamānattā.",
  "tika-vin11t0:1760_4": "“Aṭṭhahi vā garudhammehi aññena vā dhammena ovadati,",
  "tika-vin11t0:1760_5": "āpatti pācittiyassā”ti atthaṅgatasikkhāpade vuttattā “rattihetuka”nti āha,",
  "tika-vin11t0:1760_6": "rattiovādanamūlanti attho.",
  "tika-vin11t0:1761_0": "1152.",
  "tika-vin11t0:1761_1": "Pācittiyadvayanti dutiyatatiyamūlakaṃ.",
  "tika-vin11t0:1761_2": "Garudhammena ovādo garudhammo,",
  "tika-vin11t0:1761_3": "so nidānaṃ yassa pācittiyassāti viggaho.",
  "tika-vin11t0:1761_4": "Sammatattā garudhammanidānassa pācittiyassa abhāvatoti sambandho.",
  "tika-vin11t0:1761_5": "Iminā paṭhamasikkhāpadena anāpattibhāvaṃ dasseti.",
  "tika-vin11t0:1762_0": "1153.",
  "tika-vin11t0:1762_1": "Tassevāti sammatasseva.",
  "tika-vin11t0:1762_2": "Dukkaṭaṃ iminā tatiyasikkhāpadena.",
  "tika-vin11t0:1762_3": "Anāpatti paṭhamasikkhāpadena,",
  "tika-vin11t0:1762_4": "tenevāha “sammatattā”ti.",
  "tika-vin11t0:1762_5": "Pācitti dutiyasikkhāpadena,",
  "tika-vin11t0:1762_6": "tenevāha “rattiya”nti.",
  "tika-vin11t0:1763_0": "1154.",
  "tika-vin11t0:1763_1": "Tikapācittiyaṃ vuttanti “upasampannāya upasampannasaññī, vematiko,",
  "tika-vin11t0:1763_2": "anupasampannasaññī bhikkhunupassayaṃ upasaṅkamitvā aññatra samayā ovadati,",
  "tika-vin11t0:1763_3": "āpatti pācittiyassā”ti tikapācittiyaṃ vuttaṃ.",
  "tika-vin11t0:1763_4": "Itaradvayeti “anupasampannāya upasampannasaññī,",
  "tika-vin11t0:1763_5": "āpatti dukkaṭassa.",
  "tika-vin11t0:1763_6": "Anupasampannāya vematiko,",
  "tika-vin11t0:1763_7": "āpatti dukkaṭassā”ti dassite itaradvaye.",
  "tika-vin11t0:1763_8": "Ovadantassāti yena kenaci ovadantassa.",
  "tika-vin11t0:1764_0": "1155.",
  "tika-vin11t0:1764_1": "Tikapācittiyaṃ,",
  "tika-vin11t0:1764_2": "dukkaṭaṭṭhāne dukkaṭameva hotīti dassetumāha “tathā”ti.",
  "tika-vin11t0:1764_3": "Bhikkhunupassayaṃ gantvā aññena dhammena ovadantassa tathāti yojanā.",
  "tika-vin11t0:1765_0": "Bhikkhunupassayakathāvaṇṇanā.",
  "tika-vin11t0:1766_0": "1156.",
  "tika-vin11t0:1766_1": "Cīvarādīnanti ādi-",
  "tika-vin11t0:1766_2": "saddena piṇḍapātādiitarapaccayattayañca sakkāragarukāramānanavandanapūjanāni ca saṅgahitāni.",
  "tika-vin11t0:1766_3": "Sammateti bhikkhunovādakasammutiyā sammate.",
  "tika-vin11t0:1767_0": "1157.",
  "tika-vin11t0:1767_1": "Tikapācittiyaṃ vuttanti “dhammakamme dhammakammasaññī, vematiko,",
  "tika-vin11t0:1767_2": "adhammakammasaññī evaṃ vadati,",
  "tika-vin11t0:1767_3": "āpatti pācittiyassā”ti tikapācittiyaṃ pāḷiyaṃ dassitameva.",
  "tika-vin11t0:1767_4": "Idha kammaṃ nāma yathāvuttaṃ sammutikammaṃ.",
  "tika-vin11t0:1767_5": "Adhammakamme dhammakammasaññivematikaadhammakammasaññīnaṃ vasena tikadukkaṭaṃ.",
  "tika-vin11t0:1767_6": "Vīsativasso vā atirekavīsativasso vāti sammutiyā aṅgāni.",
  "tika-vin11t0:1768_0": "1158.",
  "tika-vin11t0:1768_1": "“Sammataṃ anupasampanna”nti kaṃ sandhāyāhāti ce?",
  "tika-vin11t0:1768_2": "Sammatena hutvā sikkhaṃ paccakkhāya sāmaṇerabhāvamupagataṃ sandhāya vuttaṃ.",
  "tika-vin11t0:1768_3": "Āmisatthāyāti cīvarādīnamatthāya.",
  "tika-vin11t0:1769_0": "Āmisakathāvaṇṇanā.",
  "tika-vin11t0:1770_0": "1162.",
  "tika-vin11t0:1770_1": "Bhikkhuniyā dinnanti ettha “bhikkhussā”ti vattabbaṃ.",
  "tika-vin11t0:1770_2": "Bhikkhunā dinnanti yojanā.",
  "tika-vin11t0:1770_3": "“Bhikkhuniyā”ti seso.",
  "tika-vin11t0:1770_4": "Tatthāti cīvarapaṭiggahaṇasikkhāpade.",
  "tika-vin11t0:1770_5": "Sūcitāti pakāsitā.",
  "tika-vin11t0:1771_0": "Cīvaradānakathāvaṇṇanā.",
  "tika-vin11t0:1772_0": "1163. Aññātikāya bhikkhuniyā cīvaranti yojanā.",
  "tika-vin11t0:1773_0": "1164. Etthāti imasmiṃ sikkhāpade.",
  "tika-vin11t0:1774_0": "1165. Sūciṃ cīvaraṃ pavesetvāti sambandho. Sūcinīharaṇeti cīvarato.",
  "tika-vin11t0:1775_0": "1166.",
  "tika-vin11t0:1775_1": "Payogassa vasāti ekakkhaṇe bahū āvuṇitvā sūciyā nīharaṇapayogagaṇanāya.",
  "tika-vin11t0:1775_2": "Bahū pācittiyoti yojanā,",
  "tika-vin11t0:1775_3": "payogappamāṇāpattiyo hontīti attho.",
  "tika-vin11t0:1776_0": "1169.",
  "tika-vin11t0:1776_1": "Anekā pācittiyāpattī hontīti yojanā.",
  "tika-vin11t0:1776_2": "Ārapatheti sūcimagge.",
  "tika-vin11t0:1776_3": "Dutiye patheti ettha āra-",
  "tika-vin11t0:1776_4": "saddo gāthābandhasukhatthaṃ luttoti veditabbo.",
  "tika-vin11t0:1777_0": "1170.",
  "tika-vin11t0:1777_1": "Kā hi nāma kathāti “anekāpattiyo hontī”ti ettha kiṃ vattabbanti attho.",
  "tika-vin11t0:1777_2": "Tikapācittiyanti “aññātikāya aññātikasaññī, vematiko,",
  "tika-vin11t0:1777_3": "ñātikasaññī cīvaraṃ sibbati vā sibbāpeti vā,",
  "tika-vin11t0:1777_4": "āpatti pācittiyassā”ti vuttaṃ tikapācittiyaṃ.",
  "tika-vin11t0:1778_0": "1172.",
  "tika-vin11t0:1778_1": "Aññaṃ parikkhāranti upāhanatthavikādiṃ.",
  "tika-vin11t0:1778_2": "Sibbatoti ettha “sibbāpayato”ti adhikārato labbhati.",
  "tika-vin11t0:1778_3": "Sikkhamānasāmaṇeriyo sikkhamānādikā nāma.",
  "tika-vin11t0:1779_0": "1173. Sibbanakiriyāya āpajjitabbato kriyaṃ.",
  "tika-vin11t0:1780_0": "Cīvarasibbanakathāvaṇṇanā.",
  "tika-vin11t0:1781_0": "1174- 5.",
  "tika-vin11t0:1781_1": "Saṃvidhāyāti “ajja yāma,",
  "tika-vin11t0:1781_2": "sve yāmā”tiādinā nayena saṃvidahitvā.",
  "tika-vin11t0:1781_3": "Yathāha “ajja vā hiyyo vā pare vā gacchāmāti saṃvidahatī”ti.",
  "tika-vin11t0:1781_4": "Magganti ekaddhānamaggaṃ,",
  "tika-vin11t0:1781_5": "antamaso gāmantarampi.",
  "tika-vin11t0:1781_6": "Aññatra samayāti “tatthāyaṃ samayo,",
  "tika-vin11t0:1781_7": "satthagamanīyo hoti maggo sāsaṅkasammato sappaṭibhayo”ti vuttakālavisesā aññatrāti vuttaṃ hoti.",
  "tika-vin11t0:1781_8": "Satthavāhehi vinā agamanīyo maggo satthagamanīyo nāma.",
  "tika-vin11t0:1781_9": "Corānaṃ sayitanisinnaṭṭhitakhāditapītaṭṭhānāni yattha dissanti,",
  "tika-vin11t0:1781_10": "tādiso maggo sāsaṅko nāma.",
  "tika-vin11t0:1781_11": "Corehi hatamāritaghātaviluttamanussā yattha paññāyanti,",
  "tika-vin11t0:1781_12": "so sappaṭibhayo nāma.",
  "tika-vin11t0:1781_13": "Idhāti imasmiṃ bhikkhuniyā saddhiṃ katasaṃvidhānaṃ avirādhetvā tāya ekaddhānamaggaṃ paṭipajjanakāleti attho.",
  "tika-vin11t0:1782_0": "Añño gāmo gāmantaraṃ,",
  "tika-vin11t0:1782_1": "tattha okkamanaṃ upagamanaṃ gāmantarokkamo,",
  "tika-vin11t0:1782_2": "tasmiṃ kateti attho.",
  "tika-vin11t0:1782_3": "Agāmake araññe addhayojanātikkame vāti yojanā,",
  "tika-vin11t0:1782_4": "gāmarahitaṃ araññamaggampi dvigāvutaṃ atikkante vāti attho.",
  "tika-vin11t0:1783_0": "1176.",
  "tika-vin11t0:1783_1": "“Āpatti hotī”ti sāmaññato dassitaāpattiyā bhedābhedaṃ dassetumāha “etthā”tiādi.",
  "tika-vin11t0:1783_2": "Etthāti imasmiṃ sikkhāpadavinicchaye,",
  "tika-vin11t0:1783_3": "pakaraṇe vā.",
  "tika-vin11t0:1783_4": "Dukkaṭaṃ dīpitanti sambandho.",
  "tika-vin11t0:1783_5": "Akappiyabhūmaṭṭhoti ettha akappiyā bhūmi nāma antogāme bhikkhunupassayadvārakoṭṭhakoti evamādi.",
  "tika-vin11t0:1783_6": "Yathāha aṭṭhakathāyaṃ “sace pana antogāme bhikkhunupassayadvāre rathikāya,",
  "tika-vin11t0:1783_7": "aññesu vā catukkasiṅghāṭakahatthisālādīsu saṃvidahanti,",
  "tika-vin11t0:1783_8": "bhikkhuno āpatti dukkaṭassā”ti.",
  "tika-vin11t0:1783_9": "Ettha ca catunnaṃ maggānaṃ sambandhaṭṭhānaṃ catukkaṃ.",
  "tika-vin11t0:1783_10": "Tiṇṇaṃ maggānaṃ sambandhaṭṭhānaṃ siṅghāṭakaṃ.",
  "tika-vin11t0:1784_0": "1177.",
  "tika-vin11t0:1784_1": "Kappiyabhūmi nāma bhikkhunupassayādi.",
  "tika-vin11t0:1784_2": "Yathāha “sace ubhopi bhikkhunupassaye vā antarārāme vā āsanasālāya vā titthiyaseyyāya vā ṭhatvā saṃvidahanti, anāpatti.",
  "tika-vin11t0:1784_3": "Kappiyabhūmi kirāyaṃ.",
  "tika-vin11t0:1784_4": "Tasmā ettha saṃvidahanapaccayā dukkaṭāpattiṃ na vadantī”ti.",
  "tika-vin11t0:1784_5": "Tenevāha “na vadantassa dukkaṭa”nti.",
  "tika-vin11t0:1784_6": "“Na vadanti assā”ti padacchedo.",
  "tika-vin11t0:1785_0": "1178.",
  "tika-vin11t0:1785_1": "Ubhayatthāti akappiyabhūmiyaṃ ṭhatvā saṃvidhāya gamane,",
  "tika-vin11t0:1785_2": "kappiyabhūmiyaṃ ṭhatvā saṃvidhāya gamane cāti ubhayavikappe.",
  "tika-vin11t0:1785_3": "Gacchantassevāti evakārena nikkhantassa jotakaṃ.",
  "tika-vin11t0:1785_4": "Yathāha “nikkhamane anāpattī”ti.",
  "tika-vin11t0:1785_5": "“Bhikkhuno”ti iminā bhikkhuniyā anāpattibhāvaṃ dīpeti.",
  "tika-vin11t0:1785_6": "Āpattikhettaniyamanatthamāha “anantarassā”tiādi.",
  "tika-vin11t0:1786_0": "1179.",
  "tika-vin11t0:1786_1": "Tatrāpīti kappiyabhūmiupacārokkamanepi.",
  "tika-vin11t0:1786_2": "Udīritanti mahāpaccariyaṃ.",
  "tika-vin11t0:1786_3": "Yathāha “mahāpaccariyaṃ vutta”nti.",
  "tika-vin11t0:1787_0": "1180.",
  "tika-vin11t0:1787_1": "Antarāti attano nikkhantagāmassa,",
  "tika-vin11t0:1787_2": "anantaragāmassa ca vemajjhe.",
  "tika-vin11t0:1787_3": "Yathāha “gāmato nikkhamitvā pana yāva anantaragāmassa upacāraṃ na okkamati,",
  "tika-vin11t0:1787_4": "etthantare saṃvidahitepi bhikkhuno dukkaṭa”nti.",
  "tika-vin11t0:1787_5": "Imasmiṃ sikkhāpade kāladvāramaggānaṃ vasena tayo saṅketavisaṅketāti tesu maggadvāravisaṅketepi āpatti hotevāti dassetumāha “dvāra…pe…",
  "tika-vin11t0:1787_6": "vuccatī”ti.",
  "tika-vin11t0:1787_7": "Kālavisaṅkete pana anāpattiṃ vakkhati.",
  "tika-vin11t0:1787_8": "Āpatti pācitti.",
  "tika-vin11t0:1788_0": "1181.",
  "tika-vin11t0:1788_1": "Asaṃvidahite kāleti “purebhattaṃ gamissāmā”tiādinā katasaṃvidhānānaṃ pacchābhattādi asaṃvidahitakālaṃ nāma, tasmiṃ.",
  "tika-vin11t0:1788_2": "Bhikkhusseva vidhānasminti bhikkhuniyā saṃvidhānaṃ vinā bhikkhusseva vidhāne sati āpatti dukkaṭaṃ.",
  "tika-vin11t0:1789_0": "1182.",
  "tika-vin11t0:1789_1": "Samaye vidahitvā gacchato vā asamaye vidahitvā visaṅketena gacchato vā āpadāsu vidahitvā gacchato vā anāpattīti yojanā.",
  "tika-vin11t0:1789_2": "Tathāti “vidahitvā gacchato anāpattī”ti idaṃ atidisati.",
  "tika-vin11t0:1790_0": "Tattha samayo nāma yathāvuttakālaviseso.",
  "tika-vin11t0:1790_1": "Visaṅketo nāma kālavisaṅketo,",
  "tika-vin11t0:1790_2": "“asukasmiṃ divase asukavelāya gamissāmā”ti saṃvidahitvā gamanakāle tassa kālasaṅketassa vibhavananti vuttaṃ hoti.",
  "tika-vin11t0:1790_3": "Yathāha “kālavisaṅketeyeva anāpattī”ti.",
  "tika-vin11t0:1790_4": "Āpadā nāma raṭṭhabhede janapadānaṃ palāyanakālo.",
  "tika-vin11t0:1790_5": "Yathāha “raṭṭhabhede cakkasamāruḷhā janapadā pariyāyanti,",
  "tika-vin11t0:1790_6": "evarūpāsu āpadāsū”ti.",
  "tika-vin11t0:1790_7": "Ettha ca raṭṭhabhedeti raṭṭhavilope.",
  "tika-vin11t0:1790_8": "Cakkasamāruḷhāti iriyāpathacakkaṃ,",
  "tika-vin11t0:1790_9": "sakaṭacakkaṃ vā samāruḷhā.",
  "tika-vin11t0:1790_10": "Ummattakādinoti ādi-",
  "tika-vin11t0:1790_11": "saddena khittacittādayo gahitā.",
  "tika-vin11t0:1791_0": "1183. Kāyavācādikattayāti ettha ādi-saddena cittaṃ gahitaṃ, kāyavācācittāti vuttaṃ hoti.",
  "tika-vin11t0:1792_0": "Saṃvidhānakathāvaṇṇanā.",
  "tika-vin11t0:1793_0": "1184.",
  "tika-vin11t0:1793_1": "Uddhaṃ javatīti ujjavanī,",
  "tika-vin11t0:1793_2": "paṭisotagāminī nāvā, taṃ.",
  "tika-vin11t0:1793_3": "Adho javanato ojavanī,",
  "tika-vin11t0:1793_4": "anusotagāminī nāvā, taṃ.",
  "tika-vin11t0:1793_5": "Abhiruheyyāti ettha “saṃvidhāyā”ti seso.",
  "tika-vin11t0:1793_6": "Yathāha “yo pana bhikkhu bhikkhuniyā saddhiṃ saṃvidhāya ekaṃ nāvaṃ abhiruheyyā”ti.",
  "tika-vin11t0:1793_7": "Lokassādasaṅkhātamittasanthavena taṃ nāvaṃ āruyha kīḷanacittaṃ pubbaṅgamaṃ katvā aññamaññaṃ saṃvidhāyāti attho.",
  "tika-vin11t0:1793_8": "Yathāha aṭṭhakathāyaṃ “lokassādamittasanthavavasena kīḷāpurekkhāro saṃvidahitvā”ti.",
  "tika-vin11t0:1794_0": "1185.",
  "tika-vin11t0:1794_1": "Sagāmatīrapassena gamane gāmantaravasena vā pācitti,",
  "tika-vin11t0:1794_2": "agāmatīrapassena gamane addhayojane pācitti addhayojanātireke ṭhāne gāme vijjamānepi avijjamānepi.",
  "tika-vin11t0:1795_0": "1186.",
  "tika-vin11t0:1795_1": "Yojanaputhulāya nadiyā majjhena gacchato addhayojanavasena āpattidassanatthamāha “tathā”tiādi.",
  "tika-vin11t0:1795_2": "“Ūnayojanaputhulāya nadiyā majjhaṃ ubhayabhāgaṃ bhajatīti tādisikāya nadiyā majjhena gacchantassa gāmantaragaṇanāya,",
  "tika-vin11t0:1795_3": "addhayojanagaṇanāya ca āpattī”ti vadanti.",
  "tika-vin11t0:1796_0": "1187.",
  "tika-vin11t0:1796_1": "Yathāsukhaṃ samuddasminti ettha “gantabba”nti seso.",
  "tika-vin11t0:1796_2": "“Sabbaaṭṭhakathāsū”tiādinā yathāsukhagamanānuññāya hetuṃ dasseti.",
  "tika-vin11t0:1796_3": "Imināva asandamānodakesu vāpitaḷākādīsu anāpattīti viññāyati.",
  "tika-vin11t0:1797_0": "1188. Titthasampādanatthāyāti paratitthaṃ pāpetuṃ. Taṃ nāvaṃ. Yuttāti nāvāpājakā.",
  "tika-vin11t0:1798_0": "1189.",
  "tika-vin11t0:1798_1": "“Tathā”ti iminā “anāpatti pakāsitā”ti imaṃ saṅgaṇhāti.",
  "tika-vin11t0:1798_2": "Asaṃvidahitvā bhikkhuniyā saddhiṃ ekaṃ nāvaṃ abhiruheyya vā,",
  "tika-vin11t0:1798_3": "tiriyaṃ taraṇāya bhikkhuniyā saddhiṃ saṃvidahitvāpi ekaṃ nāvaṃ abhiruheyya vā,",
  "tika-vin11t0:1798_4": "āpadāsu bhikkhuniyā saddhiṃ saṃvidahitvāpi ekaṃ nāvaṃ abhiruheyya vā,",
  "tika-vin11t0:1798_5": "tathā anāpatti pakāsitāti yojanā.",
  "tika-vin11t0:1799_0": "“Anantarasamo”ti iminā “asaṃvidahite kāle”tiādinā vuttavinicchayaṃ saṅgaṇhāti.",
  "tika-vin11t0:1799_1": "Idhāpi kālavisaṅkete anāpatti,",
  "tika-vin11t0:1799_2": "titthanāvāvisaṅkete āpattiyeva.",
  "tika-vin11t0:1799_3": "Yathāha “idhāpi kālavisaṅketeneva anāpattī”tiādi.",
  "tika-vin11t0:1799_4": "“Lokassādamittasanthavavasena kīḷāpurekkhāro saṃvidahitvā”ti vacanato keci “imaṃ sikkhāpadaṃ akusalacittaṃ lokavajja”nti vadanti,",
  "tika-vin11t0:1799_5": "taṃ na gahetabbaṃ.",
  "tika-vin11t0:1799_6": "Kīḷāpurekkhāratāya hi abhiruhitvā gāmantarokkamane,",
  "tika-vin11t0:1799_7": "addhayojanātikkame vā kusalābyākatacittasamaṅgīpi hutvā āpattiṃ āpajjati.",
  "tika-vin11t0:1799_8": "Yadi hi so saṃvegaṃ paṭilabhitvā arahattaṃ vā sacchikareyya,",
  "tika-vin11t0:1799_9": "niddaṃ vā okkameyya,",
  "tika-vin11t0:1799_10": "kammaṭṭhānaṃ vā manasi karonto gaccheyya,",
  "tika-vin11t0:1799_11": "kuto tassa akusalacittasamaṅgitā,",
  "tika-vin11t0:1799_12": "yenidaṃ sikkhāpadaṃ “akusalacittaṃ,",
  "tika-vin11t0:1799_13": "lokavajja”nti vuccati,",
  "tika-vin11t0:1799_14": "tasmā paṇṇattivajjaṃ,",
  "tika-vin11t0:1799_15": "ticittanti siddhaṃ.",
  "tika-vin11t0:1800_0": "Nāvābhiruhanakathāvaṇṇanā.",
  "tika-vin11t0:1801_0": "1190.",
  "tika-vin11t0:1801_1": "Gihisamārambhaṃ hitvā bhikkhuniyā paripācitaṃ bhattaṃ ñatvā bhuñjato bhikkhuno pācitti hotīti yojanā.",
  "tika-vin11t0:1801_2": "Paripācitaṃ nāma bhikkhuno sīlasutādiguṇaṃ kulānaṃ vatvā nipphāditaṃ.",
  "tika-vin11t0:1801_3": "Yathāha “bhikkhuniyā paripācitaṃ,",
  "tika-vin11t0:1801_4": "guṇappakāsanena nipphāditaṃ laddhabbaṃ katanti attho”ti.",
  "tika-vin11t0:1801_5": "Gihisamārambhanti bhikkhuniyā paripācanato pubbeyeva gihipaṭiyattaṃ.",
  "tika-vin11t0:1801_6": "Yathāha “bhikkhuniyā paripācanato paṭhamameva yaṃ gihīnaṃ paṭiyāditaṃ bhatta”nti.",
  "tika-vin11t0:1801_7": "Vakkhati hi “gihisampāditampi vā vinā”ti.",
  "tika-vin11t0:1802_0": "1191.",
  "tika-vin11t0:1802_1": "“Tassā”ti vakkhamānattā “yaṃ bhojana”nti yojetabbaṃ.",
  "tika-vin11t0:1802_2": "Tassāti pañcadhā vuttassa bhojanassa.",
  "tika-vin11t0:1802_3": "Sabbesu ajjhohāresūti sabbesu paragalakaraṇappayogesu.",
  "tika-vin11t0:1803_0": "1192. Bhikkhuniyā paripācitaṃ bhuñjato dosoti yojanā.",
  "tika-vin11t0:1804_0": "1193.",
  "tika-vin11t0:1804_1": "Ubhosūti paripācitepi aparipācitepi.",
  "tika-vin11t0:1804_2": "Sabbatthāti imesu dvīsu paribhuñjato ajjhohāravaseneva dukkaṭanti yojanā.",
  "tika-vin11t0:1805_0": "1195.",
  "tika-vin11t0:1805_1": "Pañcabhojanaṃ ṭhapetvā aññaṃ pana yaṃ kiñci yāgukhajjaphalādikaṃ bhuñjantassa anāpattīti yojanā.",
  "tika-vin11t0:1806_0": "Paripācitakathāvaṇṇanā.",
  "tika-vin11t0:1807_0": "1197.",
  "tika-vin11t0:1807_1": "Idaṃ sabbaṃ dasamaṃ sikkhāpadaṃ samuṭṭhānanayādinā dutiyāniyateneva sadisaṃ matanti yojanā.",
  "tika-vin11t0:1807_2": "Idaṃ sikkhāpadanti “yo pana bhikkhu bhikkhuniyā saddhiṃ eko ekāya raho nisajjaṃ kappeyya,",
  "tika-vin11t0:1807_3": "pācittiya”nti vuttaṃ rahonisajjasikkhāpadaṃ.",
  "tika-vin11t0:1808_0": "Rahonisajjakathāvaṇṇanā.",
  "tika-vin11t0:1809_0": "Bhikkhunivaggo tatiyo.",
  "tika-vin11t0:1810_0": "1198.",
  "tika-vin11t0:1810_1": "Ekoti ekadivasiko.",
  "tika-vin11t0:1810_2": "Āvasatho piṇḍoti puññatthikehi ekaṃ pāsaṇḍaṃ anuddissa yāvadatthaṃ dātuṃ sālādīsu paññattaṃ pañcasu bhojanesu aññataraṃ bhojanaṃ.",
  "tika-vin11t0:1810_3": "Yathāha “āvasathapiṇḍo nāma pañcannaṃ bhojanānaṃ aññataraṃ bhojanaṃ sālāya vā maṇḍape vā rukkhamūle vā",
  "tika-vin11t0:1810_4": "ajjhokāse vā anodissa yāvadattho paññatto hotī”ti.",
  "tika-vin11t0:1810_5": "Agilānenāti ettha “agilāno nāma sakkoti tamhā āvasathā pakkamitu”nti vutta padabhājaniyaaṭṭhakathāyaṃ",
  "tika-vin11t0:1810_6": "“addhayojanaṃ vā yojanaṃ vā gantuṃ sakkotī”ti vuttattā tamhā āvasathā addhayojanaṃ vā yojanaṃ vā gantuṃ",
  "tika-vin11t0:1810_7": "samatthena agilānenāti attho.",
  "tika-vin11t0:1810_8": "Tato uddhanti dutiyadivasato uttari.",
  "tika-vin11t0:1811_0": "1199.",
  "tika-vin11t0:1811_1": "Anodisseva paññatte piṇḍeti yojanā,",
  "tika-vin11t0:1811_2": "“imesaṃyeva vā”ti aññataraṃ pāsaṇḍaṃ vā “ettakānaṃyeva vā”ti tattha puggalaparicchedaṃ vā akatvā sabbasādhāraṇaṃ katvā paññatte āvasathapiṇḍeti attho.",
  "tika-vin11t0:1811_3": "Yāvadatthe eva piṇḍe paññatteti yojanā,",
  "tika-vin11t0:1811_4": "yāvatā attho kucchipūraṇādikaṃ payojanamettha piṇḍeti viggaho,",
  "tika-vin11t0:1811_5": "“ettakaṃ dātabba”nti aparicchinditvā “bhuñjantānaṃ yāvadatthaṃ dātabba”nti paññatte piṇḍe evāti attho.",
  "tika-vin11t0:1811_6": "Bhuñjitabbanti kammasādhanaṃ vā bhāvasādhanaṃ vā.",
  "tika-vin11t0:1811_7": "“Bhojana”nti ajjhāharaṇīyaṃ.",
  "tika-vin11t0:1811_8": "Sakinti ekavāraṃ.",
  "tika-vin11t0:1811_9": "Tatthāti āvasathe.",
  "tika-vin11t0:1812_0": "1200.",
  "tika-vin11t0:1812_1": "Tassa piṇḍassa.",
  "tika-vin11t0:1812_2": "Ajjhohāresu sabbesūti sabbesu ajjhohārappayogesu katesu.",
  "tika-vin11t0:1812_3": "Tassa ajjhohārakassa.",
  "tika-vin11t0:1812_4": "Pācittiyo payogagaṇanāya.",
  "tika-vin11t0:1813_0": "1201.",
  "tika-vin11t0:1813_1": "“Ekena kulena nānekaṭṭhānabhedesu paññatte”ti,",
  "tika-vin11t0:1813_2": "“nānākulehi vā nānekaṭṭhānabhedesu paññatte”ti cāti yojanā.",
  "tika-vin11t0:1813_3": "“Piṇḍe”ti adhikāro.",
  "tika-vin11t0:1813_4": "Nānā ca eko ca nānekā,",
  "tika-vin11t0:1813_5": "ṭhānānaṃ bhedā ṭhānabhedā,",
  "tika-vin11t0:1813_6": "nānekā ca te ṭhānabhedā cāti viggaho, tesu.",
  "tika-vin11t0:1813_7": "Ekabhogoti ekapiṇḍaparibhogo.",
  "tika-vin11t0:1813_8": "Evakārena dutiyadivasādiparibhogaṃ nivatteti.",
  "tika-vin11t0:1814_0": "1204.",
  "tika-vin11t0:1814_1": "Gilānassāti vuttalakkhaṇena gilāno hutvā punappunaṃ bhuñjantassa gacchato vā āgacchantassa vā anāpattīti yojanā,",
  "tika-vin11t0:1814_2": "antamaso addhayojanampi gacchato,",
  "tika-vin11t0:1814_3": "gantvā āgacchato vā antarāmagge ca gataṭṭhāne ca ekasmiṃ divase bhuñjantassa anāpattīti vuttaṃ hoti.",
  "tika-vin11t0:1814_4": "Yathāha “yo gacchanto antarāmagge ekadivasaṃ,",
  "tika-vin11t0:1814_5": "gataṭṭhāne ca ekadivasaṃ bhuñjati,",
  "tika-vin11t0:1814_6": "tassāpi anāpatti.",
  "tika-vin11t0:1814_7": "Āgacchantepi eseva nayo”ti.",
  "tika-vin11t0:1814_8": "Odissa paññatteti ettha “bhikkhū”ti seso.",
  "tika-vin11t0:1814_9": "Yathāha “bhikkhūnaṃyeva atthāya uddisitvā paññatto hotī”ti.",
  "tika-vin11t0:1814_10": "Paritteti udarapūraṇāya appahonake thoke bhojane.",
  "tika-vin11t0:1814_11": "Yathāha “yāvadatthaṃ paññatto na hoti,",
  "tika-vin11t0:1814_12": "thokaṃ thokaṃ labbhati,",
  "tika-vin11t0:1814_13": "tādisaṃ niccampi paribhuñjituṃ vaṭṭatī”ti.",
  "tika-vin11t0:1814_14": "Sakinti yāvadatthaṃ paññattaṃ vuttanayena ekavāraṃ bhuñjato anāpatti.",
  "tika-vin11t0:1815_0": "1205. Yāguādīnīti ādi-saddena pañcabhojanato aññesaṃ ajjhoharaṇīyānaṃ gahaṇaṃ.",
  "tika-vin11t0:1816_0": "Āvasathakathāvaṇṇanā.",
  "tika-vin11t0:1817_0": "1206.",
  "tika-vin11t0:1817_1": "Vuttā samayā aññatrāti yojanā,",
  "tika-vin11t0:1817_2": "“tatthāyaṃ samayo,",
  "tika-vin11t0:1817_3": "gilānasamayo cīvaradānasamayo cīvarakārasamayo addhānagamanasamayo nāvābhiruhanasamayo mahāsamayo samaṇabhattasamayo”ti vuttā sattavidhakālā aññatra.",
  "tika-vin11t0:1818_0": "Tattha yadā pādānaṃ phalitattā na sakkoti piṇḍāya carituṃ,",
  "tika-vin11t0:1818_1": "ayaṃ gilānasamayo.",
  "tika-vin11t0:1818_2": "Atthatakathinānaṃ pañca māsā,",
  "tika-vin11t0:1818_3": "itaresaṃ kattikamāsoti ayaṃ cīvaradānasamayo.",
  "tika-vin11t0:1818_4": "Yadā cīvare kariyamāne kiñcideva cīvare kattabbaṃ karoti,",
  "tika-vin11t0:1818_5": "ayaṃ cīvarakārasamayo.",
  "tika-vin11t0:1818_6": "Yadā addhayojanampi gantukāmo vā hoti,",
  "tika-vin11t0:1818_7": "gacchati vā, gato vā,",
  "tika-vin11t0:1818_8": "ayaṃ addhānagamanasamayo.",
  "tika-vin11t0:1818_9": "Nāvābhiruhanasamayepi eseva nayo.",
  "tika-vin11t0:1818_10": "Yadā gocaragāme cattāro bhikkhū piṇḍāya caritvā na yāpenti,",
  "tika-vin11t0:1818_11": "ayaṃ mahāsamayo.",
  "tika-vin11t0:1818_12": "Yadā yo koci pabbajito bhattena nimanteti,",
  "tika-vin11t0:1818_13": "ayaṃ samaṇabhattasamayo.",
  "tika-vin11t0:1818_14": "Gaṇo katamoti āha “gaṇo”tiādi.",
  "tika-vin11t0:1819_0": "1207.",
  "tika-vin11t0:1819_1": "Gaṇabhojanaṃ nāma kinti āha “ya”ntiādi.",
  "tika-vin11t0:1819_2": "Yaṃ pañcannaṃ aññataraṃ nimantanato,",
  "tika-vin11t0:1819_3": "viññattito vā laddhaṃ,",
  "tika-vin11t0:1819_4": "taṃ idha bhojananti adhippetaṃ hotīti yojanā.",
  "tika-vin11t0:1819_5": "Nimantanatoti “bhojanāna”ntiādinā vakkhamānappakārena kataṃ akappiyanimantanamāha.",
  "tika-vin11t0:1819_6": "Viññattitopi vāti “sacepī”tiādinā vakkhamānanayena katamakappiyaviññattimāha.",
  "tika-vin11t0:1820_0": "1208- 11.",
  "tika-vin11t0:1820_1": "Bhojanānanti niddhāraṇe sāmivacanaṃ,",
  "tika-vin11t0:1820_2": "“aññatarassā”ti seso,",
  "tika-vin11t0:1820_3": "“odano sattu kummāso,",
  "tika-vin11t0:1820_4": "maccho maṃsañca bhojana”nti saṅgahitānaṃ pañcannaṃ bhojanānaṃ aññatarassa.",
  "tika-vin11t0:1820_5": "Nāmanti vakkhamānaṃ odanādināmaṃ.",
  "tika-vin11t0:1820_6": "Bhikkhū nimantetīti ettha “ekato,",
  "tika-vin11t0:1820_7": "nānato vā”ti seso.",
  "tika-vin11t0:1820_8": "Yathāha “ekato nimantitā.",
  "tika-vin11t0:1820_9": "Nānato nimantitā”ti.",
  "tika-vin11t0:1820_10": "Ekato nimantanaṃ nāma sabbesaṃ bhikkhūnaṃ ekato ṭhitānaṃ nimantanaṃ.",
  "tika-vin11t0:1820_11": "Nānato nimantanaṃ nāma bhikkhūnaṃ visuṃ visuṃ vasanaṭṭhānaṃ gantvā vā ekato ṭhitaṭṭhānaṃ gantvā vā anekehi nimantanaṃ.",
  "tika-vin11t0:1820_12": "Yathāha “cattāri pariveṇāni vā vihāre vā gantvā nānato nimantitā,",
  "tika-vin11t0:1820_13": "ekaṭṭhāne ṭhitesuyeva vā eko puttena,",
  "tika-vin11t0:1820_14": "eko pitarāti evampi nānato nimantitā”ti.",
  "tika-vin11t0:1821_0": "Vevacanaṃ nāma odanādisabbapadānaṃ,",
  "tika-vin11t0:1821_1": "sampaṭicchathātiādikiriyāpadānañca pariyāyavacanaṃ.",
  "tika-vin11t0:1821_2": "Bhāsantaraṃ nāma māgadhavacanato aññaṃ sīhaḷadamiḷādivohārantaraṃ.",
  "tika-vin11t0:1821_3": "Vevacanehi eva vā bhāsantarena vā nimantetīti sambandho.",
  "tika-vin11t0:1822_0": "Tato nimantanānantaraṃ.",
  "tika-vin11t0:1822_1": "Nimantananti yathāvuttaṃ akappiyanimantanaṃ.",
  "tika-vin11t0:1822_2": "Ekato gaṇhantīti aññamaññassa dvādasahatthaṃ amuñcitvā ṭhitā vā nisinnā vā ekato gaṇhanti.",
  "tika-vin11t0:1823_0": "“Gaṇabhojanakāraṇa”nti idaṃ bhojanapaccayā pācittiyaṃ evaṃ gahaṇamantarena na hotīti vuttaṃ.",
  "tika-vin11t0:1824_0": "1212. Ekato,",
  "tika-vin11t0:1824_1": "nānato vāpi yaṃ gamanaṃ,",
  "tika-vin11t0:1824_2": "bhojanampi vā,",
  "tika-vin11t0:1824_3": "taṃ gaṇabhojane na kāraṇantipi viññū bhaṇantīti yojanā.",
  "tika-vin11t0:1824_4": "Ekato nānato vāpīti ettha “ṭhitā vā nisinnā vā”ti seso.",
  "tika-vin11t0:1825_0": "1213- 4.",
  "tika-vin11t0:1825_1": "Viññāpetvāti “amhākaṃ catunnampi bhattaṃ dehī”tiādinā ekato vā “mayhaṃ dehi,",
  "tika-vin11t0:1825_2": "mayhaṃ dehī”ti pāṭekkaṃ vā viññāpetvā.",
  "tika-vin11t0:1825_3": "Evampīti viññattitopi.",
  "tika-vin11t0:1826_0": "1215. Duvidhassāti nimantakassa, viññāpakassa ca.",
  "tika-vin11t0:1827_0": "1216.",
  "tika-vin11t0:1827_1": "Sattasupi samayesu bhuñjataṃ anāpattīti yojanā,",
  "tika-vin11t0:1827_2": "“gaṇabhojana”nti pakaraṇato labbhati,",
  "tika-vin11t0:1827_3": "yathāvuttesu gilānādīsu sattasu kālesu lesaṃ vinā bhuñjantānanti attho.",
  "tika-vin11t0:1827_4": "“Ekato”ti idaṃ “gahetvā”ti iminā yojetabbaṃ.",
  "tika-vin11t0:1827_5": "Bhuñjatanti bhuñjantānaṃ.",
  "tika-vin11t0:1827_6": "Tathāti “anāpattī”ti idaṃ paccāmasati.",
  "tika-vin11t0:1828_0": "1217.",
  "tika-vin11t0:1828_1": "Anupasampanno ca cārī ca patto ca animantito ca anupasampanna…pe…",
  "tika-vin11t0:1828_2": "nimantitā,",
  "tika-vin11t0:1828_3": "te catutthe katvāti attho,",
  "tika-vin11t0:1828_4": "anupasampannaṃ vā piṇḍacāriṃ vā catutthassa pattaṃ vā animantitaṃ vā catutthaṃ katvā ekato gahetvā bhuñjantānaṃ gaṇabhedo muninā pakāsito,",
  "tika-vin11t0:1828_5": "gaṇassa aparipuṇṇatā dīpitāti vuttaṃ hoti.",
  "tika-vin11t0:1828_6": "Piṇḍāya carati sīlenāti piṇḍacārī,",
  "tika-vin11t0:1828_7": "so idha pubbapadalopena “cārī”ti vutto,",
  "tika-vin11t0:1828_8": "piṇḍapātiko.",
  "tika-vin11t0:1828_9": "So hi nimantanaṃ asādiyanto gaṇabhojanako gaṇakhādako na hotīti adhippāyo.",
  "tika-vin11t0:1828_10": "Patto nāma vihāre nisīditvā catutthena attanā laddhabbabhojanatthāya pesito patto.",
  "tika-vin11t0:1828_11": "Animantito nāma paṭhamaṃ akappiyanimantanāya nimantite anantogadho upasampanno.",
  "tika-vin11t0:1828_12": "Etthāti imasmiṃ sikkhāpade. Api-",
  "tika-vin11t0:1828_13": "saddo heṭṭhā dassitaṃ dvinnaṃ,",
  "tika-vin11t0:1828_14": "tiṇṇaṃ vā vasena vuttavinicchayaṃ apekkhati.",
  "tika-vin11t0:1829_0": "1218.",
  "tika-vin11t0:1829_1": "Samayaladdhānanti gilānādayo sattasamayā laddhā yehi te samayaladdhā, tesaṃ,",
  "tika-vin11t0:1829_2": "niddhāraṇe sāmivacanaṃ.",
  "tika-vin11t0:1829_3": "“Aññatarassā”ti seso,",
  "tika-vin11t0:1829_4": "“vasenā”ti iminā sambandho.",
  "tika-vin11t0:1829_5": "Neva gaṇabhedoti yojanā.",
  "tika-vin11t0:1829_6": "Samayaladdhakassa attano anāpattibhāvamantarena taṃ catutthaṃ katvā gaṇabhojanaṃ gaṇhantānaṃ pana āpattisambhavato āha “āpatti pana veditabbā”ti.",
  "tika-vin11t0:1829_7": "Yathāha mahāpaccariyaṃ “samayaladdhako sayameva muccati,",
  "tika-vin11t0:1829_8": "sesānaṃ gaṇapūrakattā āpattikaro hotī”ti.",
  "tika-vin11t0:1830_0": "1219.",
  "tika-vin11t0:1830_1": "Pañcabhojanesu aññatarassa nāmaṃ gahetvā nimantetvā tesuyeva aññaṃ diyyamānaṃ gaṇhantassa visaṅketābhāvaṃ dassetumāha “bhojanānañcā”tiādi.",
  "tika-vin11t0:1830_2": "Bhojanānanti niddhāraṇe sāmivacanaṃ,",
  "tika-vin11t0:1830_3": "aññatarassa vasenāti vuttaṃ hoti.",
  "tika-vin11t0:1830_4": "Taṃ visaṅketaṃ,",
  "tika-vin11t0:1830_5": "odanādīnaṃ nāmena nimantetvā diyyamānaṃ yāguādiṃ gaṇhantassa gaṇabhojanaṃ na hotīti vuttaṃ hoti.",
  "tika-vin11t0:1831_0": "1221.",
  "tika-vin11t0:1831_1": "“Niccabhatta”nti dhuvabhattaṃ vuccati.",
  "tika-vin11t0:1831_2": "“Niccabhattaṃ gaṇhathā”ti vadanti,",
  "tika-vin11t0:1831_3": "bahūnampi ekato gahetuṃ vaṭṭati.",
  "tika-vin11t0:1831_4": "Salākabhattādīsupi eseva nayo.",
  "tika-vin11t0:1832_0": "Gaṇabhojanakathāvaṇṇanā.",
  "tika-vin11t0:1833_0": "1223- 4.",
  "tika-vin11t0:1833_1": "Bahūhi manussakehīti visuṃ visuṃ nimantitehi anekehi manussehi.",
  "tika-vin11t0:1833_2": "Pañcasu yassa kassāti ettha “sahadhammikesū”ti seso,",
  "tika-vin11t0:1833_3": "niddhāraṇe bhummaṃ,",
  "tika-vin11t0:1833_4": "pañcasu sahadhammikesu yassa kassacīti attho.",
  "tika-vin11t0:1833_5": "“Hitvā”tiādinā kimāhāti?",
  "tika-vin11t0:1833_6": "Yassa vikappeti,",
  "tika-vin11t0:1833_7": "tasmiṃ sannihite “mayhaṃ bhattapaccāsaṃ tuyhaṃ dammī”ti sammukhā vikappanavasena vā tasmiṃ asannihite",
  "tika-vin11t0:1833_8": "tassa nāmaṃ gahetvā “mayhaṃ bhattapaccāsaṃ itthannāmassa dammī”ti asammukhā vikappanavasena vā paṭhamanimantanāya",
  "tika-vin11t0:1833_9": "vikappanaṃ hitvā,",
  "tika-vin11t0:1833_10": "taṃ avikappetvāti vuttaṃ hoti.",
  "tika-vin11t0:1834_0": "Bhattanti ettha “yo bhuñjatī”ti seso.",
  "tika-vin11t0:1834_1": "Nimantito yo pacchā nimantitaṃ bhattaṃ bhuñjati,",
  "tika-vin11t0:1834_2": "tassa pācittiyanti yojanā.",
  "tika-vin11t0:1834_3": "Uppaṭipāṭiyā ekasitthampi bhuñjato tassa pācittiyaṃ siyāti yojanāti.",
  "tika-vin11t0:1834_4": "Kiṃ vuttaṃ hoti?",
  "tika-vin11t0:1834_5": "Pacchā nimantitānaṃ bhojanaṃ paṭhamaṃ bhuñjitvā paṭhamaṃ nimantitānaṃ bhojanaṃ pacchā bhuñjantassa ca",
  "tika-vin11t0:1834_6": "ekapatteyeva heṭṭhā paṭhamaṃ nimantitānaṃ bhojanaṃ pakkhipitvā itaraṃ upari pakkhipitvā heṭṭhā hatthaṃ",
  "tika-vin11t0:1834_7": "otāretvā heṭṭhā ṭhitabhojane ekasitthampi paṭhamaṃ abhuñjitvā upari ṭhitaṃ paṭhamaṃ bhuñjantassa cāti",
  "tika-vin11t0:1834_8": "vuttaṃ hoti.",
  "tika-vin11t0:1834_9": "Teneva yathā uppaṭipāṭi na hoti,",
  "tika-vin11t0:1834_10": "tathā missīkataṃ bhojanaṃ bhuñjantassa na dosoti mahāpaccariyaṃ vinicchayo byatirekato dassito hoti.",
  "tika-vin11t0:1834_11": "Yathāha “dve tīṇi kulāni nimantetvā ekasmiṃ ṭhāne nisīdāpetvā ito cito ca āharitvā bhattaṃ ākiranti,",
  "tika-vin11t0:1834_12": "sūpabyañjanaṃ ākiranti,",
  "tika-vin11t0:1834_13": "ekamissakaṃ hoti,",
  "tika-vin11t0:1834_14": "ettha anāpattīti mahāpaccariyaṃ vutta”nti.",
  "tika-vin11t0:1835_0": "1225- 6.",
  "tika-vin11t0:1835_1": "Paramparabhojanassa sarūpaṃ padabhājane vuttanayena dassetumāha “bhojanānampī”tiādi.",
  "tika-vin11t0:1835_2": "Tesameva pañcannaṃ bhojanānaṃ aññataraṃ bhojanaṃ paribhuñjatīti yojanā.",
  "tika-vin11t0:1835_3": "Mahesinā paridīpitanti padabhājane “paramparabhojanaṃ nāma pañcannaṃ bhojanāna”ntiādinā nayena vuttaṃ.",
  "tika-vin11t0:1836_0": "1227.",
  "tika-vin11t0:1836_1": "Yatthāti anekehi ekabhājane pakkhitte yasmiṃ bhojaneti vuttaṃ hoti ekeneva dinne vicāraṇābhāvā.",
  "tika-vin11t0:1836_2": "Sabbamekarasaṃ siyāti visuṃ visuṃ viññāyamānarasaṃ ahutvā ekarasameva hoti.",
  "tika-vin11t0:1837_0": "1230.",
  "tika-vin11t0:1837_1": "“Gāmenā”ti iminā gāmaṭṭhāyeva vuttā.",
  "tika-vin11t0:1837_2": "“Nimantitassa doso na vijjatī”ti idaṃ gāmapūganigamehi paccekaṃ yojetabbaṃ. Gāma-",
  "tika-vin11t0:1837_3": "saddena “gāmā vā araññā vā”ti ettha viya nagarampi saṅgahitaṃ.",
  "tika-vin11t0:1837_4": "Pūgo nāma visuṃ visuṃ samūhā hutvā puññakārino dhammikamanussā.",
  "tika-vin11t0:1837_5": "Nigamo nāma sāpaṇo mahāgāmo.",
  "tika-vin11t0:1837_6": "Sakalagāmena nimantito hutvā sampatte yattha katthaci gehe bhuñjantassa anāpattīti attho.",
  "tika-vin11t0:1837_7": "Pūgādīsupi eseva nayo.",
  "tika-vin11t0:1837_8": "Yathāha “sakalena gāmena ekato hutvā nimantitasseva yattha katthaci bhuñjato anāpatti.",
  "tika-vin11t0:1837_9": "Pūgepi eseva nayo”ti.",
  "tika-vin11t0:1837_10": "Niccabhatte doso na vijjatīti anekaṭṭhānato diyyamānaṃ niccabhattampi uppaṭipāṭiyā bhuñjantassa na dosoti vuttaṃ hoti.",
  "tika-vin11t0:1838_0": "1231.",
  "tika-vin11t0:1838_1": "Kāyo vācā kāyavācācittanti imehi āpajjanaṃ kathinasamuṭṭhānaṃ nāma.",
  "tika-vin11t0:1838_2": "Idha kriyaṃ nāma bhojanaṃ,",
  "tika-vin11t0:1838_3": "akriyaṃ nāma paṭhamanimantanassa avikappanaṃ,",
  "tika-vin11t0:1838_4": "idaṃ dvayamevāha “bhojanañcāvikappana”nti.",
  "tika-vin11t0:1839_0": "Paramparabhojanakathāvaṇṇanā.",
  "tika-vin11t0:1840_0": "1232- 3.",
  "tika-vin11t0:1840_1": "Pūvāti atirasādayo rasā.",
  "tika-vin11t0:1840_2": "Paheṇakatthāyāti paṇṇākāratthāya.",
  "tika-vin11t0:1840_3": "Paṭiyattāti sampāditā.",
  "tika-vin11t0:1840_4": "Pātheyyatthāyāti gamikassa sambalatthāya.",
  "tika-vin11t0:1840_5": "Paṭiyattā manthā vāti sambandho.",
  "tika-vin11t0:1840_6": "Manthā nāma baddhasattuabaddhasattutilataṇḍulādayo.",
  "tika-vin11t0:1840_7": "Yathāha “baddhasattuabaddhasattutilataṇḍulādi sabbaṃ idha manthotveva saṅkhaṃ gacchatī”ti. Ye pūvā,",
  "tika-vin11t0:1840_8": "manthā vāti yojanā.",
  "tika-vin11t0:1840_9": "Hīti nipātamattaṃ.",
  "tika-vin11t0:1840_10": "Tattha paṭiyattesu tesu pūvesu vā manthesu vā.",
  "tika-vin11t0:1840_11": "Bhikkhunāti ettha “ākaṅkhamānenā”ti seso.",
  "tika-vin11t0:1841_0": "Dvattipattāti dve vā tayo vā pattāti viggaho.",
  "tika-vin11t0:1841_1": "Pūrāti mukhavaṭṭiyā heṭṭhimarājisamaṃ puṇṇā.",
  "tika-vin11t0:1841_2": "Yathāha “mukhavaṭṭiyā heṭṭhimalekhāya samapūre patte gahetvā”ti.",
  "tika-vin11t0:1841_3": "“Dvattipattā pūrā”ti cettha parimāṇaṃ dassitaṃ,",
  "tika-vin11t0:1841_4": "parimāṇaparimeyyānaṃ abhedopacārena pūvamanthā gahetabbā yathā “dve tisso taṇḍulanāḷiyo”ti.",
  "tika-vin11t0:1841_5": "Pūvehi vā sattūhi vāti yojanā.",
  "tika-vin11t0:1841_6": "Sattūti baddhasattuabaddhasattūnaṃ gahaṇaṃ,",
  "tika-vin11t0:1841_7": "imināva tilādīni upalakkhitāni.",
  "tika-vin11t0:1841_8": "Tatiyapattassa mukhavaṭṭiyā heṭṭhārājiyā uddhaṃ katvā pakkhittañcetaṃ “tato uttari”nti iminā ca gayhati.",
  "tika-vin11t0:1841_9": "Yathāha “sace tatiyaṃ pattaṃ thūpīkataṃ gaṇhāti,",
  "tika-vin11t0:1841_10": "pūvagaṇanāya pācittiya”nti.",
  "tika-vin11t0:1842_0": "1237.",
  "tika-vin11t0:1842_1": "Tattha tesu pūvesu vā manthesu vā dve ce pattapūrā laddhāti yojanā.",
  "tika-vin11t0:1842_2": "Eko pattapūro padātabboti yojanā.",
  "tika-vin11t0:1842_3": "Ekatoti ekapattapūrato na padātabboti yojanā,",
  "tika-vin11t0:1842_4": "kiñcipi akāmā na dātabbanti attho.",
  "tika-vin11t0:1842_5": "Yathāha “yena eko gahito,",
  "tika-vin11t0:1842_6": "na tena kiñci akāmā dātabbaṃ.",
  "tika-vin11t0:1842_7": "Yathāruci kātabba”nti.",
  "tika-vin11t0:1842_8": "Evaṃ dadantena āsanasālāya vā attano nibaddhavāsaṭṭhāne vā diṭṭhassa bhikkhusaṅghassa sādhāraṇaṃ katvā dānamantarena na mittānameva dātabbaṃ.",
  "tika-vin11t0:1842_9": "Yathāha “yathāmittaṃ pana dātuṃ na labbhatī”ti.",
  "tika-vin11t0:1843_0": "1238- 9.",
  "tika-vin11t0:1843_1": "Apaheṇakaṃ apātheyyaṃ dentānanti sambandho.",
  "tika-vin11t0:1843_2": "Yathāha “na paheṇakatthāya na pātheyyatthāya paṭiyattaṃ dentī”ti.",
  "tika-vin11t0:1843_3": "Tatoti paheṇakapātheyyato. Vā-",
  "tika-vin11t0:1843_4": "saddena idha avuttaṃ “gamane paṭippassaddhe dentī”ti anāpattivāre vuttaṃ saṅgaṇhāti.",
  "tika-vin11t0:1843_5": "Tadūnakanti tato dvattipattato ūnakaṃ.",
  "tika-vin11t0:1843_6": "Yathāha “ūnakadvattipattapūre paṭiggaṇhātī”ti.",
  "tika-vin11t0:1843_7": "Apātheyyādiatthāya paṭiyāditanti saññāya pātheyyādiṃ gaṇhantassāpi āpattiyeva acittakattā sikkhāpadassa.",
  "tika-vin11t0:1843_8": "Attanoyeva gahaṇatthaṃ “imassa hatthe dehī”ti vacanenāpi āpajjanato vacīkammaṃ.",
  "tika-vin11t0:1844_0": "Kāṇamātukathāvaṇṇanā.",
  "tika-vin11t0:1845_0": "1240.",
  "tika-vin11t0:1845_1": "Aññenāti taddhitalopena niddeso,",
  "tika-vin11t0:1845_2": "aññatarenāti attho,",
  "tika-vin11t0:1845_3": "pavāritoti sambandho.",
  "tika-vin11t0:1845_4": "Bhojanānanti niddhāraṇe bhummaṃ.",
  "tika-vin11t0:1845_5": "Pavāritoti “gaṇhatha bhante yāva icchathā’ti evaṃ yāvadatthapavāraṇāya,",
  "tika-vin11t0:1845_6": "sayañca ‘alaṃ āvuso thokaṃ thokaṃ dehī’ti evaṃ paṭikkhepapavāraṇāyā”ti aṭṭhakathāya vuttappakāradvayena pavāritoti attho.",
  "tika-vin11t0:1845_7": "Vikappadvaye pakāradvaye pavārita-",
  "tika-vin11t0:1845_8": "sadde vara-",
  "tika-vin11t0:1845_9": "dhātussa patthanavāraṇatthavasenāyamattho veditabbo,",
  "tika-vin11t0:1845_10": "“pācitti anatiritta”nti padacchedo.",
  "tika-vin11t0:1845_11": "“Anatirittaṃ bhojana”nti visesitabbamapekkhitvā “aññenā”ti ettha vibhattiṃ vipariṇāmetvā “pañcannaṃ bhojanānaṃ aññataraṃ bhojana”nti yojetabbaṃ,",
  "tika-vin11t0:1845_12": "vakkhamāne anatirittakatabhojananiddese vuttesu pañcasu bhojanesu aññataraṃ bhojananti attho.",
  "tika-vin11t0:1845_13": "“Khādanīyaṃ vā bhojanīyaṃ vā”ti saha desitattā ekayogañāyena “khādanīyaṃ vā”ti ca gahetabbaṃ.",
  "tika-vin11t0:1845_14": "Pañca bhojanāni,",
  "tika-vin11t0:1845_15": "kālikattayañca ṭhapetvā sabbaṃ yāvakālikaṃ khādanīyanti vuttaṃ.",
  "tika-vin11t0:1846_0": "1241.",
  "tika-vin11t0:1846_1": "Asananti ettha vippakatabhojanaṃ dissati,",
  "tika-vin11t0:1846_2": "bhuñjamāno ce puggalo hoti,",
  "tika-vin11t0:1846_3": "bhojanakiriyānupacchinnā vattatīti attho.",
  "tika-vin11t0:1846_4": "Bhojananti pavāraṇapahonakaodanādi hatthādīsu dissati.",
  "tika-vin11t0:1846_5": "Hatthapāsoti pavāraṇapahonakaṃ bhojanaṃ dātuṃ abhiharitvā ṭhitokāso aḍḍhateyyahatthappamāṇo hotīti vuttaṃ hoti.",
  "tika-vin11t0:1846_6": "Abhiharaṇaṃ abhihāro,",
  "tika-vin11t0:1846_7": "so eva abhihāratā,",
  "tika-vin11t0:1846_8": "tathā dātuṃ ṭhitassa kāyena kato abhihāro dissatīti vuttaṃ hoti.",
  "tika-vin11t0:1846_9": "Kāyavācāpaṭikkhepoti tathā abhihaṭe bhojane paṭiggāhakassa hatthavikārādiko kāyiko vā “ala”ntiādiko vācasiko vā paṭikkhepo paññāyatīti attho.",
  "tika-vin11t0:1847_0": "1242. Nippapañcenāti saha vāsanāya pahīnataṇhādipapañcattayarahitena tathāgatena.",
  "tika-vin11t0:1848_0": "1243. Tatthāti odanādīsu. Sattannanti “sālī”tiādinā vakkhamānānurūpānaṃ.",
  "tika-vin11t0:1849_0": "1244.",
  "tika-vin11t0:1849_1": "Odakoti udake bhavo.",
  "tika-vin11t0:1849_2": "Etthāti pañcaṅgapavāraṇāya.",
  "tika-vin11t0:1849_3": "Ayaṃnicchayoti vakkhamānavidhippakāraṃ vinicchayaṃ dasseti.",
  "tika-vin11t0:1850_0": "1245.",
  "tika-vin11t0:1850_1": "Sālīti sabbasālijāti.",
  "tika-vin11t0:1850_2": "Vīhīti sabbavīhijāti.",
  "tika-vin11t0:1850_3": "Kaṅgūti setarattakāḷabhedā sabbā kaṅgujāti.",
  "tika-vin11t0:1850_4": "Varako setavarako.",
  "tika-vin11t0:1850_5": "Dhaññena sambhatapuññasambhārena bhagavatā.",
  "tika-vin11t0:1851_0": "1246. Tiṇanti tiṇabījameva vuttaṃ. Dīpitaṃ saṅgahitaṃ. Varakacorakoti sukhumavarako.",
  "tika-vin11t0:1852_0": "1248. Aṅgasampattiṃ dassetumāha “hatthenā”tiādi.",
  "tika-vin11t0:1853_0": "1249. Tanūti tanukā.",
  "tika-vin11t0:1854_0": "1250. Na rakkhati pavāraṇaṃ.",
  "tika-vin11t0:1855_0": "1251- 2.",
  "tika-vin11t0:1855_1": "Dhaññarasādīnīti ādi-",
  "tika-vin11t0:1855_2": "saddena dadhiādayo gahitā.",
  "tika-vin11t0:1855_3": "Āropetvāti uddhanaṃ āropetvā.",
  "tika-vin11t0:1855_4": "Phalanti elāḷukādiphalaṃ.",
  "tika-vin11t0:1855_5": "Paṇṇanti sūpasākaṃ.",
  "tika-vin11t0:1855_6": "Kaḷīranti veḷuādīnaṃ kaḷīraṃ.",
  "tika-vin11t0:1855_7": "Bahūnīti tesameva visesanaṃ.",
  "tika-vin11t0:1855_8": "Tattha cāti pakkhittapaṇṇādimhi takkādike.",
  "tika-vin11t0:1855_9": "Odhiṃ dassetīti ettha “paribhogakāle”ti seso.",
  "tika-vin11t0:1855_10": "Sañjanetīti ettha “phalādiyāgū”ti labbhati.",
  "tika-vin11t0:1856_0": "1253- 4.",
  "tika-vin11t0:1856_1": "Raseti maṃsādirase.",
  "tika-vin11t0:1856_2": "“Yāguṃ gaṇhathā”ti vā “yāgu”nti vā vatvāti yojetabbā.",
  "tika-vin11t0:1856_3": "Yāgu saṅgahitāti ettha odhipaññāyanaapaññāyanavikappadvaye yāguyā samo vinicchayoti adhippāyo.",
  "tika-vin11t0:1857_0": "1255.",
  "tika-vin11t0:1857_1": "Chupantīti samphusanti.",
  "tika-vin11t0:1857_2": "Chupa samphasseti dhātu,",
  "tika-vin11t0:1857_3": "pakkhipantīti vuttaṃ hoti.",
  "tika-vin11t0:1857_4": "Yathāha “yattha macchamaṃsaṃ pakkhipantī”ti.",
  "tika-vin11t0:1857_5": "Sāsapamattampi macchamaṃsaṃ vā sace paññāyatīti yojanā.",
  "tika-vin11t0:1857_6": "Pavāraṇanti ettha “janetī”ti seso.",
  "tika-vin11t0:1857_7": "Yāguyāti padaṃ paccattavasena vipariṇāmetvā yāgu janetīti yojetabbaṃ.",
  "tika-vin11t0:1858_0": "1256. Saṃsaṭṭhoti parissāvito na sañjanetīti yojanā.",
  "tika-vin11t0:1859_0": "1257.",
  "tika-vin11t0:1859_1": "Sabbaso ṭhapetvāti sambandho.",
  "tika-vin11t0:1859_2": "Maṃsādipakkhittaodanādippakaraṇāvasesato aṅgaṃ dassetumāha “sabbaso”ti.",
  "tika-vin11t0:1859_3": "Sabbaso na pavāretīti yojanā.",
  "tika-vin11t0:1859_4": "Veḷutaṇḍulanti veḷuvīhīnaṃ taṇḍulaṃ. Ādi-",
  "tika-vin11t0:1859_5": "saddena kandamūlaṃ saṅgahitaṃ.",
  "tika-vin11t0:1859_6": "Yathāha “veṇutaṇḍulādīhi vā kandamūlaphalehi vā yehi kehici katabhatta”nti.",
  "tika-vin11t0:1860_0": "1258.",
  "tika-vin11t0:1860_1": "Tatoti sāliādito,",
  "tika-vin11t0:1860_2": "veḷuādito ca,",
  "tika-vin11t0:1860_3": "tato nibbattā puthukā vāti attho.",
  "tika-vin11t0:1860_4": "Tāhīti puthukāhi.",
  "tika-vin11t0:1860_5": "Suddhāti puthukādīhi amissā na pavārentīti sambandho.",
  "tika-vin11t0:1861_0": "1259. Bhaṭṭhānanti bhajjitānaṃ. Sattūhi saṅgahitaṃ sattusaṅgahitaṃ.",
  "tika-vin11t0:1862_0": "1261. Sattūnaṃ modakoti sattubaddhaṃ, baddhasattūti attho.",
  "tika-vin11t0:1863_0": "1263. Tehevāti lājehi eva. Suddhaṃ khajjakaṃ vāti vakkhamānanayena macchādīhi asammissaṃ khajjakaṃ.",
  "tika-vin11t0:1864_0": "1264. “Pūrita”ntiādinā tabbipariyāyaṃ dasseti. Tanti kuṇḍakādi.",
  "tika-vin11t0:1865_0": "1266. Akappiyaṃ maṃsaṃ. Avatthuttāti akappiyamaṃsānaṃ vāretabbattā pavāraṇāya avatthuttā.",
  "tika-vin11t0:1866_0": "1267.",
  "tika-vin11t0:1866_1": "Vatthukattāti kappiyamaṃsassa pavāraṇāya vatthubhūtattā.",
  "tika-vin11t0:1866_2": "Pavāretīti ettha “khādiyamānassa ca maṃsattā”ti seso daṭṭhabbo.",
  "tika-vin11t0:1866_3": "Yathāha “yaṃ pana khādati,",
  "tika-vin11t0:1866_4": "taṃ kiñcāpi paṭikkhipitabbaṭṭhāne ṭhitaṃ,",
  "tika-vin11t0:1866_5": "khādiyamānaṃ pana maṃsabhāvaṃ na jahatī”ti.",
  "tika-vin11t0:1867_0": "1268. Kiñci kappiyabhojananti pañcasu bhojanesu yaṃ kiñci kappiyabhojanaṃ.",
  "tika-vin11t0:1868_0": "1269.",
  "tika-vin11t0:1868_1": "Akappiyaṃ maṃsaṃ aññanti akappiyamaṃsato avasesaṃ kuladūsanādivasena uppannabhojanaṃ gahitaṃ.",
  "tika-vin11t0:1868_2": "Yathāha “kuladūsanavejjakammauttarimanussadhammārocanasāditarūpiyādīhi nibbattaṃ buddhapaṭikuṭṭhaṃ anesanāya uppannaṃ akappiyabhojanaṃ paṭikkhipati,",
  "tika-vin11t0:1868_3": "na pavāretī”ti.",
  "tika-vin11t0:1869_0": "1270- 1.",
  "tika-vin11t0:1869_1": "Asanaṃ bhojananti aṅgadvaye vinicchayaṃ dassetumāha “sace ajjhohaṭa”ntiādi.",
  "tika-vin11t0:1869_2": "Ajjhohaṭanti paragalagataṃ hoti.",
  "tika-vin11t0:1869_3": "“Patte”ti iminā thālakādibhājanañca gahitaṃ.",
  "tika-vin11t0:1869_4": "Katthaci bhojanaṃ natthīti yojanā. Patte, hatthe,",
  "tika-vin11t0:1869_5": "mukhe vā yattha katthaci pañcannaṃ bhojanānaṃ kiñci na vijjati,",
  "tika-vin11t0:1869_6": "gandhamattaṃ paññāyatīti vuttaṃ hoti.",
  "tika-vin11t0:1870_0": "1272.",
  "tika-vin11t0:1870_1": "Ādāyāti ettha “aññatra bhuñjitu”nti seso.",
  "tika-vin11t0:1870_2": "“Yopi aññatra gantvā bhuñjitukāmo mukhe bhattaṃ gilitvā sesaṃ ādāyā”tiādinā mahāpaccariyaṭṭhakathāyaṃ vuttavacanassa pamāṇattā āha “na pavāretī”ti.",
  "tika-vin11t0:1871_0": "1273.",
  "tika-vin11t0:1871_1": "“Mukhe bhattaṃ gilitaṃ,",
  "tika-vin11t0:1871_2": "hatthe bhattaṃ vighāsādassa dātukāmo,",
  "tika-vin11t0:1871_3": "patte bhattaṃ bhikkhussa dātukāmo,",
  "tika-vin11t0:1871_4": "sace tasmiṃ khaṇe paṭikkhipati,",
  "tika-vin11t0:1871_5": "na pavāretī”ti evamāgataṃ kurundaṭṭhakathaṃ saṅgahetuṃ “mukhe ca bhatta”ntiādivacanato ca “asanassa upacchedā”tiādinā",
  "tika-vin11t0:1871_6": "vakkhamānāya yuttiyā asanāvasāne yujjamānattā ca imissā gāthāya “bhottukāmo”ti pāṭhaṃ aggahetvā “dātukāmo”ti",
  "tika-vin11t0:1871_7": "pāṭho gahetabbo.",
  "tika-vin11t0:1872_0": "1274.",
  "tika-vin11t0:1872_1": "“Asanassa upacchedā”ti iminā tasmiṃyeva āsane yathānisinneneva kātabbe asane āsāvacchedo dīpito.",
  "tika-vin11t0:1872_2": "Yathāha aṭṭhakathāyaṃ “tasmiṃ pana āsane na bhuñjitukāmo,",
  "tika-vin11t0:1872_3": "vihāraṃ pavisitvā bhuñjitukāmo,",
  "tika-vin11t0:1872_4": "aññassa vā dātukāmo”ti.",
  "tika-vin11t0:1872_5": "Kurundaṭṭhakathāyaṃ tassa vinicchayassa dassitattā “mahāpaññā”ti kurundaṭṭhakathācariyaṃ sandhāyāha.",
  "tika-vin11t0:1872_6": "Kāraṇākāraṇaññunoti “pavāraṇassa idaṃ kāraṇaṃ,",
  "tika-vin11t0:1872_7": "idaṃ akāraṇa”nti jānantā.",
  "tika-vin11t0:1872_8": "“Kāraṇākāraṇaññunā”ti katthaci potthake likhanti.",
  "tika-vin11t0:1872_9": "Tattha mahāpaññā kāraṇākāraṇaññuno ācariyā asanassa…pe…",
  "tika-vin11t0:1872_10": "soti hi kāraṇaṃ kathayantīti yojanā.",
  "tika-vin11t0:1873_0": "1275.",
  "tika-vin11t0:1873_1": "Hatthapāsaṅge vinicchayaṃ dassetumāha “gaṇhato…pe…",
  "tika-vin11t0:1873_2": "pasārita”nti.",
  "tika-vin11t0:1873_3": "Gaṇhatoti yena iriyāpathena samannāgato hutvā gaṇhāti,",
  "tika-vin11t0:1873_4": "evaṃ gaṇhato.",
  "tika-vin11t0:1873_5": "Pacchimaṃ aṅganti dāyakena dinnassa paṭiggāhakassa yo avayavo parabhāge hoti,",
  "tika-vin11t0:1873_6": "taṃ ṭhānādiiriyāpathasamannāgatassa paṭiggāhakassa paṇhiādiṃ pacchimaṃ aṅgaṃ.",
  "tika-vin11t0:1873_7": "Dadato pasāritaṃ hatthaṃ vinā purimaṃ aṅganti yojanā.",
  "tika-vin11t0:1873_8": "Pasāritaṃ hatthanti ettha “dātu”nti seso.",
  "tika-vin11t0:1873_9": "Ubhinnanti ettha “antare”ti seso.",
  "tika-vin11t0:1873_10": "Paṭiggāhakadāyakānaṃ pacchimapurimānaṃ ubhinnaṃ aṅgānaṃ antare okāse.",
  "tika-vin11t0:1873_11": "Aḍḍhaṃ upaḍḍhaṃ hatthaṃ teyyaṃ tatiyaṃ yassāti viggaho,",
  "tika-vin11t0:1873_12": "atirekavidatthidviratanappamāṇanti attho.",
  "tika-vin11t0:1874_0": "1276.",
  "tika-vin11t0:1874_1": "Abhihāraṅge vinicchayaṃ dassetumāha “tasmi”ntiādi.",
  "tika-vin11t0:1874_2": "Aḍḍhateyye tasmiṃ ṭhāne ṭhatvāti yojanā,",
  "tika-vin11t0:1874_3": "dviratanavidatthipamāṇe tasmiṃ ṭhāne ṭhatvāti attho.",
  "tika-vin11t0:1874_4": "Abhihaṭanti upanītaṃ.",
  "tika-vin11t0:1874_5": "Tādisanti abhihaṭasadisaṃ,",
  "tika-vin11t0:1874_6": "pavāraṇapahonakānaṃ pañcannaṃ bhojanānaṃ aññataranti attho.",
  "tika-vin11t0:1875_0": "1277- 8.",
  "tika-vin11t0:1875_1": "Ādhārake vāpīti valayādipattādhārakepi.",
  "tika-vin11t0:1875_2": "Ūrūsūti dvinnaṃ ūrūnaṃ majjhe,",
  "tika-vin11t0:1875_3": "aṅketi attho.",
  "tika-vin11t0:1875_4": "Āharitvāti abhiharitvā.",
  "tika-vin11t0:1875_5": "Bhattaṃ gaṇhātīti ettha “ito”ti seso,",
  "tika-vin11t0:1875_6": "“ito bhattaṃ gaṇhā”ti anantare nisinno ca bhāsatīti yojanā.",
  "tika-vin11t0:1875_7": "Bhattanti upalakkhaṇaṃ,",
  "tika-vin11t0:1875_8": "pañcasu bhojanesu yaṃ kiñcīti attho.",
  "tika-vin11t0:1875_9": "Tanti tathā gaṇhituṃ vuttabhattādibhojanaṃ.",
  "tika-vin11t0:1875_10": "Abhihārassa cāti ettha ca-",
  "tika-vin11t0:1875_11": "saddo padapūraṇattho,",
  "tika-vin11t0:1875_12": "evakārattho vā,",
  "tika-vin11t0:1875_13": "abhāvā evāti yojanā.",
  "tika-vin11t0:1876_0": "1279. “Bhattapacchi”nti idaṃ upalakkhaṇaṃ.",
  "tika-vin11t0:1877_0": "1280.",
  "tika-vin11t0:1877_1": "Dīyamāneti ettha “bhojane”ti seso.",
  "tika-vin11t0:1877_2": "Itaroti hatthapāse nisinno.",
  "tika-vin11t0:1877_3": "Abhihāraṅgassa abhāvā so na pavāritoti.",
  "tika-vin11t0:1878_0": "1281.",
  "tika-vin11t0:1878_1": "Paṭikkhepaṅge vinicchayaṃ dassetumāha “kāyenā”tiādi.",
  "tika-vin11t0:1878_2": "Vācābhihārassa anaṅgattā āha “kāyenābhihaṭa”nti.",
  "tika-vin11t0:1878_3": "Yathāha “vācāya abhihaṭaṃ paṭikkhipato pavāraṇā natthī”ti.",
  "tika-vin11t0:1878_4": "Abhihaṭabhojanaṃ paṭikkhipituṃ aṅguliyo vā hatthaṃ vā hatthagatassa kassaci calanādiṃ yaṃ kañci kāyavikāraṃ karonto,",
  "tika-vin11t0:1878_5": "bhamuṃ ukkhipanto,",
  "tika-vin11t0:1878_6": "kujjhitvā olokento vā kāyena paṭikkhipatīti vuccati.",
  "tika-vin11t0:1878_7": "“Ala”nti vā “na gaṇhāmī”ti vā “āgamehī”ti vā “adhivāsehī”ti vā “mā ākirā”ti vā “apagacchāhī”ti vā evamādikaṃ vadanto vācāya paṭikkhipatīti vuccati.",
  "tika-vin11t0:1879_0": "1282- 3.",
  "tika-vin11t0:1879_1": "Ākirāti etthāpi “iti cā”ti yojetabbaṃ.",
  "tika-vin11t0:1879_2": "Evaṃ vadantassa nivāretukāmatācitte satipi nivāraṇavacanena hontaṃ pavāraṇaṃ ākirātiādividhivacane na hotīti āha “na pana’nti pavāraṇā”ti.",
  "tika-vin11t0:1879_3": "Pavāraṇā pana na atthīti yojanā.",
  "tika-vin11t0:1880_0": "1284. “Rasaṃ gaṇhathā”ti vadeti sambandho. Taṃ sutvāti taṃ vacanaṃ sutvā.",
  "tika-vin11t0:1881_0": "1285.",
  "tika-vin11t0:1881_1": "“Sāra”nti idaṃ vaṇṇabhaṇanamattaṃ.",
  "tika-vin11t0:1881_2": "“Ida”nti sāmaññena macchamaṃsaṃ vadati,",
  "tika-vin11t0:1881_3": "pavāraṇaṅgaṃ hoti.",
  "tika-vin11t0:1881_4": "Maccharasaṃ maṃsarasanti ettha dvandasamāsassapi sambhavato “macchaṃ,",
  "tika-vin11t0:1881_5": "maṃsaṃ gaṇhā”ti ca vuttaṃ hoti,",
  "tika-vin11t0:1881_6": "tañca aṅgaṃ hoti.",
  "tika-vin11t0:1882_0": "1286.",
  "tika-vin11t0:1882_1": "“Rasaṃ gaṇhā”ti vutte panassa vikappassa abhāvā pavāraṇassa aṅgaṃ na hoti.",
  "tika-vin11t0:1882_2": "Tenevāha “atthi ca maṃsaṃ ce”ti.",
  "tika-vin11t0:1883_0": "1287. Muhuttaṃ āgamehīti kañci kālaṃ olokehi.",
  "tika-vin11t0:1884_0": "1288. Panasādīhīti ādi-saddena vettaṅgādīnaṃ gahaṇaṃ.",
  "tika-vin11t0:1885_0": "1290. Macchasūpaṃ maṃsasūpanti ettha samāsavikappā “maccharasaṃ maṃsarasa”nti ettha viya daṭṭhabbā.",
  "tika-vin11t0:1886_0": "1291.",
  "tika-vin11t0:1886_1": "Karambakanti macchamaṃsena vā aññena vā missasseva sūpavisesassa nāmaṃ.",
  "tika-vin11t0:1886_2": "Teneva ca “maṃsakarambakaṃ gaṇhatha,",
  "tika-vin11t0:1886_3": "macchakarambakaṃ gaṇhathā”ti vutte nisedhena pavāraṇā hoti,",
  "tika-vin11t0:1886_4": "“karambakaṃ gaṇhathā”ti vutte aniyatavacanattā na hoti.",
  "tika-vin11t0:1886_5": "Kaḷīrasūpādīhi samānavinicchayabhāvaṃ dassetumāha “eseva nayo vutto”ti.",
  "tika-vin11t0:1887_0": "1292. Vuttasminti vutte.",
  "tika-vin11t0:1888_0": "1293.",
  "tika-vin11t0:1888_1": "Yenāti bhattena.",
  "tika-vin11t0:1888_2": "Āpucchitoti “gaṇhathā”ti vutto.",
  "tika-vin11t0:1888_3": "Tassa bhattassa.",
  "tika-vin11t0:1888_4": "Atthitāya yāguyā vijjamānattā.",
  "tika-vin11t0:1888_5": "Iti kāraṇanti idaṃ pavāraṇakāraṇaṃ.",
  "tika-vin11t0:1889_0": "1294.",
  "tika-vin11t0:1889_1": "“Yāgumissakaṃ gaṇhā”ti vutte sā yāgu tattha tasmiṃ abhihaṭe bhājane pakkhittabhattena samā vā bahutarā vā ce hoti,",
  "tika-vin11t0:1889_2": "so evaṃ vatvā abhihaṭaṃ paṭikkhepaṃ bhikkhu na pavāreti kirāti yojanā.",
  "tika-vin11t0:1889_3": "Kirāti aruciṃ sūceti.",
  "tika-vin11t0:1889_4": "Teneva vakkhati “kāraṇaṃ pana duddasa”nti.",
  "tika-vin11t0:1890_0": "1295. Sabbatthāti sabbaaṭṭhakathāsu.",
  "tika-vin11t0:1891_0": "1296. Visuṃ katvāti ekasitthampi yathā na hoti, tathā rasaṃ vā khīraṃ vā bhattato viyojetvā.",
  "tika-vin11t0:1892_0": "1297.",
  "tika-vin11t0:1892_1": "Gacchantenevāti yāva bhojananiṭṭhānaṃ,",
  "tika-vin11t0:1892_2": "tāva gacchanteneva.",
  "tika-vin11t0:1892_3": "Yathāha “gacchantena nadipūraṃ pattenapi aṭṭhatvā naditīre gumbaṃ parikkhipitvā vicarantena nāvaṃ vā",
  "tika-vin11t0:1892_4": "setuṃ vā āruḷhena aṭṭhatvā vaṭṭetvā vicarantenā”ti.",
  "tika-vin11t0:1893_0": "1298. Soti gacchanto. Tatoti ṭhānato, gamanairiyāpathassa vikopitattāti adhippāyo.",
  "tika-vin11t0:1894_0": "1299.",
  "tika-vin11t0:1894_1": "Āsanaṃ avicāletvāti nisajjāvasena phuṭṭhaṭṭhānaṃ acāletvā,",
  "tika-vin11t0:1894_2": "anuṭṭhahitvāti vuttaṃ hoti.",
  "tika-vin11t0:1894_3": "“Adinnādāne viya ṭhānācāvanaṃ gahetabba”nti gaṇṭhipade vuttaṃ.",
  "tika-vin11t0:1895_0": "1300.",
  "tika-vin11t0:1895_1": "Tatoti pavāritakālato uddhaṃ,",
  "tika-vin11t0:1895_2": "tato nisinnaṭṭhānato vā. Ito, etto vā.",
  "tika-vin11t0:1895_3": "Īsakampi saṃsaritunti nisinnaṭṭhānato ito cito ca thokampi saṃsarituṃ,",
  "tika-vin11t0:1895_4": "apagantunti attho.",
  "tika-vin11t0:1896_0": "1301.",
  "tika-vin11t0:1896_1": "Sabbatthāti pīṭhakādisaṃhārime sabbasmiṃ āsane.",
  "tika-vin11t0:1896_2": "“Vinayaññunā”ti iminā “sace pana naṃ saha mañcena ukkhipitvā aññatra nenti,",
  "tika-vin11t0:1896_3": "vaṭṭatī”ti aṭṭhakathāyaṃ “pīṭhakādīsupi ayameva vinicchayo”ti vuttabhāvaṃ jānantenāti vuttaṃ hoti.",
  "tika-vin11t0:1897_0": "1302.",
  "tika-vin11t0:1897_1": "Nipajjitvāti ettha “parivattantena yena passena nipanno,",
  "tika-vin11t0:1897_2": "tassa ṭhānaṃ nātikkametabba”nti vacanato pubbasayitaṭṭhānaṃ avijahitvā sayitvāyevāti attho.",
  "tika-vin11t0:1897_3": "Tathevāti ukkuṭiko hutvāvāti vuttaṃ hoti.",
  "tika-vin11t0:1897_4": "“Tassa pana heṭṭhā palālapīṭhaṃ vā kiñci vā nisīdanakaṃ dātabba”nti aṭṭhakathāyaṃ vuttaṃ.",
  "tika-vin11t0:1898_0": "1303.",
  "tika-vin11t0:1898_1": "Atirittaṃ karontena sikkhunā bhājanaṃ onametvāna bhojane dassite atha “alametaṃ sabba”nti vattabbanti yojanā.",
  "tika-vin11t0:1898_2": "Tattha atirittaṃ karontenāti “atirittaṃ nāma kappiyakataṃ hoti,",
  "tika-vin11t0:1898_3": "paṭiggahitakataṃ hoti,",
  "tika-vin11t0:1898_4": "uccāritakataṃ hoti,",
  "tika-vin11t0:1898_5": "hatthapāse kataṃ hoti,",
  "tika-vin11t0:1898_6": "bhuttāvinā kataṃ hoti,",
  "tika-vin11t0:1898_7": "bhuttāvinā pavāritena āsanā avuṭṭhitena kataṃ hoti,",
  "tika-vin11t0:1898_8": "‘alametaṃ sabba’nti vuttaṃ hoti,",
  "tika-vin11t0:1898_9": "gilānātirittaṃ hotī”ti vuttesu aṭṭhasu ākāresu antaṃ vinā purimehi sattahi vinayakammākārehi atirittaṃ karontenāti vuttaṃ hoti.",
  "tika-vin11t0:1898_10": "Yathāha “imehi sattahi vinayakammākārehi yaṃ atiritta”ntiādi.",
  "tika-vin11t0:1899_0": "Idha atirittaṃ kātuṃ abhihaṭabhojanaṃ kappiyañca nāma hoti,",
  "tika-vin11t0:1899_1": "kappiyakatena siṅgiveralasuṇādivatthunā yuttatāya ca akappiyamaṃsābhāvena ca kuladūsanādīhi anuppannabhāvena ca katañca nāma hoti.",
  "tika-vin11t0:1899_2": "“Alametaṃ sabba”nti atirittakatabhāvato evaṃ kappiyañca taṃ kataṃ cāti kappiyakatanti vuttaṃ hoti.",
  "tika-vin11t0:1899_3": "Evamuparipi kata-",
  "tika-vin11t0:1899_4": "saddassa attho ca samāsaviggaho ca veditabbo.",
  "tika-vin11t0:1899_5": "Avasiṭṭhapadesu bhikkhunā paṭiggahitaṃ paṭiggahitaṃ nāma.",
  "tika-vin11t0:1899_6": "Taṃ kārāpetvā āgatena bhikkhunā thokaṃ uccāretvā,",
  "tika-vin11t0:1899_7": "otāretvā vā dassitaṃ uccāritakataṃ nāma.",
  "tika-vin11t0:1899_8": "Kappiyaṃ kārāpetumāgatassa aḍḍhateyyahatthappamāṇahatthapāsabbhantaragatena atirittakataṃ “hatthapāse kata”nti vuccati.",
  "tika-vin11t0:1899_9": "Antamaso pavāraṇajanakaṃ yaṃ kiñci bhojanaṃ kusaggenāpi gahetvā bhuttattā bhuttāvinā.",
  "tika-vin11t0:1899_10": "Yathāha “pañcannaṃ bhojanānaṃ aññataraṃ bhojanaṃ antamaso kusaggenāpi bhuttaṃ hotī”ti.",
  "tika-vin11t0:1899_11": "Bhuñjanto pavārito hutvā yo āsanaṃ na kopeti,",
  "tika-vin11t0:1899_12": "so bhuttāvī pavārito “āsanā avuṭṭhito”ti vuccati,",
  "tika-vin11t0:1899_13": "tena kataṃ “bhuttāvinā…pe…",
  "tika-vin11t0:1899_14": "avuṭṭhitena kata”nti vuttaṃ.",
  "tika-vin11t0:1899_15": "“Alametaṃ sabba”nti vacībhedaṃ katvā vuttaṃ “alametaṃ sabbanti vuttaṃ hotī”ti dassitaṃ.",
  "tika-vin11t0:1899_16": "Ayaṃ sattavidho vinayakammākāro nāma.",
  "tika-vin11t0:1900_0": "Gilānātirittakaṃ pana imissā gāthāya avuttampi anatirittasandassanatthaṃ vakkhamānāya “kata”ntiādigāthāya",
  "tika-vin11t0:1900_1": "“na gilānātirittañcā”ti imassa vipariyāyato veditabbaṃ.",
  "tika-vin11t0:1900_2": "Gilānato atirittaṃ,",
  "tika-vin11t0:1900_3": "tassa aññadinesu bhuñjanatthāya upaṭṭhāpitampi gilānātirittaṃ nāma.",
  "tika-vin11t0:1901_0": "“Tena bhikkhunā”ti iminā “bhuttāvinā”ti ca “bhuttāvinā pavāritena āsanā vuṭṭhitenā”ti ca vuttappakārena visiṭṭhaṃ teneva pākaṭaṃ bhikkhuṃ parāmasati,",
  "tika-vin11t0:1901_1": "pavāraṇajanakānaṃ pañcannaṃ bhojanānaṃ aññataraṃ appamattakampi bhuttāvinā,",
  "tika-vin11t0:1901_2": "bhuttāvī pavāritopi hutvā āsanā avuṭṭhitena vā bhikkhunāti vuttaṃ hoti.",
  "tika-vin11t0:1901_3": "Onamitvāna bhājaneti ettha “dassite bhojane”ti seso,",
  "tika-vin11t0:1901_4": "“athā”ti iminā sambandho.",
  "tika-vin11t0:1901_5": "Kappiyakaraṇārahāni siṅgiverādīni kappiyaṃ kāretvā paṭiggahāpetvā āgantvā hatthapāsabbhantare patvā atirittaṃ",
  "tika-vin11t0:1901_6": "kārāpentena bhikkhunā bhājanaṃ thokaṃ onāmetvā uccāretvā dassitakālānantarāti vuttaṃ hoti.",
  "tika-vin11t0:1901_7": "Uttari kātabbaṃ dassetumāha “ala”ntiādi.",
  "tika-vin11t0:1902_0": "Ettāvatā “tena bhikkhunā”ti iminā “bhuttāvinā kataṃ,",
  "tika-vin11t0:1902_1": "bhuttāvinā pavāritena āsanā avuṭṭhitena kata”nti aṅgadvayaṃ saṅgahitaṃ.",
  "tika-vin11t0:1902_2": "“Onametvāna bhājana”nti iminā “uccāritakataṃ hotī”ti idaṃ saṅgahitaṃ.",
  "tika-vin11t0:1902_3": "“Kappiyakataṃ,",
  "tika-vin11t0:1902_4": "paṭiggahitakataṃ,",
  "tika-vin11t0:1902_5": "hatthapāsekata”nti idaṃ tayaṃ anantariyavācinā atha-",
  "tika-vin11t0:1902_6": "saddena saṅgahitaṃ.",
  "tika-vin11t0:1902_7": "“Alametaṃ sabba”nti idaṃ panettha sarūpeneva dassitanti daṭṭhabbaṃ.",
  "tika-vin11t0:1903_0": "1304.",
  "tika-vin11t0:1903_1": "Patte ṭhitabhojanameva atirittaṃ kātabbanti natthi,",
  "tika-vin11t0:1903_2": "pacchiādīsu yattha katthaci bhājane ṭhitampi kātabbanti dassetumāha “kappiyaṃ panā”ti.",
  "tika-vin11t0:1903_3": "Kuṇḍeti bhaṇḍukkhaliyaṃ.",
  "tika-vin11t0:1903_4": "Bhājaneti yaṃ kiñci bhājanaṃ gahitaṃ.",
  "tika-vin11t0:1904_0": "1305.",
  "tika-vin11t0:1904_1": "Etanti atirittakataṃ etaṃ bhojanaṃ.",
  "tika-vin11t0:1904_2": "Taṃ ekameva ṭhapetvāti yojanā.",
  "tika-vin11t0:1904_3": "“Vaṭṭatevā”ti vuttepi abbhaṅgādīnamatthāyāti gaṇheyyunti āha “bhuñjitabba”nti,",
  "tika-vin11t0:1904_4": "tamekaṃ vinā parehi paribhuñjitabbanti attho.",
  "tika-vin11t0:1905_0": "1306- 7.",
  "tika-vin11t0:1905_1": "Kappiyaṃ kāretvāti atirittaṃ kāretvā.",
  "tika-vin11t0:1905_2": "Ākiranti ceti yadi pakkhipanti.",
  "tika-vin11t0:1905_3": "Puna tathā atirittaṃ kāretvā bhuñjitabbanti yojanā.",
  "tika-vin11t0:1906_0": "Taṃ kena atirittaṃ kātabbanti āha “yenā”tiādi.",
  "tika-vin11t0:1906_1": "Tanti atirittakataṃ bhojanaṃ.",
  "tika-vin11t0:1906_2": "Yena akatanti yena bhikkhunā paṭhamaṃ atirittaṃ na kataṃ,",
  "tika-vin11t0:1906_3": "tena kātabbanti sambandho.",
  "tika-vin11t0:1906_4": "Yathāha “yena akatanti aññena bhikkhunā yena paṭhamaṃ na kataṃ,",
  "tika-vin11t0:1906_5": "tena kātabba”nti.",
  "tika-vin11t0:1906_6": "Yaṃ vā akataṃ,",
  "tika-vin11t0:1906_7": "taṃ visuṃ tena vā kātabbanti yojanā.",
  "tika-vin11t0:1906_8": "Yaṃ vā akatanti tasmiṃ atirittakatabhojane apakkhittaṃ yaṃ bhojanaṃ atirittaṃ na kataṃ.",
  "tika-vin11t0:1906_9": "Taṃ visuṃ tena vā kātabbanti pacchā pakkhittaṃ bhojanaṃ atirittaṃ katena yathā amissaṃ hoti,",
  "tika-vin11t0:1906_10": "tathā aññassa bhājanassa gahaṇavasena visuṃ kāretvā tena paṭhamaṃ katātirittenāpi atirittaṃ kātabbaṃ. Yathāha –",
  "tika-vin11t0:1906_11": "“yañca akatanti yena paṭhamaṃ kappiyaṃ kataṃ,",
  "tika-vin11t0:1906_12": "tenāpi yaṃ akataṃ,",
  "tika-vin11t0:1906_13": "taṃ kātabbaṃ.",
  "tika-vin11t0:1906_14": "Paṭhamabhājane pana kātuṃ na labbhati.",
  "tika-vin11t0:1906_15": "Tattha hi kariyamānaṃ paṭhamaṃ katena saddhiṃ kataṃ hoti,",
  "tika-vin11t0:1906_16": "tasmā aññasmiṃ bhājane kātuṃ vaṭṭatīti adhippāyo”ti.",
  "tika-vin11t0:1907_0": "1308.",
  "tika-vin11t0:1907_1": "Akappiyādīhi sattahīti “anatirittaṃ nāma akappiyakataṃ hoti,",
  "tika-vin11t0:1907_2": "appaṭiggahitakataṃ hoti,",
  "tika-vin11t0:1907_3": "anuccāritakataṃ hoti,",
  "tika-vin11t0:1907_4": "ahatthapāse kataṃ hoti,",
  "tika-vin11t0:1907_5": "abhuttāvinā kataṃ hoti,",
  "tika-vin11t0:1907_6": "bhuttāvinā ca pavāritena āsanā vuṭṭhitena kataṃ hoti,",
  "tika-vin11t0:1907_7": "‘alametaṃ sabba’nti avuttaṃ hotī”ti vuttehi sattahi vinayakammākārehi.",
  "tika-vin11t0:1907_8": "Atirittaṃ katanti yojanā.",
  "tika-vin11t0:1907_9": "“Hoti anatirittaka”nti padacchedo.",
  "tika-vin11t0:1908_0": "1309.",
  "tika-vin11t0:1908_1": "Upakaṭṭhavelāyapi atirittaṃ karontena “ahaṃ pātova bhuñji”nti vā “thokaṃ paribhuñji”nti vā acintetvā kātabbanti dassetumāha “yopī”tiādi.",
  "tika-vin11t0:1908_2": "Upakaṭṭhūpanītampīti upakaṭṭhavelāya upanītampi bhojanaṃ.",
  "tika-vin11t0:1909_0": "1310.",
  "tika-vin11t0:1909_1": "Yāmādikālikanti yāmasattāhayāvajīvikakālikaṃ.",
  "tika-vin11t0:1909_2": "Anāmissanti āmisena amissaṃ.",
  "tika-vin11t0:1909_3": "Taṃ yāmādikālikaṃ paribhuñjatoti sambandho.",
  "tika-vin11t0:1910_0": "1312.",
  "tika-vin11t0:1910_1": "Gilānassa bhuttātirittaṃ viya kadāci bhuñjissatīti uddissa ṭhapitampi gilānātirittaṃ nāmāti aṭṭhakathāyaṃ vuttaṃ.",
  "tika-vin11t0:1910_2": "“Vihārādīsu gilānassa pāpuṇanakoṭṭhāsampi gilānātirittaṃ nāmā”ti vadanti.",
  "tika-vin11t0:1911_0": "1313. Kathinenāti paṭhamakathinena.",
  "tika-vin11t0:1912_0": "Paṭhamapavāraṇakathāvaṇṇanā.",
  "tika-vin11t0:1913_0": "1314.",
  "tika-vin11t0:1913_1": "Anatirittenāti ettha “khādanīyena vā bhojanīyena vā”ti seso.",
  "tika-vin11t0:1913_2": "Ettha “khādanīyaṃ nāma pañcabhojanāni yāmakālikaṃ sattāhakālikaṃ yāvajīvikaṃ ṭhapetvā avasesa”nti vuttaṃ",
  "tika-vin11t0:1913_3": "pañcabhojanato aññaṃ sabbaṃ yāvakālikaṃ khādanīyaṃ nāma.",
  "tika-vin11t0:1913_4": "“Bhojanīyaṃ nāma pañca bhojanāni odano kummāso sattu maccho maṃsa”nti vuttaṃ.",
  "tika-vin11t0:1913_5": "Ettha vinicchayo anantarasikkhāpade vutto.",
  "tika-vin11t0:1913_6": "Pavāreyyāti ettha “abhihaṭṭhu”nti seso.",
  "tika-vin11t0:1913_7": "Abhihaṭṭhuṃ pavāreyyāti abhiharitvā “handa bhikkhu yāvatakaṃ icchasi,",
  "tika-vin11t0:1913_8": "tāvatakaṃ gahetvā khāda vā bhuñja vā”ti evaṃ pavāreyya.",
  "tika-vin11t0:1913_9": "“Pavārita”ntipadaṃ vuttatthameva.",
  "tika-vin11t0:1913_10": "Jānanti sutvā vā disvā vā tassa pavāritabhāvaṃ jānanto.",
  "tika-vin11t0:1913_11": "Āsādanāpekkhoti āsādanaṃ codanaṃ maṅkukaraṇabhāvaṃ apekkhamāno.",
  "tika-vin11t0:1913_12": "Bhutteti tassa payogena itarena bhuñjitvā pariyosāpite.",
  "tika-vin11t0:1913_13": "Tassāti yo tassa pavāritabhāvaṃ ñatvā “bhuñjā”ti niyojesi, tassa.",
  "tika-vin11t0:1914_0": "1315- 6.",
  "tika-vin11t0:1914_1": "Ekassa bhuñjanena aññassa pācitti hotīti kathametanti āsaṅkāya tathā vuttattā pariharitumāha “dukkaṭaṃ…pe…",
  "tika-vin11t0:1914_2": "dassita”nti.",
  "tika-vin11t0:1914_3": "Itarassa gahaṇeti pavāritabhikkhuno bhuñjanatthāya paṭiggahaṇe.",
  "tika-vin11t0:1914_4": "Ajjhohārapayogesu cāti etthāpi “itarassā”ti sambandho.",
  "tika-vin11t0:1914_5": "Sabbaṃ dukkaṭaṃ,",
  "tika-vin11t0:1914_6": "pācittiyañca.",
  "tika-vin11t0:1914_7": "Dassitanti “abhiharati,",
  "tika-vin11t0:1914_8": "āpatti dukkaṭassa.",
  "tika-vin11t0:1914_9": "Tassa vacanena ‘khādissāmi bhuñjissāmī’ti paṭiggaṇhāti,",
  "tika-vin11t0:1914_10": "āpatti dukkaṭassa.",
  "tika-vin11t0:1914_11": "Ajjhohāre ajjhohāre āpatti dukkaṭassa.",
  "tika-vin11t0:1914_12": "Bhojanapariyosāne āpatti pācittiyassā”ti desitaṃ bhagavatāti attho.",
  "tika-vin11t0:1915_0": "1317.",
  "tika-vin11t0:1915_1": "Ubhayatthāpi vimatissāti pavārite ca apavārite ca vimatissa.",
  "tika-vin11t0:1915_2": "Dukkaṭaṃ paridīpitanti “pavārite vematiko.",
  "tika-vin11t0:1915_3": "Appavārite vematiko,",
  "tika-vin11t0:1915_4": "āpatti dukkaṭassā”ti desitaṃ.",
  "tika-vin11t0:1916_0": "1318. Kārāpetvāti ettha “bhuñjāhī”ti seso. Aññassatthāyāti ettha “abhiharanto gacchāhī”ti seso.",
  "tika-vin11t0:1917_0": "1319. Omasavādatulyāvāti idaṃ adinnādānasamuṭṭhānaṃ sandhāyāha.",
  "tika-vin11t0:1918_0": "Dutiyapavāraṇakathāvaṇṇanā.",
  "tika-vin11t0:1919_0": "1320.",
  "tika-vin11t0:1919_1": "Khādanīyaṃ vāti pañca bhojanāni ca kālikattayañca vinā avasesesu yaṃ kiñci vā.",
  "tika-vin11t0:1919_2": "Bhojanīyaṃ vāti pañcasu bhojanesu aññatarampi.",
  "tika-vin11t0:1919_3": "Vikāleti vigate kāle.",
  "tika-vin11t0:1919_4": "Kālo nāma aruṇuggamanato yāva majjhantikā,",
  "tika-vin11t0:1919_5": "tadañño vikālo.",
  "tika-vin11t0:1919_6": "Yathāha “vikālo nāma majjhantike vītivatte yāva aruṇuggamanā”ti.",
  "tika-vin11t0:1919_7": "Ṭhitamajjhantikopi kāleyeva saṅgayhati.",
  "tika-vin11t0:1919_8": "Yathāha “ṭhitamajjhantikopi kālasaṅgahaṃ gacchati.",
  "tika-vin11t0:1919_9": "Tato paṭṭhāya pana khādituṃ vā bhuñjituṃ vā na sakkā,",
  "tika-vin11t0:1919_10": "sahasā pivituṃ pana sakkā bhaveyya.",
  "tika-vin11t0:1919_11": "Kukkuccakena pana na kātabbaṃ.",
  "tika-vin11t0:1919_12": "Kālaparicchedajānanatthañca kālatthambho yojetabbo,",
  "tika-vin11t0:1919_13": "kālabbhantareva bhattakiccaṃ kātabba”nti.",
  "tika-vin11t0:1919_14": "Dosanti pācittiyaṃ.",
  "tika-vin11t0:1920_0": "1321.",
  "tika-vin11t0:1920_1": "“Khādanīyaṃ vā bhojanīyaṃ vā”ti ettha bhojanīyassa pavāraṇasikkhāpade dassitasarūpattā khādanīyaṃ tāva sarūpato dassetumāha “yamāmisagata”ntiādi.",
  "tika-vin11t0:1920_2": "Etthāti etesu khādanīyabhojanīyesu.",
  "tika-vin11t0:1920_3": "Yaṃ pana vanamūlaphalādikaṃ āmisagataṃ āmise yāvakālike pariyāpannaṃ,",
  "tika-vin11t0:1920_4": "taṃ khādanīyanti yojanā.",
  "tika-vin11t0:1920_5": "Kālikesvasamohatthanti ettha gāthābandhavasena ma- kāralopo,",
  "tika-vin11t0:1920_6": "asammohatthanti vuttaṃ hoti.",
  "tika-vin11t0:1920_7": "Idanti vakkhamānaṃ sandhāyāha.",
  "tika-vin11t0:1921_0": "1322.",
  "tika-vin11t0:1921_1": "Mūlanti yaṃ kiñci rukkhalatānaṃ mūlaṃ.",
  "tika-vin11t0:1921_2": "Kandanti rukkhalatānameva kandaṃ.",
  "tika-vin11t0:1921_3": "Muḷālanti padumagacchamūlakandaṃ.",
  "tika-vin11t0:1921_4": "Matthakanti tālanāḷikerādīnaṃ matthakaṃ,",
  "tika-vin11t0:1921_5": "veḷukaḷīrapallavaṅkurānañca ettheva saṅgaho.",
  "tika-vin11t0:1921_6": "Khandhakanti ucchuādikhandhakaṃ.",
  "tika-vin11t0:1921_7": "Tacanti challi.",
  "tika-vin11t0:1921_8": "Pattanti paṇṇaṃ.",
  "tika-vin11t0:1921_9": "Pupphanti kusumaṃ.",
  "tika-vin11t0:1921_10": "Phalanti rukkhalatādīnaṃ phalaṃ.",
  "tika-vin11t0:1921_11": "Aṭṭhīti rukkhalatādibījaṃ.",
  "tika-vin11t0:1921_12": "Piṭṭhanti dhaññādipiṭṭhaṃ.",
  "tika-vin11t0:1921_13": "Niyyāsanti silesaṃ.",
  "tika-vin11t0:1921_14": "“Khādanīya”nti sabbattha pakaraṇato labbhati.",
  "tika-vin11t0:1922_0": "1323.",
  "tika-vin11t0:1922_1": "Evaṃ khādanīyānaṃ mātikaṃ nikkhipitvā te sarūpato dassetumāha “mūlakhādanīyādīna”ntiādi.",
  "tika-vin11t0:1922_2": "Tattha rukkhamūlameva khādanīyaṃ,",
  "tika-vin11t0:1922_3": "taṃ ādi yesanti viggaho.",
  "tika-vin11t0:1922_4": "Mukhamattanidassanaṃ nibodhathāti ettha “mayā kariyamāna”nti seso.",
  "tika-vin11t0:1922_5": "Mukhamattanti pavesadvāramattaṃ,",
  "tika-vin11t0:1922_6": "niravasesato dassane papañcabhīrukānaṃ pubbe bhayaṃ hotīti saṅkhepato khādanīyāni dassissanti vuttaṃ hoti.",
  "tika-vin11t0:1922_7": "Tathā dassane payojanamāha “nāmatthesu bhikkhūnaṃ pāṭavatthāyā”ti,",
  "tika-vin11t0:1922_8": "mūlakhādanīyādīnaṃ nāmesu ca tadatthesu ca bhikkhūnaṃ pāṭavuppādanatthanti attho.",
  "tika-vin11t0:1923_0": "1324- 5.",
  "tika-vin11t0:1923_1": "Mūlakamūlādīni upadesatoyeva veditabbāni.",
  "tika-vin11t0:1923_2": "Na hi tāni pariyāyantarena vuccamānānipi sakkā viññātuṃ.",
  "tika-vin11t0:1923_3": "Pariyāyantarenapi hi vuccamāne taṃ taṃ nāmaṃ ajānantānaṃ sammohoyeva siyā,",
  "tika-vin11t0:1923_4": "tasmā tattha na kiñci vakkhāma.",
  "tika-vin11t0:1923_5": "Sākānanti sūpeyyapaṇṇānaṃ.",
  "tika-vin11t0:1923_6": "Idhāti imasmiṃ sikkhāpade.",
  "tika-vin11t0:1923_7": "Āhāratthanti āhārena kattabbapayojanaṃ,",
  "tika-vin11t0:1923_8": "āhārakiccanti vuttaṃ hoti.",
  "tika-vin11t0:1923_9": "“Āmisattha”ntipi likhanti.",
  "tika-vin11t0:1923_10": "Pharantīti vitthārenti.",
  "tika-vin11t0:1924_0": "1326.",
  "tika-vin11t0:1924_1": "Jaraṭṭhanti purāṇakandaṃ.",
  "tika-vin11t0:1924_2": "Yaṃ taṃ jaraṭṭhanti sambandho.",
  "tika-vin11t0:1924_3": "Sesānaṃ jaraṭṭhaṃ yāvakālikanti yojanā.",
  "tika-vin11t0:1924_4": "Sesānanti mūlakādīni vuttāni.",
  "tika-vin11t0:1924_5": "Yathāha “mūlakakhārakajajjharīmūlānaṃ pana jaraṭṭhānipi āmisagatikānevā”ti.",
  "tika-vin11t0:1925_0": "1331. Dhototi nibbattitapiṭṭho.",
  "tika-vin11t0:1926_0": "1332.",
  "tika-vin11t0:1926_1": "Adhoto khīravalliyā kandoti yojanā.",
  "tika-vin11t0:1926_2": "Vākyapathātītāti “asuko vā asuko vā”ti vatvā pariyantaṃ pāpetuṃ asakkuṇeyyattā vacanapathātītā.",
  "tika-vin11t0:1927_0": "1333. Puṇḍarīkaṃ setaṃ. Padumaṃ rattaṃ.",
  "tika-vin11t0:1928_0": "1334. Sambhavaṃ jātaṃ.",
  "tika-vin11t0:1929_0": "1338. Jaraṭṭhabundoti kandassa heṭṭhā atīva pariṇataṭṭhānaṃ.",
  "tika-vin11t0:1930_0": "1339. Pathaviyaṃ gatoti antopathaviyaṃ gato, pathaviyaṃ nimujjitvā gatataruṇadaṇḍoti vuttaṃ hoti.",
  "tika-vin11t0:1931_0": "1340.",
  "tika-vin11t0:1931_1": "Evaṃ antobhūmiyaṃ gato.",
  "tika-vin11t0:1931_2": "“Paṇṇadaṇḍo uppalādīna”nti padacchedo.",
  "tika-vin11t0:1931_3": "Sabboti taruṇopi pariṇatopi.",
  "tika-vin11t0:1931_4": "Uppalādīnaṃ,",
  "tika-vin11t0:1931_5": "padumajātiyā ca sabbo paṇṇadaṇḍo yāvakālikoti yojanā.",
  "tika-vin11t0:1932_0": "1345. Pattakhādanīyaṃnāmāti pattasaṅkhātaṃ khādanīyaṃ nāma.",
  "tika-vin11t0:1933_0": "1348. Mūlakādīnanti “mūlakaṃ khārakañcevā”tiādikāya gāthāya vuttamūlakādīnaṃ.",
  "tika-vin11t0:1934_0": "1349. Kaṇṇikāti padumakaṇṇikā.",
  "tika-vin11t0:1935_0": "1360. Ketakādīnanti ettha ādi-saddena timbarusakaṃ gahitaṃ. Tālaphalaṭṭhīti taruṇaphalānaṃ aṭṭhi.",
  "tika-vin11t0:1936_0": "1361.",
  "tika-vin11t0:1936_1": "“Punnāgamadhukaṭṭhīnī”ti ca “punnāgamadhukaṭṭhicā”ti ca potthakesu ubhayathā pāṭho dissati,",
  "tika-vin11t0:1936_2": "attho pana ekoyeva.",
  "tika-vin11t0:1936_3": "“Selu aṭṭhī”ti padacchedo.",
  "tika-vin11t0:1936_4": "Anāmiseti yāvajīvike.",
  "tika-vin11t0:1937_0": "1363.",
  "tika-vin11t0:1937_1": "Dhotaṃ tālapiṭṭhanti tālaphegguṃ koṭṭetvā udake madditvā parissāvetvā kalale bhājanatalaṃ otiṇṇe pasannodakaṃ",
  "tika-vin11t0:1937_2": "apanetvā gahitatālapiṭṭhanti vuttaṃ hoti.",
  "tika-vin11t0:1937_3": "Tathā khīravalliyā piṭṭhanti yojanā,",
  "tika-vin11t0:1937_4": "tatheva koṭṭetvā parissāvetvā gahitakhīravalliyā piṭṭhanti attho.",
  "tika-vin11t0:1938_0": "1364.",
  "tika-vin11t0:1938_1": "Adhotaṃ vuttavipariyāyato gahetabbaṃ.",
  "tika-vin11t0:1938_2": "“Āhāratthamasādhentaṃ,",
  "tika-vin11t0:1938_3": "sabbaṃ taṃ yāvajīvika”nti vacanato tesu tesu janapadesu manussānaṃ āhārakiccaṃ akarontaṃ mūlādi yāvajīvikaṃ,",
  "tika-vin11t0:1938_4": "tadaññaṃ yāvakālikanti saṅkhepalakkhaṇaṃ kātabbanti.",
  "tika-vin11t0:1939_0": "Vikālabhojanakathāvaṇṇanā.",
  "tika-vin11t0:1940_0": "1369.",
  "tika-vin11t0:1940_1": "Bhojanaṃ sannidhiṃ katvā khādanaṃ vāti ettha bhojanakhādanīyāni yathāvuttabhedasarūpāneva.",
  "tika-vin11t0:1940_2": "Sannidhiṃ katvāti paṭiggahetvā ekarattampi atikkāmetvā,",
  "tika-vin11t0:1940_3": "sannidahitvāti vuttaṃ hoti.",
  "tika-vin11t0:1940_4": "Yathāha “paṭiggahetvā ekarattampi vītināmitassetaṃ adhivacana”nti.",
  "tika-vin11t0:1940_5": "Tadeva vakkhati “saya”ntiādinā.",
  "tika-vin11t0:1940_6": "Khādananti kammasādhanoyaṃ,",
  "tika-vin11t0:1940_7": "“khajja”nti iminā samānattho.",
  "tika-vin11t0:1941_0": "1371. “Sannidhiṃ katvā”ti ettha niddesaṃ dassetumāha “saya”ntiādi.",
  "tika-vin11t0:1942_0": "1372.",
  "tika-vin11t0:1942_1": "“Taṃ na vaṭṭatī”ti ettha atthaṃ dassetumāha “tato”tiādi.",
  "tika-vin11t0:1942_2": "Tatoti sannidhikatabhojanato.",
  "tika-vin11t0:1942_3": "Suddhacittenāti savāsanasakalakilesappahānato nimmalacittena.",
  "tika-vin11t0:1942_4": "Tādināti aṭṭhasu lokadhammesu nibbikārabhāvena tādinā.",
  "tika-vin11t0:1942_5": "Atha vā yādisā purimakā sammāsambuddhā rūpārūpaguṇehi ahesuṃ,",
  "tika-vin11t0:1942_6": "tādisena bhagavatā.",
  "tika-vin11t0:1943_0": "1373.",
  "tika-vin11t0:1943_1": "Odanādīsu pañcasu bhojanesu tāva akappiyamaṃsena sannidhivasena pācittiyañca āpattivisesañca dassetumāha “akappiyesū”tiādi.",
  "tika-vin11t0:1943_2": "Pācittīti sannidhipācittiyamāha.",
  "tika-vin11t0:1943_3": "Itareti sīhādimaṃsamhi.",
  "tika-vin11t0:1943_4": "Dukkaṭena saha pācittīti yojanā.",
  "tika-vin11t0:1944_0": "1374.",
  "tika-vin11t0:1944_1": "Yāmakālikasaṅkhātaṃ paribhuñjatoti ettha “sannidhiṃ katvā”ti adhikārato labbhati.",
  "tika-vin11t0:1944_2": "“Dukkaṭena sahā”ti avatvā “pācittī”ti vuttattā sati paccaye paribhuñjatoti gahetabbaṃ.",
  "tika-vin11t0:1944_3": "Yathāha “yāmakālikaṃ sati paccaye ajjhohārato pācittiyaṃ.",
  "tika-vin11t0:1944_4": "Āhāratthāya ajjhohārato dukkaṭena saddhiṃ pācittiya”nti.",
  "tika-vin11t0:1945_0": "1375.",
  "tika-vin11t0:1945_1": "Annanti etthāpi “sannidhikata”nti idaṃ pure viya labbhati,",
  "tika-vin11t0:1945_2": "“pakati”nti idaṃ “anna”nti etassa visesanaṃ,",
  "tika-vin11t0:1945_3": "manussamaṃsādīhi asammissaṃ nātirittakataṃ annamattanti attho.",
  "tika-vin11t0:1945_4": "Pācittiyadvayanti anatirittapaccayā ca sannidhipaccayā ca dve pācittiyāni.",
  "tika-vin11t0:1946_0": "1376. “Dve, dvaya”nti ubhayatthāpi ayamevattho.",
  "tika-vin11t0:1947_0": "1377.",
  "tika-vin11t0:1947_1": "Sāmisena mukhena dveti ettha “pañca bhojanāni yāmakālikaṃ sattāhakālikaṃ yāvajīvikaṃ ṭhapetvā avasesaṃ",
  "tika-vin11t0:1947_2": "khādanīyaṃ nāmā”ti vuttattā khādanīyāsaṅgahitena yāmakālikena ca tena sammissattā sannidhināmena mukhagataāmisamūlakena",
  "tika-vin11t0:1947_3": "ca sannidhipācittiyāni dve hontīti attho.",
  "tika-vin11t0:1947_4": "Sāmisena mukhenāti upalakkhaṇattā yathākathañci āmise missībhūte ettakā āpattiyoti daṭṭhabbaṃ.",
  "tika-vin11t0:1947_5": "Nirāmisaṃ yāmakālikaṃ bhuñjato ekameva pācittiyanti yojanā,",
  "tika-vin11t0:1947_6": "yena kenaci ākārena asammissaṃ yāmakālikaṃ paribhuñjato ekameva pācittiyaṃ hotīti attho.",
  "tika-vin11t0:1948_0": "1378.",
  "tika-vin11t0:1948_1": "Tamevāti sannihitameva kālikaṃ.",
  "tika-vin11t0:1948_2": "Tesu dvīsu vikappesūti sāmisanirāmisavikappadvaye.",
  "tika-vin11t0:1948_3": "Kevalaṃ dukkaṭaṃ vaḍḍhatīti paṭhamavikappe dvīhi pācittiyehi saddhiṃ dukkaṭaṃ,",
  "tika-vin11t0:1948_4": "dutiyavikappe pācittiyena saddhiṃ dukkaṭaṃ hotīti vuttaṃ hoti.",
  "tika-vin11t0:1949_0": "1379.",
  "tika-vin11t0:1949_1": "Suddhanti ettha “sannidhikataṃ bhojana”nti seso.",
  "tika-vin11t0:1949_2": "Idaṃ “pakatibhojane”ti aṭṭhakathāyaṃ,",
  "tika-vin11t0:1949_3": "idha ca “na doso yāmakālike”ti yāmakālikassa visuṃ vakkhamānattā viññāyati,",
  "tika-vin11t0:1949_4": "akappiyamaṃsayāmakālikehi amissaṃ bhojananti vuttaṃ hoti.",
  "tika-vin11t0:1950_0": "1380.",
  "tika-vin11t0:1950_1": "Maṃseti ettha “akappiye”ti idaṃ thullaccayādivacaneneva labbhati.",
  "tika-vin11t0:1950_2": "Vaḍḍhatīti pubbe vuttehi pācittiyadvayehi saddhiṃ manussamaṃse thullaccayañca sīhādimaṃse dukkaṭañca vaḍḍhati.",
  "tika-vin11t0:1950_3": "Manussamaṃse ca sese sīhamaṃsādike akappiyamaṃse ca yathānukkamato thullaccayañceva dukkaṭañcāti dvayaṃ vaḍḍhatīti yojanā.",
  "tika-vin11t0:1951_0": "1381.",
  "tika-vin11t0:1951_1": "Anatirittampi bhojanaṃ vikāle paribhuñjato bhikkhuno tannimittako doso yathāvuttesu sabbavikappesu natthīti yojanā.",
  "tika-vin11t0:1951_2": "“Vikāla…pe…",
  "tika-vin11t0:1951_3": "kālike”ti yāmakālikassa visuṃ vakkhamānattā ca atirittakārāpanañca bhojaneyeva sambhavatīti anatirittanti ettha “nihitabhojana”nti seso.",
  "tika-vin11t0:1951_4": "“Anatirittapaccayā pana vikāle sabbavikappesu anāpattī”ti aṭṭhakathāvacanato dosoti anatirittapaccayā pācittiyamāha.",
  "tika-vin11t0:1951_5": "Teneva vakkhati “tannimittako”ti,",
  "tika-vin11t0:1951_6": "anatirittanimittakoti attho.",
  "tika-vin11t0:1951_7": "Sabbavikappesūti “suddhaṃ vā manussamaṃsamissaṃ vā sīhādimaṃsamissaṃ vā yāmakālikamissaṃ vā”ti sabbesu vikappesu.",
  "tika-vin11t0:1951_8": "“Tannimittako”ti vacaneneva vāritavikālādinimittassa dosassa sambhavaṃ dasseti.",
  "tika-vin11t0:1952_0": "1382- 3.",
  "tika-vin11t0:1952_1": "Vikālapaccayā vāti ettha vā-",
  "tika-vin11t0:1952_2": "saddena “anatirittapaccayā”ti idaṃ samuccitaṃ. Api-",
  "tika-vin11t0:1952_3": "saddo “yāmakālikepī”ti yojetabbo.",
  "tika-vin11t0:1952_4": "Sattāhakālikaṃ,",
  "tika-vin11t0:1952_5": "yāvajīvikaṃ āhārasseva atthāya paṭiggaṇhato gahaṇe,",
  "tika-vin11t0:1952_6": "yathāvuttassa sattāhakālikayāvajīvikabhedena duvidhassa tu ajjhohārapayogesu nirāmise vā dukkaṭanti yojanā. Tu-",
  "tika-vin11t0:1952_7": "saddo eva- kārattho.",
  "tika-vin11t0:1953_0": "1384.",
  "tika-vin11t0:1953_1": "Athāti vākyārambhe nipāto.",
  "tika-vin11t0:1953_2": "Āmisasaṃsaṭṭhaṃ sattāhakālikaṃ,",
  "tika-vin11t0:1953_3": "yāvajīvikaṃ vāti yojanā.",
  "tika-vin11t0:1953_4": "Gahetvāti paṭiggahetvā.",
  "tika-vin11t0:1953_5": "Ṭhapitanti aruṇaṃ atikkāmetvā ṭhapitaṃ.",
  "tika-vin11t0:1953_6": "Pācittīti sannidhipācitti.",
  "tika-vin11t0:1954_0": "1385.",
  "tika-vin11t0:1954_1": "Kāloti aruṇuggamanādimajjhantikāvasāno kālo.",
  "tika-vin11t0:1954_2": "Yāmoti majjhantikādidutiyaaruṇuggamanāvasāno.",
  "tika-vin11t0:1954_3": "Taṃ taṃ kālaṃ kālikaṃ atikkāmayato tu dosoti yojanā. Tu-",
  "tika-vin11t0:1954_4": "saddo evakārattho.",
  "tika-vin11t0:1954_5": "Taṃ vā kālikanti yathākkamaṃ yāvakālikaṃ yāmakālikaṃ sattāhakālikanti vuttaṃ hoti.",
  "tika-vin11t0:1955_0": "1386.",
  "tika-vin11t0:1955_1": "Yāvakālikaṃ attanā sambhinnāni itarāni tīṇi kālikāni attanoyeva sabhāvaṃ upanetīti yojanā.",
  "tika-vin11t0:1955_2": "Sako bhāvo sabhāvo, taṃ.",
  "tika-vin11t0:1956_0": "1387- 8.",
  "tika-vin11t0:1956_1": "Evameva viniddiseti “purimaṃ purimaṃ kālikaṃ attanā sammissaṃ pacchimaṃ pacchimaṃ attano sabhāvameva gāhāpetī”ti katheyyāti vuttaṃ hoti.",
  "tika-vin11t0:1957_0": "Imesūtiādīsu niddhāraṇe bhummaṃ.",
  "tika-vin11t0:1957_1": "Antovutthaṃ hotīti akappiyakuṭiyaṃ ṭhapetvā aruṇuṭṭhāpanena antovutthaṃ nāma hoti.",
  "tika-vin11t0:1957_2": "Sannidhi ca hotīti paṭiggahetvā paṭiggahaṇaṃ avijahitvā aruṇuṭṭhāpanena sannidhi ca nāma hoti.",
  "tika-vin11t0:1957_3": "Potthakesu “sannidhi”nti sānunāsiko pāṭho dissati,",
  "tika-vin11t0:1957_4": "“hotī”ti kiriyāya sambandhattā sannidhi-",
  "tika-vin11t0:1957_5": "saddo paṭhamekavacanantoti anunāsiko āgamasandhijoti veditabbo.",
  "tika-vin11t0:1957_6": "Ubhayampīti yathāvuttaṃ antovutthaṃ,",
  "tika-vin11t0:1957_7": "sannidhi cāti ubhayampi.",
  "tika-vin11t0:1957_8": "Na hotevāti purimakālikadvayena amissaṃ na hoteva.",
  "tika-vin11t0:1958_0": "1389.",
  "tika-vin11t0:1958_1": "Kappiyakuṭināmena akataṃ,",
  "tika-vin11t0:1958_2": "asammataṃ,",
  "tika-vin11t0:1958_3": "apariggahaṃ,",
  "tika-vin11t0:1958_4": "pākārādīhi parikkhittaṃ senāsanaṃ akappiyakuṭi nāmāti saṅkhepato gahetabbaṃ.",
  "tika-vin11t0:1958_5": "Antadvayenāti sattāhakālikayāvajīvikena,",
  "tika-vin11t0:1958_6": "sahatthe karaṇavacanaṃ.",
  "tika-vin11t0:1958_7": "“Missita”nti seso.",
  "tika-vin11t0:1958_8": "Gahitanti paṭiggahitaṃ.",
  "tika-vin11t0:1958_9": "Taṃ pubbaṃ dvayanti yāvakālikayāmakālikadvayaṃ.",
  "tika-vin11t0:1958_10": "Purimakālikadvaye yaṃ kiñci tadahupaṭiggahitampi akappiyakuṭiyāyeva ṭhapetvā aruṇaṃ uṭṭhāpitena pacchimakālikadvaye",
  "tika-vin11t0:1958_11": "yena kenaci sammissaṃ antovutthaṃ nāma hotīti vuttaṃ hoti.",
  "tika-vin11t0:1959_0": "1390.",
  "tika-vin11t0:1959_1": "Antovutthena pacchimakālikadvayena saṃsaṭṭhaṃ yadidaṃ purimakālikadvayaṃ,",
  "tika-vin11t0:1959_2": "ayaṃ mukhasannidhi nāma hotīti aṭṭhakathāyaṃ vuttaṃ.",
  "tika-vin11t0:1959_3": "Mahāpaccariyaṃ pana antovutthaṃ hoti,",
  "tika-vin11t0:1959_4": "na kappati iti daḷhaṃ katvā vuttanti yojanā.",
  "tika-vin11t0:1960_0": "Tattha “mukhasannidhī”ti ca “antovuttha”nti ca nāmamattameva nānākaraṇaṃ,",
  "tika-vin11t0:1960_1": "soyevatthoti ubhinnaṃ aṭṭhakathāvacanānaṃ anatthantaratā veditabbā.",
  "tika-vin11t0:1960_2": "Tathā hi mukha-",
  "tika-vin11t0:1960_3": "saddo anto-",
  "tika-vin11t0:1960_4": "saddapariyāyo, sannidhi-",
  "tika-vin11t0:1960_5": "saddo parivuttha-",
  "tika-vin11t0:1960_6": "saddapariyāyo.",
  "tika-vin11t0:1960_7": "Mukhe sannidhi mukhasannidhīti kammasādhanaṃ.",
  "tika-vin11t0:1960_8": "Bahi sannidhinivattanatthaṃ aṭṭhakathāsu mukha- ggahaṇaṃ, anto-",
  "tika-vin11t0:1960_9": "gahaṇañca kataṃ.",
  "tika-vin11t0:1960_10": "Bahīti ca paṭiggahetvā akappiyakuṭiyā bahi yattha katthaci parivutthaṃ pacchimakālikadvayaṃ purimena kālikadvayena saṃsaṭṭhaṃ adhippetaṃ.",
  "tika-vin11t0:1960_11": "Mukhasannidhiantovutthapadānaṃ anatthantarabhāvo samantapāsādikāyaṃ vutto.",
  "tika-vin11t0:1961_0": "Yathāha “sāmaṇero bhikkhussa taṇḍulādikaṃ āmisaṃ āharitvā kappiyakuṭiyaṃ nikkhipitvā punadivase pacitvā deti,",
  "tika-vin11t0:1961_1": "antovutthaṃ na hoti.",
  "tika-vin11t0:1961_2": "Tattha akappiyakuṭiyaṃ nikkhittasappiādīsu yaṃ kiñci pakkhipitvā deti,",
  "tika-vin11t0:1961_3": "mukhasannidhi nāma hoti.",
  "tika-vin11t0:1961_4": "Mahāpaccariyaṃ pana ‘antovutthaṃ hotī’ti vuttaṃ,",
  "tika-vin11t0:1961_5": "tattha nāmamattameva nānākaraṇa”nti.",
  "tika-vin11t0:1961_6": "Nissandehe pana aññathā vutto viya viññāyati,",
  "tika-vin11t0:1961_7": "tatthapi ayameva nayo veditabbo.",
  "tika-vin11t0:1962_0": "1391.",
  "tika-vin11t0:1962_1": "Na dosoti sannidhidoso na hoti.",
  "tika-vin11t0:1962_2": "Nidahitvāti paṭiggahetvā paṭiggahaṇaṃ avijahitvā sakasakakālabbhantareyeva nidahitvā.",
  "tika-vin11t0:1962_3": "Ettha ca heṭṭhimantato sannidhiṃ dassetuṃ “pattaṃ dhovitvā puna tattha acchodakaṃ vā āsiñcitvā aṅguliyā",
  "tika-vin11t0:1962_4": "vā ghaṃsitvā nisnehabhāvo jānitabbo”ti aṭṭhakathāyaṃ vuttaṃ.",
  "tika-vin11t0:1962_5": "Etena nirapekkhena paṭiggahaṇaṃ avissajjetvāva sayaṃ vā aññena vā tucchaṃ katvāna sammā dhovitvā niṭṭhāpite",
  "tika-vin11t0:1962_6": "patte laggampi avijahitapaṭiggahitameva hotīti tattha āpatti vuttāti gaṇṭhipadesu vuttaṃ.",
  "tika-vin11t0:1962_7": "Etena nirapekkhena paṭiggahaṇe vissaṭṭhe tādisepi patte doso natthīti siddhaṃ.",
  "tika-vin11t0:1963_0": "Sannidhikathāvaṇṇanā.",
  "tika-vin11t0:1964_0": "1393.",
  "tika-vin11t0:1964_1": "Paṇītāni bhojanānīti pāḷiyaṃ “seyyathidaṃ?",
  "tika-vin11t0:1964_2": "Sappi navanītaṃ telaṃ madhu phāṇitaṃ maccho maṃsaṃ khīraṃ dadhī”ti uddisitvā –",
  "tika-vin11t0:1965_0": "“Sappi nāma gosappi vā ajikāsappi vā mahiṃsasappi vā,",
  "tika-vin11t0:1965_1": "yesaṃ maṃsaṃ kappati,",
  "tika-vin11t0:1965_2": "tesaṃ sappi.",
  "tika-vin11t0:1965_3": "Navanītaṃ nāma tesaññeva navanītaṃ.",
  "tika-vin11t0:1965_4": "Telaṃ nāma tilatelaṃ sāsapatelaṃ madhukatelaṃ eraṇḍakatelaṃ vasātelaṃ.",
  "tika-vin11t0:1965_5": "Madhu nāma makkhikāmadhu.",
  "tika-vin11t0:1965_6": "Phāṇitaṃ nāma ucchumhā nibbattaṃ.",
  "tika-vin11t0:1965_7": "Maccho nāma odako vuccati.",
  "tika-vin11t0:1965_8": "Maṃsaṃ nāma yesaṃ maṃsaṃ kappati,",
  "tika-vin11t0:1965_9": "tesaṃ maṃsaṃ.",
  "tika-vin11t0:1965_10": "Khīraṃ nāma gokhīraṃ vā ajikākhīraṃ vā mahiṃsakhīraṃ vā,",
  "tika-vin11t0:1965_11": "yesaṃ maṃsaṃ kappati,",
  "tika-vin11t0:1965_12": "tesaṃ khīraṃ.",
  "tika-vin11t0:1965_13": "Dadhi nāma tesaññeva dadhī”ti –",
  "tika-vin11t0:1966_0": "Niddiṭṭhāni nava paṇītabhojanānīti attho.",
  "tika-vin11t0:1966_1": "Agilānoti “agilāno nāma yassa vinā paṇītabhojanāni phāsu hotī”ti vutto.",
  "tika-vin11t0:1966_2": "Agilānoti ettha “hutvā”ti seso.",
  "tika-vin11t0:1967_0": "1394.",
  "tika-vin11t0:1967_1": "Sappinā dehītiādi viññāpanappakāro.",
  "tika-vin11t0:1967_2": "Sappibhattanti ettha kiñcāpi sappisaṃsaṭṭhaṃ bhattaṃ,",
  "tika-vin11t0:1967_3": "sappi ca bhattañca sappibhattanti viññāyati,",
  "tika-vin11t0:1967_4": "aṭṭhakathāsu pana “sālibhattaṃ viya sappibhattaṃ nāma natthī”ti kāraṇaṃ vatvā dukkaṭasseva daḷhataraṃ katvā vuttattā na sakkā aññaṃ vattuṃ.",
  "tika-vin11t0:1967_5": "Aṭṭhakathācariyā eva hi īdisesu ṭhānesu pamāṇaṃ.",
  "tika-vin11t0:1968_0": "1395.",
  "tika-vin11t0:1968_1": "Pācitti pariyāputāti “ajjhohāre ajjhohāre āpatti pācittiyassā”ti evaṃ ajjhohāragaṇanāya pācitti vuttā.",
  "tika-vin11t0:1969_0": "1396. Suddhānīti annena amissāni. Sekhiyesūti sikkhākaraṇīye vuttanti attho.",
  "tika-vin11t0:1970_0": "1397.",
  "tika-vin11t0:1970_1": "Yasmā suddhānaṃ paṇītabhojanānaṃ viññāpetvā paribhuñjanaṃ dukkaṭavisayaṃ, tasmā.",
  "tika-vin11t0:1970_2": "Sattadhaññamayanti sāliādīnaṃ sattannaṃ dhaññānaṃ aññatarassa vikārabhūtaṃ.",
  "tika-vin11t0:1971_0": "1398. Sace dadātīti yojanā. Visaṅketanti anāpatti hotīti vuttaṃ hoti.",
  "tika-vin11t0:1972_0": "1399.",
  "tika-vin11t0:1972_1": "Deti ceti sambandho.",
  "tika-vin11t0:1972_2": "Aññatarenāti sahatthe karaṇavacanaṃ.",
  "tika-vin11t0:1972_3": "“Bhatta”nti adhikārato labbhati.",
  "tika-vin11t0:1972_4": "Assa bhikkhussa.",
  "tika-vin11t0:1972_5": "Visaṅketanti aññaṃ yācitassa aññassa dinnattā saṅketassa virādhanena anāpattīti vuttaṃ hoti.",
  "tika-vin11t0:1973_0": "1400.",
  "tika-vin11t0:1973_1": "Yena yena hīti etthāpi tatheva karaṇavacanaṃ.",
  "tika-vin11t0:1973_2": "“Viññatta”nti idaṃ adhikatassa “bhatta”nti etassa visesanaṃ.",
  "tika-vin11t0:1973_3": "Yena yenāti aniyamena paṇītena.",
  "tika-vin11t0:1973_4": "Tena sappiādi visuṃ visuṃ gahitameva,",
  "tika-vin11t0:1973_5": "sappiādīnaṃ gosappiādibhedo ca saṅgahito.",
  "tika-vin11t0:1973_6": "Tasmiṃ laddhepīti yāciteyeva laddhe sati.",
  "tika-vin11t0:1973_7": "Tassa tassa mūlepi laddheti vicchāvasena yojanā.",
  "tika-vin11t0:1974_0": "Kiṃ vuttaṃ hoti?",
  "tika-vin11t0:1974_1": "“Sappinā bhattaṃ dehī”ti sāmaññena viññāpentassa tameva vā “iminā sappiṃ katvā gaṇhathā”ti navanītādīsu aññataraṃ vā dhenuṃ vā mūlaṃ vā deti ce,",
  "tika-vin11t0:1974_2": "“gosappinā bhattaṃ dehī”ti visesayuttaṃ katvā viññāpentassa tameva vā gonavanītādīni vā gāviṃ vā “idaṃ datvā sappiṃ gaṇhathā”ti mūlaṃ vā sace deti,",
  "tika-vin11t0:1974_3": "visaṅketaṃ na hoti,",
  "tika-vin11t0:1974_4": "yathāvatthukameva āpattiṃ āpajjatīti vuttaṃ hoti.",
  "tika-vin11t0:1975_0": "Na aññathāti sappiṃ yācitavato “imaṃ gahetvā sappiṃ katvā gaṇhathā”ti avatvā “sappi natthi,",
  "tika-vin11t0:1975_1": "idaṃ gaṇhathā”ti vatvā vā tuṇhībhūtena vā navanītādīsu kismiñci dinne visesaviññāpakassa tadaññadānepi visaṅketameva hotīti attho.",
  "tika-vin11t0:1975_2": "Pāḷiyā anāgatepi dinne visaṅketameva hoti.",
  "tika-vin11t0:1975_3": "“Sace pana aññaṃ pāḷiyā āgataṃ vā anāgataṃ vā deti,",
  "tika-vin11t0:1975_4": "visaṅketa”nti aṭṭhakathāyaṃ vuttaṃ.",
  "tika-vin11t0:1976_0": "1401.",
  "tika-vin11t0:1976_1": "Pāḷiyanti pubbe dassitaṃ “sappi nāma gosappī”tiādiṃ niddesapāḷimāha.",
  "tika-vin11t0:1976_2": "Yathāha “pāḷiyaṃ āgatanavanītādīni ṭhapetvā”tiādi.",
  "tika-vin11t0:1976_3": "Aññehi navanītādīhi.",
  "tika-vin11t0:1976_4": "Sahatthe karaṇavacanaṃ.",
  "tika-vin11t0:1977_0": "1402.",
  "tika-vin11t0:1977_1": "“Viññāpetvā”ti imassa kammabhūtaṃ “bhatta”nti adhikataṃ.",
  "tika-vin11t0:1977_2": "Gāthābandhavasena vā-",
  "tika-vin11t0:1977_3": "saddassa rasso kato.",
  "tika-vin11t0:1977_4": "Ekato vāti yojanā,",
  "tika-vin11t0:1977_5": "“nānato”tipi gahitameva,",
  "tika-vin11t0:1977_6": "ekaṭṭhānato vā nānaṭṭhānato vāti vuttaṃ hoti.",
  "tika-vin11t0:1977_7": "Yathāha “sace pana sabbehipi sappiādīhi ekaṭṭhāne vā nānaṭṭhāne vā viññāpetvā”tiādi.",
  "tika-vin11t0:1977_8": "Teneva bhuñjatīti ettha parikappasūcakaṃ “ce”ti idañca avakaṃsasandassanatthaṃ “kusaggena ekabindumpī”ti idañca ajjhāharitabbaṃ.",
  "tika-vin11t0:1977_9": "Matāti aṭṭhakathāyaṃ vuttaṃ sandhāyāha.",
  "tika-vin11t0:1977_10": "Ekato vā nānato vā ṭhānā bhattaṃ viññāpetvā ekarasaṃ katvā antamaso kusaggena ekabindumpi bhuñjati ce,",
  "tika-vin11t0:1977_11": "nava pācittiyo matāti yojanā.",
  "tika-vin11t0:1978_0": "1403.",
  "tika-vin11t0:1978_1": "Akappiyena sappinā dehīti vuttepīti yojanā,",
  "tika-vin11t0:1978_2": "sahatthe karaṇavacanaṃ.",
  "tika-vin11t0:1978_3": "“Bhatta”nti adhikataṃ.",
  "tika-vin11t0:1978_4": "“Yesaṃ maṃsaṃ kappati,",
  "tika-vin11t0:1978_5": "tesaṃ sappī”ti vuttappakārassa vipariyāyato akappiyaṃ daṭṭhabbaṃ.",
  "tika-vin11t0:1978_6": "Tena ce detīti yadi tena yācitena teneva akappiyena saddhiṃ odanaṃ detīti.",
  "tika-vin11t0:1979_0": "1404.",
  "tika-vin11t0:1979_1": "Tathāsaññissāti tathāsaññino,",
  "tika-vin11t0:1979_2": "gilānomhītisaññinoti attho.",
  "tika-vin11t0:1979_3": "Yathāha “gilāno gilānasaññī,",
  "tika-vin11t0:1979_4": "anāpattī”ti.",
  "tika-vin11t0:1980_0": "1405.",
  "tika-vin11t0:1980_1": "Gilānakāle viññattaṃ agilānassa bhuñjato anāpatti pakāsitāti yojanā.",
  "tika-vin11t0:1980_2": "Evamitarehipi dvīhi padehi yojetabbaṃ.",
  "tika-vin11t0:1980_3": "Yathāha “anāpatti gilāno hutvā viññāpetvā agilāno bhuñjatī”tiādi.",
  "tika-vin11t0:1980_4": "Ñātakādīnanti ettha “āyatta”nti seso. Ādi-",
  "tika-vin11t0:1980_5": "saddena “pavāritānaṃ aññassatthāya attano dhanena ummattakassa ādikammikassā”ti idaṃ saṅgaṇhātīti.",
  "tika-vin11t0:1981_0": "1406. Cattāri samuṭṭhānāni dassetumāha “kāyato”tiādi.",
  "tika-vin11t0:1982_0": "Paṇītabhojanakathāvaṇṇanā.",
  "tika-vin11t0:1983_0": "1407.",
  "tika-vin11t0:1983_1": "“Adinna”nti iminā adinnādānasikkhāpade viya parapariggahitaṃ avatvā appaṭiggahitameva vattabbaṃ.",
  "tika-vin11t0:1983_2": "Yathāha “adinnaṃ nāma appaṭiggahitakaṃ vuccatī”ti.",
  "tika-vin11t0:1983_3": "Mukhadvāranti mukhe dvāraṃ mukhadvāraṃ,",
  "tika-vin11t0:1983_4": "galanāḷikā,",
  "tika-vin11t0:1983_5": "iminā pana vacanena yaṃ kiñci ajjhoharaṇīyaṃ,",
  "tika-vin11t0:1983_6": "taṃ mukhena vā pavisatu nāsikāya vā,",
  "tika-vin11t0:1983_7": "galabilaṃ paviṭṭhameva āpattikaranti dīpeti.",
  "tika-vin11t0:1983_8": "Āhāranti udakadantaponehi aññaṃ ajjhoharitabbaṃ yaṃ kiñci yāvakālikādiṃ.",
  "tika-vin11t0:1983_9": "Yathāha “āhāro nāma udakadantaponaṃ ṭhapetvā yaṃ kiñci ajjhoharaṇīya”nti.",
  "tika-vin11t0:1984_0": "Āhareyyāti mukhadvāraṃ paveseyya,",
  "tika-vin11t0:1984_1": "iminā paragalaṃ akatvā mukhena paṭiggahitaggahaṇepi natthi dosoti sūcitaṃ.",
  "tika-vin11t0:1984_2": "Tenevāha “dantaponodakaṃ hitvā”ti.",
  "tika-vin11t0:1984_3": "Teneva vuttaṃ gaṇṭhipade “bhagavato dantakaṭṭhassa mukhadvāraṭhapane anāpattivacaneneva yaṃ kiñci vatthuṃ",
  "tika-vin11t0:1984_4": "paragalaṃ akatvā mukhe ṭhapane anāpattibhāvo vutto”ti.",
  "tika-vin11t0:1984_5": "Udakañhi yathāsukhaṃ pātuṃ,",
  "tika-vin11t0:1984_6": "dantakaṭṭhañca dantaponaparibhogena paribhuñjituṃ vaṭṭati,",
  "tika-vin11t0:1984_7": "tassa pana rasaṃ gilituṃ na vaṭṭati.",
  "tika-vin11t0:1984_8": "Sacepi dantakaṭṭharaso ajānantassa anto pavisati,",
  "tika-vin11t0:1984_9": "pācittiyameva.",
  "tika-vin11t0:1984_10": "Dante punanti nimmale karonti etenāti dantaponaṃ.",
  "tika-vin11t0:1985_0": "1408- 9.",
  "tika-vin11t0:1985_1": "Byatirekamukhena adinnalakkhaṇaṃ,",
  "tika-vin11t0:1985_2": "padabhājane ca vuttanayena paṭhamaṃ dinnalakkhaṇaṃ dassento āha “hatthapāso”tiādi.",
  "tika-vin11t0:1985_3": "Hatthapāsoti pavāraṇasikkhāpade –",
  "tika-vin11t0:1986_0": "“Gaṇhato pacchimaṃ aṅgaṃ, dadato purimaṃ pana;",
  "tika-vin11t0:1987_0": "Ubhinnaṃ aḍḍhateyyaṃ ce, vinā hatthaṃ pasārita”nti. –",
  "tika-vin11t0:1988_0": "Vuttalakkhaṇo hatthapāso.",
  "tika-vin11t0:1988_1": "Abhinīhāroti tattheva vuttanayena abhimukhaṃ katvā haraṇañca.",
  "tika-vin11t0:1988_2": "Majjhimuccāraṇakkhamoti paṭiggahetabbabhārassa ukkaṭṭhaparicchedena thāmamajjhimena purisena ukkhipanārahatā.",
  "tika-vin11t0:1988_3": "Bhāvappadhānoyaṃ niddeso.",
  "tika-vin11t0:1988_4": "Avakaṃso pana “antamaso rathareṇumattampī”ti aṭṭhakathāvacanato veditabbo.",
  "tika-vin11t0:1988_5": "Uccāraṇaṃ ukkhipanaṃ.",
  "tika-vin11t0:1988_6": "“Amanusso”ti iminā tadaññasattasāmaññena tiracchānagatāpi veditabbā.",
  "tika-vin11t0:1988_7": "“Pakkhī vā”tiādivakkhamānena vā veditabbā.",
  "tika-vin11t0:1988_8": "Kāyādināti kāyakāyapaṭibaddhanissaggiyānaṃ aññatarena.",
  "tika-vin11t0:1988_9": "Tenevāha “tidhā”ti.",
  "tika-vin11t0:1989_0": "Dvidhāti kāyena vā kāyapaṭibaddhena vā.",
  "tika-vin11t0:1989_1": "Pañcaṅgasaṃyogeti ettha “hatthapāso”ti paṭhamaṅgaṃ,",
  "tika-vin11t0:1989_2": "“abhinīhāro”ti dutiyaṃ,",
  "tika-vin11t0:1989_3": "“majjhimuccāraṇakkhamo”ti tatiyaṃ,",
  "tika-vin11t0:1989_4": "“manusso…pe…",
  "tika-vin11t0:1989_5": "tidhā”ti catutthaṃ,",
  "tika-vin11t0:1989_6": "“paṭiggaṇhāti…pe…",
  "tika-vin11t0:1989_7": "dvidhā”ti pañcamanti imāni pañca aṅgāni,",
  "tika-vin11t0:1989_8": "pañcannaṃ aṅgānaṃ saṃyogo samāgamo sannipāto pañcaṅgasaṃyogo, tasmiṃ.",
  "tika-vin11t0:1989_9": "Gahaṇanti paṭiggahaṇaṃ.",
  "tika-vin11t0:1989_10": "Tassa bhikkhuno.",
  "tika-vin11t0:1989_11": "Rūhati sampajjati.",
  "tika-vin11t0:1990_0": "1410- 12.",
  "tika-vin11t0:1990_1": "Itaroti paṭiggāhako.",
  "tika-vin11t0:1990_2": "Tassa aṅgassa.",
  "tika-vin11t0:1990_3": "Na gacchatīti nago,",
  "tika-vin11t0:1990_4": "“nago”ti rukkhopi pabbatopi vuccati.",
  "tika-vin11t0:1990_5": "Evarūpeti īdise uccanīcaṭṭhāne.",
  "tika-vin11t0:1991_0": "1413. Soṇḍāyāti hatthena.",
  "tika-vin11t0:1992_0": "1415- 6.",
  "tika-vin11t0:1992_1": "Īsakaṃ onatvā thokaṃ nāmetvā tena bhikkhunā taṃ heṭṭhimaṃ bhājanaṃ ekadesenāpi paṭicchitabbanti yojanā.",
  "tika-vin11t0:1993_0": "1417. Ugghāṭetvā uccāretvā, bhājanāni visuṃ visuṃ oropetvāti vuttaṃ hoti.",
  "tika-vin11t0:1994_0": "1418.",
  "tika-vin11t0:1994_1": "Kājabhattanti bhattakājaṃ,",
  "tika-vin11t0:1994_2": "bhattabharitaṃ piṭakanti vuttaṃ hoti.",
  "tika-vin11t0:1994_3": "Onatvā detīti sayaṃ onamitvā byābhaṅgiṃ deti.",
  "tika-vin11t0:1995_0": "1419.",
  "tika-vin11t0:1995_1": "“Tiṃsahattho”ti idaṃ tiṃsaratanamatto ce hoti,",
  "tika-vin11t0:1995_2": "“dūra”nti na parisaṅkitabboti dassanatthamāha.",
  "tika-vin11t0:1995_3": "Gahitekasminti ubhayakoṭīsu ṭhapite dve ghaṭe paṭiggahāpetuṃ hatthapāse ṭhitena dāyakena diyyamānaṃ tiṃsahatthaveṇuṃ",
  "tika-vin11t0:1995_4": "paṭiggaṇhantena yena kenaci kāyappadesena vā kāyapaṭibaddhena vā “imaṃ gaṇhāmī”ti ābhogaṃ katvā mañcādīsu",
  "tika-vin11t0:1995_5": "yattha katthaci phusitvā paṭiggahiteti vuttaṃ hoti.",
  "tika-vin11t0:1995_6": "Taṃ sabbanti tesu dvīsu ghaṭesu pakkhittaṃ sabbameva.",
  "tika-vin11t0:1995_7": "Gahitamevāti paṭiggahitameva hoti,",
  "tika-vin11t0:1995_8": "dāyakassa hatthapāsabbhantare gatattā idaṃ tassa kāyapaṭibaddhanti “dūra”nti saṅkā na kātabbāti evakārena dīpeti.",
  "tika-vin11t0:1995_9": "“Dvīsu ghaṭesu bhūmiyaṃ ṭhapitesupi tattha bandhanaveḷuyaṃ paṭiggaṇhanamatteneva paṭiggahitaṃ hotī”ti gaṇṭhipade vuttaṃ.",
  "tika-vin11t0:1996_0": "1420- 24.",
  "tika-vin11t0:1996_1": "“Kaṭasārake”ti iminā doṇiphalakādayo upalakkhitā.",
  "tika-vin11t0:1996_2": "“Nisīdatī”ti idaṃ “tiṭṭhatī”tiādīnaṃ upalakkhaṇaṃ.",
  "tika-vin11t0:1996_3": "Mañcādīni phusitvāti ettha “aṅguliyāpī”ti seso.",
  "tika-vin11t0:1996_4": "Yathāha “paṭiggahaṇasaññāya mañcādīni aṅguliyāpi phusitvā ṭhitena vā nisinnena vā nipannena vā”tiādi.",
  "tika-vin11t0:1996_5": "Pattesūti tathā ṭhapitesu sabbesu pattesuyeva.",
  "tika-vin11t0:1996_6": "Yañca dīyatīti ettha “tathā ṭhitenā”ti sāmatthiyā labbhati.",
  "tika-vin11t0:1997_0": "Mañcādīsu aṅguliādinā yena kenaci phuṭṭhamattepi paṭiggahaṇassa ruhaṇabhāvaṃ dassetvā idāni tadārohaṇenāpi",
  "tika-vin11t0:1997_1": "sijjhatīti dassetumāha “paṭiggahessāmī”tiādi.",
  "tika-vin11t0:1997_2": "Sace pana paṭiggahessāmicceva mañcādīni āruhitvā nisīdati,",
  "tika-vin11t0:1997_3": "dāyakopi hatthapāse ṭhatvāna deti ce,",
  "tika-vin11t0:1997_4": "taṃ sabbaṃ gahitaṃ hotīti yojanā.",
  "tika-vin11t0:1998_0": "Kucchiyā kucchiṃ āhacca ye pattā bhūmiyaṃ ṭhitā,",
  "tika-vin11t0:1998_1": "tesu yaṃ yaṃ pattaṃ aṅguliyāpi vā sūciyāpi vā phusitvā nisinno,",
  "tika-vin11t0:1998_2": "tattha tattheva dīyamānampi paṭiggaṇhāti,",
  "tika-vin11t0:1998_3": "vaṭṭatīti yojanā.",
  "tika-vin11t0:1999_0": "1425.",
  "tika-vin11t0:1999_1": "Kaṭasārādayo sace mahantā,",
  "tika-vin11t0:1999_2": "paṭiggahaṇaṃ na ruheyyāti vikappo siyāti tannivattanatthamāha “kaṭasārake”tiādi.",
  "tika-vin11t0:1999_3": "“Mahantasmi”nti iminā kaṭasārakassa puna vacane hetumāha.",
  "tika-vin11t0:1999_4": "Hatthattharaṃ nāma hatthipiṭṭhe attharitabbaṃ attharaṇaṃ. Ādi-",
  "tika-vin11t0:1999_5": "saddena assatthararathattharādiṃ saṅgaṇhāti.",
  "tika-vin11t0:1999_6": "Ṭhitapattesu diyyamānaṃ gaṇhato paṭiggahaṇaruhaṇahetuṃ dasseti “hatthapāsasmiṃ vijjamāne tū”ti. Tu-",
  "tika-vin11t0:1999_7": "saddo vuttavisesameva joteti.",
  "tika-vin11t0:2000_0": "1426.",
  "tika-vin11t0:2000_1": "Tatthajātakapaṇṇesūti rukkheyeva ṭhitesu paṇṇesu.",
  "tika-vin11t0:2000_2": "Gahetunti paṭiggahetuṃ.",
  "tika-vin11t0:2000_3": "“Na panetānī”tiādi yena hetunā na vaṭṭati,",
  "tika-vin11t0:2000_4": "tassa dassanaṃ. Hi-",
  "tika-vin11t0:2000_5": "saddo pasiddhiṃ sūceti.",
  "tika-vin11t0:2001_0": "1427.",
  "tika-vin11t0:2001_1": "Thāmamajjhimena purisena ukkhipituṃ asakkuṇeyyaṃ asaṃhāriyaṃ.",
  "tika-vin11t0:2001_2": "Tādiseti tathārūpe,",
  "tika-vin11t0:2001_3": "asaṃhāriyeti vuttaṃ hoti.",
  "tika-vin11t0:2001_4": "Khāṇubaddheti bhūmiyaṃ nikhātakhāṇuke baddhe.",
  "tika-vin11t0:2002_0": "1428.",
  "tika-vin11t0:2002_1": "Tintiṇikāti ciñcā. Ādi-",
  "tika-vin11t0:2002_2": "saddena tathā khuddakānaṃ kadambapupphapaṇṇādīnaṃ gahaṇaṃ.",
  "tika-vin11t0:2002_3": "“Tintiṇikādipaṇṇesū”ti vacanato sākhāsu paṭiggahaṇaṃ ruhatīti daṭṭhabbaṃ.",
  "tika-vin11t0:2002_4": "Bhūmiyaṃ patthaṭesūti yojetabbaṃ.",
  "tika-vin11t0:2002_5": "Yathāha “bhūmiyaṃ atthatesu sukhumesu tintiṇikādipaṇṇesupi paṭiggahaṇaṃ na ruhatī”ti.",
  "tika-vin11t0:2003_0": "1429. Parivesakoti dāyako.",
  "tika-vin11t0:2004_0": "1430. Asesato puñchitvāti yojanā.",
  "tika-vin11t0:2005_0": "1431. Paṭiggahetvāvāti pattaṃ paṭiggahetvāva. Bhikkhā gahetabbāti sambandho.",
  "tika-vin11t0:2006_0": "1432. Apaṭiggahiteti ettha “patte”ti seso. Taṃ pacchā paṭiggahetvā paribhuñjato anāpattīti yojanā.",
  "tika-vin11t0:2007_0": "1433. Anādiyitvāti aggahetvā, tasmiṃ vacane ādaraṃ akatvāti vuttaṃ hoti.",
  "tika-vin11t0:2008_0": "1435. Aññassa anupasampannassa.",
  "tika-vin11t0:2009_0": "1436.",
  "tika-vin11t0:2009_1": "Pubbābhogassa anurūpavasena “sāmaṇerassa taṃ datvā…pe…",
  "tika-vin11t0:2009_2": "pana vaṭṭatī”ti vuttaṃ.",
  "tika-vin11t0:2009_3": "Yasmā pana taṃ “aññassa dassāmī”ti cittuppādamattena parasantakaṃ nāma na hoti,",
  "tika-vin11t0:2009_4": "tasmā tassa adatvāpi paṭiggahetvā paribhuñjituṃ vaṭṭati.",
  "tika-vin11t0:2010_0": "1437- 9.",
  "tika-vin11t0:2010_1": "Bhikkhunoti aññassa bhikkhussa.",
  "tika-vin11t0:2010_2": "Bhattassāti kañjikādidravamissabhattamāha.",
  "tika-vin11t0:2010_3": "Uplavatīti upari plavati.",
  "tika-vin11t0:2010_4": "Kañjikanti āranālaṃ,",
  "tika-vin11t0:2010_5": "imassa upalakkhaṇattā khīratakkādidravaṃ saṅgahitaṃ.",
  "tika-vin11t0:2010_6": "Pavāhetvāti matthakato palāpetvā.",
  "tika-vin11t0:2010_7": "Anto paviṭṭhaṃ sace tanti taṃ rajaṃ yadi bhattassa anto paviṭṭhaṃ hoti.",
  "tika-vin11t0:2010_8": "Paṭiggahetabbanti anupasampanne asati hatthato amocenteneva yattha anupasampanno atthi,",
  "tika-vin11t0:2010_9": "taṃ tattha netvā paṭiggahetabbaṃ.",
  "tika-vin11t0:2011_0": "1440.",
  "tika-vin11t0:2011_1": "Apanīyāvāti ettha “thūla”nti idaṃ “sukhumaṃ ce”ti vakkhamānavipariyāyato labbhati.",
  "tika-vin11t0:2011_2": "Sabhattaṃ apanīyāti sambandho.",
  "tika-vin11t0:2011_3": "Yathāha “uparibhattena saddhiṃ apanetabbaṃ,",
  "tika-vin11t0:2011_4": "paṭiggahetvā vā bhuñjitabba”nti.",
  "tika-vin11t0:2012_0": "1441.",
  "tika-vin11t0:2012_1": "Thevoti bindu. Thevo…pe…",
  "tika-vin11t0:2012_2": "vaṭṭatīti ettha yathā paṭhamataraṃ patitatheve doso natthi,",
  "tika-vin11t0:2012_3": "tathā ākiritvā apanentānaṃ pacchā patitathevepi abhihaṭattā nevatthi doso.",
  "tika-vin11t0:2013_0": "1442- 4.",
  "tika-vin11t0:2013_1": "Carukenāti khuddakaukkhaliyā.",
  "tika-vin11t0:2013_2": "Tato carukato.",
  "tika-vin11t0:2013_3": "Masīti jallikāādikā bhasmā.",
  "tika-vin11t0:2013_4": "Bhājaneti bhājanapattādibhājane.",
  "tika-vin11t0:2013_5": "Tassa cāti tassa masiādino ca.",
  "tika-vin11t0:2014_0": "Anantarassa bhikkhussa dīyamānaṃ yaṃ pattato uppatitvā itarassa bhikkhuno patte sace patati,",
  "tika-vin11t0:2014_1": "taṃ paṭiggahitameva hoti,",
  "tika-vin11t0:2014_2": "tasmā vaṭṭatevāti yojanā.",
  "tika-vin11t0:2014_3": "“Dīyamāna”nti ettha “bhattādikaṃ yaṃ kiñcī”ti pakaraṇato labbhati.",
  "tika-vin11t0:2014_4": "Vaṭṭatevā yanti ettha “vaṭṭateva aya”nti padacchedo na kātabbo “aya”nti iminā sambandhanīyassa abhāvato. Tasmā va-",
  "tika-vin11t0:2014_5": "kāro gāthāchandavasena dīghaṃ katvā vuttoti veditabbo.",
  "tika-vin11t0:2015_0": "1445- 6.",
  "tika-vin11t0:2015_1": "Pāyāsassāti ettha pūraṇayoge sāmivacanaṃ,",
  "tika-vin11t0:2015_2": "pāyāsenāti vuttaṃ hoti.",
  "tika-vin11t0:2015_3": "Uṇhatoti uṇhattā.",
  "tika-vin11t0:2015_4": "Na sakkatīti na sakkoti.",
  "tika-vin11t0:2015_5": "Mukhavaṭṭiyaṃ vaṭṭatīti mukhavaṭṭiṃ ukkhipitvā hatthe phusāpite gaṇhituṃ vaṭṭati.",
  "tika-vin11t0:2015_6": "Tathā mukhavaṭṭiyā gahetuṃ na sakkā ce,",
  "tika-vin11t0:2015_7": "ādhārakenapi gahetabboti yojanā.",
  "tika-vin11t0:2016_0": "1447- 8.",
  "tika-vin11t0:2016_1": "Āhariyamānaṃ vā neva jānāti,",
  "tika-vin11t0:2016_2": "dīyamānaṃ vā na jānātīti yojanā.",
  "tika-vin11t0:2016_3": "Gāthābandhavasena “jānatī”ti rasso kato.",
  "tika-vin11t0:2016_4": "Ābhoganti “gaṇhāmī”ti ābhogaṃ.",
  "tika-vin11t0:2016_5": "Yathāha mahāpaccariyaṃ “ābhogamattameva hi ettha pamāṇa”nti.",
  "tika-vin11t0:2016_6": "“Kāyena vā kāyapaṭibaddhena vā paṭiggaṇhātī”ti vuttattā pattaṃ gahetvā nisinnattā “kāyapaṭibaddhena gaṇhissāmī”ti ābhogaṃ katvātipi yujjateva.",
  "tika-vin11t0:2017_0": "1449.",
  "tika-vin11t0:2017_1": "“Hatthena muñcitvā”ti idaṃ “ādhārakampi vā”ti imināpi yojetabbaṃ.",
  "tika-vin11t0:2017_2": "“Pādena pelletvā”ti iminā pana “ādhāraka”nti idameva yojetabbaṃ.",
  "tika-vin11t0:2017_3": "Yathāha “hatthena ādhārakaṃ muñcitvā pādena pelletvā niddāyatī”ti.",
  "tika-vin11t0:2017_4": "Pelletvāti pīḷetvā,",
  "tika-vin11t0:2017_5": "akkamitvāti vuttaṃ hoti.",
  "tika-vin11t0:2018_0": "1450. Kami-dhātussa majjhe “akka”iti padacchedo yatihīnadosoti.",
  "tika-vin11t0:2019_0": "“Siloke niyataṭṭhānaṃ, padacchedaṃ yatiṃ vidū;",
  "tika-vin11t0:2020_0": "Tadapetaṃ yatibbhaṭṭhaṃ, savanubbejanaṃ yathā”ti. –",
  "tika-vin11t0:2021_0": "Daṇḍinā vuttalakkhaṇato siddhatāya doso yathā na hoti,",
  "tika-vin11t0:2021_1": "tathā vicāretvā gahetabbaṃ.",
  "tika-vin11t0:2021_2": "Keci panettha i-",
  "tika-vin11t0:2021_3": "kārāgamassa paccayabhāvattā taṃsahito ma-",
  "tika-vin11t0:2021_4": "kāro taggahaṇena saṅgayhatīti ubhayapakkhabhāgīti dhātupaccayānaṃ majjhe yatiyā icchitattā na dosoti pariharanti.",
  "tika-vin11t0:2021_5": "Jāgarassāpīti aniddāyantassāpi.",
  "tika-vin11t0:2021_6": "Anādaroti anādarabhāvo.",
  "tika-vin11t0:2022_0": "1451.",
  "tika-vin11t0:2022_1": "Tasmāti tathā gahaṇassa anādarabhāvato.",
  "tika-vin11t0:2022_2": "Tanti taṃ ādhārakaṃ pādena akkamitvā paṭiggahaṇañca.",
  "tika-vin11t0:2022_3": "Dīyamānanti dāyakena paṭiggahāpiyamānaṃ.",
  "tika-vin11t0:2022_4": "Patatīti paṭiggāhakassa hatthaṃ aphusitvā rajorahitāya suddhabhūmiyā vā paduminipaṇṇādīsu vā patati.",
  "tika-vin11t0:2022_5": "Yathāha “yaṃ diyyamānaṃ dāyakassa hatthato parigaḷitvā suddhāya bhūmiyā vā paduminipaṇṇavatthakaṭasārakādīsu vā patati,",
  "tika-vin11t0:2022_6": "taṃ sāmaṃ gahetvā paribhuñjituṃ vaṭṭatī”ti.",
  "tika-vin11t0:2022_7": "Sarajāya bhūmiyā patite rajaṃ puñchitvā vā dhovitvā vā paṭiggahāpetvā vā paribhuñjitabbanti idaṃ aṭṭhakathāyaṃ",
  "tika-vin11t0:2022_8": "pana “sarajāya bhūmiyaṃ patatī”tiādinā dassitaṃ.",
  "tika-vin11t0:2022_9": "Gahetunti ettha “bhuñjitu”nti ca vaṭṭatīti ettha “pariccattaṃ dāyakehī”ti ca seso.",
  "tika-vin11t0:2022_10": "Yathāha “anujānāmi bhikkhave yaṃ diyyamānaṃ patati,",
  "tika-vin11t0:2022_11": "taṃ sāmaṃ gahetvā paribhuñjituṃ.",
  "tika-vin11t0:2022_12": "Pariccattaṃ taṃ bhikkhave dāyakehī”ti.",
  "tika-vin11t0:2022_13": "“Yaṃ diyyamānaṃ patatī”ti avisesena vuttattā catūsupi kālikesu ayaṃ nayo veditabbo.",
  "tika-vin11t0:2023_0": "1452. Abbohārikanayaṃ dassetumāha “bhuñjantāna”nti.",
  "tika-vin11t0:2024_0": "1453- 4.",
  "tika-vin11t0:2024_1": "Taṃ malaṃ.",
  "tika-vin11t0:2024_2": "Tesūti ucchuādīsu vatthūsu.",
  "tika-vin11t0:2024_3": "Tanti malamissakaṃ ucchuādikaṃ vatthu.",
  "tika-vin11t0:2024_4": "Na paññāyatīti na pana paññāyati.",
  "tika-vin11t0:2024_5": "Tasminti ucchuādivatthusmiṃ.",
  "tika-vin11t0:2025_0": "1455. Nisadodukkhalādīnanti ādi-saddena nisadapotamusalādīnaṃ gahaṇaṃ.",
  "tika-vin11t0:2026_0": "1456.",
  "tika-vin11t0:2026_1": "Vāsiyā upalakkhaṇattā tajjātikaṃ yaṃ kiñci satthampi gahetabbaṃ.",
  "tika-vin11t0:2026_2": "Khīreti anupasampannena tāpitakhīre,",
  "tika-vin11t0:2026_3": "idaṃ upari āmakassa visuṃ gahaṇena viññāyati.",
  "tika-vin11t0:2026_4": "Nīlikāti nīlavaṇṇaṃ.",
  "tika-vin11t0:2026_5": "Satthake viya nicchayoti satthena uṭṭhitamale ucchukhaṇḍe viya paṭiggahetvā paribhuñjitabbanti vinicchayo veditabbo.",
  "tika-vin11t0:2027_0": "1457. Tanti taṃ aggisantattavāsiādiṃ, tāpavatthuto vāsi gahetabbā.",
  "tika-vin11t0:2028_0": "1459.",
  "tika-vin11t0:2028_1": "Tanti taṃ hatthādikāyāvayavaṃ vā cīvaraṃ vā dhovitvā patitakiliṭṭhajalamissamodanaṃ.",
  "tika-vin11t0:2028_2": "Rukkhamūlādīsu nisīditvā bhuñjantassa pattādīsu rukkhapaṇṇādiṃ dhovitvā patitakiliṭṭhodakepi eseva vinicchayoti dassetumāha “esevā”tiādi.",
  "tika-vin11t0:2029_0": "1460.",
  "tika-vin11t0:2029_1": "Jalaṃ sace suddhaṃ patati,",
  "tika-vin11t0:2029_2": "vaṭṭatīti yojanā,",
  "tika-vin11t0:2029_3": "“rukkhato”ti labbhati.",
  "tika-vin11t0:2029_4": "Abbhokāse ca sace suddhaṃ toyaṃ patati,",
  "tika-vin11t0:2029_5": "vaṭṭatīti ettha “ākāsato”ti labbhati.",
  "tika-vin11t0:2029_6": "Ubhayatthāpi rukkhapaṇṇesu,",
  "tika-vin11t0:2029_7": "ākāse ca rajassa paṭhamameva vassodakena dhovitattā āha “suddha”nti.",
  "tika-vin11t0:2030_0": "1461. Acchupantenāti aphusantena. Tassa sāmaṇerassa.",
  "tika-vin11t0:2031_0": "1462.",
  "tika-vin11t0:2031_1": "Pattanti anupasampannassa pattaṃ.",
  "tika-vin11t0:2031_2": "Chupitvāti anupasampannapattagatodanaṃ phusitvā.",
  "tika-vin11t0:2031_3": "Taṃ attano patte bhattaṃ.",
  "tika-vin11t0:2031_4": "Yathāha “appaṭiggahite odanaṃ chupitvā puna attano patte odanaṃ gaṇhantassa uggahitako hotī”ti.",
  "tika-vin11t0:2032_0": "1464. Pacchāti tasmiṃ gahitepi agahitepi pacchā. Taṃ paṭiggahitabhojanaṃ.",
  "tika-vin11t0:2033_0": "1467. Tassa attano pattagatassa bhattassa.",
  "tika-vin11t0:2034_0": "1468. Parenāti appaṭiggahitapattena.",
  "tika-vin11t0:2035_0": "1469- 70.",
  "tika-vin11t0:2035_1": "“Yāguādīnaṃ pacane bhikkhūnaṃ bhājane”ti sambandho.",
  "tika-vin11t0:2035_2": "Pacanti etthāti pacanaṃ, bhājanaṃ.",
  "tika-vin11t0:2035_3": "Bhājanūpari hatthesu sāmaṇerassāti bhājanassa upari katesu sāmaṇerassa hatthesu.",
  "tika-vin11t0:2035_4": "Patitaṃ hatthato tasminti tassa sāmaṇerassa hatthato parigaḷitvā tasmiṃ bhājane patitaṃ.",
  "tika-vin11t0:2036_0": "1471.",
  "tika-vin11t0:2036_1": "“Na karoti akappiya”nti ettha kāraṇamāha “pariccattañhi ta”nti.",
  "tika-vin11t0:2036_2": "Tañhi yasmā pariccattaṃ,",
  "tika-vin11t0:2036_3": "tasmā akappiyaṃ na karotīti vuttaṃ hoti.",
  "tika-vin11t0:2036_4": "Evaṃ akatvāti yathāvuttapakārena akatvā.",
  "tika-vin11t0:2036_5": "Ākirateva ceti sace bhājane ākirati eva.",
  "tika-vin11t0:2036_6": "Taṃ tathā pakkhittaṃ bhattabhājanaṃ.",
  "tika-vin11t0:2036_7": "Nirāmisaṃ katvāti tattha patitaṃ āmisaṃ yathā na tiṭṭhati,",
  "tika-vin11t0:2036_8": "evaṃ dhovitvā bhuñjitabbanti sambandho.",
  "tika-vin11t0:2037_0": "1472-3. Kuṭanti ghaṭaṃ. Āvajjetīti kuṭaṃ nāmetvā yāguṃ āsiñcati.",
  "tika-vin11t0:2038_0": "1474. Hattheti dve hatthe. Tatthāti tattha bhūmiyaṃ ṭhapitesu dvīsu hatthatalesu.",
  "tika-vin11t0:2039_0": "1475- 6.",
  "tika-vin11t0:2039_1": "Ekassa gahaṇūpagaṃ ce bhāranti thāmamajjhimena ekena purisena ukkhipanappamāṇaṃ bhāraṃ sace bhaveyya.",
  "tika-vin11t0:2039_2": "“Tathā”ti iminā “ekassa gahaṇūpagaṃ bhāra”nti idaṃ paccāmasati.",
  "tika-vin11t0:2040_0": "1477. Laggentīti olambanti. Tatthāti tasmiṃ mañcapīṭhe. Vaṭṭatevāti uggahitakaṃ na hotīti dīpeti.",
  "tika-vin11t0:2041_0": "1478. Sammujjantoti sammajjanto. Ghaṭṭetīti asañcicca sammajjaniyā phusati.",
  "tika-vin11t0:2042_0": "1479. Taṃ ñatvāti paṭiggahitabhāvaṃ ñatvā. Ṭhapetuṃ vaṭṭati uggahitakaṃ na hotīti adhippāyo.",
  "tika-vin11t0:2043_0": "1480.",
  "tika-vin11t0:2043_1": "Tanti paṭiggahitasaññāya gahitaṃ taṃ appaṭiggahitaṃ.",
  "tika-vin11t0:2043_2": "Aññathā pana na kattabbanti apihitaṃ pidhātuñca pihitaṃ vivarituñca na vaṭṭatīti attho.",
  "tika-vin11t0:2044_0": "1481.",
  "tika-vin11t0:2044_1": "Bahi ṭhapeti ceti yadi pubbe ṭhapitaṭṭhānato bahi ṭhapeti.",
  "tika-vin11t0:2044_2": "Tenāti bahi ṭhapetvā muttahatthena tena bhikkhunā.",
  "tika-vin11t0:2044_3": "Tanti bahi ṭhapitaṃ hatthato muttaṃ.",
  "tika-vin11t0:2044_4": "Ñatvāti appaṭiggahitabhāvaṃ ñatvā.",
  "tika-vin11t0:2044_5": "Taṃ tathā ñatvā ṭhapitaṃ.",
  "tika-vin11t0:2045_0": "1482- 3.",
  "tika-vin11t0:2045_1": "Uṭṭheti yadi kaṇṇikāti sace kaṇṇikā sañjāyati.",
  "tika-vin11t0:2045_2": "Siṅgiverādiketi ettha ādi-",
  "tika-vin11t0:2045_3": "saddena pipphaliādīnaṃ gahaṇaṃ.",
  "tika-vin11t0:2045_4": "Mūleti pañcamūlādike mūle.",
  "tika-vin11t0:2045_5": "Ghuṇacuṇṇanti ghuṇapāṇakehi uppāditacuṇṇaṃ.",
  "tika-vin11t0:2045_6": "“Tathā”ti iminā “uṭṭhetī”ti kiriyaṃ paccāmasati.",
  "tika-vin11t0:2045_7": "Taṃsamuṭṭhānatoti paṭiggahitatelādīsu samuppannattā.",
  "tika-vin11t0:2045_8": "Taññevāti pavuccatīti paṭhamapaṭiggahitaṃ tameva telādikanti vuccati.",
  "tika-vin11t0:2045_9": "Tenāha “paṭiggahaṇa…pe…",
  "tika-vin11t0:2045_10": "na vijjatī”ti.",
  "tika-vin11t0:2046_0": "1484- 5.",
  "tika-vin11t0:2046_1": "Koci puggaloti sāmaṇeragamikādīsupi yo koci satto.",
  "tika-vin11t0:2046_2": "Tālapiṇḍinti tālakaṇṇikaṃ phalaṃ.",
  "tika-vin11t0:2046_3": "Añño bhūmaṭṭhoti bhūmiyaṃ ṭhito añño koci puggalo itthī vā puriso vā.",
  "tika-vin11t0:2047_0": "1486.",
  "tika-vin11t0:2047_1": "Chinditvāti chindaṃ katvā.",
  "tika-vin11t0:2047_2": "Vatinti hatthapāsappahonakabahalavatiṃ.",
  "tika-vin11t0:2047_3": "Yathāha “hatthapāse satī”ti.",
  "tika-vin11t0:2047_4": "Daṇḍake aphusitvāvāti yattakena gamanavego nibbāyati, ettakaṃ,",
  "tika-vin11t0:2047_5": "paharaṇato vatidaṇḍake vā appaharitvāti vuttaṃ hoti.",
  "tika-vin11t0:2047_6": "Paharitvā ṭhatvā gacchati ce,",
  "tika-vin11t0:2047_7": "na vaṭṭati.",
  "tika-vin11t0:2047_8": "Yathāha aṭṭhakathāyaṃ “mayaṃ pana ‘yaṃ ṭhānaṃ pahaṭaṃ,",
  "tika-vin11t0:2047_9": "tato sayaṃ patitamiva hotī’ti takkayāma.",
  "tika-vin11t0:2047_10": "Tasmimpi aṭṭhatvā gacchante yujjati suṅkaghātakato pavaṭṭetvā bahi patitabhaṇḍaṃ viyā”ti.",
  "tika-vin11t0:2048_0": "1487- 8.",
  "tika-vin11t0:2048_1": "Pākāroti ettha “vatiṃ vā”ti aṭṭhakathāyaṃ āgatattā idaṃ adhikārato gahetabbaṃ.",
  "tika-vin11t0:2048_2": "“Na puthulo”ti ettha adhippetappamāṇaṃ dassetumāha “anto…pe…",
  "tika-vin11t0:2048_3": "pahoti ce”ti.",
  "tika-vin11t0:2048_4": "“Uddhaṃ hatthasataṃ gantvā”ti iminā dāyakassa dātumicchāya ākāsaṃ taṃ ukkhipitvā vissaṭṭhabhāvaṃ ñāpeti.",
  "tika-vin11t0:2048_5": "Sampattanti hatthappattaṃ.",
  "tika-vin11t0:2048_6": "Gaṇhatoti paṭiggahaṇasaññāya gaṇhato.",
  "tika-vin11t0:2049_0": "1489. “Sāmaṇera”nti idaṃ upalakkhaṇanti gihinopi gahaṇaṃ. Tatthevāti khandhe eva. Nisinno sāmaṇero.",
  "tika-vin11t0:2050_0": "1491- 2.",
  "tika-vin11t0:2050_1": "Phaliniṃ sākhanti phalavatiṃ sākhaṃ.",
  "tika-vin11t0:2050_2": "“Khāditu”nti idaṃ “citte samuppanne”ti iminā yojetabbaṃ.",
  "tika-vin11t0:2050_3": "Sace phalaṃ khādati,",
  "tika-vin11t0:2050_4": "evaṃ khādituṃ vaṭṭatīti yojanā.",
  "tika-vin11t0:2050_5": "Makkhikānaṃ nivāratthanti makkhikānaṃ nivāretuṃ.",
  "tika-vin11t0:2051_0": "1493.",
  "tika-vin11t0:2051_1": "Chāyatthañca makkhikā nivāretuñca gayhamānā phalasākhā sukhaparibhogatthāya kappiyaṃ kārāpetvā paṭiggahitā ce,",
  "tika-vin11t0:2051_2": "khāditumicchāya sati puna appaṭiggahitāpi vaṭṭatīti dassetumāha “kappiyaṃ pana kāretvā”tiādi.",
  "tika-vin11t0:2052_0": "1494- 5.",
  "tika-vin11t0:2052_1": "“Taṃ so paṭiggahāpetvā”ti vakkhamānattā “gahetvā”ti idaṃ appaṭiggahāpetvā gahaṇaṃ sandhāya vuttanti gahetabbaṃ.",
  "tika-vin11t0:2052_2": "Taṃ paṭiggahitanti ettha “ce pubbamevā”ti seso.",
  "tika-vin11t0:2053_0": "1496- 9.",
  "tika-vin11t0:2053_1": "Bhikkhussa pātheyyataṇḍuleti sambandho.",
  "tika-vin11t0:2053_2": "Soti sāmaṇero.",
  "tika-vin11t0:2053_3": "Itarehīti bhikkhunā gahitehi attano taṇḍulehi.",
  "tika-vin11t0:2054_0": "Dvīsu pattesūti upalakkhaṇaṃ.",
  "tika-vin11t0:2054_1": "Bahūsupi eseva nayo.",
  "tika-vin11t0:2054_2": "Attanā laddhaṃ bhikkhūnaṃ datvā tehi laddhaṃ attanā gahetvā aññesaṃ dānavasena bahunnampi dātuṃ vaṭṭatīti",
  "tika-vin11t0:2054_3": "aṭṭhakathāyaṃ vuttaṃ tameva dassetumāha “yāguṃ bhikkhussā”tiādi.",
  "tika-vin11t0:2054_4": "“Āvuso tuyhaṃ yāguṃ mayhaṃ dehī’ti evaṃ therehi paṭipāṭiyā yācitvāpi pivituṃ vaṭṭati,",
  "tika-vin11t0:2054_5": "sabbehi sāmaṇerassa santakameva bhuttaṃ hotī”ti aṭṭhakathāyaṃ vuttaṃ.",
  "tika-vin11t0:2054_6": "Sāmaṇerassa pītattāti ettha “yāguyā”tiidaṃ adhikārato labbhati.",
  "tika-vin11t0:2055_0": "1500. Imassāti pātheyyataṇḍulahārakassa. “Na visesatā”ti iminā visuṃ avattabbataṃ dīpeti.",
  "tika-vin11t0:2056_0": "1501.",
  "tika-vin11t0:2056_1": "Assa visesassāti yathāvuttavinicchayavisesassa visuṃ vattabbabhāveti seso.",
  "tika-vin11t0:2056_2": "Tassāti sāmaṇerataṇḍulahārakassa bhikkhussa.",
  "tika-vin11t0:2056_3": "Sālayabhāvanti attanā haṭataṇḍulesu parikkhīṇesu “idaṃ amhākampi padassatī”ti sālayabhāvo.",
  "tika-vin11t0:2056_4": "Chāyādīnamatthāya gayhamānāya sākhāya imissā phalaṃ khāditukāmatāya sati khādanārahanti ālayassa kātuṃ sakkuṇeyyattā ayampi avisesoti viññāyati,",
  "tika-vin11t0:2056_5": "tattha sambhavantaṃ pana visesaṃ dassetumāhāti vattuṃ yujjati.",
  "tika-vin11t0:2057_0": "1502- 4.",
  "tika-vin11t0:2057_1": "Niccāletuṃ na sakkotīti niccāletvā sakkharā apanetuṃ na sakkoti.",
  "tika-vin11t0:2057_2": "Celakoti cūḷasāmaṇero.",
  "tika-vin11t0:2057_3": "Pakkakālasmiṃ vivaritvā pakkatā ñātabbāti yojanā. Pi-",
  "tika-vin11t0:2057_4": "saddo pana-",
  "tika-vin11t0:2057_5": "saddatthe.",
  "tika-vin11t0:2057_6": "Oropetvāti uddhanato oropetvā.",
  "tika-vin11t0:2057_7": "Pubbataṇḍuladhovanatthāya katapaṭiggahaṇasseva pamāṇattā āha “na pacchassa paṭiggahaṇakāraṇa”nti.",
  "tika-vin11t0:2057_8": "Assāti bhojanassa.",
  "tika-vin11t0:2058_0": "1505. Kāritantassa dvikammakattā āha “uddhanaṃ suddhabhājana”nti, uddhaneti vuttaṃ hoti.",
  "tika-vin11t0:2059_0": "1506.",
  "tika-vin11t0:2059_1": "Kocīti anupasampanno.",
  "tika-vin11t0:2059_2": "Tena bhikkhunāti uddhanaṃ suddhabhājanaṃ āropetvā yena aggi kato,",
  "tika-vin11t0:2059_3": "tena bhikkhunā.",
  "tika-vin11t0:2059_4": "Idañca upalakkhaṇaṃ aññenapi na kātabbattā.",
  "tika-vin11t0:2060_0": "1507.",
  "tika-vin11t0:2060_1": "Pacchāti taṇḍulapakkhepato pacchā.",
  "tika-vin11t0:2060_2": "Taṃ yāguṃ.",
  "tika-vin11t0:2060_3": "Sace pacatīti aggiṃ karonto pacati.",
  "tika-vin11t0:2060_4": "Sāmapākā na muccatīti taṃ yāguṃ pivanto sāmapākadukkaṭato na muccati.",
  "tika-vin11t0:2061_0": "1508.",
  "tika-vin11t0:2061_1": "Valliyā saha tattha valliyaṃ jātaṃ phalaṃ kiñci īsakampi cāleti,",
  "tika-vin11t0:2061_2": "tato laddhaṃ kiñci phalaṃ tasseva bhikkhuno na vaṭṭatīti yojanā,",
  "tika-vin11t0:2061_3": "taṃ paribhuñjato durupaciṇṇadukkaṭaṃ hotīti adhippāyo.",
  "tika-vin11t0:2061_4": "Tassevāti evakārena aññesaṃ vaṭṭatīti dīpeti.",
  "tika-vin11t0:2062_0": "1509.",
  "tika-vin11t0:2062_1": "Parāmaṭṭhunti āmasituṃ.",
  "tika-vin11t0:2062_2": "Apassayitunti avalambituṃ,",
  "tika-vin11t0:2062_3": "apassanaṃ vā kātuṃ.",
  "tika-vin11t0:2062_4": "“Kirā”ti iminā kevalaṃ mahāpaccariyaṃ vuttabhāvaṃ sūceti.",
  "tika-vin11t0:2063_0": "1510-1. Tatthāti tasmiṃ tele. Hatthena saṇḍāsaggahaṇaṃ amuñcantena. Taṃ telaṃ.",
  "tika-vin11t0:2064_0": "1515- 6.",
  "tika-vin11t0:2064_1": "Loṇakiccanti alavaṇaṭṭhāne loṇena kātabbakiccaṃ.",
  "tika-vin11t0:2064_2": "Sannihitasesakālikasammissaṃ yāvajīvikaṃ viya samuddodakassa asannidhibhāvaṃ dassetumāha “yāvajīvikasaṅkhāta”ntiādi.",
  "tika-vin11t0:2064_3": "Kālavinimmuttanti akālikaṃ,",
  "tika-vin11t0:2064_4": "catūsu kālikesu asaṅgahitanti attho.",
  "tika-vin11t0:2065_0": "1517.",
  "tika-vin11t0:2065_1": "Himassa karakāti himodakassa muttā viya patthinasakkharā.",
  "tika-vin11t0:2065_2": "Bahalampi cāti pakkhittaṭṭhāne mukhe vā kaddamavaṇṇassa apaññāyanappamāṇabahalaṃ pānīyañca.",
  "tika-vin11t0:2065_3": "Appaṭiggahitaṃ vaṭṭati.",
  "tika-vin11t0:2065_4": "Sace kaddamavaṇṇaṃ paññāyati,",
  "tika-vin11t0:2065_5": "na vaṭṭatīti.",
  "tika-vin11t0:2065_6": "Yathāha “sace pana mukhe ca hatthe ca laggati,",
  "tika-vin11t0:2065_7": "na vaṭṭati,",
  "tika-vin11t0:2065_8": "paṭiggahetvā paribhuñjitabba”nti.",
  "tika-vin11t0:2066_0": "1518. Kasitaṭṭhāneti kaṭṭhaṭṭhāne. Na vaṭṭati appaṭiggahitaṃ. Evaṃ sabbattha.",
  "tika-vin11t0:2067_0": "1519. Sobbho dukkhogāhanajalāsayo. “Āvāṭo”ti keci. Kakudhoti ajjuno.",
  "tika-vin11t0:2068_0": "1520. Pānīyassa ghaṭeti pānīyaghaṭe. Taṃ pānīyaghaṭaṃ.",
  "tika-vin11t0:2069_0": "1521.",
  "tika-vin11t0:2069_1": "Vāsatthāya pupphāni vāsapupphāni.",
  "tika-vin11t0:2069_2": "Tatthāti tasmiṃ pānīyaghaṭe.",
  "tika-vin11t0:2069_3": "Kamallikāsūti pāṭalikusumādīhipi saha kaṇṭakamallikāsu.",
  "tika-vin11t0:2069_4": "Dinnāsūti pānīye pakkhittāsu.",
  "tika-vin11t0:2070_0": "1522.",
  "tika-vin11t0:2070_1": "Visatīti antogalaṃ pavisati.",
  "tika-vin11t0:2070_2": "Teneva aṭṭhakathāyaṃ “appaṭiggahetvā ṭhapitaṃ paṭiggahetabba”nti vuttaṃ.",
  "tika-vin11t0:2070_3": "Idaṃ aṭṭhakathāvacanaṃ “aññatra udakadantaponā”ti pāḷiyā virujjhatīti ce?",
  "tika-vin11t0:2070_4": "Na virujjhati.",
  "tika-vin11t0:2070_5": "Sā hi kevalaṃ dantakiccaṃ sandhāya vuttā,",
  "tika-vin11t0:2070_6": "idaṃ rasaṃ sandhāya vuttanti.",
  "tika-vin11t0:2070_7": "Teneva tadanantaraṃ “ajānantassa rase paviṭṭhepi āpattiyeva.",
  "tika-vin11t0:2070_8": "Acittakañhi idaṃ sikkhāpada”nti vuttaṃ.",
  "tika-vin11t0:2070_9": "Tassa sikkhāpadassa acittakatā “appaṭiggahitake paṭiggahitasaññī”tiādikāya pāḷiyā kappiyasaññinopi pācittiyassa vuttattā viññāyati.",
  "tika-vin11t0:2070_10": "Pasannodakassa pana appaṭiggahetvāpi pātabbatāya dantakaṭṭhena sadisattā ekayoganiddiṭṭhānaṃ saheva pavattīti viññāyati.",
  "tika-vin11t0:2070_11": "Udakassa ca dantaponassa ca tulyadosena bhavitabbanti.",
  "tika-vin11t0:2071_0": "1523.",
  "tika-vin11t0:2071_1": "Muttodakasiṅghāṇikādidravaassukhīrādidravassa āpodhātuppakārattā,",
  "tika-vin11t0:2071_2": "kaṇṇamalādino ghanadabbassa pathavidhātuppakārattā “sarīraṭṭhesu bhūtesū”ti iminā khīrādimāha.",
  "tika-vin11t0:2071_3": "“Ki”nti idaṃ na vaṭṭatīti padenapi yojetabbaṃ.",
  "tika-vin11t0:2071_4": "Kappākappiyamaṃsānanti ettha “sattāna”nti sāmatthiyā labbhati.",
  "tika-vin11t0:2072_0": "1524. Loṇanti ettha “etaṃ sabbampī”ti idaṃ adhikārato labbhati.",
  "tika-vin11t0:2073_0": "1525. Etthāti etesu yathāvuttesu kaṇṇamalādīsu.",
  "tika-vin11t0:2074_0": "1528.",
  "tika-vin11t0:2074_1": "Cattāri vikaṭānīti mahāvikaṭaṃ nāma gūthaṃ, mattikā, muttaṃ,",
  "tika-vin11t0:2074_2": "chārikā cāti vuttāni cattāri vikaṭāni.",
  "tika-vin11t0:2074_3": "Tāni hi viruddhāni sappavisāni katāni vihatānīti “vikaṭānī”ti vuccanti.",
  "tika-vin11t0:2074_4": "Natthi dāyako etthāti nadāyakaṃ, ṭhānaṃ, tasmiṃ.",
  "tika-vin11t0:2074_5": "“Na a no mā alaṃ paṭisedhe”ti vuttattā paṭisedhavācinā na-",
  "tika-vin11t0:2074_6": "saddena samāso,",
  "tika-vin11t0:2074_7": "“adāyake”ti iminā anatthantaraṃ.",
  "tika-vin11t0:2074_8": "Idha dubbaco ca asamattho ca asanto nāmāti aṭṭhakathāyaṃ vuttaṃ.",
  "tika-vin11t0:2074_9": "Idaṃ kālodissaṃ nāma.",
  "tika-vin11t0:2075_0": "1529.",
  "tika-vin11t0:2075_1": "Pathavinti akappiyapathaviṃ.",
  "tika-vin11t0:2075_2": "Tarunti allarukkhaṃ.",
  "tika-vin11t0:2075_3": "Iminā sappadaṭṭhakāle asati kappiyakārake vikaṭatthāya attanā ca kattabbanti dasseti.",
  "tika-vin11t0:2076_0": "1530.",
  "tika-vin11t0:2076_1": "Acchedagāhatoti vilumpitvā gaṇhanato.",
  "tika-vin11t0:2076_2": "“Tassā”ti idaṃ sabbehi hetupadehi yujjati.",
  "tika-vin11t0:2076_3": "Tassāti appaṭiggahitassāti attho.",
  "tika-vin11t0:2076_4": "Aparassa abhikkhukassa dānena cāti yojanā.",
  "tika-vin11t0:2076_5": "“Abhikkhukassā”ti pana visesanena upasampannassa dinne paṭiggahaṇaṃ na vijahatīti dīpeti.",
  "tika-vin11t0:2076_6": "Sabbanti yathāvuttaṃ kāyena gahaṇādippakārassa kalyaṃ gahitaṃ.",
  "tika-vin11t0:2076_7": "Evanti iminā niyāmena.",
  "tika-vin11t0:2077_0": "1531.",
  "tika-vin11t0:2077_1": "Durupaciṇṇeti duṭṭhu upaciṇṇe durāmaṭṭhe,",
  "tika-vin11t0:2077_2": "appaṭiggahitassa āmisabhattabhājanādino kīḷāvasena hatthena parāmasane ca tatthajātakaphaliniṃ sākhāya vā valliyā vā gahetvā cālane cāti attho.",
  "tika-vin11t0:2077_3": "Uggahitassa gahaṇeti appaṭiggahitabhāvaṃ ñatvāva gahitassa kassaci vatthuno paṭiggahaṇe ca.",
  "tika-vin11t0:2077_4": "Antovutthe cāti akappiyakuṭiyā anto ṭhapetvā aruṇaṃ uṭṭhāpite ca.",
  "tika-vin11t0:2077_5": "Sayaṃpakke cāti yattha katthaci attanā pakke ca.",
  "tika-vin11t0:2077_6": "Antopakke cāti akappiyakuṭiyā antoyeva pakke ca.",
  "tika-vin11t0:2077_7": "Dukkaṭaṃ niddiṭṭhanti sambandho.",
  "tika-vin11t0:2078_0": "1532-3. Paṭiggahitake tasmiṃ paṭiggahitasaññissāti sambandho. Dantaponaṃ dantakaṭṭhaṃ.",
  "tika-vin11t0:2079_0": "1534.",
  "tika-vin11t0:2079_1": "Bhikkhunīnanti bhikkhuno ca bhikkhuniyā ca bhikkhunīnaṃ,",
  "tika-vin11t0:2079_2": "ekadesasarūpekaseso.",
  "tika-vin11t0:2079_3": "Ettha imasmiṃ sikkhāpade.",
  "tika-vin11t0:2079_4": "Vinicchayo navamajjhimatherabhikkhunīnaṃ yato avisesena icchitabbako,",
  "tika-vin11t0:2079_5": "tato tasmā hetunā sakalo ayaṃ vinicchayo asamāsato mayā kathitoti yojanā.",
  "tika-vin11t0:2079_6": "Kusalattikādīsu viya atthasākalyassa atthasaṅkhepatova vattuṃ sakkuṇeyyattā “sakalo”ti vatvāpi kathāya vitthāritabhāvaṃ dassetumāha “asamāsato”ti.",
  "tika-vin11t0:2080_0": "Dantaponakathāvaṇṇanā.",
  "tika-vin11t0:2081_0": "Bhojanavaggo catuttho.",
  "tika-vin11t0:2082_0": "1535.",
  "tika-vin11t0:2082_1": "“Acelakādīna”ntiādīsu “acelako nāma yo koci paribbājakasamāpanno naggo”ti padabhājane vuttaṃ,",
  "tika-vin11t0:2082_2": "tadaṭṭhakathāya “paribbājakasamāpannoti pabbajjaṃ samāpanno”ti vuttaṃ,",
  "tika-vin11t0:2082_3": "tasmā acelakapabbajjamupagatoyevettha acelako nāma. Ādi-",
  "tika-vin11t0:2082_4": "saddena “paribbājakassa vā paribbājikāya vā”ti mātikā-",
  "tika-vin11t0:2082_5": "gate dve saṅgaṇhāti.",
  "tika-vin11t0:2082_6": "Imesu ca dvīsu “paribbājako nāma bhikkhuñca sāmaṇerañca ṭhapetvā yo koci paribbājakasamāpanno”ti vutto paribbājako nāma.",
  "tika-vin11t0:2082_7": "“Bhikkhuniñca sikkhamānañca sāmaṇeriñca ṭhapetvā yā kāci paribbājikasamāpannā”ti vuttā paribbājikā nāmāti gahetabbā.",
  "tika-vin11t0:2082_8": "Paribbājakā panettha channāyeva gahetabbā.",
  "tika-vin11t0:2082_9": "Dentassāti ettha “bhikkhussā”ti pakaraṇato labbhati,",
  "tika-vin11t0:2082_10": "ettha “kāyādinā”ti seso.",
  "tika-vin11t0:2082_11": "Yathāha “dadeyyāti kāyena vā kāyapaṭibaddhena vā nissaggiyena vā detī”ti.",
  "tika-vin11t0:2083_0": "1536. Tikapācittiyanti titthiye titthiyasaññī, vematiko, atitthiyasaññīti tike pācittiyattayaṃ.",
  "tika-vin11t0:2084_0": "1537. Atitthiye titthiyasaññissa, vematikassa ca tassa bhikkhuno dukkaṭanti yojanā.",
  "tika-vin11t0:2085_0": "1538- 9.",
  "tika-vin11t0:2085_1": "Tesanti titthiyānaṃ.",
  "tika-vin11t0:2085_2": "Bahilepananti bahisarīre limpitabbaṃ kiñci dentassa.",
  "tika-vin11t0:2085_3": "Tesaṃ titthiyānaṃ santike samīpe attano bhattapattādikaṃ bhojanaṃ ṭhapetvā “bhojanaṃ gaṇhathā”ti vadantassa ca anāpattīti yojanā.",
  "tika-vin11t0:2085_4": "“Samuṭṭhānaṃ eḷakūpama”nti padacchedo.",
  "tika-vin11t0:2086_0": "Acelakakathāvaṇṇanā.",
  "tika-vin11t0:2087_0": "1540- 2.",
  "tika-vin11t0:2087_1": "Bhikkhu bhikkhuno yaṃ kiñci āmisaṃ dāpetvā vā adāpetvā vāti yojanā.",
  "tika-vin11t0:2087_2": "Kiṃ vuttaṃ hoti? “Ehāvuso,",
  "tika-vin11t0:2087_3": "gāmaṃ vā nigamaṃ vā piṇḍāya pavisissāmā”ti sikkhāpade vuttanayeneva vatvā yena saddhiṃ gāmaṃ piṇḍāya paviṭṭho,",
  "tika-vin11t0:2087_4": "tassa bhikkhussa khādanīyādibhedaṃ yaṃ kiñci āmisaṃ dāpetvā vā adāpetvā vāti.",
  "tika-vin11t0:2088_0": "Taṃ bhikkhuṃ “gacchā”ti vatvā uyyojetīti yojanā.",
  "tika-vin11t0:2088_1": "Kiṃ vuttaṃ hoti?",
  "tika-vin11t0:2088_2": "Evaṃ yo bhikkhu tena saddhiṃ gāmaṃ paviṭṭho,",
  "tika-vin11t0:2088_3": "taṃ “gacchāvuso,",
  "tika-vin11t0:2088_4": "na me tayā saddhiṃ kathā vā nisajjā vā phāsu hoti,",
  "tika-vin11t0:2088_5": "ekakassa me kathā vā nisajjā vā phāsu hotī”ti vatvā tappaccayā tesaṃ itthiyāsaddhiṃ vacanādīnaṃ anācārānaṃ paccayā gantuṃ niyojetīti.",
  "tika-vin11t0:2088_6": "Tappaccayāti “uyyojanamattasmi”nti visesanaṃ.",
  "tika-vin11t0:2088_7": "Paṭhamena cāti ettha ca-",
  "tika-vin11t0:2088_8": "saddo aṭṭhānappayutto “uyyojanamattasmiñcā”ti yojetabbo.",
  "tika-vin11t0:2088_9": "Tassāti uyyojakassa.",
  "tika-vin11t0:2089_0": "Assāti uyyojitassa,",
  "tika-vin11t0:2089_1": "avayavasambandhe sāmivacanaṃ.",
  "tika-vin11t0:2089_2": "Upacārasmiṃ atikkanteti vakkhamānalakkhaṇe dassanūpacāre vā savanūpacāre vā atikkanteti attho,",
  "tika-vin11t0:2089_3": "bhāvalakkhaṇe bhummaṃ.",
  "tika-vin11t0:2089_4": "Puna assāti upacārassa.",
  "tika-vin11t0:2089_5": "Dvādasaratanapariyosānaṃ,",
  "tika-vin11t0:2089_6": "tadantogadhaṃ pākārādi eva vā upacārassa sīmā nāma.",
  "tika-vin11t0:2090_0": "1543.",
  "tika-vin11t0:2090_1": "Taṃ sarūpato dassetumāha “dassane”tiādi.",
  "tika-vin11t0:2090_2": "Ajjhokāse dassane upacārassa dvādasa hatthā pamāṇaṃ desitāti yojanā.",
  "tika-vin11t0:2090_3": "Savane ca ajjhokāse evaṃ savanūpacārassa ajjhokāse dvādasa hatthā pamāṇaṃ desitāti yojanā,",
  "tika-vin11t0:2090_4": "savane ca upacārassa avadhi dvādasahatthappamāṇamevāti vuttanti attho.",
  "tika-vin11t0:2090_5": "Na cetareti itarasmiṃ anajjhokāse evaṃ upacārassa pamāṇaṃ dvādasahatthā na ca desitā,",
  "tika-vin11t0:2090_6": "kiṃ nu byāvadhākarā kuṭṭādayo upacārassa pamāṇanti desitāti vuttaṃ hoti.",
  "tika-vin11t0:2090_7": "Vuttañcetaṃ aṭṭhakathāyaṃ “sace pana antarā kuṭṭadvārapākārādayo honti,",
  "tika-vin11t0:2090_8": "tehi antaritabhāvoyeva dassanūpacārātikkamo,",
  "tika-vin11t0:2090_9": "tassa vasena āpatti veditabbā”ti.",
  "tika-vin11t0:2090_10": "Idha upacāradvaye samānepi uyyojitamavadhiantaṃ sandhāya asavanūpacāraṃ vuttanti viññāyati.",
  "tika-vin11t0:2091_0": "1544.",
  "tika-vin11t0:2091_1": "“Tikapācittīti upasampanne upasampannasaññivematikaanupasampannasaññīhi tikapācittiyaṃ.",
  "tika-vin11t0:2091_2": "Itareti anupasampanne.",
  "tika-vin11t0:2091_3": "Tikadukkaṭanti anupasampanne upasampannasaññivematikaanupasampannasaññīnaṃ vasena tikadukkaṭaṃ.",
  "tika-vin11t0:2091_4": "“Itareti sāmaṇereyevā”ti nissandehe likhitaṃ.",
  "tika-vin11t0:2091_5": "Etassevatthassa vajirabuddhināpi vuttabhāvo dassito.",
  "tika-vin11t0:2091_6": "Tathādassanaṃ pañcasahadhammikesu idhādhippetamanupasampannaṃ sandhāya vuttaṃ ce, yujjati.",
  "tika-vin11t0:2091_7": "Aññathā pāḷiaṭṭhakathāsu “anupasampanne”ti sāmaññena niddiṭṭhattā gahaṭṭhānupasampannampi tathā uyyojentassa anāpatti na vattabbāti amhākaṃ khanti.",
  "tika-vin11t0:2092_0": "Ubhinnanti upasampannānupasampannānaṃ.",
  "tika-vin11t0:2092_1": "Nissandehe pana “bhikkhusāmaṇerāna”nti likhitaṃ.",
  "tika-vin11t0:2092_2": "Kalisāsanāropaneti ettha kalīti kodho,",
  "tika-vin11t0:2092_3": "tassa sāsanaṃ āṇā kalisāsanaṃ,",
  "tika-vin11t0:2092_4": "tassa āropanaṃ pavattanaṃ kalisāsanāropanaṃ, tasmiṃ,",
  "tika-vin11t0:2092_5": "kodhavasena ṭhānanisajjādīsu dosaṃ dassetvā “passatha bho imassa ṭhānaṃ nisajjaṃ ālokitaṃ vilokitaṃ,",
  "tika-vin11t0:2092_6": "khāṇuko viya tiṭṭhati,",
  "tika-vin11t0:2092_7": "sunakho viya nisīdati,",
  "tika-vin11t0:2092_8": "makkaṭo viya ito cito ca viloketī”ti evaṃ “appeva nāma imināpi ubbāḷho pakkameyyā”ti amanāpavacanassa bhaṇaneti vuttaṃ hoti.",
  "tika-vin11t0:2093_0": "1545.",
  "tika-vin11t0:2093_1": "Uyyojentassa kiccenāti vihārapālakādīnaṃ bhojanaharaṇādikiccena pesentassa,",
  "tika-vin11t0:2093_2": "imassa upalakkhaṇattā “anāpatti ‘ubho ekato na yāpessāmā’ti uyyojetī”tiādinā anāpattivārāgatā sabbepi pakārā gahetabbā.",
  "tika-vin11t0:2094_0": "Uyyojanakathāvaṇṇanā.",
  "tika-vin11t0:2095_0": "1546.",
  "tika-vin11t0:2095_1": "Khuddaketi ettha “sayanighare”ti seso upari “asayanighare tassa,",
  "tika-vin11t0:2095_2": "sayanigharasaññino”ti vakkhamānattā labbhati.",
  "tika-vin11t0:2095_3": "“Mahallake”ti etthāpi eseva nayo.",
  "tika-vin11t0:2095_4": "Piṭṭhisaṅghāṭato aḍḍhateyyahatthappamāṇaṃ yassa vemajjhe hoti,",
  "tika-vin11t0:2095_5": "īdise khuddake sayanighareti attho.",
  "tika-vin11t0:2095_6": "Piṭṭhivaṃsanti piṭṭhivaṃsena niyamitaṃ gehamajjhaṃ.",
  "tika-vin11t0:2095_7": "Tenāha aṭṭhakathāyaṃ “piṭṭhivaṃsaṃ atikkamitvā’ti iminā majjhātikkamaṃ dassetī”ti.",
  "tika-vin11t0:2095_8": "Sabhojaneti saha bhojanehīti sabhojanaṃ,",
  "tika-vin11t0:2095_9": "tasmiṃ sabhojane.",
  "tika-vin11t0:2095_10": "Atha vā sabhojaneti sabhoge.",
  "tika-vin11t0:2095_11": "Rāgapariyuṭṭhitassa purisassa hi itthī bhogo,",
  "tika-vin11t0:2095_12": "itthiyā ca puriso,",
  "tika-vin11t0:2095_13": "methunarāgena sārattapurisitthisahiteti vuttaṃ hoti.",
  "tika-vin11t0:2095_14": "Yathāha padabhājane “sabhojanaṃ nāma kulaṃ itthī ceva hoti puriso ca,",
  "tika-vin11t0:2095_15": "itthī ca puriso ca ubho anikkhantā honti,",
  "tika-vin11t0:2095_16": "ubho avītarāgā”ti.",
  "tika-vin11t0:2095_17": "Iminā pariyuṭṭhitassa methunarāgaggino taṅkhaṇe nibbattabhāvo dīpito.",
  "tika-vin11t0:2095_18": "Kuleti ghare.",
  "tika-vin11t0:2096_0": "1547.",
  "tika-vin11t0:2096_1": "Hatthapāsanti aḍḍhateyyaratanappamāṇadesaṃ.",
  "tika-vin11t0:2096_2": "Piṭṭhisaṅghāṭakassa cāti dvārasabandhassa ca.",
  "tika-vin11t0:2096_3": "Sayanassāti sayanti etthāti sayanaṃ, tassa,",
  "tika-vin11t0:2096_4": "āsanne ṭhāne yo nisīdati sabhojane kule,",
  "tika-vin11t0:2096_5": "“tassā”ti iminā yojetabbaṃ,",
  "tika-vin11t0:2096_6": "sayanassa samīpe ṭhāne yo nisīdatīti attho.",
  "tika-vin11t0:2096_7": "Mahallaketi pubbe vuttappamāṇato mahante sayanighare.",
  "tika-vin11t0:2096_8": "“Īdisañca sayanigharaṃ mahācatusālādīsu hotī”ti aṭṭhakathāyaṃ vuttaṃ.",
  "tika-vin11t0:2097_0": "1548. Sayanametassa atthīti sayanī, sayanī ca taṃ gharañcāti viggaho. Tatthāti sayanighare.",
  "tika-vin11t0:2098_0": "1549- 50.",
  "tika-vin11t0:2098_1": "Dutiye satīti dutiye bhikkhumhi sati.",
  "tika-vin11t0:2098_2": "Yathāha anāpattivāre “bhikkhu dutiyo hotī”ti.",
  "tika-vin11t0:2098_3": "Vītarāgesūti vītarāgapariyuṭṭhānesu.",
  "tika-vin11t0:2098_4": "Vuttalakkhaṇaṃ padesanti khuddakamahantasenāsane vuttalakkhaṇapadesa.",
  "tika-vin11t0:2098_5": "Anatikkamma nisinnassāti anatikkamitvā nisīdato.",
  "tika-vin11t0:2099_0": "Sabhojanakathāvaṇṇanā.",
  "tika-vin11t0:2100_0": "1552.",
  "tika-vin11t0:2100_1": "Tesanti dvinnaṃ aniyatasikkhāpadānaṃ.",
  "tika-vin11t0:2100_2": "Esanti imesaṃ dvinnaṃ rahopaṭicchannarahonisajjasikkhāpadānaṃ,",
  "tika-vin11t0:2100_3": "ayameva visesoti anantarasikkhāpadena samuṭṭhānabhāvasaṅkhāto ayaṃ viseso dīpitoti yojanā.",
  "tika-vin11t0:2101_0": "Rahopaṭicchannarahonisajjakathāvaṇṇanā.",
  "tika-vin11t0:2102_0": "1553- 6.",
  "tika-vin11t0:2102_1": "Vuttoti nimantito.",
  "tika-vin11t0:2102_2": "Santaṃ bhikkhunti “kulaṃ upasaṅkamissāmī”ti yasmiṃ padese cittaṃ uppannaṃ,",
  "tika-vin11t0:2102_3": "tassa sāmantā dvādasahatthabbhantare ṭhitaṃ bhikkhunti attho.",
  "tika-vin11t0:2102_4": "Yathāha “yattha ṭhitassa kulāni payirupāsanacittaṃ uppannaṃ,",
  "tika-vin11t0:2102_5": "tato paṭṭhāya yaṃ passe vā abhimukhe vā passati,",
  "tika-vin11t0:2102_6": "yassa ca sakkā hoti pakativacanena ārocetuṃ,",
  "tika-vin11t0:2102_7": "ayaṃ santo nāmā”ti.",
  "tika-vin11t0:2102_8": "Ettha yaṃ dvādasahatthabbhantare ṭhitena sotuṃ sakkā bhaveyya,",
  "tika-vin11t0:2102_9": "taṃ pakativacanaṃ nāma.",
  "tika-vin11t0:2102_10": "Anāpucchāti “ahaṃ itthannāmassa gharaṃ gacchāmī”ti vā “cārittaṃ āpucchāmī”ti vā īdisena vacanena anāpucchitvā.",
  "tika-vin11t0:2102_11": "Cārittaṃ āpajjeyya ceti yadi sañcareyyāti vuttaṃ hoti.",
  "tika-vin11t0:2102_12": "Aññatra samayāti “tatthāyaṃ samayo,",
  "tika-vin11t0:2102_13": "cīvaradānasamayo cīvarakārasamayo”ti sikkhāpade anupaññattivasena vuttā duvidhā samayā aññasmiṃ kāle.",
  "tika-vin11t0:2103_0": "Āpattibhedaṃ dassetumāha “ṭhapetvā”tiādi.",
  "tika-vin11t0:2103_1": "“Avītivatte majjhanhe”ti iminā purebhattaṃ,",
  "tika-vin11t0:2103_2": "pacchābhattañca saṅgahitaṃ.",
  "tika-vin11t0:2103_3": "Ettha ca purebhattaṃ pacchābhattanti yena bhattena nimantito,",
  "tika-vin11t0:2103_4": "tasmiṃ abhutte vā bhutte vāti attho.",
  "tika-vin11t0:2103_5": "Yathāha “purebhattaṃ nāma yena nimantito,",
  "tika-vin11t0:2103_6": "taṃ abhuttāvī.",
  "tika-vin11t0:2103_7": "Pacchābhattaṃ nāma yena nimantito,",
  "tika-vin11t0:2103_8": "taṃ antamaso kusaggenapi bhuttaṃ hotī”ti padabhājane vuttaṃ.",
  "tika-vin11t0:2103_9": "Aññassa gharanti nimantitato aññassa gehaṃ.",
  "tika-vin11t0:2103_10": "Gharūpacārokkamane dukkaṭanti sambandho,",
  "tika-vin11t0:2103_11": "attanā gatagehassa upacārokkamane dukkaṭanti attho.",
  "tika-vin11t0:2103_12": "Paṭhamena pādenāti sambandho.",
  "tika-vin11t0:2104_0": "Gharummāreti aññassa gehummāre.",
  "tika-vin11t0:2104_1": "Gharūpacāre dukkaṭaṃ sandhāya “aparampi cā”ti vuttaṃ.",
  "tika-vin11t0:2104_2": "“Samatikkame”ti iminā saha “gharummāre”ti padaṃ “gharummārassā”ti vibhattivipariṇāmena yojetabbaṃ.",
  "tika-vin11t0:2105_0": "1557.",
  "tika-vin11t0:2105_1": "Ṭhitaṭṭhāneti yattha ṭhitassa gamanacittaṃ uppannaṃ,",
  "tika-vin11t0:2105_2": "tasmiṃ ṭhāne dvādasahatthabbhantareti idaṃ yathāvuttaniyāmeneva gahetabbaṃ.",
  "tika-vin11t0:2105_3": "Oloketvāti ubhayapassaṃ,",
  "tika-vin11t0:2105_4": "abhimukhañca oloketvā.",
  "tika-vin11t0:2105_5": "“Yaṃ passe vā abhimukhe vā passatī”ti aṭṭhakathāyaṃ vuttaṃ.",
  "tika-vin11t0:2106_0": "1558. Dūreti dvādasahatthato dūramevāha. Ito cito ca gavesitvā ārocane kiccaṃ natthīti yojanā.",
  "tika-vin11t0:2107_0": "1559.",
  "tika-vin11t0:2107_1": "Na dosoti anāpatti.",
  "tika-vin11t0:2107_2": "Samayeti ettha “anāpucchato”ti seso.",
  "tika-vin11t0:2107_3": "Ettha ca upari ca “na doso”ti paccekaṃ yujjati.",
  "tika-vin11t0:2107_4": "Santaṃ bhikkhunti sambandho.",
  "tika-vin11t0:2107_5": "Gharenāti aññassa gharena,",
  "tika-vin11t0:2107_6": "ettha “gharūpacārena cā”ti seso.",
  "tika-vin11t0:2107_7": "Ārāmaṃ gacchatoti ettha tena maggenāti vuttaṃ hoti.",
  "tika-vin11t0:2108_0": "1560.",
  "tika-vin11t0:2108_1": "“Tena maggenā”ti ca “gacchato”ti ca padadvayaṃ “titthiyānaṃ passaya”nti ca “bhikkhunipassaya”nti ca ubhayattha tathā-",
  "tika-vin11t0:2108_2": "saddena labbhati.",
  "tika-vin11t0:2108_3": "Tena gharena,",
  "tika-vin11t0:2108_4": "gharūpacārena vā gantabbamaggena titthiyārāmaṃ vā bhikkhunipassayaṃ vā gacchato anāpattīti attho.",
  "tika-vin11t0:2108_5": "Āpadāya gacchatīti yojanā.",
  "tika-vin11t0:2108_6": "Jīvitabrahmacariyantarāyā āpadā.",
  "tika-vin11t0:2108_7": "Āsanasālaṃ vāti sīhaḷadīpe viya bhikkhūnaṃ bhuñjanatthāya yattha dānapatīhi āsanāni paññāpīyanti,",
  "tika-vin11t0:2108_8": "taṃ āsanasālaṃ vā,",
  "tika-vin11t0:2108_9": "bhojanasālanti attho.",
  "tika-vin11t0:2108_10": "“Āpadāyāsanasāla”nti vattabbe gāthābandhavasena yakāralopo.",
  "tika-vin11t0:2108_11": "Bhattiyassa gharanti nimantitagharaṃ vā salākabhattadāyakānaṃ vā gharaṃ.",
  "tika-vin11t0:2109_0": "1561.",
  "tika-vin11t0:2109_1": "Pavesanaṃ kriyaṃ.",
  "tika-vin11t0:2109_2": "Anāpucchanaṃ akriyaṃ.",
  "tika-vin11t0:2109_3": "Acittakasamuṭṭhānamissakattā “acitta”nti vuttaṃ.",
  "tika-vin11t0:2109_4": "Kusalākusalābyākatānaṃ aññataracittasamaṅginā āpajjitabbaṃ sandhāya “ticittañcā”ti vuttaṃ.",
  "tika-vin11t0:2110_0": "Cārittakathāvaṇṇanā.",
  "tika-vin11t0:2111_0": "1562.",
  "tika-vin11t0:2111_1": "“Sabbā”ti idaṃ vivaranto “catumāsapavāraṇā punapavāraṇā niccapavāraṇā”ti pavāraṇattayaṃ dasseti.",
  "tika-vin11t0:2111_2": "Ettha ca “catumāsapaccayapavāraṇā sāditabbāti gilānapaccayapavāraṇā sāditabbā”ti padabhājane vuttaṃ.",
  "tika-vin11t0:2111_3": "Punapavāraṇā ca cattāroyeva māse bhesajjena pavāraṇaṃ.",
  "tika-vin11t0:2111_4": "Tenāha aṭṭhuppattiyaṃ “tena hi tvaṃ mahānāma saṅghaṃ aparampi catumāsaṃ bhesajjena pavārehī”ti.",
  "tika-vin11t0:2111_5": "Niccapavāraṇā nāma yāvajīvaṃ bhesajjeheva pavāraṇā.",
  "tika-vin11t0:2111_6": "Vuttampi cetaṃ bhagavatā aṭṭhuppattiyaṃ “tena hi tvaṃ mahānāma saṅghaṃ yāvajīvaṃ bhesajjena pavārehī”ti.",
  "tika-vin11t0:2112_0": "Sabbā cetā pavāraṇā bhesajjapariyantarattipariyantatadubhayapariyantaapariyantavasena catubbidhā honti. Yathāha –",
  "tika-vin11t0:2113_0": "“Bhesajjapariyantā nāma bhesajjāni pariggahitāni honti ‘ettakehi bhesajjehi pavāremī’ti.",
  "tika-vin11t0:2113_1": "Rattipariyantā nāma rattiyo pariggahitāyo honti ‘ettakāsu rattīsu pavāremī’ti.",
  "tika-vin11t0:2113_2": "Bhesajjapariyantā ca rattipariyantā ca nāma bhesajjāni ca pariggahitāni honti rattiyo ca pariggahitāyo",
  "tika-vin11t0:2113_3": "honti ‘ettakehi bhesajjehi ettakāsu rattīsu pavāremī’ti.",
  "tika-vin11t0:2113_4": "Nevabhesajjapariyantā narattipariyantā nāma bhesajjāni ca apariggahitāni honti rattiyo ca apariggahitāyo hontī”ti.",
  "tika-vin11t0:2114_0": "1563.",
  "tika-vin11t0:2114_1": "“Sāditabbā”ti vutte sādiyanappakāre dassetumāha “viññāpessāmī”tiādi.",
  "tika-vin11t0:2114_2": "Bhesajjampi sati me paccaye viññāpessāmīti yojanā,",
  "tika-vin11t0:2114_3": "“sāditabbā”ti iminā sambandho.",
  "tika-vin11t0:2114_4": "Tadeva byatirekato dassetumāha “na paṭikkhipitabbā”ti.",
  "tika-vin11t0:2114_5": "Paṭikkhepakāraṇaṃ dassetumāha “rogodāni na meti cā”ti.",
  "tika-vin11t0:2114_6": "Sā tividhā pavāraṇā.",
  "tika-vin11t0:2115_0": "1564.",
  "tika-vin11t0:2115_1": "Tikapācittiyaṃ vuttanti “tatuttari tatuttarisaññī, vematiko,",
  "tika-vin11t0:2115_2": "natatuttarisaññī bhesajjaṃ viññāpeti,",
  "tika-vin11t0:2115_3": "āpatti pācittiyassā”ti vuttaṃ pācittiyattayaṃ.",
  "tika-vin11t0:2115_4": "Idha tatuttarīti ettha yehi bhesajjehi pavārito,",
  "tika-vin11t0:2115_5": "yāsu ca rattīsu pavārito,",
  "tika-vin11t0:2115_6": "tato ce uttari adhikanti attho.",
  "tika-vin11t0:2115_7": "Yathāha “bhesajjapariyante yehi bhesajjehi pavārito hoti,",
  "tika-vin11t0:2115_8": "tāni bhesajjāni ṭhapetvā aññāni bhesajjāni viññāpeti,",
  "tika-vin11t0:2115_9": "āpatti pācittiyassā”ti ca “rattipariyante yāsu rattīsu pavārito hoti,",
  "tika-vin11t0:2115_10": "tā rattiyo ṭhapetvā aññāsu rattīsu viññāpeti,",
  "tika-vin11t0:2115_11": "āpatti pācittiyassā”ti ca.",
  "tika-vin11t0:2115_12": "Tattha vematikassa ca dukkaṭaṃ vuttanti yojanā.",
  "tika-vin11t0:2116_0": "1565.",
  "tika-vin11t0:2116_1": "Tato catumāsato uttari atirekaṃ tatuttari,",
  "tika-vin11t0:2116_2": "tatuttari na hotīti natatuttari,",
  "tika-vin11t0:2116_3": "natatuttarīti saññā assa atthīti natatuttarisaññī, bhikkhu,",
  "tika-vin11t0:2116_4": "tassa anāpattīti yojanā.",
  "tika-vin11t0:2116_5": "Yehi bhesajjehi pavārito,",
  "tika-vin11t0:2116_6": "tāni viññāpentassa anāpattīti saha sesena yojetabbaṃ.",
  "tika-vin11t0:2116_7": "Yathāha “anāpatti yehi bhesajjehi pavārito hoti,",
  "tika-vin11t0:2116_8": "tāni bhesajjāni viññāpetī”ti.",
  "tika-vin11t0:2116_9": "Yena vā yehi bhesajjehi yāsu vā rattīsu pavārito,",
  "tika-vin11t0:2116_10": "tato aññampi yathātathaṃ ācikkhitvā bhiyyo viññāpentassa anāpattīti saha sesena yojetabbaṃ.",
  "tika-vin11t0:2116_11": "Yathātathaṃ ācikkhitvā bhiyyo viññāpentassāti ettha “imehi tayā bhesajjehi pavāritamha,",
  "tika-vin11t0:2116_12": "amhākañca iminā ca iminā ca bhesajjena attho’ti ācikkhitvā viññāpeti,",
  "tika-vin11t0:2116_13": "‘yāsu tayā rattīsu pavāritamha,",
  "tika-vin11t0:2116_14": "tāyo ca rattiyo vītivattā,",
  "tika-vin11t0:2116_15": "amhākañca bhesajjena attho’ti ācikkhitvā viññāpetī”ti vacanato yathātathaṃ vatvā adhikaṃ viññāpentassāti attho.",
  "tika-vin11t0:2117_0": "1566.",
  "tika-vin11t0:2117_1": "Aññassa bhikkhussa atthāya vā viññāpentassa bhikkhussa anāpattīti yojanā.",
  "tika-vin11t0:2117_2": "Ñātakānaṃ viññāpentassa anāpattīti ettha ñātakānaṃ santakaṃ viññāpentassa anāpattīti attho.",
  "tika-vin11t0:2117_3": "Attano vā dhanena viññāpentassa anāpattīti yojanā.",
  "tika-vin11t0:2117_4": "Ettha dhanaṃ nāma taṇḍulādi kappiyavatthu.",
  "tika-vin11t0:2118_0": "1567.",
  "tika-vin11t0:2118_1": "“Tathā”ti iminā “viññāpentassā”ti idaṃ paccāmasati.",
  "tika-vin11t0:2118_2": "Ummattakādīnanti visesitabbamapekkhitvā “viññāpentāna”nti bahuvacanaṃ kātabbaṃ.",
  "tika-vin11t0:2119_0": "Bhesajjakathāvaṇṇanā.",
  "tika-vin11t0:2120_0": "1568.",
  "tika-vin11t0:2120_1": "Uyyuttanti saṅgāmatthāya katauyyogaṃ,",
  "tika-vin11t0:2120_2": "gāmato nikkhamma gacchantaṃ vā ekattha sanniviṭṭhaṃ vā.",
  "tika-vin11t0:2120_3": "Yathāha “uyyuttā nāma senā gāmato nikkhamitvā niviṭṭhā vā hoti payātā vā”ti.",
  "tika-vin11t0:2120_4": "Aññatra paccayāti ṭhapetvā tathārūpapaccayaṃ.",
  "tika-vin11t0:2121_0": "1569.",
  "tika-vin11t0:2121_1": "Dassanassupacārasminti ettha dassanūpacāraṃ nāma yasmiṃ ṭhāne ṭhitassa senā paññāyati,",
  "tika-vin11t0:2121_2": "taṃ ṭhānaṃ.",
  "tika-vin11t0:2121_3": "Yathāha “yattha ṭhito passati,",
  "tika-vin11t0:2121_4": "āpatti pācittiyassā”ti.",
  "tika-vin11t0:2121_5": "Upacāraṃ vimuñcitvā passantassāti yathāvuttadassanopacāraṭṭhānaṃ ettha ṭhatvā oloketuṃ na sukarantiādinā",
  "tika-vin11t0:2121_6": "kāraṇena taṃ ṭhānaṃ pahāya aññattha vilokentassāti vuttaṃ hoti.",
  "tika-vin11t0:2121_7": "Kenaci paṭicchannaṃ hutvā adissamānampi ninnaṃ ṭhānaṃ otiṇṇaṃ apaññāyamānampi paññāyantampi oloketuṃ na sakkā evameva vinicchayo veditabbo.",
  "tika-vin11t0:2121_8": "Yathāha “kenaci antaritā vā ninnaṃ oruḷhā vā na dissatī”tiādi.",
  "tika-vin11t0:2121_9": "Payogatoti yathāvuttadassanapayogagaṇanāya.",
  "tika-vin11t0:2122_0": "1570.",
  "tika-vin11t0:2122_1": "Idāni caturaṅgasenālakkhaṇaṃ dassetumāha “ārohā pana cattāro”tiādi.",
  "tika-vin11t0:2122_2": "Ārohāti ettha hatthārohā daṭṭhabbā.",
  "tika-vin11t0:2122_3": "Tappādarakkhakāti tassa pādarakkhakāti viggaho.",
  "tika-vin11t0:2122_4": "Dve dveti ekekaṃ pādaṃ rakkhantā dve dve.",
  "tika-vin11t0:2122_5": "Dvādasaposoti dvādasa posā etassāti viggaho.",
  "tika-vin11t0:2122_6": "Dvādasapurisayutto eko hatthī nāma.",
  "tika-vin11t0:2123_0": "1571.",
  "tika-vin11t0:2123_1": "Ārohoti ettha assāroho vuccati.",
  "tika-vin11t0:2123_2": "Tipurisoti tayo purisā assāti viggaho.",
  "tika-vin11t0:2123_3": "Hayoti asso.",
  "tika-vin11t0:2123_4": "Eko sārathīti rathacāriko.",
  "tika-vin11t0:2123_5": "“Yodho eko”ti padacchedo.",
  "tika-vin11t0:2123_6": "Āṇirakkhāti rathacakkadvayassa agaḷanatthaṃ akkhakassa ubhosu koṭīsu ākoṭitā dve āṇiyo rakkhanakā.",
  "tika-vin11t0:2124_0": "1572.",
  "tika-vin11t0:2124_1": "Catuposoti cattāro posā yassāti viggaho.",
  "tika-vin11t0:2124_2": "Catusaccavibhāvināti catunnaṃ ariyasaccānaṃ desakena bhagavatā.",
  "tika-vin11t0:2124_3": "Padahatthāti āvudhahatthā.",
  "tika-vin11t0:2124_4": "Pajjate gamyate anena pare hanitunti padaṃ, āvudhaṃ,",
  "tika-vin11t0:2124_5": "padāni hatthesu yesaṃ te padahatthāti bhinnādhikaraṇo bāhiratthasamāso yathā “vajirapāṇī”ti.",
  "tika-vin11t0:2124_6": "Pattipadāti-",
  "tika-vin11t0:2124_7": "saddo anatthantarā,",
  "tika-vin11t0:2124_8": "manussasenāya adhivacanaṃ.",
  "tika-vin11t0:2125_0": "1573. Caturaṅgasamāyuttāti catūhi aṅgehi avayavehi samāyuttāti viggaho.",
  "tika-vin11t0:2126_0": "1574.",
  "tika-vin11t0:2126_1": "Hatthiādīsūti yathāvuttalakkhaṇahatthiassarathapadātināmakesu catūsu aṅgesu,",
  "tika-vin11t0:2126_2": "niddhāraṇe bhummaṃ.",
  "tika-vin11t0:2126_3": "Ekekanti ekekaṃ aṅgaṃ.",
  "tika-vin11t0:2126_4": "Etesu avakaṃsato ekaṃ purisāruḷhamapi hatthiñca tathā assañca ekaṃ padahatthapurisañca ekamekaṃ katvā āha “ekekaṃ dassanatthāya gacchato”ti.",
  "tika-vin11t0:2126_5": "Yathāha aṭṭhakathāyaṃ “antamaso ekapurisāruḷhaṃ ekampi hatthimpī”tiādi.",
  "tika-vin11t0:2126_6": "Anuyyuttepīti saṅgāmaṃ vinā aññena kāraṇena nikkhante.",
  "tika-vin11t0:2126_7": "Yathāha “anuyyuttā nāma rājā uyyānaṃ vā nadiṃ vā gacchati,",
  "tika-vin11t0:2126_8": "evaṃ anuyyuttā hotī”ti.",
  "tika-vin11t0:2127_0": "1575.",
  "tika-vin11t0:2127_1": "Sampattanti ettha “sena”nti pakaraṇato labbhati.",
  "tika-vin11t0:2127_2": "Āpadāsūti jīvitabrahmacariyantarāye sati “ettha gato muccissāmī”ti gacchato anāpatti.",
  "tika-vin11t0:2127_3": "Tathārūpe paccaye gilānāvalokanādike gamanānurūpapaccaye sati anāpattīti yojanā.",
  "tika-vin11t0:2128_0": "Uyyuttakathāvaṇṇanā.",
  "tika-vin11t0:2129_0": "1576- 7.",
  "tika-vin11t0:2129_1": "“Siyā ca tassa bhikkhuno kocideva paccayo senaṃ gamanāya,",
  "tika-vin11t0:2129_2": "dirattatirattaṃ tena bhikkhunā senāya vasitabba”nti anuññātattā kenaci karaṇīyena saṅgāmatthaṃ uyyuttāya",
  "tika-vin11t0:2129_3": "senāya dirattatirattaṃ paṭipāṭiyā vasitvā catuttharattiyaṃ vasantassa pana bhikkhuno āpattiṃ dassetumāha",
  "tika-vin11t0:2129_4": "“catutthe”tiādi.",
  "tika-vin11t0:2129_5": "Anāpattivāre “gilāno vasatī”ti vuttattā āha “arogavā”ti.",
  "tika-vin11t0:2129_6": "Senāyāti ettha parikkhepārahaṭṭhānena vā sañcaraṇapariyantena vā senā paricchinditabbā,",
  "tika-vin11t0:2129_7": "evaṃ paricchinnāya senāya antovāti attho.",
  "tika-vin11t0:2130_0": "Tikapācittiyanti “atirekatiratte atirekasaññī, vematiko,",
  "tika-vin11t0:2130_1": "ūnakasaññī senāya vasati,",
  "tika-vin11t0:2130_2": "āpatti pācittiyassā”ti pācittiyattayaṃ vuttaṃ.",
  "tika-vin11t0:2131_0": "Senāvāsakathāvaṇṇanā.",
  "tika-vin11t0:2132_0": "1580.",
  "tika-vin11t0:2132_1": "Uyyodhikaṃ nāma saṅgāmaṭṭhānaṃ.",
  "tika-vin11t0:2132_2": "Yathāha aṭṭhakathāyaṃ “uggantvā uggantvā ettha yujjhantīti uyyodhikaṃ,",
  "tika-vin11t0:2132_3": "sampahāraṭṭhānassetaṃ adhivacana”nti.",
  "tika-vin11t0:2132_4": "Balagganti “ettakā hatthī”tiādinā padabhājanāgatanayena balassa gaṇanaṭṭhānaṃ balaggaṃ.",
  "tika-vin11t0:2132_5": "Yathāha “balassa aggaṃ jānanti etthāti balaggaṃ,",
  "tika-vin11t0:2132_6": "balagaṇanaṭṭhānanti attho”ti.",
  "tika-vin11t0:2132_7": "Senābyūhanti “ito hatthī hontu, ito assā,",
  "tika-vin11t0:2132_8": "ito rathā,",
  "tika-vin11t0:2132_9": "ito pattī hontū”ti padabhājane vuttasenāsannivesaṭṭhānaṃ senābyūhaṃ.",
  "tika-vin11t0:2132_10": "Yathāha “senāya viyūhaṃ senābyūhaṃ,",
  "tika-vin11t0:2132_11": "senāsannivesassetaṃ adhivacana”nti.",
  "tika-vin11t0:2133_0": "1581.",
  "tika-vin11t0:2133_1": "Purimeti anantarasikkhāpade.",
  "tika-vin11t0:2133_2": "“Dvādasapuriso hatthī”iti yo hatthī vuttoti yojanā.",
  "tika-vin11t0:2133_3": "Tenāti tena hatthinā hetubhūtena.",
  "tika-vin11t0:2134_0": "1582.",
  "tika-vin11t0:2134_1": "“Sesesū”ti iminā assānīkarathānīkapattānīkā gahitā.",
  "tika-vin11t0:2134_2": "Pattānīkaṃ nāma “cattāro purisā padahatthā pattī pacchimaṃ pattānīka”nti senaṅgesu paṭiniddesena nibbisesaṃ katvā vuttaṃ.",
  "tika-vin11t0:2134_3": "Tiṇṇanti etesaṃ uyyuttādīnaṃ.",
  "tika-vin11t0:2135_0": "Uyyodhikakathāvaṇṇanā.",
  "tika-vin11t0:2136_0": "Acelakavaggo pañcamo.",
  "tika-vin11t0:2137_0": "1583.",
  "tika-vin11t0:2137_1": "Piṭṭhādīhīti ettha ādi-",
  "tika-vin11t0:2137_2": "saddena pūvādiṃ saṅgaṇhāti.",
  "tika-vin11t0:2137_3": "Yathāha “surā nāma piṭṭhasurā pūvasurā odanasurā kiṇṇapakkhittā sambhārasaṃyuttā”ti.",
  "tika-vin11t0:2137_4": "Ettha ca piṭṭhaṃ bhājane pakkhipitvā tajjaṃ udakaṃ datvā pakkhipitvā katā piṭṭhasurā.",
  "tika-vin11t0:2137_5": "Evaṃ pūve,",
  "tika-vin11t0:2137_6": "odane ca bhājane pakkhipitvā tajjaṃ udakaṃ datvā madditvā katā “pūvasurā,",
  "tika-vin11t0:2137_7": "odanasurā”ti vuccati.",
  "tika-vin11t0:2137_8": "“Kiṇṇā”ti pana tassā surāya bījaṃ vuccati,",
  "tika-vin11t0:2137_9": "ye “surāmodakā”tipi vuccanti,",
  "tika-vin11t0:2137_10": "te pakkhipitvā katā kiṇṇapakkhittā.",
  "tika-vin11t0:2137_11": "Harītakisāsapādinānāsambhārehi saṃyojitā sambhārasaṃyuttā.",
  "tika-vin11t0:2138_0": "Pupphādīhīti ettha ādi-",
  "tika-vin11t0:2138_1": "saddena phalādīnaṃ gahaṇaṃ.",
  "tika-vin11t0:2138_2": "Yathāha “merayo nāma pupphāsavo phalāsavo madhvāsavo guḷāsavo sambhārasaṃyutto”ti.",
  "tika-vin11t0:2138_3": "Tattha ca pupphāsavo nāma madhukapupphādīnaṃ jātirasakato ceva tālanāḷikerapupphānañca raso ciraparivāsito.",
  "tika-vin11t0:2138_4": "Phalāsavo pana muddikāpanasaphalādīni madditvā tesaṃ rasena kato.",
  "tika-vin11t0:2138_5": "Madhvāsavo nāma muddikānaṃ jātirasena kato.",
  "tika-vin11t0:2138_6": "Makkhikāmadhunāpi karīyatīti vadanti.",
  "tika-vin11t0:2138_7": "Ucchuraso guḷāsavo.",
  "tika-vin11t0:2138_8": "Harītakāmalakakaṭukabhaṇḍādinānāsambhārānaṃ raso ciraparivāsito sambhārasaṃyutto.",
  "tika-vin11t0:2138_9": "Āsavo merayaṃ hotīti yojanā.",
  "tika-vin11t0:2139_0": "1584.",
  "tika-vin11t0:2139_1": "Bījato paṭṭhāyāti sambhāre paṭiyāditvā cāṭiyaṃ pakkhittakālato paṭṭhāya tālanāḷikerādīnaṃ puppharase pupphato gaḷitābhinavakālatoyeva ca paṭṭhāya.",
  "tika-vin11t0:2139_2": "Pivantassāti ettha “kusaggenā”tipi seso.",
  "tika-vin11t0:2139_3": "Ubhayampi cāti suraṃ,",
  "tika-vin11t0:2139_4": "merayañcāti ubhayampi.",
  "tika-vin11t0:2139_5": "Bījato pana paṭṭhāya kusaggena pivantassapi bhikkhuno pācittiyaṃ hotīti yojetabbaṃ.",
  "tika-vin11t0:2139_6": "Payogabāhullena āpattibāhullaṃ dassetumāha “payoge ca payoge cā”ti.",
  "tika-vin11t0:2139_7": "Idañca vicchinditvā vicchinditvā pivantassa bhikkhuno payoge ca payoge ca pācittiyaṃ hotīti yojetabbaṃ.",
  "tika-vin11t0:2139_8": "Yathāha “vicchinditvā vicchinditvā pivato payogagaṇanāya āpattiyo”ti.",
  "tika-vin11t0:2139_9": "Ekeneva payogena bahumpi pivantassa ekaṃ eva āpattiṃ byatirekato dīpeti.",
  "tika-vin11t0:2139_10": "Yathāha “ekena pana payogena bahumpi pivantassa ekā āpattī”ti.",
  "tika-vin11t0:2140_0": "1585.",
  "tika-vin11t0:2140_1": "Tikapācittiyaṃ vuttanti “majje majjasaññī,",
  "tika-vin11t0:2140_2": "majje vematiko,",
  "tika-vin11t0:2140_3": "majje amajjasaññī pivati,",
  "tika-vin11t0:2140_4": "āpatti pācittiyassā”ti tikapācittiyaṃ vuttaṃ.",
  "tika-vin11t0:2141_0": "1586.",
  "tika-vin11t0:2141_1": "“Anāpatti namajjaṃ hoti majjavaṇṇaṃ majjagandhaṃ majjarasaṃ,",
  "tika-vin11t0:2141_2": "taṃ pivatī”ti vuttattā āha “amajjaṃ majjavaṇṇa”ntiādi.",
  "tika-vin11t0:2141_3": "Ariṭṭhaṃ nāma āmalakaphalarasādīhi kato āsavaviseso.",
  "tika-vin11t0:2141_4": "Loṇasovīrakaṃ nāma aṭṭhakathāyaṃ –",
  "tika-vin11t0:2142_0": "“Harītakāmalakavibhītakakasāve,",
  "tika-vin11t0:2142_1": "sabbadhaññāni,",
  "tika-vin11t0:2142_2": "sabbaaparaṇṇāni,",
  "tika-vin11t0:2142_3": "sattannampi dhaññānaṃ odanaṃ,",
  "tika-vin11t0:2142_4": "kadaliphalādīni sabbaphalāni,",
  "tika-vin11t0:2142_5": "vettaketakakhajjūrikaḷīrādayo sabbakaḷīre,",
  "tika-vin11t0:2142_6": "macchamaṃsakhaṇḍāni,",
  "tika-vin11t0:2142_7": "anekāni ca madhuphāṇitasindhavaloṇatikaṭukādīni bhesajjāni pakkhipitvā kumbhimukhaṃ limpitvā ekaṃ vā dve vā tīṇi vā saṃvaccharāni ṭhapenti,",
  "tika-vin11t0:2142_8": "taṃ paripaccitvā jamburasavaṇṇaṃ hoti.",
  "tika-vin11t0:2142_9": "Vātakāsakuṭṭhapaṇḍubhagandalādīnañca siniddhabhojanabhuttānañca uttarapānaṃ bhattajīraṇakabhesajjaṃ tādisaṃ natthi.",
  "tika-vin11t0:2142_10": "Taṃ panetaṃ bhikkhūnaṃ pacchābhattampi vaṭṭati,",
  "tika-vin11t0:2142_11": "gilānānaṃ pākatikameva.",
  "tika-vin11t0:2142_12": "Agilānānaṃ pana udakasambhinnaṃ pānaparibhogenā”ti –",
  "tika-vin11t0:2143_0": "Vibhāvito bhesajjaviseso. Suttaṃ nāma anekehi bhesajjehi abhisaṅkhato amajjabhūto āsavaviseso.",
  "tika-vin11t0:2144_0": "1587.",
  "tika-vin11t0:2144_1": "Vāsagāhāpanatthāyāti sugandhibhāvagāhāpanatthaṃ.",
  "tika-vin11t0:2144_2": "Īsakanti majjavaṇṇagandharasā yathā na paññāyanti,",
  "tika-vin11t0:2144_3": "evaṃ appamattakaṃ.",
  "tika-vin11t0:2144_4": "Yathāha “anatikkhittamajjeyeva anāpatti.",
  "tika-vin11t0:2144_5": "Yaṃ pana atikkhittamajjaṃ hoti,",
  "tika-vin11t0:2144_6": "yattha majjassa vaṇṇagandharasā paññāyanti,",
  "tika-vin11t0:2144_7": "tasmiṃ āpattiyevā”ti.",
  "tika-vin11t0:2144_8": "Sūpādīnaṃ tu pāketi ettha ādi-",
  "tika-vin11t0:2144_9": "saddena maṃsapākādayo saṅgahitā.",
  "tika-vin11t0:2144_10": "Yathāha “sūpasampāke maṃsasampāke telasampāke”ti.",
  "tika-vin11t0:2145_0": "1588.",
  "tika-vin11t0:2145_1": "Vatthuajānanā acittanti sambandho.",
  "tika-vin11t0:2145_2": "Yathāha “vatthuajānanatāya cettha acittakatā veditabbā”ti.",
  "tika-vin11t0:2145_3": "Vatthuajānanatā ca nāma “majja”nti ajānanabhāvo.",
  "tika-vin11t0:2145_4": "Idanti idaṃ sikkhāpadaṃ. Ca-",
  "tika-vin11t0:2145_5": "saddena aññāni ca giraggasamajjādisikkhāpadāni samuccinoti.",
  "tika-vin11t0:2145_6": "Akusalenevāti akusalacitteneva.",
  "tika-vin11t0:2145_7": "Pānatoti pātabbato.",
  "tika-vin11t0:2145_8": "Lokavajjakanti sādhulokena vajjetabbanti attho.",
  "tika-vin11t0:2145_9": "Lokavajjameva lokavajjakaṃ.",
  "tika-vin11t0:2146_0": "Nanu cettha vatthuajānanatāya acittakatte taṃvatthuajānanaṃ kusalābyākatacittasamaṅginopi sambhavati,",
  "tika-vin11t0:2146_1": "kasmā “akusaleneva pānato lokavajjaka”nti vuttanti? Vuccate –",
  "tika-vin11t0:2146_2": "yasmā amajjasaññāya pivato,",
  "tika-vin11t0:2146_3": "majjasaññāya ca pivato majjaṃ vatthuniyāmena kilesuppattiyāva paccayo hoti,",
  "tika-vin11t0:2146_4": "yathā majjaṃ pītaṃ ajānantassāpi akusalānameva paccayo hoti,",
  "tika-vin11t0:2146_5": "na kusalānaṃ,",
  "tika-vin11t0:2146_6": "tathā ajjhoharaṇakālepi vatthuniyāmena akusalasseva paccayo hotīti katvā vuttaṃ “akusaleneva pānato lokavajjaka”nti.",
  "tika-vin11t0:2146_7": "Yathā taṃ niḷinijātake bhesajjasaññāya itthiyā magge aṅgajātaṃ pavesentassa kumārassa “itthī”ti vā “tassā",
  "tika-vin11t0:2146_8": "magge methunaṃ paṭisevāmī”ti vā saññāya abhāvepi kāmarāguppattiyā sīlādiguṇaparihāni vatthuniyāmato ca ahosi,",
  "tika-vin11t0:2146_9": "evamidhāpi daṭṭhabbo.",
  "tika-vin11t0:2147_0": "Keci pana “akusaleneva pānato”ti idaṃ imassa sikkhāpadassa sacittakapakkhaṃ sandhāya vuttaṃ,",
  "tika-vin11t0:2147_1": "aññathā pāṇātipātādīsupi atippasaṅgoti maññamānā bahukāraṇaṃ,",
  "tika-vin11t0:2147_2": "niyamanañca dassesuṃ.",
  "tika-vin11t0:2147_3": "Vinayaṭṭhakathāyaṃ,",
  "tika-vin11t0:2147_4": "pana khuddakapāṭhaṭṭhakathāyaṃ,",
  "tika-vin11t0:2147_5": "vibhaṅgaṭṭhakathādīsu ca “ticitta”nti avatvā “akusalacitta”micceva vuttattā,",
  "tika-vin11t0:2147_6": "sikkhāpadassa sāmaññalakkhaṇaṃ dassentena pakkhantaralakkhaṇadassanassa ayuttattā ca aṭṭhakathāsu yathārutavaseneva",
  "tika-vin11t0:2147_7": "atthaggahaṇe ca kassaci virodhassa asambhavato sacittakapakkhameva sandhāya akusalacittatā,",
  "tika-vin11t0:2147_8": "lokavajjatā cettha na vattabbā.",
  "tika-vin11t0:2147_9": "“Vatthuṃ jānitvāpi ajānitvāpi majjaṃ pivato bhikkhussa pācittiyaṃ.",
  "tika-vin11t0:2147_10": "Sāmaṇerassa pana jānitvāva pivato sīlabhedo,",
  "tika-vin11t0:2147_11": "na ajānitvā”ti yaṃ vuttaṃ,",
  "tika-vin11t0:2147_12": "tattha kāraṇaṃ maggitabbaṃ.",
  "tika-vin11t0:2147_13": "Sikkhāpadapaññattiyā buddhānameva visayattā na taṃ maggitabbaṃ,",
  "tika-vin11t0:2147_14": "yathāpaññatteyeva vattitabbaṃ.",
  "tika-vin11t0:2147_15": "Idaṃ pana sikkhāpadaṃ akusalacittaṃ,",
  "tika-vin11t0:2147_16": "sukhopekkhāvedanānaṃ vasena duvedanañca hoti.",
  "tika-vin11t0:2147_17": "Vinayaṭṭhakathāyaṃ,",
  "tika-vin11t0:2147_18": "pana mātikaṭṭhakathāyañca “tivedana”nti pāṭho dissati,",
  "tika-vin11t0:2147_19": "khuddakapāṭhavaṇṇanāya,",
  "tika-vin11t0:2147_20": "vibhaṅgaṭṭhakathādīsu ca “sukhamajjhattavedanāvasena duvedana”nti ca “lobhamohamūlavasena dvimūlaka”nti ca vuttattā so “pamādapāṭho”ti gahetabbo.",
  "tika-vin11t0:2148_0": "Surāpānakathāvaṇṇanā.",
  "tika-vin11t0:2149_0": "1589.",
  "tika-vin11t0:2149_1": "Yena kenaci aṅgenāti aṅguliādinā yena kenaci sarīrāvayavena.",
  "tika-vin11t0:2149_2": "Hasādhippāyinoti hase adhippāyo hasādhippāyo,",
  "tika-vin11t0:2149_3": "so etassa atthīti viggaho, tassa,",
  "tika-vin11t0:2149_4": "iminā kīḷādhippāyarahitassa anāpattiṃ byatirekato dīpeti.",
  "tika-vin11t0:2149_5": "Vakkhati ca “anāpatti nahasādhippāyassā”ti.",
  "tika-vin11t0:2149_6": "Phusato phusantassa.",
  "tika-vin11t0:2150_0": "1590.",
  "tika-vin11t0:2150_1": "Sabbatthāti sabbesu upasampannānupasampannesu.",
  "tika-vin11t0:2150_2": "Kāyapaṭibaddhādike nayeti “kāyena kāyapaṭibaddhaṃ āmasati,",
  "tika-vin11t0:2150_3": "āpatti dukkaṭassā”tievamādinā dassite naye.",
  "tika-vin11t0:2150_4": "Anupasampanne upasampannasaññivematikaanupasampannasaññīnaṃ vasena tīṇi dukkaṭāni vuttānīti āha “tathevānupasampanne,",
  "tika-vin11t0:2150_5": "dīpitaṃ tikadukkaṭa”nti.",
  "tika-vin11t0:2150_6": "Ettha ca “tathevā”ti iminā upasampanne upasampannasaññivematikaanupasampannasaññīnaṃ vasena tikapācittiyassa vuttabhāvo dīpito hoti.",
  "tika-vin11t0:2150_7": "Yathā upasampanne tikapācittiyaṃ dīpitaṃ,",
  "tika-vin11t0:2150_8": "tatheva anupasampanne tikadukkaṭaṃ dīpitanti yojanā.",
  "tika-vin11t0:2151_0": "1591. Ettha…pe… bhikkhunīti ettha bhikkhupi bhikkhuniyā anupasampannaṭṭhāne ṭhitoti veditabbo.",
  "tika-vin11t0:2152_0": "1592.",
  "tika-vin11t0:2152_1": "Nahasādhippāyassa phusatoti hasādhippāyaṃ vinā vandanādīsu pādādisarīrāvayavena paraṃ phusantassa.",
  "tika-vin11t0:2152_2": "Kicce satīti piṭṭhiparikammādikicce sati.",
  "tika-vin11t0:2153_0": "Aṅgulipatodakakathāvaṇṇanā.",
  "tika-vin11t0:2154_0": "1593.",
  "tika-vin11t0:2154_1": "Jaleti ettha “uparigopphake”ti seso.",
  "tika-vin11t0:2154_2": "Yathāha “uparigopphake udake”ti.",
  "tika-vin11t0:2154_3": "Nimujjanādīnanti ettha ādi-",
  "tika-vin11t0:2154_4": "saddena ummujjanaplavanāni gahitāni.",
  "tika-vin11t0:2154_5": "Yathāha “uparigopphake udake hasādhippāyo nimujjati vā ummujjati vā palavati vā”ti.",
  "tika-vin11t0:2154_6": "“Kevala”nti iminā nahānādikiccena otarantassa anāpattīti dīpeti.",
  "tika-vin11t0:2155_0": "1594.",
  "tika-vin11t0:2155_1": "Uparigopphake jaleti gopphakānaṃ uparibhāgappamāṇe jale.",
  "tika-vin11t0:2155_2": "Nimujjeyyapi vāti antojalaṃ pavisanto nimujjeyya vā.",
  "tika-vin11t0:2155_3": "Tareyya vāti plaveyya vā.",
  "tika-vin11t0:2156_0": "1595-6. Antoyevodake nimujjitvāna gacchato tassa hatthapādapayogehi pācittiṃ paridīpayeti yojanā.",
  "tika-vin11t0:2157_0": "1597.",
  "tika-vin11t0:2157_1": "Hatthādisakalasarīrāvayavaṃ saṅgaṇhituṃ “yena yenā”ti aniyamāmeḍitamāha.",
  "tika-vin11t0:2157_2": "Jalaṃ tarato bhikkhuno yena yena pana aṅgena taraṇaṃ hotīti yojanā.",
  "tika-vin11t0:2158_0": "1598.",
  "tika-vin11t0:2158_1": "Taruto vāpīti rukkhatopi vā.",
  "tika-vin11t0:2158_2": "Tikapācittiyanti udake hasadhamme hasadhammasaññivematikaahasadhammasaññīnaṃ vasena tikapācittiyaṃ.",
  "tika-vin11t0:2158_3": "“Tikadukkaṭa”nti pāṭho dissati,",
  "tika-vin11t0:2158_4": "“udake ahasadhamme hasadhammasaññī,",
  "tika-vin11t0:2158_5": "āpatti dukkaṭassa.",
  "tika-vin11t0:2158_6": "Udake ahasadhamme vematiko,",
  "tika-vin11t0:2158_7": "āpatti dukkaṭassā”ti vatvā “udake ahasadhamme ahasadhammasaññī,",
  "tika-vin11t0:2158_8": "anāpattī”ti tatiyavikappe pāḷiyaṃ anāpatti vuttāti so pamādapāṭho,",
  "tika-vin11t0:2158_9": "“dvikadukkaṭa”nti pāṭhoyeva gahetabbo.",
  "tika-vin11t0:2159_0": "1599.",
  "tika-vin11t0:2159_1": "Nāvaṃ tīre ussārentopi vāti sambandho.",
  "tika-vin11t0:2159_2": "Ussārentoti tīramāropento.",
  "tika-vin11t0:2159_3": "“Kīḷatī”ti idaṃ “pājento”ti imināpi yojetabbaṃ.",
  "tika-vin11t0:2160_0": "1600.",
  "tika-vin11t0:2160_1": "Kathalāya vāti khuddakakapālikāya vā.",
  "tika-vin11t0:2160_2": "Udakanti ettha “bhājanagataṃ vā”ti seso.",
  "tika-vin11t0:2160_3": "“Bhājanagataṃ udakaṃ vā”ti hi padabhājane vuttaṃ.",
  "tika-vin11t0:2161_0": "1601.",
  "tika-vin11t0:2161_1": "Kañcikaṃ vāti dhaññarasaṃ vā. Api-",
  "tika-vin11t0:2161_2": "saddo “khīraṃ vā takkaṃ vā rajanaṃ vā passāvaṃ vā”ti pāḷiyaṃ āgate sampiṇḍeti.",
  "tika-vin11t0:2161_3": "Cikkhallaṃ vāpīti udakakaddamaṃ vā.",
  "tika-vin11t0:2161_4": "Ettha visesajotakena api-",
  "tika-vin11t0:2161_5": "saddena “apica uparigopphake vuttāni ummujjanādīni ṭhapetvā aññena yena kenaci ākārena udakaṃ otaritvā",
  "tika-vin11t0:2161_6": "vā anotaritvā vā yattha katthaci ṭhitaṃ udakaṃ antamaso binduṃ gahetvā khipanakīḷāyapi kīḷantassa dukkaṭamevā”ti",
  "tika-vin11t0:2161_7": "aṭṭhakathāgataṃ vinicchayavisesaṃ sampiṇḍeti.",
  "tika-vin11t0:2161_8": "Vikkhipanti vikkhipitvā.",
  "tika-vin11t0:2162_0": "1602.",
  "tika-vin11t0:2162_1": "Sati kicce jalaṃ vigāhitvā nimujjanādikaṃ karontassa anāpattīti yojanā.",
  "tika-vin11t0:2162_2": "Kiccaṃ nāma nahānādikaṃ.",
  "tika-vin11t0:2163_0": "1603. Anantarassāti aṅgulipatodakasikkhāpadassa. Visesova visesatā, koci viseso natthīti attho.",
  "tika-vin11t0:2164_0": "Hasadhammakathāvaṇṇanā.",
  "tika-vin11t0:2165_0": "1604- 5.",
  "tika-vin11t0:2165_1": "Yo bhikkhu bhikkhunā paññattena vuccamāno assa vacanaṃ akattukāmatāya ādaraṃ pana sace na karoti,",
  "tika-vin11t0:2165_2": "tassa tasmiṃ anādariye pācittiyamudīrayeti yojanā,",
  "tika-vin11t0:2165_3": "iminā vākyena puggalānādaramūlakaṃ pācittiyaṃ vuttaṃ.",
  "tika-vin11t0:2165_4": "Yathāha “anādariyaṃ nāma dve anādariyāni puggalānādariyañca dhammānādariyañcā”ti,",
  "tika-vin11t0:2165_5": "“puggalānādariyaṃ nāma upasampannena paññattena vuccamāno ‘ayaṃ ukkhittako vā vambhito vā garahito vā",
  "tika-vin11t0:2165_6": "imassa vacanaṃ akataṃ bhavissatī’ti anādariyaṃ karoti,",
  "tika-vin11t0:2165_7": "āpatti pācittiyassā”ti ca.",
  "tika-vin11t0:2166_0": "Dhammameva vā asikkhitukāmo yo bhikkhu bhikkhunā paññattena vuccamāno assa vacanaṃ akattukāmatāya ādaraṃ pana sace na karoti,",
  "tika-vin11t0:2166_1": "tassa tasmiṃ anādariye pācittiyamudīrayeti yojanā,",
  "tika-vin11t0:2166_2": "iminā dhammānādariyamūlakaṃ pācittiyaṃ vuttaṃ.",
  "tika-vin11t0:2166_3": "Yathāha “dhammānādariyaṃ nāma upasampannena paññattena vuccamāno kathāyaṃ nasseyya vā vinasseyya vā antaradhāyeyya vā,",
  "tika-vin11t0:2166_4": "taṃ nasikkhitukāmo anādariyaṃ karoti,",
  "tika-vin11t0:2166_5": "āpatti pācittiyassā”ti.",
  "tika-vin11t0:2166_6": "Anādariyeti nimittatthe bhummaṃ.",
  "tika-vin11t0:2167_0": "1606.",
  "tika-vin11t0:2167_1": "Tikapācittiyaṃ vuttanti “upasampanne upasampannasaññī, vematiko,",
  "tika-vin11t0:2167_2": "anupasampannasaññī anādariyaṃ karoti,",
  "tika-vin11t0:2167_3": "āpatti pācittiyassā”ti tikapācittiyaṃ vuttaṃ.",
  "tika-vin11t0:2167_4": "Tikātītenāti lokattikamatikkantena.",
  "tika-vin11t0:2167_5": "Anupasampannānādare tikadukkaṭanti anupasampanne upasampannasaññivematikaanupasampannasaññīnaṃ vasena tikadukkaṭaṃ.",
  "tika-vin11t0:2168_0": "1607.",
  "tika-vin11t0:2168_1": "Suttenevābhidhammenāti ettha evakāro “dukkaṭa”nti iminā yojetabbo.",
  "tika-vin11t0:2168_2": "“Suttena abhidhammenā”ti padadvayena abhedopacārato suttābhidhammāgato pariyattidhammo vutto.",
  "tika-vin11t0:2168_3": "Apaññattenāti paññattasaṅkhātavinayato aññattā apaññattena.",
  "tika-vin11t0:2168_4": "“Apaññattenā”ti idaṃ “suttena abhidhammenā”ti padadvayavisesanaṃ.",
  "tika-vin11t0:2168_5": "Bhikkhunā vuttassa tasmiṃ bhikkhumhi vā dhamme vā anādaraṃ karoto dukkaṭameva.",
  "tika-vin11t0:2168_6": "Sāmaṇerena ubhayenapi paññattena vā apaññattena vā vuttassa tasmiṃ sāmaṇere vā paññatte vā apaññatte",
  "tika-vin11t0:2168_7": "vā dhamme anādaraṃ karoto bhikkhussa dukkaṭamevāti yojanā.",
  "tika-vin11t0:2169_0": "1608. Dosoti pācittiyadukkaṭasaṅkhāto koci doso.",
  "tika-vin11t0:2170_0": "1609.",
  "tika-vin11t0:2170_1": "Etthāti imasmiṃ ācariyānaṃ gāhe.",
  "tika-vin11t0:2170_2": "Gārayho ācariyuggaho neva gahetabboti yojanā.",
  "tika-vin11t0:2170_3": "Gārayho ācariyuggahoti ettha “yasmā ucchuraso sattāhakāliko,",
  "tika-vin11t0:2170_4": "tassa kasaṭo yāvajīviko,",
  "tika-vin11t0:2170_5": "dvinnaṃyeva samavāyo ucchuyaṭṭhi,",
  "tika-vin11t0:2170_6": "tasmā vikāle ucchuyaṭṭhiṃ khādituṃ vaṭṭati guḷaharītake viyā”ti evamādiko sampati nibbatto gārayhācariyavādo.",
  "tika-vin11t0:2170_7": "Kataro pana gahetabboti?",
  "tika-vin11t0:2170_8": "Paveṇiyā āgato ācariyuggahova gahetabbo.",
  "tika-vin11t0:2171_0": "Kurundiyaṃ pana “lokavajje ācariyuggaho na vaṭṭati,",
  "tika-vin11t0:2171_1": "paṇṇattivajje pana vaṭṭatī”ti vuttaṃ.",
  "tika-vin11t0:2171_2": "Mahāpaccariyaṃ “suttaṃ,",
  "tika-vin11t0:2171_3": "suttānulomañca uggahitakānaṃyeva ācariyānaṃ uggaho pamāṇaṃ,",
  "tika-vin11t0:2171_4": "ajānantānaṃ kathā appamāṇa”nti vuttaṃ.",
  "tika-vin11t0:2171_5": "“Taṃ sabbaṃ paveṇiyā āgate samodhānaṃ gacchatī”ti aṭṭhakathāyaṃ vuttaṃ.",
  "tika-vin11t0:2171_6": "Ettha lokavajje ācariyuggaho na vaṭṭatīti lokavajjasikkhāpade āpattiṭṭhāne yo ācariyavādo,",
  "tika-vin11t0:2171_7": "so na gahetabbo,",
  "tika-vin11t0:2171_8": "lokavajjamatikkamitvā “idaṃ amhākaṃ ācariyuggaho”ti vadantassa uggaho na vaṭṭatīti adhippāyo.",
  "tika-vin11t0:2171_9": "Suttānulomaṃ nāma aṭṭhakathā.",
  "tika-vin11t0:2171_10": "Paveṇiyā āgate samodhānaṃ gacchatīti “paveṇiyā āgato ācariyuggahova gahetabbo”ti evaṃ vutte mahāaṭṭhakathāvādeyeva saṅgahaṃ gacchatīti adhippāyo.",
  "tika-vin11t0:2172_0": "Anādariyakathāvaṇṇanā.",
  "tika-vin11t0:2173_0": "1610- 1.",
  "tika-vin11t0:2173_1": "“Yo pana bhikkhu bhikkhuṃ bhiṃsāpeyya,",
  "tika-vin11t0:2173_2": "pācittiya”nti mātikāvacanato bhayasañjananatthāyāti ettha “bhikkhussā”ti seso.",
  "tika-vin11t0:2173_3": "Teneva vakkhati “itarassa tu bhikkhussā”ti.",
  "tika-vin11t0:2173_4": "Rūpādinti rūpasaddagandhādiṃ.",
  "tika-vin11t0:2173_5": "Upasaṃhareti upaṭṭhapeti,",
  "tika-vin11t0:2173_6": "dassetīti vuttaṃ hoti.",
  "tika-vin11t0:2173_7": "Bhayānakaṃ kathanti corakantārādikathaṃ.",
  "tika-vin11t0:2173_8": "Yathāha “corakantāraṃ vā vāḷakantāraṃ vā pisācakantāraṃ vā ācikkhatī”ti.",
  "tika-vin11t0:2173_9": "Parasantiketi ettha “paro”ti vuttanayena labbhamāno upasampanno gahetabbo.",
  "tika-vin11t0:2174_0": "Disvā vāti upaṭṭhāpitaṃ taṃ rūpādiṃ disvā vā.",
  "tika-vin11t0:2174_1": "Sutvā vāti taṃ bhayānakaṃ kathaṃ sutvā vā.",
  "tika-vin11t0:2174_2": "Yassa bhayadassanatthāya taṃ upaṭṭhāpesi,",
  "tika-vin11t0:2174_3": "so bhāyatu vā mā vā bhāyatu.",
  "tika-vin11t0:2174_4": "Itarassāti tadupaṭṭhāpakassa bhikkhussa.",
  "tika-vin11t0:2174_5": "Taṅkhaṇeti upaṭṭhāpitakkhaṇe.",
  "tika-vin11t0:2175_0": "1612.",
  "tika-vin11t0:2175_1": "Tikapācittiyaṃ vuttanti “upasampanne upasampannasaññī, vematiko,",
  "tika-vin11t0:2175_2": "anupasampannasaññī bhiṃsāpeti,",
  "tika-vin11t0:2175_3": "āpatti pācittiyassā”ti tikapācittiyaṃ vuttaṃ.",
  "tika-vin11t0:2175_4": "Tikadukkaṭanti anupasampanne upasampannasaññivematikaanupasampannasaññīnaṃ vasena tikadukkaṭaṃ.",
  "tika-vin11t0:2175_5": "“Anupasampannaṃ bhiṃsāpetukāmo”tiādike dukkaṭavāre anupasampannaggahaṇena gihinopi saṅgayhamānattā “sāmaṇeraṃ gahaṭṭhaṃ vā”ti āha.",
  "tika-vin11t0:2175_6": "Sāmaṇeraṃ…pe…",
  "tika-vin11t0:2175_7": "bhikkhuno tatheva bhiṃsāpentassa tikadukkaṭaṃ vuttanti yojanā.",
  "tika-vin11t0:2176_0": "Bhiṃsāpanakathāvaṇṇanā.",
  "tika-vin11t0:2177_0": "1614.",
  "tika-vin11t0:2177_1": "Jotinti aggiṃ.",
  "tika-vin11t0:2177_2": "Tappetukāmoti visibbetukāmo.",
  "tika-vin11t0:2177_3": "“Tena kho pana samayena bhikkhū padīpepi jotikepi jantāgharepi kukkuccāyantī”ti uppannavatthumhi “anujānāmi",
  "tika-vin11t0:2177_4": "bhikkhave tathārūpapaccayā jotiṃ samādahituṃ samādahāpetu”nti vuttattā ettha “tathārūpaṃ paccaya”nti",
  "tika-vin11t0:2177_5": "iminā padīpujjalanañca pattapacanasarīrasedanādikammañca jantāgharavattañca gahetabbaṃ.",
  "tika-vin11t0:2177_6": "Ettha ca jotikepīti pattapacanasedanakammādīsu jotikaraṇeti attho.",
  "tika-vin11t0:2178_0": "1615. Sayaṃsamādahantassāti attanā jālentassa.",
  "tika-vin11t0:2179_0": "1616.",
  "tika-vin11t0:2179_1": "Jālāpentassa …pe…",
  "tika-vin11t0:2179_2": "dukkaṭanti āṇattiyā āpajjitabbaṃ dukkaṭaṃ sandhāyāha.",
  "tika-vin11t0:2179_3": "Āṇattiyā jalite āpajjitabbāpatti “jāluṭṭhāne panāpatti,",
  "tika-vin11t0:2179_4": "pācitti parikittitā”ti anuvattamānattā siddhāti visuṃ na vuttā.",
  "tika-vin11t0:2180_0": "1617.",
  "tika-vin11t0:2180_1": "Gilānassāti “gilāno nāma yassa vinā agginā na phāsu hotī”ti vuttassa gilānassa.",
  "tika-vin11t0:2180_2": "Avijjhātaṃ alātaṃ ukkhipantassāti gahaṇena bhaṭṭhaṃ anibbutālātaṃ aggino samīpaṃ karontassa,",
  "tika-vin11t0:2180_3": "yathāṭhāne ṭhapentassāti vuttaṃ hoti.",
  "tika-vin11t0:2181_0": "1618- 9.",
  "tika-vin11t0:2181_1": "Vijjhātaṃ alātanti nibbutālātaṃ.",
  "tika-vin11t0:2181_2": "Yathāvatthukaṃ pācittiyanti vuttaṃ hoti.",
  "tika-vin11t0:2181_3": "Aññena vā kataṃ visibbentassa anāpattīti yojanā.",
  "tika-vin11t0:2181_4": "Visibbentassāti tappentassa.",
  "tika-vin11t0:2181_5": "Aṅgāranti vītaccikaṃ aṅgāraṃ.",
  "tika-vin11t0:2181_6": "Padīpujjalanādiketi ādi-",
  "tika-vin11t0:2181_7": "saddena “jotike jantāghare tathārūpapaccayā”ti āgataṃ saṅgaṇhāti.",
  "tika-vin11t0:2181_8": "Ettha ca tathārūpapaccayāti ṭhapetvā padīpādīni aññenapi tathārūpena paccayena.",
  "tika-vin11t0:2182_0": "Jotisamādahanakathāvaṇṇanā.",
  "tika-vin11t0:2183_0": "1620- 1.",
  "tika-vin11t0:2183_1": "Majjhime deseti jambudīpe yattha bodhimaṇḍalaṃ hoti,",
  "tika-vin11t0:2183_2": "tasmiṃ navayojanasatāvaṭṭe majjhimamaṇḍale,",
  "tika-vin11t0:2183_3": "iminā idaṃ sikkhāpadaṃ tattheva desodissakatāya niyatanti dasseti.",
  "tika-vin11t0:2183_4": "Teneva vakkhati anāpattivāre “paccantimepi vā dese”ti.",
  "tika-vin11t0:2183_5": "Cuṇṇanti sirīsacuṇṇādikaṃ cuṇṇaṃ.",
  "tika-vin11t0:2183_6": "Abhisaṅkharatoti paṭiyādentassa.",
  "tika-vin11t0:2184_0": "1622- 3.",
  "tika-vin11t0:2184_1": "“Māse ūnasaññino”ti padacchedo.",
  "tika-vin11t0:2184_2": "Atirekaddhamāse ūnasaññino vā atirekaddhamāse vimatissa vā dukkaṭanti yojanā.",
  "tika-vin11t0:2184_3": "Atirekaddhamāse nhāyantassa anāpattīti yojanā.",
  "tika-vin11t0:2184_4": "Samayesu ca nhāyantassa anāpattīti ettha “uṇhasamayo pariḷāhasamayo gilānasamayo kammasamayo addhānagamanasamayo",
  "tika-vin11t0:2184_5": "vātavuṭṭhisamayo”ti dassitesu chasu samayesu aññatare sampatte samaye satiṃ paccupaṭṭhapetvā ūnamāsepi",
  "tika-vin11t0:2184_6": "nahāyantassa anāpattīti attho.",
  "tika-vin11t0:2185_0": "Tattha jeṭṭhamāso ca āsāḷhimāsassa purimapakkho cāti diyaḍḍhamāso uṇhasamayo nāma.",
  "tika-vin11t0:2185_1": "Yathāha “uṇhasamayo nāma diyaḍḍho māso seso gimhāna”nti,",
  "tika-vin11t0:2185_2": "vassānassa paṭhamo māso pariḷāhasamayo nāma.",
  "tika-vin11t0:2185_3": "Yathāha “pariḷāhasamayo nāma vassānassa paṭhamo māso”ti.",
  "tika-vin11t0:2185_4": "“Yassa vinā nahānā na phāsu hotī”ti vutto samayo gilānasamayo nāma.",
  "tika-vin11t0:2185_5": "“Antamaso pariveṇampi sammaṭṭhaṃ hotī”ti vutto kammasamayo nāma.",
  "tika-vin11t0:2185_6": "“Addhayojanaṃ gacchissāmī’ti nahāyitabba”nti vutto addhānagamanasamayo nāma.",
  "tika-vin11t0:2185_7": "“Bhikkhū sarajena vātena okiṇṇā honti,",
  "tika-vin11t0:2185_8": "dve vā tīṇi vā udakaphusitāni kāye patitāni hontī”ti vutto vātavuṭṭhisamayo nāma.",
  "tika-vin11t0:2186_0": "Nadīpāraṃ gacchatopi ūnakaddhamāse nhāyantassa anāpattīti yojanā.",
  "tika-vin11t0:2186_1": "Vālikaṃ ukkiritvānāti ettha sukkhāya nadiyā vālikaṃ ukkiritvā.",
  "tika-vin11t0:2186_2": "Katāvāṭesupi ūnakaddhamāse nhāyantassapi anāpattīti.",
  "tika-vin11t0:2186_3": "“Tathā”ti iminā “nhāyantassa anāpattī”ti idaṃ paccāmasati.",
  "tika-vin11t0:2187_0": "1624.",
  "tika-vin11t0:2187_1": "Paccantimepi vā deseti jambudīpe yathāvuttamajjhimadesato bahi paccantimesu janapadesu,",
  "tika-vin11t0:2187_2": "khuddakesu ca dīpesu.",
  "tika-vin11t0:2187_3": "Sabbesanti laddhasamayānaṃ,",
  "tika-vin11t0:2187_4": "aladdhasamayānañca sabbesaṃ bhikkhūnaṃ.",
  "tika-vin11t0:2187_5": "Āpadāsūti bhamaraanubandhādiāpadāsu.",
  "tika-vin11t0:2187_6": "Yathāha “bhamarādīhi anubaddhassa udake nimujjituṃ vaṭṭatī”ti.",
  "tika-vin11t0:2187_7": "Kāyacittasamuṭṭhānaṃ eḷakalomasamuṭṭhānaṃ nāma.",
  "tika-vin11t0:2188_0": "Nhānakathāvaṇṇanā.",
  "tika-vin11t0:2189_0": "1625- 7.",
  "tika-vin11t0:2189_1": "“Navaṃ nāma akatakappaṃ vuccatī”ti pāḷivacanato ca “paṭiladdhanavacīvarenāti attho”ti aṭṭhakathāvacanato ca cīvaranti ettha “nava”nti seso.",
  "tika-vin11t0:2189_2": "Kappiyaṃ binduṃ adatvā navaṃ cīvaraṃ bhikkhu paribhuñjati,",
  "tika-vin11t0:2189_3": "tassevaṃ paribhuñjato pācittīti sambandho.",
  "tika-vin11t0:2189_4": "Channanti khomādīnaṃ,",
  "tika-vin11t0:2189_5": "niddhāraṇe sāmivacanaṃ.",
  "tika-vin11t0:2189_6": "Aññataraṃ navaṃ cīvaranti niddhāretabbaṃ.",
  "tika-vin11t0:2189_7": "Yattha katthacīti “catūsu vā koṇesu tīsu vā dvīsu vā ekasmiṃ vā koṇe”ti aṭṭhakathāvacanato cīvarakoṇesu yattha katthaci.",
  "tika-vin11t0:2190_0": "Kaṃsanīlenāti cammakāranīlena.",
  "tika-vin11t0:2190_1": "Cammakāranīlaṃ nāma pakatinīlaṃ.",
  "tika-vin11t0:2190_2": "Gaṇṭhipade pana “cammakārā udake tiphalaṃ,",
  "tika-vin11t0:2190_3": "ayogūthañca pakkhipitvā cammaṃ kāḷaṃ karonti,",
  "tika-vin11t0:2190_4": "taṃ cammakāranīla”nti vuttaṃ.",
  "tika-vin11t0:2190_5": "Mahāpaccariyaṃ pana “ayomalaṃ lohamalaṃ,",
  "tika-vin11t0:2190_6": "etaṃ kaṃsanīlaṃ nāmā”ti vuttaṃ.",
  "tika-vin11t0:2190_7": "Pattanīlena vāti “yo koci nīlavaṇṇo paṇṇaraso”ti aṭṭhakathāya vuttena nīlapaṇṇarasena.",
  "tika-vin11t0:2190_8": "Yena kenaci kāḷenāti aṅgārajallikādīsu aññatarena yena kenaci kāḷavaṇṇena.",
  "tika-vin11t0:2190_9": "“Kaddamo nāma odako vuccatī”ti vuttattā kaddamenāti udakānukaddamasukkhakaddamādiṃ saṅgaṇhāti.",
  "tika-vin11t0:2191_0": "“Maṅgulassa piṭṭhippamāṇakaṃ mayūrassa akkhippamāṇaka”nti yathākkamena yojanā.",
  "tika-vin11t0:2192_0": "1628.",
  "tika-vin11t0:2192_1": "“Pāḷikappo kaṇṇikākappo”ti yojanā,",
  "tika-vin11t0:2192_2": "muttāvali viya pāḷiṃ katvā appitakappo ca kaṇṇikākārena appitakappo cāti attho.",
  "tika-vin11t0:2192_3": "Katthacīti ettha “yathāvuttappadese”ti seso.",
  "tika-vin11t0:2192_4": "“Catūsu vā koṇesu tīsu vā”ti vuttattā “anekaṃ vā”ti āha.",
  "tika-vin11t0:2192_5": "Vaṭṭameva vaṭṭakaṃ,",
  "tika-vin11t0:2192_6": "iminā aññaṃ vikāraṃ na vaṭṭatīti dasseti.",
  "tika-vin11t0:2192_7": "Yathāha “ṭhapetvā ekaṃ vaṭṭabinduṃ aññena kenacipi vikārena kappo na kātabbo”ti.",
  "tika-vin11t0:2193_0": "1629.",
  "tika-vin11t0:2193_1": "“Anāpatti pakāsitā”ti idaṃ “vimatissacā”ti ettha ca-",
  "tika-vin11t0:2193_2": "saddena samuccitaṃ “ādinne ādinnasaññino”ti tatiyavikappaṃ sandhāya vuttaṃ.",
  "tika-vin11t0:2193_3": "Yathāha “ādinne ādinnasaññī,",
  "tika-vin11t0:2193_4": "anāpattī”ti.",
  "tika-vin11t0:2194_0": "1630.",
  "tika-vin11t0:2194_1": "“Kappe naṭṭhepi vā”tiādīhi ca yojetabbaṃ. Pi-",
  "tika-vin11t0:2194_2": "saddena “kappakatokāse jiṇṇe”ti idaṃ sampiṇḍeti.",
  "tika-vin11t0:2194_3": "Yathāha “kappakatokāso jiṇṇo hotī”ti.",
  "tika-vin11t0:2194_4": "Tena kappakatenāti sahatthe karaṇavacanaṃ.",
  "tika-vin11t0:2194_5": "Saṃsibbitesūti ettha “akappakatesū”ti seso.",
  "tika-vin11t0:2194_6": "Yathāha “kappakatena akappakataṃ saṃsibbitaṃ hotī”ti.",
  "tika-vin11t0:2194_7": "Nivāsanapārupanaṃ kriyaṃ.",
  "tika-vin11t0:2194_8": "Kappabinduanādānaṃ akriyaṃ.",
  "tika-vin11t0:2195_0": "Dubbaṇṇakaraṇakathāvaṇṇanā.",
  "tika-vin11t0:2196_0": "1631- 4.",
  "tika-vin11t0:2196_1": "“Vikappanā nāma dve vikappanā sammukhāvikappanā ca parammukhāvikappanā cā”ti vuttattā “vikappanā duve”tiādimāha.",
  "tika-vin11t0:2196_2": "Itīti nidassane,",
  "tika-vin11t0:2196_3": "evanti attho.",
  "tika-vin11t0:2196_4": "Kathaṃ sammukhāvikappanā hotīti āha “sammukhāya…pe…",
  "tika-vin11t0:2196_5": "niddise”ti.",
  "tika-vin11t0:2196_6": "Ekassāti ettha “byattassā”ti seso.",
  "tika-vin11t0:2196_7": "Idha byatto nāma vikappanapaccuddhāraṇavidhiṃ jānanto.",
  "tika-vin11t0:2197_0": "Yathāvacanayogatoti “imaṃ cīvara’nti vā,",
  "tika-vin11t0:2197_1": "‘imāni cīvarānī’ti vā,",
  "tika-vin11t0:2197_2": "‘etaṃ cīvara’nti vā,",
  "tika-vin11t0:2197_3": "‘etāni cīvarānī’ti vā”ti aṭṭhakathāya vuttaṃ anatikkamma,",
  "tika-vin11t0:2197_4": "vacanasambandhakkamenāti attho.",
  "tika-vin11t0:2197_5": "Tadekadesasarūpaṃ dasseti “imaṃ cīvara”nti.",
  "tika-vin11t0:2198_0": "“Apaccuddhaṭato”ti iminā “na kappatī”ti etassa hetuṃ dasseti.",
  "tika-vin11t0:2199_0": "1635.",
  "tika-vin11t0:2199_1": "“Santaka”miccādi paccuddharaṇappakāro.",
  "tika-vin11t0:2199_2": "Yathāpaccayaṃ karohīti tuyhaṃ ruccanakaṃ karohīti attho.",
  "tika-vin11t0:2200_0": "1636.",
  "tika-vin11t0:2200_1": "Sammukhāvikappantaraṃ dassetumāha “aparā sammukhā vuttā”tiādi.",
  "tika-vin11t0:2200_2": "Attanā abhirucitassa yassa kassaci nāmaṃ gahetvāti yojanā.",
  "tika-vin11t0:2200_3": "Sahadhamminanti ettha “pañcanna”nti seso,",
  "tika-vin11t0:2200_4": "niddhāraṇe sāmivacanaṃ.",
  "tika-vin11t0:2201_0": "1639. Evanti vakkhamānāpekkhaṃ. Api-saddo pana saddassatthe.",
  "tika-vin11t0:2202_0": "1640.",
  "tika-vin11t0:2202_1": "Mittoti daḷhamitto,",
  "tika-vin11t0:2202_2": "“tena vattabbaṃ ‘ko te mitto vā sandiṭṭho vā”ti vacanato idaṃ upalakkhaṇaṃ.",
  "tika-vin11t0:2202_3": "Puna tenapi bhikkhunā vattabbanti yojanā.",
  "tika-vin11t0:2203_0": "1641- 2.",
  "tika-vin11t0:2203_1": "“Ahaṃ tissassa bhikkhuno dammī’ti vā…pe…",
  "tika-vin11t0:2203_2": "‘tissāya sāmaṇeriyā dammī’ti vā”ti sesaaṭṭhakathāpāṭhena “ida”miccādipāṭho yojetabbo.",
  "tika-vin11t0:2204_0": "1643. Dvīsūti niddhāraṇe bhummaṃ, ettha “vikappanāsū”ti pakaraṇato labbhati.",
  "tika-vin11t0:2205_0": "1644- 5.",
  "tika-vin11t0:2205_1": "Idha pana imasmiṃ sāsane yena pana bhikkhunā saha cīvarasāmikena taṃ vinayakammaṃ kataṃ,",
  "tika-vin11t0:2205_2": "tassa avissāsena vissāsabhāvaṃ vinā so vinayakammakato bhikkhu taṃ cīvaraṃ paribhuñjeyya,",
  "tika-vin11t0:2205_3": "tassa bhikkhuno pācittīti yojanā.",
  "tika-vin11t0:2205_4": "Chandānurakkhanatthaṃ “vinayaṃkamma”nti anussārāgamo veditabbo,",
  "tika-vin11t0:2205_5": "vinayakammanti attho.",
  "tika-vin11t0:2205_6": "Taṃ cīvaraṃ adhiṭṭhahantassa vā vissajjantassa vā dukkaṭanti yojanā.",
  "tika-vin11t0:2206_0": "1646.",
  "tika-vin11t0:2206_1": "Paccuddhārakavatthesūti paccuddhaṭavatthesu.",
  "tika-vin11t0:2206_2": "Apaccuddhārasaññinoti apaccuddhaṭasaññino.",
  "tika-vin11t0:2206_3": "Tatthāti apaccuddhaṭavatthesu.",
  "tika-vin11t0:2206_4": "Vematikassāti “paccuddhaṭāni nu kho mayā,",
  "tika-vin11t0:2206_5": "apaccuddhaṭānī”ti saṃsayāpannassa.",
  "tika-vin11t0:2207_0": "1647.",
  "tika-vin11t0:2207_1": "Paccuddhāraṇasaññissāti paccuddhaṭamidanti saññissa.",
  "tika-vin11t0:2207_2": "Vissāsāti yassa vā cīvaraṃ vikappesi,",
  "tika-vin11t0:2207_3": "tena apaccuddhaṭampi tassa vissāsā paribhuñjato ca.",
  "tika-vin11t0:2207_4": "Yathāha “tassa vā vissasanto paribhuñjatī”ti.",
  "tika-vin11t0:2208_0": "Vikappanakathāvaṇṇanā.",
  "tika-vin11t0:2209_0": "1648- 9.",
  "tika-vin11t0:2209_1": "“Patto nāma dve pattā ayopatto mattikāpatto”ti jātiyā kappiyapattānaṃ vuttattā āha “adhiṭṭhānupagaṃ patta”nti.",
  "tika-vin11t0:2209_2": "Tādisanti adhiṭṭhānupagaṃ.",
  "tika-vin11t0:2209_3": "Sūcigharaṃ nāma sasūcikaṃ vā asūcikaṃ vā.",
  "tika-vin11t0:2209_4": "Kāyabandhanaṃ nāma paṭṭikā vā sūkarantakaṃ vā.",
  "tika-vin11t0:2209_5": "Nisīdanaṃ nāma sadasaṃ vuccati.",
  "tika-vin11t0:2210_0": "“Pattaṃ vā”tiādīhi upayogantapadehi “apanetvā nidhentassā”ti paccekaṃ yojetabbaṃ.",
  "tika-vin11t0:2210_1": "Nidhentassāti etassa “hasāpekkhassā”ti visesanaṃ.",
  "tika-vin11t0:2210_2": "Yathāha “hasāpekkhopīti kīḷādhippāyo”ti.",
  "tika-vin11t0:2210_3": "“Kevala”nti iminā dunnikkhittassa paṭisāmanādhippāyādiaññādhippāyābhāvaṃ dīpeti.",
  "tika-vin11t0:2210_4": "Vakkhati ca “dunnikkhittamanāpatti,",
  "tika-vin11t0:2210_5": "paṭisāmayato panā”ti.",
  "tika-vin11t0:2211_0": "1650.",
  "tika-vin11t0:2211_1": "Tenāpīti āṇattena.",
  "tika-vin11t0:2211_2": "Tassāti āṇāpakassa.",
  "tika-vin11t0:2211_3": "Tikadukkaṭaṃ vuttanti anupasampanne upasampannasaññivematikaanupasampannasaññīnaṃ vasena tikadukkaṭaṃ vuttaṃ,",
  "tika-vin11t0:2211_4": "iminā ca upasampannasantake tikapācittiyanti idañca vuttameva hoti.",
  "tika-vin11t0:2212_0": "1651. Aññanti pāḷiyaṃ anāgataṃ pattatthavikādiparikkhāraṃ.",
  "tika-vin11t0:2213_0": "1652. Sabbesūti pāḷiyaṃ āgatesu ca anāgatesu ca sabbesu parikkhāresu.",
  "tika-vin11t0:2214_0": "1653.",
  "tika-vin11t0:2214_1": "Dhammakathaṃ katvāti “samaṇena nāma anihitaparikkhārena bhavituṃ na vaṭṭatī”ti aṭṭhakathāgatanayena dhammakathaṃ katvā.",
  "tika-vin11t0:2214_2": "Anihitaparikkhārenāti appaṭisāmitaparikkhārena.",
  "tika-vin11t0:2214_3": "Nidheti ce,",
  "tika-vin11t0:2214_4": "tathā anāpattīti yojanā.",
  "tika-vin11t0:2214_5": "Avihesetukāmassāti vihesādhippāyarahitassa.",
  "tika-vin11t0:2214_6": "Akīḷassāti kīḷādhippāyarahitassa kevalaṃ vattasīsena “paṭisāmetvā dassāmī”ti apanidhentassa.",
  "tika-vin11t0:2215_0": "1654. Adinnādānasamuṭṭhānāpattīnaṃ akusalādivasenapi sacittakattā āha “idaṃ akusaleneva sacitta”nti.",
  "tika-vin11t0:2216_0": "Cīvarāpanidhānakathāvaṇṇanā.",
  "tika-vin11t0:2217_0": "Surāpānavaggo chaṭṭho.",
  "tika-vin11t0:2218_0": "1655.",
  "tika-vin11t0:2218_1": "“Tiracchānagataṃ pāṇa”nti iminā “yo pana bhikkhu sañcicca pāṇaṃ jīvitā voropeyya,",
  "tika-vin11t0:2218_2": "pācittiya”nti imasmiṃ sikkhāpade adhippetaṃ pāṇaṃ dasseti.",
  "tika-vin11t0:2218_3": "Āpattinānattābhāvā āha “mahantaṃ khuddakampi vā”ti.",
  "tika-vin11t0:2218_4": "Yathāha “imasmiñca sikkhāpade tiracchānagatoyeva ‘pāṇo’ti veditabbo,",
  "tika-vin11t0:2218_5": "taṃ khuddakampi mahantampi mārentassa āpattinānākaraṇaṃ natthi,",
  "tika-vin11t0:2218_6": "mahante pana upakkamamahantattā akusalaṃ mahantaṃ hotī”ti.",
  "tika-vin11t0:2218_7": "“Mārentassa assā”ti padacchedo.",
  "tika-vin11t0:2218_8": "“Khuddakampi vā mārentassā”ti iminā aṭṭhakathāyaṃ “antamaso mañcapīṭhaṃ sodhento maṅgulabījakepi pāṇasaññī nikkāruṇikatāya taṃ bhindanto apaneti,",
  "tika-vin11t0:2218_9": "pācittiyaṃ.",
  "tika-vin11t0:2218_10": "Tasmā evarūpesu ṭhānesu kāruññaṃ upaṭṭhapetvā appamattena vattaṃ kātabba”nti vuttavinicchayopi saṅgahito.",
  "tika-vin11t0:2219_0": "1656.",
  "tika-vin11t0:2219_1": "Ubhayattha cāti pāṇe vā apāṇe vāti ubhayatthāpi.",
  "tika-vin11t0:2219_2": "Avasesavinicchayo panettha manussaviggahe vuttanayeneva veditabbo.",
  "tika-vin11t0:2220_0": "Sañciccapāṇakathāvaṇṇanā.",
  "tika-vin11t0:2221_0": "1658.",
  "tika-vin11t0:2221_1": "Sappāṇakanti saha pāṇakehīti sappāṇakaṃ.",
  "tika-vin11t0:2221_2": "Ye paribhogena maranti,",
  "tika-vin11t0:2221_3": "evarūpā idha “pāṇakā”ti adhippetā.",
  "tika-vin11t0:2221_4": "Assāti bhikkhuno.",
  "tika-vin11t0:2222_0": "1659.",
  "tika-vin11t0:2222_1": "“Avicchijjā”ti iminā vicchedeneva payoganānattaṃ hotīti dīpeti.",
  "tika-vin11t0:2222_2": "Pattapūrampīti ettha pi-",
  "tika-vin11t0:2222_3": "saddo byatireke.",
  "tika-vin11t0:2223_0": "1660- 1.",
  "tika-vin11t0:2223_1": "Assa pācitti paridīpitāti sambandho.",
  "tika-vin11t0:2223_2": "Tādisenāti sappāṇakena.",
  "tika-vin11t0:2223_3": "Āviñchitvānāti paribbhamitvā.",
  "tika-vin11t0:2223_4": "Yāguyoti ettha “uṇhā”ti sāmatthiyā labbhati.",
  "tika-vin11t0:2223_5": "Idañca pāṇīnaṃ māraṇatthaṃ yaṃ kiñci uṇhavatthuṃ sappāṇakena udakena anibbāpetuṃ upalakkhaṇaṃ.",
  "tika-vin11t0:2223_6": "Taṃ sappāṇakaṃ udakaṃ.",
  "tika-vin11t0:2223_7": "Nhāyatopi vāti ettha pi-",
  "tika-vin11t0:2223_8": "saddena aṭṭhakathāyaṃ –",
  "tika-vin11t0:2224_0": "“Udakasoṇḍiṃ vā pokkharaṇiṃ vā pavisitvā bahi nikkhamanatthāya vīciṃ uṭṭhāpayatopi.",
  "tika-vin11t0:2224_1": "Soṇḍiṃ vā pokkharaṇiṃ vā sodhentehi tato gahitaudakaṃ udakeyeva āsiñcitabbaṃ.",
  "tika-vin11t0:2224_2": "Samīpamhi udake asati kappiyaudakassa aṭṭha vā dasa vā ghaṭe udakasaṇṭhānakappadese āsiñcitvā tattha āsiñcitabbaṃ.",
  "tika-vin11t0:2224_3": "‘Pavaṭṭitvā udake patissatī’ti uṇhapāsāṇe udakaṃ nāsiñcitabbaṃ.",
  "tika-vin11t0:2224_4": "Kappiyaudakena pana pāsāṇaṃ nibbāpetvā āsiñcituṃ vaṭṭatī”ti –",
  "tika-vin11t0:2225_0": "Vuttavinicchayaṃ sampiṇḍeti.",
  "tika-vin11t0:2226_0": "1662. Ubhayatthapīti sappāṇakepi appāṇakepīti ubhayattheva.",
  "tika-vin11t0:2227_0": "1664- 6.",
  "tika-vin11t0:2227_1": "Pāṇapaṭibaddhatāya kāraṇaṃ dassetumāha “patana”ntiādi.",
  "tika-vin11t0:2227_2": "Salabhādīnanti paṭaṅgādīnaṃ.",
  "tika-vin11t0:2227_3": "Ñatvāti ettha pi-",
  "tika-vin11t0:2227_4": "saddo luttaniddiṭṭho.",
  "tika-vin11t0:2227_5": "Evamuparipi.",
  "tika-vin11t0:2227_6": "Padīpujjalananti ettha “viyā”ti seso.",
  "tika-vin11t0:2227_7": "Etthāti imasmiṃ sikkhāpade.",
  "tika-vin11t0:2227_8": "Sappāṇabhāvova sappāṇabhāvatā, taṃ.",
  "tika-vin11t0:2227_9": "Bhuñjatoti bhuñjitabbato.",
  "tika-vin11t0:2228_0": "Salabhādīnaṃ patanaṃ ñatvāpi suddhena cetasā padīpujjalanaṃ viya sapāṇabhāvaṃ ñatvāpi jalasaññāya bhuñjitabbato ettha paṇṇattivajjatā ñeyyāti yojanā.",
  "tika-vin11t0:2229_0": "Evaṃ sante siñcanasappāṇakasikkhāpadānaṃ ubhinnampi ko visesoti āha “siñcane”tiādi.",
  "tika-vin11t0:2229_1": "Siñcanaṃ siñcanasikkhāpadaṃ siñcane vuttaṃ siñcanavisaye paññattaṃ,",
  "tika-vin11t0:2229_2": "idaṃ pana sappāṇakasikkhāpadaṃ paribhoge vuttaṃ ajjhohāravisaye paññattanti ayameva tassa ceva assa ca visesoti yojanā.",
  "tika-vin11t0:2230_0": "Sappāṇakakathāvaṇṇanā.",
  "tika-vin11t0:2231_0": "1667.",
  "tika-vin11t0:2231_1": "Yathādhammanti yo yassa adhikaraṇassa vūpasamanāya dhammo vutto,",
  "tika-vin11t0:2231_2": "teneva dhammenāti attho.",
  "tika-vin11t0:2231_3": "“Kiccādhikaraṇa”nti iminā itarāni adhikaraṇāni upalakkhitāni.",
  "tika-vin11t0:2231_4": "Yathāha “adhikaraṇaṃ nāma cattāri adhikaraṇāni vivādādhikaraṇaṃ anuvādādhikaraṇaṃ āpattādhikaraṇaṃ kiccādhikaraṇa”nti.",
  "tika-vin11t0:2231_5": "Apalokanakammādīni cattāri saṅghakiccaṃ nāma,",
  "tika-vin11t0:2231_6": "tadeva samathehi adhikaraṇīyattā vūpasametabbattā adhikaraṇanti kiccādhikaraṇaṃ.",
  "tika-vin11t0:2231_7": "Puna nīhātabbanti puna nīharitabbaṃ,",
  "tika-vin11t0:2231_8": "vūpasametabbanti attho.",
  "tika-vin11t0:2231_9": "Iminā “akataṃ kamma”ntiādinā pāḷiyaṃ dassitā dvādasa ukkoṭā upalakkhitāti daṭṭhabbā.",
  "tika-vin11t0:2231_10": "Ukkoṭentassāti tassa tassa bhikkhuno santikaṃ gantvā “akataṃ kamma”ntiādīni vatvā uccālentassa yathāpatiṭṭhitabhāvena patiṭṭhātuṃ na dentassa.",
  "tika-vin11t0:2231_11": "Ettha ca patiṭṭhātuṃ na dentassāti tassa pavattiākāradassanatthaṃ vuttaṃ.",
  "tika-vin11t0:2231_12": "Yaṃ pana dhammena adhikaraṇaṃ nihaṭaṃ,",
  "tika-vin11t0:2231_13": "taṃ sunihaṭameva.",
  "tika-vin11t0:2232_0": "1668.",
  "tika-vin11t0:2232_1": "“Akataṃ kammaṃ,",
  "tika-vin11t0:2232_2": "dukkaṭaṃ kammaṃ,",
  "tika-vin11t0:2232_3": "puna kātabbaṃ kamma”nti vadatā vadantena bhikkhunā taṃ kammaṃ uccāletuṃ na vaṭṭatīti yojanā.",
  "tika-vin11t0:2233_0": "1669.",
  "tika-vin11t0:2233_1": "Vippakateti āraddhāniṭṭhite.",
  "tika-vin11t0:2233_2": "Tanti paṭikkosantaṃ.",
  "tika-vin11t0:2233_3": "Saññāpetvāti katakammassa anavajjabhāvaṃ ñāpetvā.",
  "tika-vin11t0:2233_4": "Na panaññathāti tathā asaññāpetvā.",
  "tika-vin11t0:2234_0": "1670.",
  "tika-vin11t0:2234_1": "Adhamme pana kammasminti yathāpāḷiāgate kammasmiṃ.",
  "tika-vin11t0:2234_2": "Ubhayatthāpīti dhammakamme,",
  "tika-vin11t0:2234_3": "adhammakamme vāti ubhayattha.",
  "tika-vin11t0:2235_0": "1671.",
  "tika-vin11t0:2235_1": "Na ca kammārahassa vāti ettha ca-",
  "tika-vin11t0:2235_2": "saddo “vaggena cā”ti yojetabbo. Ca- saddo vā-",
  "tika-vin11t0:2235_3": "saddatthe daṭṭhabbo.",
  "tika-vin11t0:2235_4": "“Adhammena,",
  "tika-vin11t0:2235_5": "vaggena vā na kammārahassa vā kata”nti jānato ukkoṭane doso natthīti yojanā.",
  "tika-vin11t0:2236_0": "Ukkoṭanakathāvaṇṇanā.",
  "tika-vin11t0:2237_0": "1673.",
  "tika-vin11t0:2237_1": "“Duṭṭhullā nāma āpatti cattāri ca pārājikāni terasa ca saṅghādisesā”ti vacanato pārājikānampi duṭṭhullattā,",
  "tika-vin11t0:2237_2": "idha ca pārājikassa anadhippetattā idhādhippetameva dassetuṃ “saṅghādisesa”nti iminā duṭṭhulla-",
  "tika-vin11t0:2237_3": "padaṃ visesitaṃ.",
  "tika-vin11t0:2237_4": "Yathāha “ettha cattāri pārājikāni atthuddhāravasena dassitāni,",
  "tika-vin11t0:2237_5": "saṅghādisesāpatti pana adhippetā”ti.",
  "tika-vin11t0:2237_6": "Ñatvāti sāmaṃ vā aññato vā jānitvā.",
  "tika-vin11t0:2237_7": "Chādayato tassa pariyāputāti “imaṃ jānitvā codessanti,",
  "tika-vin11t0:2237_8": "sāressanti,",
  "tika-vin11t0:2237_9": "nārocessāmī”ti paṭicchādentassa tassa pariyāputā desitā.",
  "tika-vin11t0:2238_0": "1674- 5.",
  "tika-vin11t0:2238_1": "Dhuraṃ nikkhipitvāti “aññassa na ārocessāmī”ti dhuranikkhepaṃ katvā.",
  "tika-vin11t0:2238_2": "Tassāti duṭṭhullassa.",
  "tika-vin11t0:2238_3": "Paṭicchādanaṃ hetu kāraṇaṃ yassa ārocanassāti viggaho.",
  "tika-vin11t0:2238_4": "Paṭicchādanahetukanti ārocanakiriyāya visesanaṃ,",
  "tika-vin11t0:2238_5": "“itthannāmo itthannāmaṃ saṅghādisesaṃ āpanno,",
  "tika-vin11t0:2238_6": "aññassa na ārocehī”ti vatvā ārocanaṃ karotīti vuttaṃ hoti.",
  "tika-vin11t0:2238_7": "Itīti vuttanidassane,",
  "tika-vin11t0:2238_8": "hīti evakāratthe,",
  "tika-vin11t0:2238_9": "evameva vadatīti attho.",
  "tika-vin11t0:2239_0": "Yāva koṭi na chijjati, tāva evaṃ bhikkhūnaṃ satampi sahassampi taṃ āpattiṃ āpajjati evāti yojanā.",
  "tika-vin11t0:2240_0": "1676.",
  "tika-vin11t0:2240_1": "Mūlenāti saṅghādisesaṃ āpannapuggalena.",
  "tika-vin11t0:2240_2": "Ārocitassa dutiyassāti samānādhikaraṇaṃ.",
  "tika-vin11t0:2240_3": "Mūlena “mama āpattiṃ āpannabhāvaṃ aññassa na ārocehī”ti ārocitassa dutiyabhikkhussa santikā suṇantena",
  "tika-vin11t0:2240_4": "tatiyena nivattitvā tasseva dutiyassa pakāsite ārocanassa koṭi chinnāti vuccatīti yojanā.",
  "tika-vin11t0:2240_5": "Koṭīti ārocanakiriyāvasānaṃ vuccati.",
  "tika-vin11t0:2241_0": "1677.",
  "tika-vin11t0:2241_1": "Duṭṭhullāya ca duṭṭhullasaññīti ettha “ārocento”ti pakaraṇato labbhati.",
  "tika-vin11t0:2241_2": "Itaresu pana dvīsūti duṭṭhullāya vematiko,",
  "tika-vin11t0:2241_3": "aduṭṭhullasaññīti dvīsu.",
  "tika-vin11t0:2242_0": "1678.",
  "tika-vin11t0:2242_1": "Aduṭṭhullāyāti pañcavidhāya lahukāpattiyā.",
  "tika-vin11t0:2242_2": "Sabbatthāti sabbesu vikappesu.",
  "tika-vin11t0:2242_3": "Tikadukkaṭaṃ niddiṭṭhanti aduṭṭhullāya duṭṭhullasaññivematikaaduṭṭhullasaññīnaṃ vasena dukkaṭattayaṃ pāḷiyaṃ dassitanti attho.",
  "tika-vin11t0:2242_4": "Sabbatthāti sabbesu.",
  "tika-vin11t0:2242_5": "Anupasampannavāresūti tīsu anupasampannavikappesu.",
  "tika-vin11t0:2242_6": "Dukkaṭanti anupasampanne upasampannasaññivematikaanupasampannasaññīnaṃ vasena tikadukkaṭanti attho.",
  "tika-vin11t0:2243_0": "1679- 80.",
  "tika-vin11t0:2243_1": "“Saṅghassa bhedanādīni bhavissantī”tiādīhi sabbehi padehi “na āroceti ce,",
  "tika-vin11t0:2243_2": "doso natthī”ti idaṃ paccekaṃ yojetabbaṃ.",
  "tika-vin11t0:2243_3": "Sabhāgaṃ vā na passatīti tathā apassanto na āroceti ce,",
  "tika-vin11t0:2243_4": "doso natthi.",
  "tika-vin11t0:2243_5": "Kakkhaḷo ayanti na āroceti ce,",
  "tika-vin11t0:2243_6": "doso natthi.",
  "tika-vin11t0:2244_0": "1681.",
  "tika-vin11t0:2244_1": "Aññassa anārocanena āpajjitabbato “akriya”nti vuttaṃ.",
  "tika-vin11t0:2244_2": "“Ārocetabba”nti anuññātassa anārocanaṃ anādaramantarena na hotīti āha “dukkhavedana”nti.",
  "tika-vin11t0:2244_3": "Ettha ca mātikaṭṭhakathāyaṃ “samanubhāsanasadisānevā”ti vuttaṃ,",
  "tika-vin11t0:2244_4": "idha “dhuranikkhepatulyāvā”ti,",
  "tika-vin11t0:2244_5": "ubhayattha nāmamattameva viseso,",
  "tika-vin11t0:2244_6": "ekameva samuṭṭhānanti veditabbaṃ.",
  "tika-vin11t0:2245_0": "Duṭṭhullakathāvaṇṇanā.",
  "tika-vin11t0:2246_0": "1682.",
  "tika-vin11t0:2246_1": "Ūnavīsativassanti ettha “jāna”nti seso,",
  "tika-vin11t0:2246_2": "“ūnavīsativasso”ti jānantoti attho.",
  "tika-vin11t0:2246_3": "Ūnavīsativasso nāma paṭisandhito paṭṭhāya aparipuṇṇavīsatisaṃvaccharo.",
  "tika-vin11t0:2246_4": "Yoti yo bhikkhu upajjhāyo hutvā.",
  "tika-vin11t0:2246_5": "Kareyyāti kārāpeyya.",
  "tika-vin11t0:2246_6": "Upasampajjatīti upasampado, taṃ.",
  "tika-vin11t0:2246_7": "Yo jānaṃ ūnavīsativassaṃ puggalaṃ upasampadaṃ upasampannaṃ kareyya,",
  "tika-vin11t0:2246_8": "tassa evaṃ upasampādentassa bhikkhuno pācittiyaṃ hotīti yojanā.",
  "tika-vin11t0:2246_9": "Sesānanti “gaṇassa ca ācariyassa ca āpatti dukkaṭassā”ti pāḷiyaṃ dassitānaṃ gahaṇaṃ.",
  "tika-vin11t0:2247_0": "1683.",
  "tika-vin11t0:2247_1": "Ūnavīsativassabhāvaṃ jānatā vā ajānatā vā bhikkhunā yo puggalo ce upasampādito,",
  "tika-vin11t0:2247_2": "so anupasampannova hoti,",
  "tika-vin11t0:2247_3": "puna so paripuṇṇavīsativasso samāno upasampanno kātabbo upasampādetabboyevāti yojanā.",
  "tika-vin11t0:2248_0": "1684.",
  "tika-vin11t0:2248_1": "Dasavassaccayena paripuṇṇadasavasso hutvā upajjhāyassa sato assa bhikkhupaṭiññassa aññesaṃ upasampādane",
  "tika-vin11t0:2248_2": "koci doso ce ekaṃsena natthi na vijjatīti yojanā.",
  "tika-vin11t0:2249_0": "1685.",
  "tika-vin11t0:2249_1": "Taṃ bhikkhunti ūnavīsativasso hutvā upasampajjitvā paripuṇṇadasavasso upajjhāyo hutvā upasampādentaṃ taṃ bhikkhupaṭiññaṃ.",
  "tika-vin11t0:2249_2": "Gaṇo ce paripūratīti majjhimadese dasavaggo,",
  "tika-vin11t0:2249_3": "paccantimesu janapadesu pañcavaggo gaṇo sace anūno hoti.",
  "tika-vin11t0:2249_4": "Teti upasampāditā.",
  "tika-vin11t0:2249_5": "Sūpasampannāti suṭṭhu upasampannā.",
  "tika-vin11t0:2250_0": "1686- 7.",
  "tika-vin11t0:2250_1": "Yo bhikkhu upajjhāyo hutvā “ūnavīsativassapuggalaṃ upasampādayissāmi”iti gaṇampi vā ācariyampi vā pattampi vā pariyesati,",
  "tika-vin11t0:2250_2": "māḷakañca sammannati baddhasīmaṃ bandhati,",
  "tika-vin11t0:2250_3": "tassa sabbesu payogesu dukkaṭaṃ.",
  "tika-vin11t0:2250_4": "Tathā ñattiyā dukkaṭaṃ.",
  "tika-vin11t0:2250_5": "Tathā dvīsu kammavācāsupi dukkaṭanti yojanā.",
  "tika-vin11t0:2251_0": "1688- 9.",
  "tika-vin11t0:2251_1": "Vīsati ca tāni vassāni cāti vīsativassāni,",
  "tika-vin11t0:2251_2": "ūnāni vīsativassāni yassa so ūnavīsativasso,",
  "tika-vin11t0:2251_3": "ūnavīsativassoti saññā ūnavīsativassasaññā,",
  "tika-vin11t0:2251_4": "sā etassa atthīti “ūnavīsativassasaññī”iti vattabbe nipātanalakkhaṇena vassa-",
  "tika-vin11t0:2251_5": "saddalopaṃ katvā “ūnavīsatisaññī”ti vuttaṃ,",
  "tika-vin11t0:2251_6": "tassa ūnavīsatisaññissa.",
  "tika-vin11t0:2251_7": "Paripuṇṇāni vīsativassāni etassāti “paripuṇṇavīsativasso”ti vattabbe nipātanalakkhaṇena vīsativassa-",
  "tika-vin11t0:2251_8": "saddalopaṃ katvā “paripuṇṇo”ti puggalo vuccati,",
  "tika-vin11t0:2251_9": "tasmiṃ paripuṇṇe,",
  "tika-vin11t0:2251_10": "paripuṇṇavīsativasse puggaleti attho.",
  "tika-vin11t0:2251_11": "Ubhayatthāti ūnavīsatiparipuṇṇavīsativassesu ubhosu puggalesu.",
  "tika-vin11t0:2252_0": "Ūnavīsativassakathāvaṇṇanā.",
  "tika-vin11t0:2253_0": "1691.",
  "tika-vin11t0:2253_1": "Theyyasatthena saddhinti “theyyasattho nāma corā katakammā vā honti akatakammā vā”tiādinā padabhājane",
  "tika-vin11t0:2253_2": "vuttasarūpena satthasaṅkhātena janasamūhena sahāti vuttaṃ hoti.",
  "tika-vin11t0:2253_3": "Sahādiyoge karaṇavacanaṃ.",
  "tika-vin11t0:2253_4": "Jānantoti “theyyasattho”ti jānanto.",
  "tika-vin11t0:2253_5": "Saṃvidhāyāti “gacchāmāvuso,",
  "tika-vin11t0:2253_6": "gacchāma bhante,",
  "tika-vin11t0:2253_7": "gacchāmāvuso,",
  "tika-vin11t0:2253_8": "ajja vā hiyyo vā pare vā apare vā gacchāmā”ti padabhājane vuttanayena saṃvidahitvāti attho.",
  "tika-vin11t0:2253_9": "Magganti ekaddhānamaggaṃ,",
  "tika-vin11t0:2253_10": "ettha “antamaso gāmantarampī”ti seso.",
  "tika-vin11t0:2253_11": "Yathāha “ekaddhānamaggaṃ paṭipajjeyya antamaso gāmantarampī”ti.",
  "tika-vin11t0:2253_12": "Pācittiyaṃ siyāti “gāme gāmantare gāmantare āpatti pācittiyassa.",
  "tika-vin11t0:2253_13": "Agāmake araññe addhayojane addhayojane āpatti pācittiyassā”ti vuttappakāraṃ pācittiyaṃ bhaveyya.",
  "tika-vin11t0:2254_0": "1692. Na uddhaṭoti idha na vutto.",
  "tika-vin11t0:2255_0": "1693- 4.",
  "tika-vin11t0:2255_1": "Maggāṭavivisaṅketeti maggavisaṅkete,",
  "tika-vin11t0:2255_2": "aṭavivisaṅkete ca.",
  "tika-vin11t0:2255_3": "Yathāvatthukamevāti pācittiyameva.",
  "tika-vin11t0:2255_4": "Tesūti satthikesu.",
  "tika-vin11t0:2255_5": "Asaṃvidahantesūti saṃvidhānaṃ akarontesu.",
  "tika-vin11t0:2255_6": "Sayaṃ vidahatopi cāti attanā saṃvidahantassa ca.",
  "tika-vin11t0:2255_7": "Ubhayatthāti theyyasatthe vā atheyyasatthe vāti dvīsu.",
  "tika-vin11t0:2256_0": "1695.",
  "tika-vin11t0:2256_1": "Atheyyasatthasaññissāti ettha “ubhayatthā”ti anuvattetabbaṃ.",
  "tika-vin11t0:2256_2": "Kālassāyanti kāliko,",
  "tika-vin11t0:2256_3": "visaṅketo, tasmiṃ,",
  "tika-vin11t0:2256_4": "kālasambandhini visaṅkete ca anāpattīti attho.",
  "tika-vin11t0:2256_5": "“Kālike”ti iminā visaṅketavisesanena maggāṭavivisaṅketepi āpattiyevāti dīpeti.",
  "tika-vin11t0:2257_0": "1696.",
  "tika-vin11t0:2257_1": "Kāyacittato,",
  "tika-vin11t0:2257_2": "kāyavācācittato ca samuṭṭhānato idaṃ sikkhāpadaṃ theyyasatthasamuṭṭhānaṃ kathitanti yojanā.",
  "tika-vin11t0:2258_0": "Theyyasatthakathāvaṇṇanā.",
  "tika-vin11t0:2259_0": "1697.",
  "tika-vin11t0:2259_1": "Sattamanti “yo pana bhikkhu mātugāmena saddhiṃ saṃvidhāyā”tiādinā uddiṭṭhaṃ sattamasikkhāpadaṃ.",
  "tika-vin11t0:2259_2": "Bhikkhuniyā saddhiṃ saṃvidhānenāti bhikkhuniyā saddhiṃ saṃvidhānasikkhāpadena.",
  "tika-vin11t0:2259_3": "Samuṭṭhānādināti samuṭṭhānādinā vinicchayena.",
  "tika-vin11t0:2259_4": "Tulyanti sadisaṃ.",
  "tika-vin11t0:2259_5": "Kocipīti appamattakopi.",
  "tika-vin11t0:2260_0": "Saṃvidhānakathāvaṇṇanā.",
  "tika-vin11t0:2261_0": "1698.",
  "tika-vin11t0:2261_1": "Ete pañca dhammā antarāyakarāti pakāsitāti yojanā.",
  "tika-vin11t0:2261_2": "Idha ayaṃ antarāyakara-",
  "tika-vin11t0:2261_3": "saddo pāḷiyaṃ āgatena antarāyika-",
  "tika-vin11t0:2261_4": "saddena samānattho.",
  "tika-vin11t0:2261_5": "Tasmā kammantarāyikā,",
  "tika-vin11t0:2261_6": "kilesantarāyikā,",
  "tika-vin11t0:2261_7": "vipākantarāyikā,",
  "tika-vin11t0:2261_8": "upavādantarāyikā,",
  "tika-vin11t0:2261_9": "āṇāvītikkamantarāyikāti ime pañca antarāyikā dhammā bhagavatā pakāsitāti vuttaṃ hoti.",
  "tika-vin11t0:2262_0": "Tattha taṃtaṃsampattiyā vibandhanavasena sattasantānassa antare vemajjhe eti āgacchatīti antarāyo,",
  "tika-vin11t0:2262_1": "diṭṭhadhammikādianattho,",
  "tika-vin11t0:2262_2": "anatikkamanaṭṭhena tasmiṃ antarāye niyuttā,",
  "tika-vin11t0:2262_3": "antarāyaṃ vā phalaṃ arahanti,",
  "tika-vin11t0:2262_4": "antarāyassa vā karaṇasīlāti antarāyikā.",
  "tika-vin11t0:2263_0": "Pañcānantariyakammāneva kammantarāyikā,",
  "tika-vin11t0:2263_1": "tathā bhikkhunidūsakakammaṃ.",
  "tika-vin11t0:2263_2": "Taṃ pana mokkhasseva antarāyaṃ karoti,",
  "tika-vin11t0:2263_3": "na saggassa.",
  "tika-vin11t0:2263_4": "Idañca micchācāralakkhaṇassa abhāvato vuttaṃ.",
  "tika-vin11t0:2263_5": "Na hi bhikkhuniyā dhammarakkhitabhāvo atthi.",
  "tika-vin11t0:2263_6": "Pākatikabhikkhunivasena cetaṃ vuttaṃ.",
  "tika-vin11t0:2263_7": "Ariyāya pana pavattaṃ apāyasaṃvattanikameva.",
  "tika-vin11t0:2263_8": "Nandamāṇavako cettha nidassanaṃ.",
  "tika-vin11t0:2263_9": "Ubhinnaṃ samānacchandatāvasena vā na saggantarāyikatā,",
  "tika-vin11t0:2263_10": "mokkhantarāyikatā pana mokkhatthāya paṭipattiyā vidūsanato.",
  "tika-vin11t0:2263_11": "Abhibhavitvā pana pavattiyā saggantarāyikatāpi na sakkā nivāretunti vadanti.",
  "tika-vin11t0:2264_0": "Ahetukadiṭṭhiakiriyadiṭṭhinatthikadiṭṭhisaṅkhātā micchādiṭṭhidhammā niyatabhāvappattā kilesantarāyikā nāma.",
  "tika-vin11t0:2264_1": "Paṇḍakatiracchānagataubhatobyañjanakānaṃ paṭisandhicittuppādadhammā vipākantarāyikā nāma.",
  "tika-vin11t0:2264_2": "Paṇḍakādiggahaṇañcettha nidassanamattaṃ sabbāyapi ahetukapaṭisandhiyā vipākantarāyikabhāvato.",
  "tika-vin11t0:2264_3": "Ariyūpavādā upavādantarāyikā nāma.",
  "tika-vin11t0:2264_4": "Te pana yāva ariye na khamāpenti, tāvadeva,",
  "tika-vin11t0:2264_5": "na tato paraṃ.",
  "tika-vin11t0:2264_6": "Sañcicca āpannā sattāpattikkhandhā āṇāvītikkamantarāyikā nāma.",
  "tika-vin11t0:2264_7": "Tepi yāva bhikkhubhāvaṃ vā paṭijānāti,",
  "tika-vin11t0:2264_8": "na vuṭṭhāti vā na deseti vā, tāvadeva,",
  "tika-vin11t0:2264_9": "na tato paraṃ.",
  "tika-vin11t0:2265_0": "1699-700.",
  "tika-vin11t0:2266_0": "“Anantarāyikā ete;",
  "tika-vin11t0:2267_0": "Yathā honti tathā ahaṃ;",
  "tika-vin11t0:2268_0": "Desitaṃ muninā dhammaṃ;",
  "tika-vin11t0:2269_0": "Ājānāmīti yo vade”ti. –",
  "tika-vin11t0:2270_0": "Evaṃ dutiyagāthā vattabbā.",
  "tika-vin11t0:2270_1": "Tathā avutte “tikkhattu”ntiādigāthā paṭhamagāthāya saddhiṃ ghaṭanā eva na siyā.",
  "tika-vin11t0:2270_2": "Tasmā etthāyaṃ gāthā parihīnāti viññāyati.",
  "tika-vin11t0:2271_0": "Eteti “antarāyikā”ti bhagavatā pakāsitā pañca dhammā “yathā anantarāyikā honti,",
  "tika-vin11t0:2271_1": "tathā ahaṃ muninā desitaṃ dhammaṃ ājānāmī”ti yo bhikkhu vadeyya,",
  "tika-vin11t0:2271_2": "so pana bhikkhu tikkhattuṃ vattabboti sambandho.",
  "tika-vin11t0:2271_3": "Kehi kathaṃ vattabboti āha “ye passantī”tiādi.",
  "tika-vin11t0:2271_4": "Ye tathāvāditaṃ bhikkhuṃ passanti,",
  "tika-vin11t0:2271_5": "“asuko āyasmā evaṃvādī”ti parato suṇanti ca, tehi.",
  "tika-vin11t0:2271_6": "So pana bhikkhu “mā āyasmā evaṃ avacā”ti tikkhattuṃ vattabboti yojanā.",
  "tika-vin11t0:2272_0": "1701.",
  "tika-vin11t0:2272_1": "Avadantassāti taṃ disvā vā sutvā vā yathāvuttanayena avadantassa.",
  "tika-vin11t0:2272_2": "Dukkaṭanti ñātadukkaṭaṃ.",
  "tika-vin11t0:2272_3": "Taṃ duladdhiṃ.",
  "tika-vin11t0:2272_4": "Anissajatoti bhikkhūhi evaṃ vuttepi anissajantassa.",
  "tika-vin11t0:2272_5": "Tathā dukkaṭanti atidisati.",
  "tika-vin11t0:2273_0": "1702.",
  "tika-vin11t0:2273_1": "Kammavācāyāti tatiyāya kammavācāya.",
  "tika-vin11t0:2273_2": "Osāneti pariyosāne,",
  "tika-vin11t0:2273_3": "yyakāre patteti adhippāyo.",
  "tika-vin11t0:2273_4": "Tikapācittiyaṃ vuttanti “dhammakamme dhammakammasaññī na paṭinissajjati,",
  "tika-vin11t0:2273_5": "āpatti pācittiyassa.",
  "tika-vin11t0:2273_6": "Dhammakamme vematiko na paṭinissajjati,",
  "tika-vin11t0:2273_7": "āpatti pācittiyassa.",
  "tika-vin11t0:2273_8": "Dhammakamme adhammakammasaññī na paṭinissajjati,",
  "tika-vin11t0:2273_9": "āpatti pācittiyassā”ti tikapācittiyaṃ vuttaṃ.",
  "tika-vin11t0:2273_10": "Adhamme tikadukkaṭaṃ vuttanti adhammakamme dhammakammasaññivematikaadhammakammasaññīnaṃ vasena tikadukkaṭaṃ vuttaṃ.",
  "tika-vin11t0:2274_0": "1703.",
  "tika-vin11t0:2274_1": "“Anāpatti akatakammassā”ti padacchedo.",
  "tika-vin11t0:2274_2": "Kammaṃ nāma samanubhāsanakammaṃ.",
  "tika-vin11t0:2274_3": "Yathāha “anāpatti asamanubhāsantassā”ti.",
  "tika-vin11t0:2275_0": "Ariṭṭhakathāvaṇṇanā.",
  "tika-vin11t0:2276_0": "1704.",
  "tika-vin11t0:2276_1": "Ñatvāti anosāritabhāvaṃ sayameva vā parato vā tassa vā santikā ñatvā.",
  "tika-vin11t0:2276_2": "Akatānudhammenāti akato osāraṇasaṅkhāto anudhammo yassa so akatānudhammo, tena,",
  "tika-vin11t0:2276_3": "sahayoge karaṇavacanaṃ.",
  "tika-vin11t0:2276_4": "Tathāvādikabhikkhunāti “tathāhaṃ bhagavatā dhammaṃ desitaṃ ājānāmī”tiādiṃ vadantena bhikkhunā.",
  "tika-vin11t0:2276_5": "“Akatānudhammenā”ti iminā samānādhikaraṇaṃ.",
  "tika-vin11t0:2276_6": "Saṃvaseyyāti uposathādikaṃ saṅghakammaṃ kareyya.",
  "tika-vin11t0:2276_7": "Bhuñjeyya cāti āmisasambhogaṃ vā dhammasambhogaṃ vā kareyya.",
  "tika-vin11t0:2276_8": "Saha seyya vāti nānūpacārepi ekacchanne nipajjeyya.",
  "tika-vin11t0:2277_0": "1705.",
  "tika-vin11t0:2277_1": "Idāni yathāvuttapācittiyassa khettaniyamaṃ dassetumāha “uposathādikaṃ kamma”ntiādi. Ādi-",
  "tika-vin11t0:2277_2": "saddena pavāraṇaṃ gahitaṃ.",
  "tika-vin11t0:2277_3": "Yathāha “uposathaṃ vā pavāraṇaṃ vā”ti.",
  "tika-vin11t0:2277_4": "Tena sahāti ukkhittakena saha.",
  "tika-vin11t0:2277_5": "“Kammassa pariyosāne”ti idaṃ saṃvāsena āpattikhettanidassanaṃ.",
  "tika-vin11t0:2278_0": "1706.",
  "tika-vin11t0:2278_1": "Ekeneva payogena bahuṃ yāmakālikādiāmisaṃ gaṇhato ekaṃ pācittiyaṃ.",
  "tika-vin11t0:2278_2": "Tathā ekeneva payogena bahuṃ āmisaṃ dadatopi ekaṃ pācittiyaṃ.",
  "tika-vin11t0:2278_3": "Bahūsu payogesu bahūni pācittiyānīti yojanā.",
  "tika-vin11t0:2278_4": "Iminā ca āmisasambhogena tulyaphalaṃ dhammasambhogampi sahacariyena āhāti veditabbaṃ.",
  "tika-vin11t0:2278_5": "Tattha pana padādīhi uddisantassa vā uddisāpentassa vā padasodhamme vuttanayena āpatti veditabbā.",
  "tika-vin11t0:2279_0": "1707.",
  "tika-vin11t0:2279_1": "Itaroti pakatatto.",
  "tika-vin11t0:2279_2": "Itarasminti ukkhittake.",
  "tika-vin11t0:2279_3": "Paroti pakatatto.",
  "tika-vin11t0:2279_4": "Ubhopi vāti pakatattaukkhittā dvepi vā.",
  "tika-vin11t0:2279_5": "“Ekattha ekato nipajjantī”ti seso.",
  "tika-vin11t0:2279_6": "Imesu tīsupi ṭhānesu “pācittī”ti pakaraṇato labbhati.",
  "tika-vin11t0:2280_0": "1708.",
  "tika-vin11t0:2280_1": "Uṭṭhahitvā punappunaṃ nipajjantassa nipajjanapayogānaṃ vasena āpattiyo siyunti ajjhāhārayojanā kātabbā.",
  "tika-vin11t0:2280_2": "“Ukkhittake nipannasmi”ntiādinā vuttāpattivinicchayo kattha hotīti āha “ekanānūpacāresu,",
  "tika-vin11t0:2280_3": "ekacchanne vinicchayo”ti.",
  "tika-vin11t0:2280_4": "Nānūpacāresūti ettha pi-",
  "tika-vin11t0:2280_5": "saddo ca “vinicchayo”ti ettha ayanti ca yojetabbo.",
  "tika-vin11t0:2280_6": "Eko upacāro assāti ekūpacāraṃ,",
  "tika-vin11t0:2280_7": "nānā upacāro assāti nānūpacāraṃ,",
  "tika-vin11t0:2280_8": "ekūpacārañca nānūpacārañca ekanānūpacārāni ekadesasarūpekasesena, tesu.",
  "tika-vin11t0:2280_9": "Ekato channāni ekacchannāni,",
  "tika-vin11t0:2280_10": "tesu ekacchannesūti vattabbe vaṇṇalopena vā vacanavipallāsena vā “ekacchanne”ti vuttaṃ.",
  "tika-vin11t0:2280_11": "Ekanānūpacāresupi senāsanesu ekacchannesu ayaṃ yathāvuttaāpattivinicchayo daṭṭhabboti attho.",
  "tika-vin11t0:2281_0": "1709. Ubhayatthāpīti ukkhittānukkhittesu dvīsupi.",
  "tika-vin11t0:2282_0": "1710. “Saññissa osāritoti cā”ti padacchedo.",
  "tika-vin11t0:2283_0": "Ukkhittakathāvaṇṇanā.",
  "tika-vin11t0:2284_0": "1712.",
  "tika-vin11t0:2284_1": "Tathā vināsitanti “ajjatagge te āvuso samaṇuddesa na ceva so bhagavā satthā apadisitabbo,",
  "tika-vin11t0:2284_2": "yampi caññe samaṇuddesā labhanti bhikkhūhi saddhiṃ dirattatirattaṃ sahaseyyaṃ,",
  "tika-vin11t0:2284_3": "sāpi te natthi,",
  "tika-vin11t0:2284_4": "cara pire vinassā”ti vuttanayena nāsitaṃ.",
  "tika-vin11t0:2284_5": "“Tathā nāsitaṃ samaṇuddesa”nti vacanato “samaṇuddesa”nti seso.",
  "tika-vin11t0:2284_6": "Jānanti vuttanayena “nāsito aya”nti jānanto.",
  "tika-vin11t0:2284_7": "Upalāpeyyāti “upalāpeyya vāti tassa pattaṃ vā cīvaraṃ vā uddesaṃ vā paripucchaṃ vā dassāmī”ti padabhājane āgatanayena saṅgaṇheyya.",
  "tika-vin11t0:2284_8": "Tenāti nāsitena.",
  "tika-vin11t0:2284_9": "Upaṭṭhāpeyya vāti tena diyyamānāni cuṇṇamattikādīni sādiyanto tena attano upaṭṭhānaṃ kārāpeyya vā.",
  "tika-vin11t0:2284_10": "“Tenā”ti idaṃ sahatthe karaṇavasena “sambhuñjeyyā”tiādīhi ca yojetabbaṃ.",
  "tika-vin11t0:2284_11": "Vāti ettha gāthābandhavasena rasso.",
  "tika-vin11t0:2284_12": "Sambhogasahaseyyā anantarasikkhāpade vuttanayā eva.",
  "tika-vin11t0:2284_13": "Tasmā āpattiparicchedopettha tasmiṃ vuttanayeneva veditabbo.",
  "tika-vin11t0:2285_0": "1713.",
  "tika-vin11t0:2285_1": "Atthuddhāravasena aṭṭhakathāyaṃ vuttā tisso nāsanā dassetumāha “saṃvāsena…pe… tisso”ti.",
  "tika-vin11t0:2285_2": "Tattha tīsu katamā adhippetāti āha “etthā”tiādi.",
  "tika-vin11t0:2285_3": "Daṇḍakammena nāsanā ettha adhippetāti yojanā.",
  "tika-vin11t0:2285_4": "Etāsaṃ vibhāgo ca “tattha āpattiyā adassanādīsu ukkhepanā saṃvāsanāsanā nāma.",
  "tika-vin11t0:2285_5": "‘Dūsako nāsetabbo,",
  "tika-vin11t0:2285_6": "mettiyaṃ bhikkhuniṃ nāsethā’ti ayaṃ liṅganāsanā nāma.",
  "tika-vin11t0:2285_7": "‘Ajjatagge te āvuso samaṇuddesa na ceva so bhagavā satthā apadisitabbo’ti ayaṃ daṇḍakammanāsanā nāmā”ti aṭṭhakathāya vutto.",
  "tika-vin11t0:2286_0": "1715. “Vuttā samanubhāsane”ti tattha vuttattā āha “ariṭṭhena samā matā”ti.",
  "tika-vin11t0:2287_0": "Kaṇṭakakathāvaṇṇanā.",
  "tika-vin11t0:2288_0": "Sappāṇakavaggo sattamo.",
  "tika-vin11t0:2289_0": "1716- 7.",
  "tika-vin11t0:2289_1": "Yo bhikkhu sikkhāpadaṃ vītikkamanto taṃ vītikkamaṃ ye passanti,",
  "tika-vin11t0:2289_2": "suṇanti ca,",
  "tika-vin11t0:2289_3": "tehi bhikkhūhi sikkhāpadena vuccamāno “māvuso evaṃ akāsi,",
  "tika-vin11t0:2289_4": "na kappati etaṃ bhikkhussā”ti sikkhāpade vuttanayena vuccamāno “etasmiṃ sikkhāpade yena maṃ tumhe vadetha,",
  "tika-vin11t0:2289_5": "etasmiṃ sikkhāpadatthe yāva aññaṃ viyattaṃ bahussutaṃ pakataññuṃ vinayadharaṃ na pucchāmi,",
  "tika-vin11t0:2289_6": "tāva ahaṃ na sikkhissāmī”ti bhaṇati,",
  "tika-vin11t0:2289_7": "tassa evaṃ bhaṇantassa pācittiyaṃ siyāti sādhippāyayojanā.",
  "tika-vin11t0:2290_0": "1718- 9.",
  "tika-vin11t0:2290_1": "Anupasampanne upasampannasaññivematikaanupasampannasaññīnaṃ vasena anupasampanne satthunā tikadukkaṭaṃ dīpitanti yojanā,",
  "tika-vin11t0:2290_2": "iminā ca upasampanne upasampannasaññivematikaanupasampannasaññīnaṃ vasena upasampanne tikapācittiyaṃ dīpitaṃ hoti.",
  "tika-vin11t0:2290_3": "Apaññattena ovadanappakāraṃ dassetumāha “na sallekhāyidaṃ hotī”ti.",
  "tika-vin11t0:2290_4": "Ubhohipi upasampannānupasampannehi.",
  "tika-vin11t0:2290_5": "“Idaṃ sallekhāya na hotī”ti apaññattena vuccamānassa “na tāvāha”ntiādīni vadato tassa bhikkhuno dukkaṭaṃ hotīti yojanā.",
  "tika-vin11t0:2290_6": "“Na doso ummattakādīna”nti padacchedo.",
  "tika-vin11t0:2291_0": "Sahadhammikakathāvaṇṇanā.",
  "tika-vin11t0:2292_0": "1720.",
  "tika-vin11t0:2292_1": "“Yo pana bhikkhu pātimokkhe uddissamāne evaṃ vadeyyā”tiādisikkhāpadapāṭhato uddiṭṭhehīti ettha “khuddānukhuddakehi sikkhāpadehī”ti seso.",
  "tika-vin11t0:2292_2": "Pārājikaṃ ṭhapetvā avasesā upādāyupādāya khuddānukhuddakāti niddiṭṭhā.",
  "tika-vin11t0:2292_3": "Ettha kinti paṭikkhepe,",
  "tika-vin11t0:2292_4": "etehi kiṃ,",
  "tika-vin11t0:2292_5": "payojanaṃ natthīti vuttaṃ hoti.",
  "tika-vin11t0:2292_6": "Etehīti samīpatthe vacanasāmaññena “imehī”ti etassa pariyāyo.",
  "tika-vin11t0:2292_7": "“Kiṃ panimehī”ti sikkhāpadapāṭhe paṭikkhepassa kāraṇaṃ dasseti “kukkuccādinidānato”ti.",
  "tika-vin11t0:2292_8": "Ettha ādi-",
  "tika-vin11t0:2292_9": "saddena vihesāvilekhā gahitā.",
  "tika-vin11t0:2292_10": "Ettha kukkuccaṃ nāma “kappati nu kho,",
  "tika-vin11t0:2292_11": "na kappati nu kho”ti kukkuccakaraṇaṃ.",
  "tika-vin11t0:2292_12": "Vihesā nāma vippaṭisāro.",
  "tika-vin11t0:2292_13": "Vilekhā nāma vicikicchāsaṅkhātā manovilekhatā manovilekhā,",
  "tika-vin11t0:2292_14": "imehi sakalehi padehi sikkhāpadavivaṇṇakappakāro dassito.",
  "tika-vin11t0:2292_15": "“Iti sikkhāpadavivaṇṇane”ti iti-",
  "tika-vin11t0:2292_16": "saddo ajjhāharitvā yojetabbo.",
  "tika-vin11t0:2292_17": "Vivaṇṇaneti nimittatthe bhummaṃ.",
  "tika-vin11t0:2293_0": "Kukkuccādinidānato etehi khuddānukhuddakehi sikkhāpadehi uddiṭṭhehi kiṃ iti sikkhāpadavivaṇṇane pācittiyāpatti hotīti yojanā.",
  "tika-vin11t0:2294_0": "1721.",
  "tika-vin11t0:2294_1": "Tikapācittiyaṃ vuttanti “upasampanne upasampannasaññī vinayaṃ vivaṇṇeti,",
  "tika-vin11t0:2294_2": "āpatti pācittiyassa.",
  "tika-vin11t0:2294_3": "Upasampanne vematiko…pe…",
  "tika-vin11t0:2294_4": "anupasampannasaññī…pe…",
  "tika-vin11t0:2294_5": "pācittiyassā”ti tīṇi pācittiyāni vuttāni.",
  "tika-vin11t0:2294_6": "Taṃ vinayaṃ sace pana anupasampannassa santike vivaṇṇeti,",
  "tika-vin11t0:2294_7": "tikadukkaṭanti yojanā.",
  "tika-vin11t0:2295_0": "1722- 4.",
  "tika-vin11t0:2295_1": "Ubhinnampīti upasampannānaṃ,",
  "tika-vin11t0:2295_2": "anupasampannānaṃ ubhinnampi,",
  "tika-vin11t0:2295_3": "“santike”ti seso.",
  "tika-vin11t0:2295_4": "Aññadhammavivaṇṇaneti vinayato aññesaṃ suttābhidhammānaṃ vivaṇṇane.",
  "tika-vin11t0:2296_0": "Anāpattivisayaṃ dassetumāha “navivaṇṇetukāmassā”tiādi.",
  "tika-vin11t0:2296_1": "Navivaṇṇetukāmassa “handa suttantaṃ pariyāpuṇa,",
  "tika-vin11t0:2296_2": "pacchāpi vinayaṃ pariyāpuṇissasi” iti evaṃ vadantassa anāpattīti yojanā.",
  "tika-vin11t0:2296_3": "Sadisā eva sādisā.",
  "tika-vin11t0:2297_0": "Vilekhanakathāvaṇṇanā.",
  "tika-vin11t0:2298_0": "1725. Mohanakathāyaṃ tāva –",
  "tika-vin11t0:2299_0": "“Anvaḍḍhamāsaṃ yo bhikkhu;",
  "tika-vin11t0:2300_0": "Pātimokkhe asesato;",
  "tika-vin11t0:2301_0": "Uddissamāne aññāṇa-",
  "tika-vin11t0:2302_0": "Tāya pucchati attano”ti. –",
  "tika-vin11t0:2303_0": "Paṭhamagāthāya bhavitabbaṃ. Evañhi sati “aññāṇenā”tiādigāthā paripuṇṇasambandhā siyāti viññāyati.",
  "tika-vin11t0:2304_0": "Aññāṇenāti ettha vā “āpannattā”ti seso.",
  "tika-vin11t0:2304_1": "Āpattimokkhoti āpattiyā mokkho.",
  "tika-vin11t0:2304_2": "Aññāṇena āpannattā āpattimokkho neva vijjatīti yojanā.",
  "tika-vin11t0:2304_3": "Kiṃ kātabbanti āha “kāretabbo”tiādi.",
  "tika-vin11t0:2304_4": "Yathā dhammo ṭhito,",
  "tika-vin11t0:2304_5": "tathā bhikkhu kāretabboti sambandho. Dhamma-",
  "tika-vin11t0:2304_6": "saddo pāḷivācako,",
  "tika-vin11t0:2304_7": "pāḷiyaṃ yathā vuttaṃ,",
  "tika-vin11t0:2304_8": "tathā kāretabboti attho,",
  "tika-vin11t0:2304_9": "desanāgāminī āpatti ce,",
  "tika-vin11t0:2304_10": "desāpetabbo,",
  "tika-vin11t0:2304_11": "vuṭṭhānagāminī ce,",
  "tika-vin11t0:2304_12": "vuṭṭhāpetabboti vuttaṃ hoti.",
  "tika-vin11t0:2304_13": "Yathāha “yathādhammo kāretabbo”ti.",
  "tika-vin11t0:2304_14": "Aññāṇena āpannattā tassa āpattiyā mokkho natthi.",
  "tika-vin11t0:2304_15": "Yathā pana dhammo ca vinayo ca ṭhito,",
  "tika-vin11t0:2304_16": "tathā bhikkhu kāretabbo,",
  "tika-vin11t0:2304_17": "desanāgāminiṃ ce āpanno hoti,",
  "tika-vin11t0:2304_18": "desāpetabbo,",
  "tika-vin11t0:2304_19": "vuṭṭhānagāminiṃ ce,",
  "tika-vin11t0:2304_20": "vuṭṭhāpetabboti attho.",
  "tika-vin11t0:2305_0": "1726.",
  "tika-vin11t0:2305_1": "Uttarinti yathādhammakaraṇato uttariṃ.",
  "tika-vin11t0:2305_2": "Dutiyenevāti ñattidutiyeneva.",
  "tika-vin11t0:2305_3": "Ninditvāti “tassa te āvuso alābhā”tiādinā garahitvā.",
  "tika-vin11t0:2306_0": "1727.",
  "tika-vin11t0:2306_1": "Evaṃ āropite moheti yathādhammakaraṇato upari yathāvuttanayena taṃ puggalaṃ garahitvā ñattidutiyāya kammavācāya tassa evaṃ mohe āropite.",
  "tika-vin11t0:2306_2": "Puna yadi mohetīti yojanā.",
  "tika-vin11t0:2306_3": "Tasmiṃ mohanake puggale pācitti vuttāti yojanā.",
  "tika-vin11t0:2307_0": "1728.",
  "tika-vin11t0:2307_1": "Dīpitaṃ tikadukkaṭanti “adhammakamme dhammakammasaññī moheti, vematiko,",
  "tika-vin11t0:2307_2": "adhammakammasaññī moheti,",
  "tika-vin11t0:2307_3": "āpatti dukkaṭassā”ti tikadukkaṭaṃ dassitaṃ.",
  "tika-vin11t0:2307_4": "Etassa vipariyāyato tikapācittiyaṃ veditabbaṃ.",
  "tika-vin11t0:2307_5": "Yathāha “dhammakamme dhammakammasaññī moheti, vematiko,",
  "tika-vin11t0:2307_6": "adhammakammasaññī moheti,",
  "tika-vin11t0:2307_7": "āpatti pācittiyassā”ti.",
  "tika-vin11t0:2307_8": "Ettha kammanti mohāropanakammaṃ adhippetaṃ.",
  "tika-vin11t0:2307_9": "Yathāha “dhammakammetiādīsu mohāropanakammaṃ adhippeta”nti.",
  "tika-vin11t0:2308_0": "1729- 30.",
  "tika-vin11t0:2308_1": "“Na ca mohetukāmassā”tiādīhi “anāpattīti viññeyya”nti idaṃ paccekaṃ yojetabbaṃ.",
  "tika-vin11t0:2308_2": "“Vitthārena asutassā”ti padacchedo.",
  "tika-vin11t0:2308_3": "Ettha “pātimokkha”nti kammapadaṃ apekkhitabbaṃ.",
  "tika-vin11t0:2308_4": "Vitthārena ūnakadvattikkhattuṃ sutassa cāti yojanā.",
  "tika-vin11t0:2308_5": "Tathāti iminā “anāpattīti viññeyya”nti idaṃ paccāmasati.",
  "tika-vin11t0:2309_0": "Mohanakathāvaṇṇanā.",
  "tika-vin11t0:2310_0": "1731- 2.",
  "tika-vin11t0:2310_1": "Kuddhoti kupito.",
  "tika-vin11t0:2310_2": "Pahāraṃ detīti kāyena vā kāyapaṭibaddhena vā nissaggiyena vā antamaso uppalapattenāpi pahāraṃ deti.",
  "tika-vin11t0:2310_3": "Yathāha “pahāraṃ dadeyyāti kāyena vā kāyapaṭibaddhena vā nissaggiyena vā antamaso uppalapattenāpi pahāraṃ detī”ti.",
  "tika-vin11t0:2310_4": "Ettha “aññassa bhikkhussā”ti seso.",
  "tika-vin11t0:2310_5": "Tassāti apekkhitvā “yo”ti labbhati.",
  "tika-vin11t0:2311_0": "Aṭṭhakathāgataṃ vinicchayaṃ dassetumāha “sampaharitukāmenā”tiādi,",
  "tika-vin11t0:2311_1": "iminā maraṇādhippāyena pahaṭe pārājikanti vuttaṃ hoti.",
  "tika-vin11t0:2312_0": "1733.",
  "tika-vin11t0:2312_1": "“Iti evaṃ kate ayaṃ saṅghamajjhena virocatī”ti virūpakaraṇāpekkho virūpakaraṇe apekkhavā tassa ca apekkhitassa",
  "tika-vin11t0:2312_2": "bhikkhussa kaṇṇaṃ vā nāsaṃ vā yadi chindati,",
  "tika-vin11t0:2312_3": "dukkaṭanti yojanā.",
  "tika-vin11t0:2313_0": "1734.",
  "tika-vin11t0:2313_1": "Anupasampanneti sāmivacanatthe bhummaṃ.",
  "tika-vin11t0:2313_2": "“Itthiyā”tiādīhi padehi yathārahaṃ yojetabbaṃ “anupasampannāya itthiyā anupasampannassa purisassā”ti.",
  "tika-vin11t0:2313_3": "Tiracchānagatassapīti ettha “antamaso”ti seso.",
  "tika-vin11t0:2313_4": "Yathāha “antamaso tiracchānagatassapī”ti.",
  "tika-vin11t0:2314_0": "1735.",
  "tika-vin11t0:2314_1": "“Sace paharati itthiñcā”ti padacchedo.",
  "tika-vin11t0:2314_2": "Rattena cetasāti kāyasaṃsaggarāgena rattena cittena.",
  "tika-vin11t0:2314_3": "Viniddiṭṭhāti “yo pana bhikkhu otiṇṇo vipariṇatena cittena mātugāmena saddhiṃ kāyasaṃsaggaṃ samāpajjeyyā”tiādinā dassitā.",
  "tika-vin11t0:2315_0": "1736. Mokkhādhippāyoti tato attano mokkhaṃ patthento. Doso na vijjatīti dukkaṭādikopi doso natthi.",
  "tika-vin11t0:2316_0": "1737- 9.",
  "tika-vin11t0:2316_1": "Heṭhetukāmamāyantaṃ corampi vā paccatthikampi vā antarāmagge passitvāti yojanā.",
  "tika-vin11t0:2316_2": "Disvā kathaṃ paṭipajjitabbanti āha “mā idhāgacchupāsakā”tiādi,",
  "tika-vin11t0:2316_3": "āgamanapaṭikkhepena tattheva tiṭṭhāti vuttaṃ hoti.",
  "tika-vin11t0:2316_4": "Āyantanti evaṃ vutte taṃ anādiyitvā āgacchantaṃ.",
  "tika-vin11t0:2316_5": "Yathāha “vacanaṃ anādiyitvā āgacchanta”nti.",
  "tika-vin11t0:2317_0": "Eseva nayoti “mā āgacchā’ti vuttepi āgacchantaṃ pahaṭe matepi anāpattī”ti ayaṃ nayo.",
  "tika-vin11t0:2318_0": "1740.",
  "tika-vin11t0:2318_1": "Tikapācittiyaṃ vuttanti “upasampanne upasampannasaññī, vematiko,",
  "tika-vin11t0:2318_2": "anupasampannasaññī pahāraṃ deti,",
  "tika-vin11t0:2318_3": "āpatti pācittiyassā”ti tikapācittiyaṃ vuttaṃ.",
  "tika-vin11t0:2318_4": "Seseti anupasampanne.",
  "tika-vin11t0:2318_5": "Tikadukkaṭanti “anupasampanne upasampannasaññī, vematiko,",
  "tika-vin11t0:2318_6": "anupasampannasaññī pahāraṃ deti,",
  "tika-vin11t0:2318_7": "āpatti dukkaṭassā”ti tikadukkaṭaṃ vuttaṃ.",
  "tika-vin11t0:2318_8": "Anāṇattikattā āha “kāyacittasamuṭṭhāna”nti.",
  "tika-vin11t0:2318_9": "Kāyacittānaṃ sukhopekkhāpi sambhavantīti tato visesetumāha “dukkhavedana”nti.",
  "tika-vin11t0:2319_0": "Pahārakathāvaṇṇanā.",
  "tika-vin11t0:2320_0": "1741.",
  "tika-vin11t0:2320_1": "Kāyanti kāyekadesaṃ hatthādiavayavamāha.",
  "tika-vin11t0:2320_2": "Vāti dutiyatthasampiṇḍane.",
  "tika-vin11t0:2320_3": "Kāyabaddhanti kāyapaṭibaddhaṃ paharaṇayoggāyoggesu kattarayaṭṭhisatthādīsu aññataraṃ.",
  "tika-vin11t0:2320_4": "Sace uccāreyyāti sace paharaṇākāraṃ dassetvā ukkhipeyya,",
  "tika-vin11t0:2320_5": "idaṃ “kāyaṃ vā kāyapaṭibaddhaṃ vā”ti imehi padehi paccekaṃ yojetabbaṃ.",
  "tika-vin11t0:2320_6": "Tassāti uccāritakāyādikassa.",
  "tika-vin11t0:2320_7": "Uggiraṇapaccayāti ukkhipanakāraṇā.",
  "tika-vin11t0:2321_0": "1742.",
  "tika-vin11t0:2321_1": "Asampaharitukāmenāti pahāradānaṃ anicchantena.",
  "tika-vin11t0:2321_2": "Dinnattāti pahārassa dinnattā.",
  "tika-vin11t0:2321_3": "Appaharitukāmattā purimasikkhāpadena pācittiyaṃ na hoti,",
  "tika-vin11t0:2321_4": "uggiritukāmatāya katapayogassa uggiraṇamatte aṭṭhatvā pahārassa dinnattā imināpi pācittiyaṃ na hoti,",
  "tika-vin11t0:2321_5": "ajjhāsayassa,",
  "tika-vin11t0:2321_6": "payogassa ca asuddhattā anāpattiyāpi na bhavitabbanti dukkaṭaṃ vuttaṃ.",
  "tika-vin11t0:2322_0": "1743.",
  "tika-vin11t0:2322_1": "Sace tena pahārena bhikkhuno hatthādīsupi yaṃ kiñci aṅgaṃ bhijjati,",
  "tika-vin11t0:2322_2": "pahaṭassa pahāradāyakassa dukkaṭanti sambandho.",
  "tika-vin11t0:2323_0": "1744.",
  "tika-vin11t0:2323_1": "Seso vinicchayo “mokkhādhippāyo”tiādiko idha avutto vinicchayo samuṭṭhānādinā saddhiṃ anantare vuttanayena vinayaññunā veditabboti yojanā.",
  "tika-vin11t0:2323_2": "“Tiracchānādīnaṃ vaccakaraṇādiṃ disvāna palāpetukāmatāya kujjhitvāpi uggirantassa mokkhādhippāyo evā”ti vadanti.",
  "tika-vin11t0:2324_0": "Talasattikathāvaṇṇanā.",
  "tika-vin11t0:2325_0": "1745.",
  "tika-vin11t0:2325_1": "Amūlakenāti diṭṭhādimūlavirahitena,",
  "tika-vin11t0:2325_2": "ettha “bhikkhu”nti seso.",
  "tika-vin11t0:2325_3": "Saṅghādisesenāti terasannaṃ aññatarena.",
  "tika-vin11t0:2325_4": "Tassāti codakassa,",
  "tika-vin11t0:2325_5": "codāpakassa vā pāpabhikkhuno.",
  "tika-vin11t0:2325_6": "Sace cuditako tasmiṃ khaṇe “esa maṃ codetī”ti jānāti,",
  "tika-vin11t0:2325_7": "pācittiyaṃ siyāti yojanā,",
  "tika-vin11t0:2325_8": "iminā “sace evaṃ na jānāti,",
  "tika-vin11t0:2325_9": "cirena vā jānāti,",
  "tika-vin11t0:2325_10": "dukkaṭaṃ hotī”ti siddhaṃ.",
  "tika-vin11t0:2326_0": "1746.",
  "tika-vin11t0:2326_1": "Tatthāti upasampanne.",
  "tika-vin11t0:2326_2": "Tikapācittiyanti “upasampanne upasampannasaññī amūlakena saṅghādisesena anuddhaṃseti,",
  "tika-vin11t0:2326_3": "āpatti pācittiyassa.",
  "tika-vin11t0:2326_4": "Vematiko…pe…",
  "tika-vin11t0:2326_5": "anupasampannasaññī amūlakena saṅghādisesena anuddhaṃseti,",
  "tika-vin11t0:2326_6": "āpatti pācittiyassā”ti tikapācittiyaṃ.",
  "tika-vin11t0:2326_7": "Diṭṭhācāravipattiyā codako dukkaṭāpattīti amūlikāya diṭṭhivipattiyā vā ācāravipattiyā vā anuddhaṃsentassa dukkaṭāpatti hotīti attho.",
  "tika-vin11t0:2326_8": "Sese cāti anupasampanne.",
  "tika-vin11t0:2326_9": "Tikadukkaṭanti anupasampanne upasampannasaññivematikaanupasampannasaññīnaṃ vasena tīṇi dukkaṭāni hontīti attho.",
  "tika-vin11t0:2327_0": "1747. “Tathāsaññissa anāpattī”ti padacchedo. Tathāsaññissāti samūlakasaññissa.",
  "tika-vin11t0:2328_0": "Amūlakakathāvaṇṇanā.",
  "tika-vin11t0:2329_0": "1748- 9.",
  "tika-vin11t0:2329_1": "Sañciccāti tassa paripuṇṇavīsativassādibhāvaṃ jānantoyeva.",
  "tika-vin11t0:2329_2": "Bhikkhunoti ettha “aññassā”ti seso.",
  "tika-vin11t0:2329_3": "Ūnavīsativasso tvaṃ maññeti ettha “maññe”ti iminā parikappatthavācinā nipātena “udakaṃ maññe āditta”ntiādīsu viya musāvādāpattiyā avisayataṃ dīpeti.",
  "tika-vin11t0:2329_4": "Hitesitāya anusiṭṭhidānādike tathārūpe aññasmiṃ paccaye kāraṇe asati “ūnavīsativasso tvaṃ maññe” iti",
  "tika-vin11t0:2329_5": "evamādinā aññassa bhikkhuno yo bhikkhu sace sañcicca kukkuccaṃ uppādeyya,",
  "tika-vin11t0:2329_6": "tassa evaṃ kukkuccaṃ uppādentassa bhikkhuno vācāya vācāya pācitti hotīti yojanā.",
  "tika-vin11t0:2330_0": "1750.",
  "tika-vin11t0:2330_1": "Tikapācittiyaṃ vuttanti “upasampanne upasampannasaññī sañcicca kukkuccaṃ upadahati,",
  "tika-vin11t0:2330_2": "āpatti pācittiyassa.",
  "tika-vin11t0:2330_3": "Vematiko…pe…",
  "tika-vin11t0:2330_4": "anupasampannasaññī sañcicca kukkuccaṃ upadahati,",
  "tika-vin11t0:2330_5": "āpatti pācittiyassā”ti tikapācittiyaṃ vuttaṃ.",
  "tika-vin11t0:2330_6": "Sese cāti anupasampanne ca.",
  "tika-vin11t0:2330_7": "Tikadukkaṭanti anupasampanne upasampannasaññivematikaanupasampannasaññīnaṃ vasena tikadukkaṭaṃ.",
  "tika-vin11t0:2330_8": "Vajjameva vajjatā.",
  "tika-vin11t0:2331_0": "1751.",
  "tika-vin11t0:2331_1": "Hitesitāya bhāsatoti sambandho.",
  "tika-vin11t0:2331_2": "Mā evanti ettha “karohī”ti seso,",
  "tika-vin11t0:2331_3": "punapi mā evaṃ karohīti attho.",
  "tika-vin11t0:2331_4": "“Ahaṃ taṃ itthiyā saha nisinnaṃ maññe,",
  "tika-vin11t0:2331_5": "tayā vikāle bhuttaṃ maññe,",
  "tika-vin11t0:2331_6": "puna mā evaṃ karohi” iti hitesitāya bhāsato anāpatti pakāsitāti yojanā.",
  "tika-vin11t0:2332_0": "Sañciccakathāvaṇṇanā.",
  "tika-vin11t0:2333_0": "1753.",
  "tika-vin11t0:2333_1": "Bhaṇḍanaṃ nāma kalaho,",
  "tika-vin11t0:2333_2": "bhaṇḍanaṃ jātaṃ yesanti viggaho,",
  "tika-vin11t0:2333_3": "jātabhaṇḍanānanti attho,",
  "tika-vin11t0:2333_4": "“vacana”nti seso.",
  "tika-vin11t0:2333_5": "Sotuṃ upassutiṃ tiṭṭheyyāti yojanā.",
  "tika-vin11t0:2333_6": "Upecca suyyati etthāti hi upassuti, ṭhānaṃ,",
  "tika-vin11t0:2333_7": "yaṃ ṭhānaṃ upagatena sakkā hoti kathentānaṃ saddaṃ sotuṃ,",
  "tika-vin11t0:2333_8": "tatthāti attho.",
  "tika-vin11t0:2333_9": "Yo pana bhikkhu bhaṇḍanajātānaṃ bhikkhūnaṃ vacanaṃ sotuṃ upassutiṃ sace tiṭṭheyya,",
  "tika-vin11t0:2333_10": "tassa pācittiyaṃ siyāti yojanā.",
  "tika-vin11t0:2334_0": "1754. Codetukāmatāya gacchato assāti yojanā.",
  "tika-vin11t0:2335_0": "1755.",
  "tika-vin11t0:2335_1": "Sotunti pacchato gacchantānaṃ bhaṇḍanajātānaṃ vacanaṃ sotuṃ.",
  "tika-vin11t0:2335_2": "Ohīyantassāti pakatigamanaṃ hāpetvā osakkantassa.",
  "tika-vin11t0:2335_3": "Purato gacchato bhikkhussa dukkaṭanti yojanā.",
  "tika-vin11t0:2335_4": "Gacchato turitaṃ vāpīti purato gacchantānaṃ bhaṇḍanajātānaṃ vacanaṃ sotuṃ pacchato sīghaṃ gacchantassāpi.",
  "tika-vin11t0:2335_5": "Ayameva vinicchayoti pade pade ayaṃ eva vinicchayo.",
  "tika-vin11t0:2336_0": "1756.",
  "tika-vin11t0:2336_1": "Attano ṭhitokāsanti sambandho.",
  "tika-vin11t0:2336_2": "Ukkāsitvāpi vāti ukkāsitasaddaṃ katvā vā.",
  "tika-vin11t0:2336_3": "Ettha ahanti vā vatvā ñāpetabbanti yojanā.",
  "tika-vin11t0:2337_0": "1757.",
  "tika-vin11t0:2337_1": "Tikapācittiyaṃ vuttaṃ upasampanne upasampannasaññivematikaanupasampannasaññīnaṃ vasena.",
  "tika-vin11t0:2337_2": "Sese cāti anupasampanne.",
  "tika-vin11t0:2337_3": "Tikadukkaṭaṃ anupasampanne upasampannasaññivematikaanupasampannasaññīnaṃ vasena.",
  "tika-vin11t0:2338_0": "1758. Oramissanti mayā gahitaduggāhato viramissāmi.",
  "tika-vin11t0:2339_0": "1759.",
  "tika-vin11t0:2339_1": "Kāyacittato ca kāyavācācittato ca samuṭṭhānato theyyasatthasamuṭṭhānaṃ.",
  "tika-vin11t0:2339_2": "Siyā kiriyaṃ sotukāmatāya gamanavasena,",
  "tika-vin11t0:2339_3": "siyā akiriyaṃ ṭhitaṭṭhānaṃ āgantvā mantayamānaṃ ajānāpanavasena,",
  "tika-vin11t0:2339_4": "tenāha “idaṃ hoti kriyākriya”nti.",
  "tika-vin11t0:2339_5": "Gamanena sijjhanato kāyakammaṃ.",
  "tika-vin11t0:2339_6": "Tuṇhībhāvena sijjhanato vacīkammaṃ.",
  "tika-vin11t0:2339_7": "Sadosanti sāvajjaṃ,",
  "tika-vin11t0:2339_8": "akusalacittanti vuttaṃ hoti.",
  "tika-vin11t0:2340_0": "Upassutikathāvaṇṇanā.",
  "tika-vin11t0:2341_0": "1760.",
  "tika-vin11t0:2341_1": "Dhammikānanti dhammena vinayena satthusāsanena katānaṃ.",
  "tika-vin11t0:2341_2": "Kammānanti apalokanakammaṃ,",
  "tika-vin11t0:2341_3": "ñattikammaṃ,",
  "tika-vin11t0:2341_4": "ñattidutiyakammaṃ,",
  "tika-vin11t0:2341_5": "ñatticatutthakammanti imesaṃ catunnaṃ kammānaṃ.",
  "tika-vin11t0:2341_6": "Khīyatīti aruciṃ pakāseti.",
  "tika-vin11t0:2342_0": "1761. Ubhayatthāti adhamme, dhamme ca.",
  "tika-vin11t0:2343_0": "1762.",
  "tika-vin11t0:2343_1": "Adhammenāti ettha “kammenā”ti seso,",
  "tika-vin11t0:2343_2": "dhammaviruddhena kammenāti attho.",
  "tika-vin11t0:2343_3": "“Kammasmi”nti idaṃ vibhattiṃ vipariṇāmetvā “kammenā”ti anuvattetabbaṃ.",
  "tika-vin11t0:2343_4": "Vaggenāti “chandārahānaṃ chando āhaṭo hoti,",
  "tika-vin11t0:2343_5": "sammukhībhūtā na paṭikkosantī”ti vuttasāmaggilakkhaṇassa viruddhattā asamaggena,",
  "tika-vin11t0:2343_6": "ettha “saṅghenā”ti seso.",
  "tika-vin11t0:2343_7": "“Tathā akammārahassā”ti padacchedo.",
  "tika-vin11t0:2343_8": "“Adhammena kammena ime kammaṃ karontī”ti ca “asamaggena saṅghena ime kammaṃ karontī”ti ca “adhammena",
  "tika-vin11t0:2343_9": "kammena vaggena saṅghena ime kammaṃ karontī”ti ca tathā “akammārahassa ime kammaṃ karontī”ti ca ñatvā",
  "tika-vin11t0:2343_10": "yo khīyati,",
  "tika-vin11t0:2343_11": "tassa ca anāpatti pakāsitāti yojanā.",
  "tika-vin11t0:2344_0": "Kammapaṭibāhanakathāvaṇṇanā.",
  "tika-vin11t0:2345_0": "1764- 5.",
  "tika-vin11t0:2345_1": "Ārocitaṃ vatthu yāva na vinicchitaṃ vāti yojanā,",
  "tika-vin11t0:2345_2": "“codakena ca cuditakena ca attano kathā kathitā,",
  "tika-vin11t0:2345_3": "anuvijjako sammato,",
  "tika-vin11t0:2345_4": "ettāvatāpi vatthumeva ārocitaṃ hotī”ti aṭṭhakathāya vuttattā ārocitaṃ vatthu yāva na vinicchitaṃ hotīti attho.",
  "tika-vin11t0:2345_5": "Ñatti vā ṭhapitā,",
  "tika-vin11t0:2345_6": "kammavācā niṭṭhaṃ yāva na gacchati,",
  "tika-vin11t0:2345_7": "etasmiṃ…pe…hoti āpatti dukkaṭanti yojanā.",
  "tika-vin11t0:2346_0": "1766. Chandaṃ adatvā hatthapāse jahite tassa pācittiyaṃ siyāti yojanā.",
  "tika-vin11t0:2347_0": "1767- 9.",
  "tika-vin11t0:2347_1": "Adhammepi kammasmiṃ dhammakammanti saññino dukkaṭanti yojanā.",
  "tika-vin11t0:2347_2": "Dhammakamme ca adhammakammasaññino anāpatti idha na vuttā,",
  "tika-vin11t0:2347_3": "pāḷiyaṃ pana vuttattā idhāpi yojetabbā.",
  "tika-vin11t0:2347_4": "“Saṅghassa bhaṇḍanādīni bhavissantī”ti saññino gacchato ca yo vā gilāno hoti,",
  "tika-vin11t0:2347_5": "tassa gacchato ca gilānassa karaṇīye sati gacchato ca kammaṃ nakopetukāmassa gacchato ca passāvanādinā",
  "tika-vin11t0:2347_6": "pīḷitassa gacchato ca “āgamissāmi”iti evaṃ gacchatopi na dosatāti yojanā.",
  "tika-vin11t0:2347_7": "Tattha doso eva dosatā, āpatti,",
  "tika-vin11t0:2347_8": "nadosatā anāpatti.",
  "tika-vin11t0:2347_9": "Hatthapāsaṃ vijahitvā gamanena,",
  "tika-vin11t0:2347_10": "chandassa adānena ca āpajjanato kriyākriyaṃ.",
  "tika-vin11t0:2348_0": "Chandaṃadatvāgamanakathāvaṇṇanā.",
  "tika-vin11t0:2349_0": "1770- 1.",
  "tika-vin11t0:2349_1": "Samaggena saṅghena saddhinti samānasaṃvāsakena samānasīmāyaṃ ṭhitena saṅghena saddhiṃ.",
  "tika-vin11t0:2349_2": "Vuttañhi “samaggo nāma saṅgho samānasaṃvāsako samānasīmāyaṃ ṭhito”ti.",
  "tika-vin11t0:2349_3": "Cīvaranti vikappanupagamāha.",
  "tika-vin11t0:2349_4": "Yathāha “cīvaraṃ nāma channaṃ cīvarānaṃ aññataraṃ cīvaraṃ vikappanupagaṃ pacchima”nti.",
  "tika-vin11t0:2349_5": "Sammatassāti senāsanapaññāpakādisammutiṃ pattesu aññatarassa.",
  "tika-vin11t0:2349_6": "Khīyatīti “yo yo mitto,",
  "tika-vin11t0:2349_7": "tassa tassa dentī”tiādinā nayena avaṇṇaṃ bhaṇati.",
  "tika-vin11t0:2350_0": "Dhammakamme dhammakammasaññivematikaadhammakammasaññīnaṃ vasena tikapācittiyaṃ vuttaṃ.",
  "tika-vin11t0:2351_0": "1772- 4.",
  "tika-vin11t0:2351_1": "Saṅghenāsammatassāpi cīvaraṃ,",
  "tika-vin11t0:2351_2": "aññameva vā tatheva samaggena saṅghena datvā khīyati,",
  "tika-vin11t0:2351_3": "tassa dukkaṭanti yojanā.",
  "tika-vin11t0:2351_4": "Anupasampanne tatheva samaggena saṅghena dinne sabbattha cīvare,",
  "tika-vin11t0:2351_5": "aññaparikkhāre ca dukkaṭanti yojanā.",
  "tika-vin11t0:2351_6": "Anupasampanneti sampadānatthe bhummaṃ,",
  "tika-vin11t0:2351_7": "anupasampannassāti attho.",
  "tika-vin11t0:2352_0": "Sabhāvato chandādīnaṃ vaseneva karontaṃ khīyantassa ca anāpattīti yojanā. Nayā vinicchayakkamā.",
  "tika-vin11t0:2353_0": "Dubbalakathāvaṇṇanā.",
  "tika-vin11t0:2354_0": "1775.",
  "tika-vin11t0:2354_1": "Idaṃ dvādasamanti sambandho,",
  "tika-vin11t0:2354_2": "“yo pana bhikkhu jānaṃ saṅghikaṃ lābhaṃ pariṇataṃ puggalassa pariṇāmeyya,",
  "tika-vin11t0:2354_3": "pācittiya”nti imaṃ dvādasamaṃ sikkhāpadanti attho.",
  "tika-vin11t0:2354_4": "Tiṃsakakaṇḍasmiṃ nissaggiyakaṇḍe.",
  "tika-vin11t0:2354_5": "Antimenāti ettha “sikkhāpadenā”ti pakaraṇato labbhati. Ca-",
  "tika-vin11t0:2354_6": "saddo evakārattho.",
  "tika-vin11t0:2354_7": "“Yo pana bhikkhu jānaṃ saṅghikaṃ lābhaṃ pariṇataṃ attano pariṇāmeyya,",
  "tika-vin11t0:2354_8": "nissaggiyaṃ pācittiya”nti iminā antimeneva sikkhāpadena sabbathā sabbaṃ vattabbaṃ tulyanti yojanā.",
  "tika-vin11t0:2354_9": "Ayameva visesatāti ettha visesoyeva visesatā,",
  "tika-vin11t0:2354_10": "ayameva visesoti attho.",
  "tika-vin11t0:2355_0": "1776. Tatthāti tasmiṃ nissaggiyāvasāne sikkhāpade. Attano pariṇāmanāti attano pariṇāmanahetu.",
  "tika-vin11t0:2356_0": "Pariṇāmanakathāvaṇṇanā.",
  "tika-vin11t0:2357_0": "Sahadhammikavaggo aṭṭhamo.",
  "tika-vin11t0:2358_0": "1777- 8.",
  "tika-vin11t0:2358_1": "Yo pana bhikkhu deviyā vāpi rañño vāpi aviditāgamano appaṭisaṃviditāgamano sayanīyagharā rājasmiṃ anikkhante,",
  "tika-vin11t0:2358_2": "deviyā anikkhantāya tassa sayanīyagharassa ummāraṃ indakhīlaṃ sace atikkameyya,",
  "tika-vin11t0:2358_3": "tassa bhikkhuno paṭhame pāde dukkaṭaṃ siyā,",
  "tika-vin11t0:2358_4": "dutiye pāde pācittiyaṃ siyāti yojanā.",
  "tika-vin11t0:2359_0": "1779.",
  "tika-vin11t0:2359_1": "Paṭisaṃviditeti attano āgamane nivedite.",
  "tika-vin11t0:2359_2": "Nevapaṭisaṃviditasaññinoti aniveditasaññino.",
  "tika-vin11t0:2359_3": "Tatthāti tasmiṃ paṭisaṃviditāgamane.",
  "tika-vin11t0:2359_4": "Vematikassāti “paṭisaṃviditaṃ nu kho,",
  "tika-vin11t0:2359_5": "na paṭisaṃviditaṃ nu kho”ti saṃsayamāpannassa.",
  "tika-vin11t0:2360_0": "1780- 1.",
  "tika-vin11t0:2360_1": "Neva khattiyassa appaṭisaṃviditepi vā na khattiyābhisekena abhisittassa appaṭisaṃviditepi vā pavisato na dosoti yojanā,",
  "tika-vin11t0:2360_2": "evarūpānaṃ aniveditepi pavisantassa anāpattīti attho.",
  "tika-vin11t0:2361_0": "Ubhosu rājini ca deviyā ca sayanigharato bahi nikkhantesu pavisatopi vā ubhinnaṃ aññatarasmiṃ nikkhante pavisatopi vā na dosoti yojanā.",
  "tika-vin11t0:2361_1": "Kathinenāti ettha “samuṭṭhānādinā sama”nti seso,",
  "tika-vin11t0:2361_2": "idaṃ sikkhāpadaṃ samuṭṭhānādivasena kathinasikkhāpadena samānanti vuttaṃ hoti.",
  "tika-vin11t0:2361_3": "Sayanīyagharappaveso kriyaṃ.",
  "tika-vin11t0:2361_4": "Appaṭisaṃvedanaṃ akriyaṃ.",
  "tika-vin11t0:2362_0": "Antepurakathāvaṇṇanā.",
  "tika-vin11t0:2363_0": "1782. Rajataṃ,",
  "tika-vin11t0:2363_1": "jātarūpaṃ vā attano atthāya uggaṇhantassa,",
  "tika-vin11t0:2363_2": "uggaṇhāpayatopi vā tassa nissaggiyāpattīti yojanā.",
  "tika-vin11t0:2364_0": "1783.",
  "tika-vin11t0:2364_1": "Gaṇapuggalasaṅghānaṃ atthāya cetiye navakammassa atthāya uggaṇhāpayato,",
  "tika-vin11t0:2364_2": "uggaṇhatopi vā dukkaṭaṃ hotīti yojanā.",
  "tika-vin11t0:2364_3": "Jātarūparajatānaṃ sarūpaṃ nissaggiye vuttanayeneva veditabbaṃ.",
  "tika-vin11t0:2365_0": "1784.",
  "tika-vin11t0:2365_1": "Muttādiratanampi vuttasarūpameva.",
  "tika-vin11t0:2365_2": "Saṅghādīnampīti ettha ādi-",
  "tika-vin11t0:2365_3": "saddena gaṇapuggalacetiyānaṃ saṅgaho.",
  "tika-vin11t0:2366_0": "1785- 6.",
  "tika-vin11t0:2366_1": "Yaṃ kiñci gihisantakaṃ sace kappiyavatthu vā hotu,",
  "tika-vin11t0:2366_2": "akappiyavatthu vāpi hotu,",
  "tika-vin11t0:2366_3": "mātukaṇṇapiḷandhanaṃ tālapaṇṇampi vā hotu,",
  "tika-vin11t0:2366_4": "bhaṇḍāgārikasīsena paṭisāmayato tassa pācittiyāpatti hotīti yojanā.",
  "tika-vin11t0:2367_0": "1787. Na nidhetabbamevāti na paṭisāmetabbameva.",
  "tika-vin11t0:2368_0": "1788. Eso hi yasmā palibodho nāma, tasmā ṭhapetuṃ pana vaṭṭatīti yojanā.",
  "tika-vin11t0:2369_0": "1789.",
  "tika-vin11t0:2369_1": "Anuññāte ṭhāneti ettha “patita”nti seso.",
  "tika-vin11t0:2369_2": "Ettha anuññātaṭṭhānaṃ nāma ajjhārāmo vā ajjhāvasatho vā.",
  "tika-vin11t0:2369_3": "Yathāha “anujānāmi bhikkhave ratanaṃ vā ratanasammataṃ vā ajjhārāme vā ajjhāvasathe vā uggahetvā vā uggahāpetvā vā nikkhipituṃ ‘yassa bhavissati,",
  "tika-vin11t0:2369_4": "so harissatī”ti.",
  "tika-vin11t0:2369_5": "Ettha ca ajjhārāmo nāma parikkhittassa antoparikkhepo,",
  "tika-vin11t0:2369_6": "aparikkhittassa dvinnaṃ leḍḍupātānaṃ anto.",
  "tika-vin11t0:2369_7": "Ajjhāvasatho nāma parikkhittassa antoparikkhepo,",
  "tika-vin11t0:2369_8": "aparikkhittassa musalapātabbhantaraṃ.",
  "tika-vin11t0:2369_9": "“Uggahetvā”ti idaṃ upalakkhaṇaṃ,",
  "tika-vin11t0:2369_10": "uggahāpetvātipi vuttaṃ hoti.",
  "tika-vin11t0:2370_0": "1790- 1.",
  "tika-vin11t0:2370_1": "Anuññāte pana ṭhāne yathāvuttaajjhārāmādike ṭhāne ratanaṃ vā ratanasammataṃ vā manussānaṃ upabhogaparibhogaṃ",
  "tika-vin11t0:2370_2": "vā sayanabhaṇḍaṃ vā gahetvā nikkhipantassa,",
  "tika-vin11t0:2370_3": "ratanasammataṃ vissāsaṃ gaṇhantassa ca tāvakālikameva vā gaṇhantassa ubhayattha ummattakādīnañca na dosoti yojanā.",
  "tika-vin11t0:2371_0": "Sañcarittasamodayanti ettha “samuṭṭhānādinā idaṃ sikkhāpada”nti vattabbaṃ,",
  "tika-vin11t0:2371_1": "idaṃ sikkhāpadaṃ samuṭṭhānādinā sañcarittasamajātikanti attho.",
  "tika-vin11t0:2372_0": "Ratanakathāvaṇṇanā.",
  "tika-vin11t0:2373_0": "1792. Pureti pubbabhāge.",
  "tika-vin11t0:2374_0": "1793- 4.",
  "tika-vin11t0:2374_1": "Santanti cārittasikkhāpade vuttasarūpaṃ.",
  "tika-vin11t0:2374_2": "Anāpucchāti “vikāle gāmappavesanaṃ āpucchāmī”ti anāpucchitvā.",
  "tika-vin11t0:2374_3": "Paccayaṃ vināti tādisaṃ accāyikaṃ karaṇīyaṃ vinā.",
  "tika-vin11t0:2374_4": "Parikkhepokkameti parikkhepassa antopavese.",
  "tika-vin11t0:2374_5": "Upacārokkameti etthāpi eseva nayo.",
  "tika-vin11t0:2375_0": "1795. Athāti vākyantarārambhe.",
  "tika-vin11t0:2376_0": "1796.",
  "tika-vin11t0:2376_1": "Tato aññanti paṭhamaṃ vikāle gāmappavesanaṃ āpucchitvā tato paviṭṭhagāmato aññaṃ gāmaṃ.",
  "tika-vin11t0:2376_2": "Puna tatoti dutiyagāmamāha.",
  "tika-vin11t0:2376_3": "Katthaci potthake “āpucchane kicca”nti pāṭho dissati,",
  "tika-vin11t0:2376_4": "“āpucchanakicca”nti pāṭhoyeva pana yuttataro.",
  "tika-vin11t0:2376_5": "Yathāākaṅkhitapamāṇaṃ dassetumāha “gāmasatepi vā”ti.",
  "tika-vin11t0:2377_0": "1797. Passambhetvānāti paṭivinodetvā. Antarā aññaṃ gāmaṃ pavisanti ceti yojanā.",
  "tika-vin11t0:2378_0": "1798- 9.",
  "tika-vin11t0:2378_1": "Kulaghare vā aññattha āsanasālāya vā bhattakiccaṃ katvā yo bhikkhu sappibhikkhāya vā telabhikkhāya vā sace caritukāmo siyāti yojanā.",
  "tika-vin11t0:2379_0": "Passeti pakativacanasavanārahe attano samīpe,",
  "tika-vin11t0:2379_1": "eteneva ettakā ṭhānā dūrībhūto asanto nāma hotīti byatirekato labbhatīti dasseti.",
  "tika-vin11t0:2379_2": "Asanteti avijjamāne vā vuttappamāṇato dūrībhūte vā.",
  "tika-vin11t0:2379_3": "Natthīti ettha “cintetvā”ti seso.",
  "tika-vin11t0:2380_0": "1802. Anokkammāti anupasakkitvā. Maggāti gantabbamaggā.",
  "tika-vin11t0:2381_0": "1803. Tikapācittiyanti vikāle vikālasaññivematikakālasaññīnaṃ vasena tikapācittiyaṃ vuttaṃ.",
  "tika-vin11t0:2382_0": "1804. Accāyike kicce vāpīti sappadaṭṭhādīnaṃ bhesajjapariyesanādike acirāyitabbakicce sati gacchato.",
  "tika-vin11t0:2383_0": "1805.",
  "tika-vin11t0:2383_1": "Antarārāmanti gāmabbhantare saṅghārāmaṃ.",
  "tika-vin11t0:2383_2": "Bhikkhunīnaṃ upassayanti bhikkhunivihāraṃ.",
  "tika-vin11t0:2383_3": "Titthiyānaṃ upassayanti titthiyārāmaṃ.",
  "tika-vin11t0:2384_0": "1806- 7.",
  "tika-vin11t0:2384_1": "Antarārāmādigamane na kevalaṃ anāpucchā gacchatoyeva,",
  "tika-vin11t0:2384_2": "kāyabandhanaṃ abandhitvā,",
  "tika-vin11t0:2384_3": "saṅghāṭiṃ apārupitvā gacchantassāpi anāpatti.",
  "tika-vin11t0:2385_0": "Āpadāsupīti sīho vā byaggho vā āgacchati,",
  "tika-vin11t0:2385_1": "megho vā uṭṭheti,",
  "tika-vin11t0:2385_2": "añño vā koci upaddavo uppajjati,",
  "tika-vin11t0:2385_3": "evarūpāsu āpadāsupi bahigāmato antogāmaṃ gacchato anāpattīti attho.",
  "tika-vin11t0:2386_0": "Vikālagāmappavesanakathāvaṇṇanā.",
  "tika-vin11t0:2387_0": "1808.",
  "tika-vin11t0:2387_1": "Aṭṭhidantamayaṃ vāpi visāṇajaṃ vāpi sūcigharanti yojanā.",
  "tika-vin11t0:2387_2": "Aṭṭhi nāma yaṃ kiñci aṭṭhi.",
  "tika-vin11t0:2387_3": "Dantoti hatthidanto.",
  "tika-vin11t0:2387_4": "Visāṇaṃ nāma yaṃ kiñci visāṇaṃ.",
  "tika-vin11t0:2388_0": "1809.",
  "tika-vin11t0:2388_1": "Lābheti paṭilābhe.",
  "tika-vin11t0:2388_2": "Bhedanakanti bhedanameva bhedanakaṃ,",
  "tika-vin11t0:2388_3": "taṃ assa atthīti bhedanakaṃ,",
  "tika-vin11t0:2388_4": "paṭhamaṃ bhinditvā pacchā desetabbattā taṃ bhedanakaṃ assa pācittiyassa atthīti bhedanakaṃ,",
  "tika-vin11t0:2388_5": "pācittiyaṃ,",
  "tika-vin11t0:2388_6": "assatthiatthe a-",
  "tika-vin11t0:2388_7": "kārapaccayo.",
  "tika-vin11t0:2389_0": "1810- 1.",
  "tika-vin11t0:2389_1": "“Anāpatti araṇike”ti padacchedo.",
  "tika-vin11t0:2389_2": "Araṇiketi araṇidhanuke.",
  "tika-vin11t0:2389_3": "Vidheti kāyabandhanassa vidhake.",
  "tika-vin11t0:2389_4": "Añjanikāti añjanināḷikā.",
  "tika-vin11t0:2389_5": "Dakapuñchaniyāti nahātassa gatte udakapuñchanapesikāya.",
  "tika-vin11t0:2389_6": "Vāsijaṭeti vāsidaṇḍake.",
  "tika-vin11t0:2390_0": "Sūcigharakathāvaṇṇanā.",
  "tika-vin11t0:2391_0": "1812- 3.",
  "tika-vin11t0:2391_1": "Mañcapīṭhasarūpaṃ dutiye bhūtagāmavagge catutthasikkhāpade vuttameva.",
  "tika-vin11t0:2391_2": "“Sugataṅgulena aṭṭhaṅgulapādaka”nti aṭṭhaṅgulapādakassa āgatattā “aṭṭhaṅgulappamāṇenā”ti ettha “pādenā”ti seso.",
  "tika-vin11t0:2392_0": "Heṭṭhimāṭaninti aṭaniyā heṭṭhimatalaṃ.",
  "tika-vin11t0:2392_1": "Aṭaniyā heṭṭhimaṃ heṭṭhimāṭanī,",
  "tika-vin11t0:2392_2": "taṃ ṭhapetvā,",
  "tika-vin11t0:2392_3": "aññatra heṭṭhimāya aṭaniyāti vuttaṃ hoti.",
  "tika-vin11t0:2392_4": "Desanāpubbabhāgiyena mañcapādacchedena saha vattatīti sacchedā.",
  "tika-vin11t0:2392_5": "Taṃ pamāṇaṃ.",
  "tika-vin11t0:2392_6": "Atikkamatoti atikkāmayato,",
  "tika-vin11t0:2392_7": "gāthābandhavasena ya- kāralopo.",
  "tika-vin11t0:2393_0": "1815.",
  "tika-vin11t0:2393_1": "Pamāṇena karontassāti aṭaniyā heṭṭhā vaḍḍhakiratanappamāṇena pādena yojetvā karontassa,",
  "tika-vin11t0:2393_2": "eteneva “ūnakaṃ karontassā”ti idaṃ upalakkhitaṃ.",
  "tika-vin11t0:2393_3": "Tassāti tassa appamāṇikassa.",
  "tika-vin11t0:2393_4": "Chinditvāti aṭanito heṭṭhā vaḍḍhakiratanātirittaṃ ṭhānaṃ chinditvā.",
  "tika-vin11t0:2394_0": "1816.",
  "tika-vin11t0:2394_1": "Pamāṇato nikhaṇitvāti ettha “adhika”nti sāmatthiyā labbhati,",
  "tika-vin11t0:2394_2": "pamāṇato adhikaṃ ṭhānaṃ nikhaṇitvā,",
  "tika-vin11t0:2394_3": "antobhūmiṃ pavesetvāti vuttaṃ hoti.",
  "tika-vin11t0:2394_4": "Uttānaṃ vāpīti uddhaṃ pādaṃ katvā bhūmiyaṃ vā dārughaṭikāsu vā ṭhapetvā.",
  "tika-vin11t0:2394_5": "Aṭṭaṃ vā bandhitvā paribhuñjatoti ukkhipitvā tulāsaṅghāṭe ṭhapetvā aṭṭaṃ bandhitvā paribhuñjantassa anāpatti.",
  "tika-vin11t0:2395_0": "Mañcakathāvaṇṇanā.",
  "tika-vin11t0:2396_0": "1817.",
  "tika-vin11t0:2396_1": "Tūlaṃ onaddhametthāti tūlonaddhaṃ,",
  "tika-vin11t0:2396_2": "tūlaṃ pakkhipitvā upari cimilikāya onaddhaṃ,",
  "tika-vin11t0:2396_3": "“tūlaṃ nāma tīṇi tūlāni rukkhatūlaṃ latātūlaṃ poṭakitūla”nti vuttatūlānaṃ aññataraṃ pakkhipitvā upari pilotikāya sibbitvā katanti vuttaṃ hoti.",
  "tika-vin11t0:2396_4": "Poṭakitūlanti erakatūlādi yaṃ kiñci tiṇajātīnaṃ tūlaṃ.",
  "tika-vin11t0:2396_5": "Uddālanameva uddālanakaṃ,",
  "tika-vin11t0:2396_6": "taṃ assa atthīti uddālanakanti vuttanayameva.",
  "tika-vin11t0:2396_7": "Atikkantā īti upaddavo yena so anīti, bhagavā,",
  "tika-vin11t0:2396_8": "tena anītinā.",
  "tika-vin11t0:2397_0": "1818.",
  "tika-vin11t0:2397_1": "Āyogeti āyogapatte.",
  "tika-vin11t0:2397_2": "Bandhaneti kāyabandhane.",
  "tika-vin11t0:2397_3": "Aṃsabaddhaketi aṃsabandhanake.",
  "tika-vin11t0:2397_4": "Bibbohaneti upadhāne.",
  "tika-vin11t0:2397_5": "Thavikāti pattathavikā.",
  "tika-vin11t0:2397_6": "Thavikādīsūti ādi-",
  "tika-vin11t0:2397_7": "saddena sipāṭikādīnaṃ saṅgaho.",
  "tika-vin11t0:2397_8": "Thavikādīsu tūlonaddhesu paribhuttesu bhikkhuno anāpattīti yojanā.",
  "tika-vin11t0:2398_0": "1819.",
  "tika-vin11t0:2398_1": "Aññena ca katanti ettha “mañcaṃ vā pīṭhaṃ vā”ti pakaraṇato labbhati.",
  "tika-vin11t0:2398_2": "Uddāletvāti pilotikaṃ uppāṭetvā tūlaṃ apanetvā.",
  "tika-vin11t0:2398_3": "Nayāti samuṭṭhānādayo.",
  "tika-vin11t0:2399_0": "Tūlonaddhakathāvaṇṇanā.",
  "tika-vin11t0:2400_0": "1820.",
  "tika-vin11t0:2400_1": "Nisīdananti nisīdanacīvaraṃ.",
  "tika-vin11t0:2400_2": "Pamāṇatoti “tatridaṃ pamāṇaṃ,",
  "tika-vin11t0:2400_3": "dīghaso dve vidatthiyo sugatavidatthiyā,",
  "tika-vin11t0:2400_4": "tiriyaṃ diyaḍḍhaṃ,",
  "tika-vin11t0:2400_5": "dasā vidatthī”ti vuttapamāṇato.",
  "tika-vin11t0:2400_6": "Pamāṇātikkame payoge tassa dukkaṭaṃ siyāti yojanā.",
  "tika-vin11t0:2401_0": "1821.",
  "tika-vin11t0:2401_1": "Sacchedanti pamāṇato atirittapadesassa chedanakiriyāsahitapaṭikammaṃ pācittiyamudīritanti attho.",
  "tika-vin11t0:2401_2": "Tassāti nisīdanassa.",
  "tika-vin11t0:2401_3": "Dvīsu ṭhānesu phāletvā tisso dasā kātabbā siyunti yojanā.",
  "tika-vin11t0:2402_0": "1822.",
  "tika-vin11t0:2402_1": "Tadūnakanti tato pamāṇato ūnakaṃ.",
  "tika-vin11t0:2402_2": "Vitānādiṃ karontassāti ettha ādi-",
  "tika-vin11t0:2402_3": "saddena attharaṇasāṇipākārabhisibibbohanānaṃ saṅgaho.",
  "tika-vin11t0:2402_4": "“Sañcarittasamā nayā”ti idaṃ vuttatthameva.",
  "tika-vin11t0:2403_0": "Nisīdanakathāvaṇṇanā.",
  "tika-vin11t0:2404_0": "1823.",
  "tika-vin11t0:2404_1": "Rogeti kaṇḍupiḷakādiroge sati.",
  "tika-vin11t0:2404_2": "Yathāha “anujānāmi bhikkhave yassa kaṇḍu vā piḷakāvā assāvo vā thullakacchu vā ābādho,",
  "tika-vin11t0:2404_3": "tassa kaṇḍupaṭicchādi”nti.",
  "tika-vin11t0:2404_4": "Ettha kaṇḍūti kacchu.",
  "tika-vin11t0:2404_5": "Piḷakāti lohitatuṇḍikā sukhumapiḷakā.",
  "tika-vin11t0:2404_6": "Assāvoti arisabhagandalamadhumehādivasena asucipaggharaṇaṃ.",
  "tika-vin11t0:2404_7": "Thullakacchu vā ābādhoti mahāpiḷakābādho vuccati.",
  "tika-vin11t0:2404_8": "Pamāṇatoti “tatridaṃ pamāṇaṃ,",
  "tika-vin11t0:2404_9": "dīghaso catasso vidatthiyo sugatavidatthiyā,",
  "tika-vin11t0:2404_10": "tiriyaṃ dve vidatthiyo”ti vuttappamāṇato.",
  "tika-vin11t0:2405_0": "Kaṇḍupaṭicchādikathāvaṇṇanā.",
  "tika-vin11t0:2406_0": "1825.",
  "tika-vin11t0:2406_1": "Pamāṇenevāti “tatridaṃ pamāṇaṃ,",
  "tika-vin11t0:2406_2": "dīghaso cha vidatthiyo sugatavidatthiyā,",
  "tika-vin11t0:2406_3": "tiriyaṃ aḍḍhateyyā”ti vuttappamāṇeneva.",
  "tika-vin11t0:2406_4": "Pamāṇātikkameti vassikasāṭikāya yathāvuttapamāṇato atikkamane,",
  "tika-vin11t0:2406_5": "nimittatthe cetaṃ bhummaṃ.",
  "tika-vin11t0:2406_6": "Tassa bhikkhussa.",
  "tika-vin11t0:2406_7": "Nayoti chedanapācittiyādiko vinicchayanayo.",
  "tika-vin11t0:2407_0": "Vassikasāṭikakathāvaṇṇanā.",
  "tika-vin11t0:2408_0": "1826.",
  "tika-vin11t0:2408_1": "Sugatassa cīvarena tulyappamāṇaṃ cīvaraṃ yo bhikkhu sace kāreyya,",
  "tika-vin11t0:2408_2": "tassa cīvarassa karaṇe tassa bhikkhussa dukkaṭaṃ siyāti yojanā.",
  "tika-vin11t0:2408_3": "Tulyaṃ pamāṇaṃ yassāti viggaho.",
  "tika-vin11t0:2409_0": "1827.",
  "tika-vin11t0:2409_1": "Attano vatthānaṃ karaṇakārāpanaṃ vinā aññato paṭilābho nāma natthi,",
  "tika-vin11t0:2409_2": "sūcikammapariyosāne cīvarasarūpassa paṭilābhoyevettha paṭilābhoti viññāyati.",
  "tika-vin11t0:2410_0": "1828.",
  "tika-vin11t0:2410_1": "Tassāti yaṃ “sugatassa cīvarenā”ti vuttaṃ,",
  "tika-vin11t0:2410_2": "tassa sugatacīvarassa.",
  "tika-vin11t0:2410_3": "Dīghaso pamāṇena sugatassa vidatthiyā nava vidatthiyo,",
  "tika-vin11t0:2410_4": "tiriyaṃ pamāṇena cha vidatthiyo viniddiṭṭhā sikkhāpadeyeva kathitāti yojanā.",
  "tika-vin11t0:2411_0": "Nandakathāvaṇṇanā.",
  "tika-vin11t0:2412_0": "Rājavaggo navamo.",
  "tika-vin11t0:2413_0": "Iti vinayatthasārasandīpaniyā vinayavinicchayavaṇṇanāya",
  "tika-vin11t0:2414_0": "Pācittiyakathāvaṇṇanā niṭṭhitā.",
  "tika-vin11t0:2415_0": "Paṭhamo bhāgo niṭṭhito.",
  "tika-vin11t0:2416_0": "Namo tassa bhagavato arahato sammāsambuddhassa",
  "tika-vin11t0:2417_0": "Vinayapiṭake",
  "tika-vin11t0:2418_0": "Vinayavinicchaya-ṭīkā (dutiyo bhāgo)",
  "tika-vin11t0:2419_0": "Pāṭidesanīyakathāvaṇṇanā",
  "tika-vin11t0:2420_0": "1830- 1.",
  "tika-vin11t0:2420_1": "Evaṃ nātisaṅkhepavitthāranayena dvenavuti pācittiyāni dassetvā tadanantaraṃ niddiṭṭhe pāṭidesanīye dassetumāha “yo cantaraghara”ntiādi.",
  "tika-vin11t0:2420_2": "Tattha antaragharanti rathikādimāha.",
  "tika-vin11t0:2420_3": "Yathāha “antaragharaṃ nāma rathikā byūhaṃ siṅghāṭakaṃ ghara”nti.",
  "tika-vin11t0:2421_0": "Yo pana bhikkhu antaragharaṃ paviṭṭhāya aññātikāya bhikkhuniyā hatthato yaṃ kiñci khādanaṃ,",
  "tika-vin11t0:2421_1": "bhojanampi vā sahatthā paṭiggaṇheyya,",
  "tika-vin11t0:2421_2": "tassa bhikkhuno gahaṇe dukkaṭaṃ,",
  "tika-vin11t0:2421_3": "bhoge ajjhohāre pāṭidesanīyaṃ siyāti yojanā.",
  "tika-vin11t0:2422_0": "Ito paṭṭhāya catasso gāthā uppaṭipāṭiyā potthakesu likhitā,",
  "tika-vin11t0:2422_1": "tāsaṃ ayaṃ paṭipāṭi –",
  "tika-vin11t0:2422_2": "“etthantaraghara”nti tatiyā,",
  "tika-vin11t0:2422_3": "“tasmā bhikkhuniyā”ti catutthī,",
  "tika-vin11t0:2422_4": "“rathikādīsū”ti pañcamī,",
  "tika-vin11t0:2422_5": "“rathikāyapi vā”ti chaṭṭhī.",
  "tika-vin11t0:2422_6": "Paṭipāṭi panāyaṃ mātikaṭṭhakathakkamena veditabbā.",
  "tika-vin11t0:2422_7": "Imāya paṭipāṭiyā tāsaṃ atthavaṇṇanā hoti –",
  "tika-vin11t0:2423_0": "1832- 3.",
  "tika-vin11t0:2423_1": "Purimagāthādvayena padabhājanāgatasāmaññavinicchayaṃ dassetvā idāni aṭṭhakathāgataṃ visesaṃ dassetumāha “etthā”tiādi.",
  "tika-vin11t0:2423_2": "Tattha etthāti imasmiṃ paṭhamapāṭidesanīyasikkhāpade.",
  "tika-vin11t0:2423_3": "Tassāti aññātikabhikkhuniyā.",
  "tika-vin11t0:2423_4": "Vākyatoti “antaragharaṃ paviṭṭhāyā”ti vacanato. Hi-",
  "tika-vin11t0:2423_5": "saddo hetumhi.",
  "tika-vin11t0:2423_6": "Yasmā bhikkhussa ṭhitaṭṭhānaṃ nappamāṇanti aṭṭhakathāya vaṇṇitaṃ,",
  "tika-vin11t0:2423_7": "tasmā ārāmādīsu ṭhatvā dentiyā bhikkhuniyā hatthato vīthiādīsu ṭhatvā yo paṭiggaṇheyya ce,",
  "tika-vin11t0:2423_8": "evaṃ paṭiggaṇhato tassa bhikkhuno na dosoti yojanā.",
  "tika-vin11t0:2423_9": "Paribhogassa paṭiggahaṇamūlakattā na doso.",
  "tika-vin11t0:2423_10": "“Paṭiggaṇhato”ti iminā paribhoge pāṭidesanīyābhāvo ca dīpito hoti.",
  "tika-vin11t0:2424_0": "1834.",
  "tika-vin11t0:2424_1": "Sace bhikkhunī rathikādīsu ṭhatvā bhojanaṃ deti,",
  "tika-vin11t0:2424_2": "bhikkhu antarārāme ṭhatvā paṭiggaṇhāti ce,",
  "tika-vin11t0:2424_3": "tassa āpattīti yojanā.",
  "tika-vin11t0:2424_4": "Gāthābandhavasena “bhikkhuni bhojana”nti rassattaṃ.",
  "tika-vin11t0:2424_5": "Āpattīti ca paṭiggahaṇaparibhogesu dukkaṭapāṭidesanīyāpattiyo sandhāya vuttaṃ.",
  "tika-vin11t0:2425_0": "1835.",
  "tika-vin11t0:2425_1": "Rathikādīsu ṭhatvā bhikkhunī bhojanaṃ deti ce,",
  "tika-vin11t0:2425_2": "taṃ rathikāyapi vā…pe…",
  "tika-vin11t0:2425_3": "ayaṃ nayoti yojanā.",
  "tika-vin11t0:2425_4": "Tattha rathikāti racchā.",
  "tika-vin11t0:2425_5": "Byūhanti anibbijjhitvā ṭhitā gatapaccāgataracchā.",
  "tika-vin11t0:2425_6": "Sandhi nāma gharasandhi.",
  "tika-vin11t0:2425_7": "Siṅghāṭakanti catukkoṇaṃ vā tikoṇaṃ vā maggasamodhānaṭṭhānaṃ.",
  "tika-vin11t0:2425_8": "Ayaṃ nayoti “āpattī”ti anantaragāthāya vuttanayo.",
  "tika-vin11t0:2426_0": "1837.",
  "tika-vin11t0:2426_1": "Āmisena asambhinnarasaṃ sandhāya idaṃ dukkaṭaṃ bhāsitaṃ.",
  "tika-vin11t0:2426_2": "Āmisena sambhinne ekarase yāmakālikādimhi paṭiggahetvā ajjhohāre pāṭidesanīyāpatti siyāti yojanā.",
  "tika-vin11t0:2427_0": "1838.",
  "tika-vin11t0:2427_1": "Ekatoupasampannahatthatoti bhikkhunīnaṃ santike upasampannāya hatthato.",
  "tika-vin11t0:2427_2": "Yathāha “ekatoupasampannāyāti bhikkhunīnaṃ santike upasampannāyā”ti.",
  "tika-vin11t0:2427_3": "Bhikkhūnaṃ santike upasampannāya pana yathāvatthukamevāti.",
  "tika-vin11t0:2428_0": "1839. Aññātikāya ñātikasaññissa, tatheva vimatissa ca dukkaṭanti yojanā.",
  "tika-vin11t0:2429_0": "1840.",
  "tika-vin11t0:2429_1": "Aññātikāya dāpentiyā bhūmiyā nikkhipitvā dadamānāya vā antarārāmādīsu ṭhatvā dentiyā paṭiggaṇhato bhikkhussa anāpattīti yojanā.",
  "tika-vin11t0:2429_2": "Antarārāmādīsūti ettha ādi-",
  "tika-vin11t0:2429_3": "saddena bhikkhunupassayatitthiyaseyyāpaṭikkamanādiṃ saṅgaṇhāti.",
  "tika-vin11t0:2429_4": "Paṭikkamanaṃ nāma bhojanasālā.",
  "tika-vin11t0:2430_0": "1841. Gāmato bahi nīharitvā detīti yojanā.",
  "tika-vin11t0:2431_0": "1842.",
  "tika-vin11t0:2431_1": "Hatthatoti ettha “gahaṇe”ti seso.",
  "tika-vin11t0:2431_2": "Tathāti anāpatti.",
  "tika-vin11t0:2431_3": "Samuṭṭhānaṃ idaṃ sikkhāpadaṃ eḷakalomena samaṃ matanti yojanā.",
  "tika-vin11t0:2432_0": "Paṭhamapāṭidesanīyakathāvaṇṇanā.",
  "tika-vin11t0:2433_0": "1843- 4.",
  "tika-vin11t0:2433_1": "Avutteti vakkhamānanayena avutte.",
  "tika-vin11t0:2433_2": "Ekenapi ca bhikkhunāti sambandho.",
  "tika-vin11t0:2433_3": "Apasakkāti apagaccha. Ādi-",
  "tika-vin11t0:2433_4": "atthavācinā iti-",
  "tika-vin11t0:2433_5": "saddena “apasakka tāva, bhagini,",
  "tika-vin11t0:2433_6": "yāva bhikkhū bhuñjantī”ti vākyaseso saṅgahitoti daṭṭhabbo.",
  "tika-vin11t0:2433_7": "Iminā apasādanākāro sandassito.",
  "tika-vin11t0:2433_8": "“Ekenapi ca bhikkhunā”ti iminā avakaṃso dassito.",
  "tika-vin11t0:2433_9": "Ukkaṃso pana “tehi bhikkhūhi sā bhikkhunī apasādetabbā”ti pāḷitopi daṭṭhabbo.",
  "tika-vin11t0:2433_10": "“Āmisa”nti sāmaññavacanepi pañcannaṃ bhojanānaṃ aññatarasseva gahaṇaṃ.",
  "tika-vin11t0:2433_11": "Yathāha “pañcannaṃ bhojanānaṃ aññatarenā”ti.",
  "tika-vin11t0:2433_12": "Bhogeti ca ekatoupasampannanti ca vuttatthameva.",
  "tika-vin11t0:2434_0": "1845. Tathevāti dukkaṭaṃ. Tatthāti anupasampannāya.",
  "tika-vin11t0:2435_0": "1846.",
  "tika-vin11t0:2435_1": "Attano bhatte dinnepi iminā sikkhāpadena anāpatti,",
  "tika-vin11t0:2435_2": "purimasikkhāpadena pana āpattisambhavā “na detī”ti vuttaṃ.",
  "tika-vin11t0:2435_3": "Yathāha “attano bhattaṃ dāpeti,",
  "tika-vin11t0:2435_4": "na detīti ettha sacepi attano bhattaṃ deti,",
  "tika-vin11t0:2435_5": "iminā sikkhāpadena anāpattiyeva,",
  "tika-vin11t0:2435_6": "purimasikkhāpadena āpattī”ti.",
  "tika-vin11t0:2435_7": "Tathāti anāpatti.",
  "tika-vin11t0:2435_8": "Ubhayasikkhāpadehipi anāpattiṃ dassetumāha “padeti ce”ti.",
  "tika-vin11t0:2435_9": "Yathāha “aññesaṃ bhattaṃ deti,",
  "tika-vin11t0:2435_10": "na dāpetīti ettha pana sacepi dāpeyya,",
  "tika-vin11t0:2435_11": "iminā sikkhāpadena āpatti bhaveyya,",
  "tika-vin11t0:2435_12": "dentiyā pana neva iminā,",
  "tika-vin11t0:2435_13": "na purimena āpattī”ti.",
  "tika-vin11t0:2436_0": "1847.",
  "tika-vin11t0:2436_1": "Bhikkhunī yaṃ na dinnaṃ,",
  "tika-vin11t0:2436_2": "taṃ dāpeti,",
  "tika-vin11t0:2436_3": "yattha vā na dinnaṃ,",
  "tika-vin11t0:2436_4": "tattha dāpeti,",
  "tika-vin11t0:2436_5": "tampi sabbesaṃ mittāmittānaṃ samaṃ dāpeti,",
  "tika-vin11t0:2436_6": "tatthāpi anāpatti.",
  "tika-vin11t0:2437_0": "1848.",
  "tika-vin11t0:2437_1": "Sikkhamānā vā sāmaṇerikā vā “idha sūpaṃ detha,",
  "tika-vin11t0:2437_2": "odanaṃ dethā”ti vosāsantī vidhānaṃ karontī ṭhitā,",
  "tika-vin11t0:2437_3": "taṃ anapasādentassa anāpatti.",
  "tika-vin11t0:2437_4": "Pañceva bhojanāni vinā aññaṃ vosāsantiṃ bhikkhuniṃ anapasādentassa anāpatti.",
  "tika-vin11t0:2437_5": "Anapasādentassa ummattakādinopi anāpattīti yojanā.",
  "tika-vin11t0:2438_0": "1849.",
  "tika-vin11t0:2438_1": "Samuṭṭhānanti ettha “imassā”ti seso.",
  "tika-vin11t0:2438_2": "Bhojanaṃ kiriyaṃ,",
  "tika-vin11t0:2438_3": "vosāsantiyā anivāraṇaṃ akiriyanti evamidaṃ kriyākriyaṃ.",
  "tika-vin11t0:2439_0": "Dutiyapāṭidesanīyakathāvaṇṇanā.",
  "tika-vin11t0:2440_0": "1850- 1.",
  "tika-vin11t0:2440_1": "Sekkhanti sammateti “sekkhasammataṃ nāma kulaṃ yaṃ kulaṃ saddhāya vaḍḍhati,",
  "tika-vin11t0:2440_2": "bhogena hāyati,",
  "tika-vin11t0:2440_3": "evarūpassa kulassa ñattidutiyena kammena sekkhasammuti dinnā hotī”ti vuttaṃ idaṃ kulaṃ sekkhasammataṃ nāma.",
  "tika-vin11t0:2440_4": "Tenāha “laddhasammutike kule”ti.",
  "tika-vin11t0:2440_5": "Laddhā sammuti yenāti viggaho.",
  "tika-vin11t0:2440_6": "Gharūpacāraṃ okkante nimantitopi animantitova hotīti āha “gharūpacārokkamanā pubbevā”ti.",
  "tika-vin11t0:2440_7": "Yathāha “animantito nāma ajjatanāya vā svātanāya vā animantito,",
  "tika-vin11t0:2440_8": "gharūpacāraṃ okkamante nimanteti,",
  "tika-vin11t0:2440_9": "eso animantito nāmā”ti.",
  "tika-vin11t0:2441_0": "“Agilāno nāma yo sakkoti piṇḍāya caritu”nti vuttattā bhikkhāya carituṃ samattho agilāno nāma.",
  "tika-vin11t0:2441_1": "Gahetvāti sahatthā paṭiggahetvā.",
  "tika-vin11t0:2441_2": "“Āmisa”nti iminā sambandho.",
  "tika-vin11t0:2441_3": "Yathāha “khādanīyaṃ vā bhojanīyaṃ vā sahatthā paṭiggahetvā”ti.",
  "tika-vin11t0:2441_4": "Gahaṇeti ettha “āhāratthāyā”ti seso.",
  "tika-vin11t0:2442_0": "1853. Tatthāti asekkhasammate kule. Tatheva paridīpitanti dukkaṭaṃ paridīpitaṃ.",
  "tika-vin11t0:2443_0": "1854.",
  "tika-vin11t0:2443_1": "Nimantitassa vāti ettha vā-",
  "tika-vin11t0:2443_2": "saddena nimantitassa avasesaṃ gaṇhāti.",
  "tika-vin11t0:2443_3": "Yathāha “nimantitassa vā gilānassa vā sesakaṃ bhuñjatī”ti.",
  "tika-vin11t0:2443_4": "Aññesaṃ bhikkhā tattha dīyatīti yojanā.",
  "tika-vin11t0:2443_5": "Tatthāti tasmiṃ sekkhasammate kule.",
  "tika-vin11t0:2444_0": "1855.",
  "tika-vin11t0:2444_1": "Yattha katthacīti āsanasālādīsu yattha katthaci.",
  "tika-vin11t0:2444_2": "Niccabhattādike vāpīti ettha ādi-",
  "tika-vin11t0:2444_3": "saddena salākabhattapakkhikauposathikapāṭipadikabhattānaṃ gahaṇaṃ.",
  "tika-vin11t0:2445_0": "1856.",
  "tika-vin11t0:2445_1": "Dvāreti ettha “ṭhapetvā”ti seso.",
  "tika-vin11t0:2445_2": "Sampatteti ettha “pacchā”ti seso.",
  "tika-vin11t0:2445_3": "Yathāha “sacepi anāgate bhikkhumhi paṭhamaṃyeva nīharitvā dvāre ṭhapetvā pacchā sampattassa denti,",
  "tika-vin11t0:2445_4": "vaṭṭatī”ti.",
  "tika-vin11t0:2446_0": "1857.",
  "tika-vin11t0:2446_1": "Mahāpaccariyā gatavinicchayaṃ dassetumāha “bhikkhu”ntiādi.",
  "tika-vin11t0:2446_2": "Samuṭṭhāneḷakūpamanti samuṭṭhānato eḷakalomasikkhāpadasadisanti attho.",
  "tika-vin11t0:2447_0": "Tatiyapāṭidesanīyakathāvaṇṇanā.",
  "tika-vin11t0:2448_0": "1858- 9.",
  "tika-vin11t0:2448_1": "“Pañcannaṃ paṭisaṃviditaṃ,",
  "tika-vin11t0:2448_2": "etaṃ appaṭisaṃviditaṃ nāmā”ti vacanato ca idhāpi “sahadhammikañāpita”nti vakkhamānattā ca agahaṭṭha-",
  "tika-vin11t0:2448_3": "saddena paribbājakānaṃ gahaṇaṃ.",
  "tika-vin11t0:2448_4": "Vuttameva nayaṃ vohārantarena dassetumāha “itthiyā purisena vā”ti.",
  "tika-vin11t0:2448_5": "“Yāni kho pana tāni āraññakāni senāsanānī”ti vacanato ārāmanti āraññakārāmamāha.",
  "tika-vin11t0:2448_6": "Sace evamārocitaṃ paṭisaṃviditanti hi vuttaṃ padabhājaneti yojanā.",
  "tika-vin11t0:2448_7": "Paṭisaṃviditanti pageva niveditaṃ.",
  "tika-vin11t0:2449_0": "1860.",
  "tika-vin11t0:2449_1": "Pacchā yathārocitaṃ tameva vā tassa ca parivāraṃ katvā aññaṃ bahuṃ vā āharīyatu,",
  "tika-vin11t0:2449_2": "tampi paṭisaṃveditaṃ nāmāti yojanā.",
  "tika-vin11t0:2450_0": "1861.",
  "tika-vin11t0:2450_1": "Yāguyā viditaṃ katvāti ettha “taṃ ṭhapetvā”ti idaṃ sāmatthiyā labbhati.",
  "tika-vin11t0:2450_2": "Idampi viditaṃ kurundiyaṃ vaṭṭatīti vuttanti yojanā.",
  "tika-vin11t0:2451_0": "1862.",
  "tika-vin11t0:2451_1": "Panāti api-",
  "tika-vin11t0:2451_2": "saddattho.",
  "tika-vin11t0:2451_3": "Aññānipi kulānīti yojanā.",
  "tika-vin11t0:2451_4": "Ettha “asukaṃ nāma kulaṃ paṭisaṃveditaṃ katvā khādanīyādīni gahetvā gacchatīti sutvā”ti aṭṭhakathāseso.",
  "tika-vin11t0:2451_5": "Tenāti katapaṭisaṃveditena.",
  "tika-vin11t0:2451_6": "Tampi ca sabbaṃ vaṭṭatīti yojanā.",
  "tika-vin11t0:2452_0": "1863.",
  "tika-vin11t0:2452_1": "Evaṃ yaṃ anārocitanti “ārāmaṃ vā upacāraṃ vā pavisitvā”tiādinā nayena yaṃ paṭhamaṃ aniveditaṃ.",
  "tika-vin11t0:2452_2": "“Eva”nti idaṃ “yaṃ ārāmamanābhata”nti imināpi yojetabbaṃ.",
  "tika-vin11t0:2452_3": "Evanti “tassa parivāraṃ katvā”tiādinā pakārena.",
  "tika-vin11t0:2452_4": "“Taṃ asaṃviditaṃ nāmā”ti idaṃ “sahadhammikañāpita”nti imināpi yojetabbaṃ.",
  "tika-vin11t0:2452_5": "Yathāha “pañcannaṃ paṭisaṃviditaṃ,",
  "tika-vin11t0:2452_6": "etaṃ appaṭisaṃviditaṃ nāmā”ti.",
  "tika-vin11t0:2452_7": "Aṭṭhakathāyañca “pañcannaṃ paṭisaṃviditanti pañcasu sahadhammikesu yaṃ kiñci pesetvā ‘khādanīyaṃ vā bhojanīyaṃ",
  "tika-vin11t0:2452_8": "vā āharissāmā’ti paṭisaṃviditaṃ katampi appaṭisaṃviditamevāti attho”ti vuttaṃ.",
  "tika-vin11t0:2453_0": "1864. Kārāpetvāti ettha “paṭisaṃvidita”nti seso.",
  "tika-vin11t0:2454_0": "1865.",
  "tika-vin11t0:2454_1": "Bhikkhunā vā gantvā antarāmagge gahetabbanti yojanā.",
  "tika-vin11t0:2454_2": "Evamakatvāti “bahiārāmaṃ pesetvā”tiādinā vuttavidhānaṃ akatvā.",
  "tika-vin11t0:2454_3": "Upacāratoti ettha bhummatthe to-",
  "tika-vin11t0:2454_4": "paccayo veditabbo.",
  "tika-vin11t0:2455_0": "1868.",
  "tika-vin11t0:2455_1": "“Paṭisaṃvidite”tiādīnaṃ padānaṃ “anāpatte vā”ti iminā sambandho.",
  "tika-vin11t0:2455_2": "Paṭisaṃviditeti ettha “gilānassā”ti seso.",
  "tika-vin11t0:2455_3": "Paṭisaṃvidite anāpatti,",
  "tika-vin11t0:2455_4": "gilānassāpi anāpatti,",
  "tika-vin11t0:2455_5": "appaṭisaṃviditepi tassa paṭisaṃviditassa avasesake vā gilānassa avasesake vā anāpatti evāti sambandho.",
  "tika-vin11t0:2455_6": "Yathāha anāpattivāre “paṭisaṃviditassa vā gilānassa vā sesakaṃ bhuñjatī”ti.",
  "tika-vin11t0:2455_7": "Bahārāme paṭiggahetvā antoyeva bhuñjato assa anāpattīti yojanā.",
  "tika-vin11t0:2455_8": "Gahetvā vāti ettha vā-",
  "tika-vin11t0:2455_9": "saddo “tassā”tiādīsupi yojetabbo.",
  "tika-vin11t0:2456_0": "1869.",
  "tika-vin11t0:2456_1": "Tatthāti tasmiṃ āraññakārāme.",
  "tika-vin11t0:2456_2": "Khādato anāpatti evāti yojanā,",
  "tika-vin11t0:2456_3": "tattha “aññena kappiyaṃ katvā dinnānī”ti seso.",
  "tika-vin11t0:2457_0": "Catutthapāṭidesanīyakathāvaṇṇanā.",
  "tika-vin11t0:2458_0": "Iti vinayatthasārasandīpaniyā vinayavinicchayavaṇṇanāya",
  "tika-vin11t0:2459_0": "Pāṭidesanīyakathāvaṇṇanā niṭṭhitā.",
  "tika-vin11t0:2460_0": "Sekhiyakathāvaṇṇanā",
  "tika-vin11t0:2461_0": "1870.",
  "tika-vin11t0:2461_1": "Evaṃ pāṭidesanīyavinicchayaṃ dassetvā tadanantaraṃ uddiṭṭhānaṃ sekhiyānaṃ vinicchayaṃ dassetumāha “yo anādariyenevā”tiādi.",
  "tika-vin11t0:2461_2": "Yoti thero vā navo vā majjhimo vā.",
  "tika-vin11t0:2461_3": "Ettha anādariyaṃ nāma sañcicca āpattiāpajjanaṃ,",
  "tika-vin11t0:2461_4": "nivāsanādivatthassa uggahaṇe nirussāhañca.",
  "tika-vin11t0:2461_5": "Pacchatopi vāti ettha vā-",
  "tika-vin11t0:2461_6": "saddena “passatopi vā”ti idaṃ saṅgaṇhāti.",
  "tika-vin11t0:2461_7": "Tassa cāti ettha ca-",
  "tika-vin11t0:2461_8": "saddo vakkhamānasamuccayo.",
  "tika-vin11t0:2462_0": "1871.",
  "tika-vin11t0:2462_1": "Na kevalaṃ vuttanayena nivāsentasseva hoti,",
  "tika-vin11t0:2462_2": "khandhakāgatahatthisoṇḍādiākārenāpi nivāsentassa dukkaṭaṃ hotīti āha “hatthisoṇḍādī”tiādi.",
  "tika-vin11t0:2462_3": "Hatthisoṇḍādinivāsanaṃ parato khuddakavatthukkhandhake āvi bhavissati.",
  "tika-vin11t0:2462_4": "Parimaṇḍalanti samantato maṇḍalaṃ katvā.",
  "tika-vin11t0:2462_5": "Vatthabbanti nivatthabbaṃ nivāsetabbanti attho.",
  "tika-vin11t0:2463_0": "1872.",
  "tika-vin11t0:2463_1": "Jāṇumaṇḍalato heṭṭhāti ettha “jaṅghaṭṭhisīsato paṭṭhāyā”ti seso.",
  "tika-vin11t0:2463_2": "Aṭṭhaṅgulappamāṇakanti vaḍḍhakiaṅgulena aṭṭhaṅgulamattanti ācariyā.",
  "tika-vin11t0:2463_3": "“Yo pana sukkhajaṅgho vā mahāpiṇḍikamaṃso vā hoti,",
  "tika-vin11t0:2463_4": "tassa sāruppatthāya jāṇumaṇḍalato aṭṭhaṅgulādhikampi otāretvā nivāsetuṃ vaṭṭatī”ti aṭṭhakathaṃ saṅgaṇhitumāha “tato ūnaṃ na vaṭṭatī”ti.",
  "tika-vin11t0:2464_0": "1873.",
  "tika-vin11t0:2464_1": "Asañcicca aparimaṇḍalaṃ nivāsentassa anāpattīti yojanā.",
  "tika-vin11t0:2464_2": "Evamuparipi.",
  "tika-vin11t0:2464_3": "Asañciccāti “aparimaṇḍalaṃ nivāsessāmī”ti evaṃ asañcicca,",
  "tika-vin11t0:2464_4": "atha kho “parimaṇḍalaṃyeva nivāsessāmī”ti virajjhitvā aparimaṇḍalaṃ nivāsentassa anāpatti.",
  "tika-vin11t0:2464_5": "Asatissāpīti aññavihitassāpi tathā nivāsentassa anāpatti.",
  "tika-vin11t0:2464_6": "Ajānantassāti kevalaṃ parimaṇḍalaṃ nivāsetuṃ ajānantassa anāpatti.",
  "tika-vin11t0:2464_7": "Apica nivāsanavattaṃ uggahetabbaṃ.",
  "tika-vin11t0:2464_8": "Uggahitavattopi sace “āruḷha”nti vā “oruḷha”nti vā na jānāti,",
  "tika-vin11t0:2464_9": "tassāpi anāpattiyeva.",
  "tika-vin11t0:2464_10": "Gilānassāti yassa jaṅghāya vā pāde vā vaṇo hoti,",
  "tika-vin11t0:2464_11": "tassa ukkhipitvā vā otāretvā vā nivāsentassa anāpatti.",
  "tika-vin11t0:2464_12": "Pādoti cettha pādasamīpaṃ adhippetaṃ.",
  "tika-vin11t0:2464_13": "Āpadāsūti vāḷā vā corā vā anubandhanti,",
  "tika-vin11t0:2464_14": "evarūpāsu āpadāsu anāpatti.",
  "tika-vin11t0:2465_0": "Parimaṇḍalakathāvaṇṇanā.",
  "tika-vin11t0:2466_0": "1874.",
  "tika-vin11t0:2466_1": "Ubho koṇe samaṃ katvāti pārupanassa ekaṃse katassa piṭṭhipasse,",
  "tika-vin11t0:2466_2": "udarapasse ca olambamāne ubho kaṇṇe hatthipiṭṭhe gaṇḍā viya samaṃ katvā.",
  "tika-vin11t0:2466_3": "Parimaṇḍalaṃ katvāti etasseva atthapadaṃ.",
  "tika-vin11t0:2466_4": "Sādaranti bhāvanapuṃsakaniddeso.",
  "tika-vin11t0:2466_5": "Sādaraṃ vā pārupitabbanti yojanā,",
  "tika-vin11t0:2466_6": "sādaraṃ pārupanaṃ kattabbanti attho.",
  "tika-vin11t0:2466_7": "Evaṃ akarontassāti pārupanavatte ādaraṃ janetvā evaṃ apārupantassa.",
  "tika-vin11t0:2467_0": "1875.",
  "tika-vin11t0:2467_1": "“Parimaṇḍalaṃ nivāsessāmīti sikkhā karaṇīyā”ti vā “parimaṇḍalaṃ pārupissāmīti sikkhā karaṇīyā”ti vā “antaraghare”ti",
  "tika-vin11t0:2467_2": "avisesetvā vuttattā āha “avisesena vutta”nti.",
  "tika-vin11t0:2467_3": "Idaṃ sikkhāpadadvayaṃ yasmā avisesena vuttaṃ,",
  "tika-vin11t0:2467_4": "tasmā ghare,",
  "tika-vin11t0:2467_5": "vihāre vā kātabbaṃ parimaṇḍalanti yojanā.",
  "tika-vin11t0:2467_6": "Ghareti antaraghare.",
  "tika-vin11t0:2467_7": "Vihāre vāti buddhupaṭṭhānādikālaṃ sandhāya vuttaṃ.",
  "tika-vin11t0:2467_8": "Parimaṇḍalaṃ kattabbanti parimaṇḍalameva nivāsetabbaṃ pārupitabbanti attho.",
  "tika-vin11t0:2468_0": "Dutiyaṃ.",
  "tika-vin11t0:2469_0": "1876. Ubho koṇe samaṃ katvāti sambandho. Gīvameva ca anuvātena chādetvāti yojanā.",
  "tika-vin11t0:2470_0": "1877.",
  "tika-vin11t0:2470_1": "Tathā akatvāti yathāvuttavidhānaṃ akatvā.",
  "tika-vin11t0:2470_2": "Jattūnipīti ubho aṃsakūṭānipi.",
  "tika-vin11t0:2470_3": "Urampi cāti hadayampi.",
  "tika-vin11t0:2470_4": "Vivaritvāti appaṭicchādetvā.",
  "tika-vin11t0:2470_5": "Yathākāmanti icchānurūpaṃ.",
  "tika-vin11t0:2470_6": "Gacchatoti ettha “antaraghare”ti seso.",
  "tika-vin11t0:2470_7": "Antaragharaṃ nāma gāme vā hotu vihāre vā,",
  "tika-vin11t0:2470_8": "pacitvā bhuñjitvā gihīnaṃ vasanaṭṭhānaṃ.",
  "tika-vin11t0:2471_0": "Tatiyaṃ.",
  "tika-vin11t0:2472_0": "1878- 9.",
  "tika-vin11t0:2472_1": "“Maṇibandhato”ti imināpi “heṭṭhā”ti yojetabbaṃ.",
  "tika-vin11t0:2472_2": "Vāsūpagassāti ettha “kāyaṃ vivaritvā nisīdato”ti seso.",
  "tika-vin11t0:2472_3": "Vāsūpago nāma rattivāsatthāya upagato,",
  "tika-vin11t0:2472_4": "etena vāsatthāya antaragharaṃ upagacchantena suppaṭicchanneneva upagantabbanti dīpitaṃ hoti,",
  "tika-vin11t0:2472_5": "eteneva vāsūpagatassa santikaṃ upagatassa yathākāmaṃ gamane na dosoti ca vuttameva hoti.",
  "tika-vin11t0:2472_6": "Tenāha gaṇṭhipade “ekadivasampi vāsūpagatassa santikaṃ yathāsukhaṃ gantuṃ vaṭṭati,",
  "tika-vin11t0:2472_7": "ko pana vādo catupañcāhaṃ vāsamadhiṭṭhāya vasitabhikkhūnaṃ santika”nti.",
  "tika-vin11t0:2473_0": "Catutthaṃ.",
  "tika-vin11t0:2474_0": "1880. Suvinītenāti hatthapādānaṃ akīḷāpaneneva suṭṭhu vinītena.",
  "tika-vin11t0:2475_0": "Pañcamaṃ.",
  "tika-vin11t0:2476_0": "1881.",
  "tika-vin11t0:2476_1": "Gāthābandhavasena “satīmatā”ti dīgho kato.",
  "tika-vin11t0:2476_2": "Avikārenāti taṃtadavalokāsahitena.",
  "tika-vin11t0:2476_3": "Yugaṃ mattā pamāṇaṃ etassāti yugamattaṃ,",
  "tika-vin11t0:2476_4": "rathayugaṃ catuhatthappamāṇaṃ,",
  "tika-vin11t0:2476_5": "tattakaṃ padesaṃ.",
  "tika-vin11t0:2476_6": "Pekkhināti olokentena.",
  "tika-vin11t0:2476_7": "“Bhikkhunā okkhittacakkhunā”ti padacchedo.",
  "tika-vin11t0:2477_0": "1882.",
  "tika-vin11t0:2477_1": "Antaraghare yattha katthacipi ekasmimpi ṭhāne ṭhatvāti yojanā.",
  "tika-vin11t0:2477_2": "Evaṃ vuttepi tathārūpe antarāye sati gacchatopi oloketuṃ labbhati.",
  "tika-vin11t0:2477_3": "Ekasmiṃ pana ṭhāne ṭhatvāti ettha gacchantopi parissayābhāvaṃ oloketuṃ labbhatiyeva.",
  "tika-vin11t0:2477_4": "“Tathā gāme pūja”nti gaṇṭhipadesu vuttaṃ. Pi-",
  "tika-vin11t0:2477_5": "saddo pana-",
  "tika-vin11t0:2477_6": "saddattho,",
  "tika-vin11t0:2477_7": "oloketuṃ pana vaṭṭatīti vuttaṃ hoti.",
  "tika-vin11t0:2478_0": "1883.",
  "tika-vin11t0:2478_1": "Olokento tahaṃ tahanti yo anādariyaṃ paṭicca taṃ taṃ disābhāgaṃ pāsādaṃ kūṭāgāraṃ vīthiṃ olokento.",
  "tika-vin11t0:2479_0": "Sattamaṃ.",
  "tika-vin11t0:2480_0": "1884.",
  "tika-vin11t0:2480_1": "Ekato vāpīti ekaaṃsakūṭato vā.",
  "tika-vin11t0:2480_2": "Ubhato vāpīti ubhayaṃsakūṭato vā.",
  "tika-vin11t0:2480_3": "Indakhīlakato antoti gāmadvārindakhīlato anto,",
  "tika-vin11t0:2480_4": "ghareti vuttaṃ hoti.",
  "tika-vin11t0:2481_0": "Navamaṃ.",
  "tika-vin11t0:2482_0": "1885.",
  "tika-vin11t0:2482_1": "Tathā nisinnakālepīti indakhīlassa anto nisinnakālepi.",
  "tika-vin11t0:2482_2": "Kuṇḍikaṃ nīharantena ca cīvaraṃ anukkhipitvā dātabbā kuṇḍikāti yojanā.",
  "tika-vin11t0:2482_3": "Kuṇḍikanti ca upalakkhaṇamattaṃ.",
  "tika-vin11t0:2482_4": "Dhammakaraṇādīsupi eseva nayo.",
  "tika-vin11t0:2483_0": "Dasamaṃ.",
  "tika-vin11t0:2484_0": "Paṭhamo vaggo.",
  "tika-vin11t0:2485_0": "1886.",
  "tika-vin11t0:2485_1": "Gantuñceva nisīdituñca na vaṭṭatīti yojanā. Ca-",
  "tika-vin11t0:2485_2": "saddo kiriyāsamuccayo.",
  "tika-vin11t0:2485_3": "Hasanīyasmiṃ vatthusminti hāsajanake kāraṇe.",
  "tika-vin11t0:2485_4": "Sitamattanti mandahāsaṃ.",
  "tika-vin11t0:2486_0": "Paṭhamadutiyāni.",
  "tika-vin11t0:2487_0": "1887.",
  "tika-vin11t0:2487_1": "Appasaddenāti “kittāvatā appasaddo hoti?",
  "tika-vin11t0:2487_2": "Dvādasahatthe gehe ādimhi saṅghatthero,",
  "tika-vin11t0:2487_3": "majjhe dutiyatthero,",
  "tika-vin11t0:2487_4": "ante tatiyattheroti evaṃ nisinnesuyaṃ saṅghatthero dutiyattherena saddhiṃ manteti,",
  "tika-vin11t0:2487_5": "dutiyatthero tassa saddañceva suṇāti,",
  "tika-vin11t0:2487_6": "kathañca vavatthapeti.",
  "tika-vin11t0:2487_7": "Tatiyatthero pana saddameva suṇāti,",
  "tika-vin11t0:2487_8": "kathaṃ na vavatthapeti.",
  "tika-vin11t0:2487_9": "Ettāvatā appasaddo hotī”ti vuttaappasaddayuttena.",
  "tika-vin11t0:2487_10": "Sace pana tatiyatthero kathañca vavatthapeti,",
  "tika-vin11t0:2487_11": "mahāsaddo nāma hotīti.",
  "tika-vin11t0:2488_0": "Tatiyaṃ.",
  "tika-vin11t0:2489_0": "1888.",
  "tika-vin11t0:2489_1": "Kāyappacālakaṃ katvāti kāyaṃ cāletvā cāletvā.",
  "tika-vin11t0:2489_2": "Uparipi eseva nayo.",
  "tika-vin11t0:2489_3": "Hatthassa vuttalakkhaṇattā “bāhū”ti maṇibandhato yāva aṃsakūṭā gahetabbā.",
  "tika-vin11t0:2490_0": "1889.",
  "tika-vin11t0:2490_1": "Ujuṃ paggahetvāti ujuṃ ṭhapetvā.",
  "tika-vin11t0:2490_2": "Āsitabbanti nisīditabbaṃ.",
  "tika-vin11t0:2490_3": "“Samena iriyāpathena tū”ti padacchedo.",
  "tika-vin11t0:2491_0": "1890.",
  "tika-vin11t0:2491_1": "Itthambhūte karaṇavacanaṃ.",
  "tika-vin11t0:2491_2": "Gamanapaṭisaṃyuttesu sikkhāpadesu gamanassa asambhavoti āha “nisīdanena yuttesū”ti.",
  "tika-vin11t0:2492_0": "Pañcamachaṭṭhasattamaṭṭhamanavamāni.",
  "tika-vin11t0:2493_0": "Dutiyo vaggo.",
  "tika-vin11t0:2494_0": "1891.",
  "tika-vin11t0:2494_1": "Khambhaṃ katvāti kaṭiyā ekapasse vā dvīsu vā passesu kapparasandhito ābhujitvā hatthaṃ ṭhapetvā. Yathāha –",
  "tika-vin11t0:2494_2": "“khambhakato nāma kaṭiyaṃ hatthaṃ ṭhapetvā katakhambho”ti.",
  "tika-vin11t0:2494_3": "Ukkuṭikāya vā gacchatoti yojanā.",
  "tika-vin11t0:2494_4": "Ukkuṭikā vuccati paṇhiyo ukkhipitvā aggapādehi vā aggapāde ukkhipitvā paṇhīhi eva vā bhūmiṃ phusantassa gamanaṃ.",
  "tika-vin11t0:2495_0": "1892.",
  "tika-vin11t0:2495_1": "Dussapallatthikāyāti āyogapallatthikāya.",
  "tika-vin11t0:2495_2": "Antaraghare nisīdantassa tassa dukkaṭaṃ hotīti yojanā.",
  "tika-vin11t0:2496_0": "1893.",
  "tika-vin11t0:2496_1": "Dutiye cāti “na khambhakato antaraghare nisīdissāmī”ti sikkhāpade ca.",
  "tika-vin11t0:2496_2": "Catutthe cāti “na oguṇṭhito antaraghare nisīdissāmī”ti sikkhāpade ca.",
  "tika-vin11t0:2496_3": "Chaṭṭheti “na pallatthikāya antaraghare”iccādi sikkhāpade ca.",
  "tika-vin11t0:2496_4": "Iti evaṃ sāruppā samaṇācārānucchavikā chabbīsati sikkhāpadāni pakāsitāni.",
  "tika-vin11t0:2497_0": "Paṭhamadutiyatatiyacatutthapañcamachaṭṭhāni.",
  "tika-vin11t0:2498_0": "1894.",
  "tika-vin11t0:2498_1": "Viññunā bhikkhunā sakkaccaṃ satiyuttena,",
  "tika-vin11t0:2498_2": "pattasaññinā ca hutvā samasūpova piṇḍapāto gahetabboti yojanā.",
  "tika-vin11t0:2498_3": "Evaṃ etāya gāthāya sikkhāpadattayaṃ saṅgahitaṃ.",
  "tika-vin11t0:2498_4": "Sakkaccanti satiṃ upaṭṭhapetvā.",
  "tika-vin11t0:2498_5": "“Satiyuttenā”ti idaṃ “sakkacca”nti etassa atthapadaṃ.",
  "tika-vin11t0:2498_6": "“Satiṃ upaṭṭhapetvā”ti hi aṭṭhakathāyaṃ vuttaṃ.",
  "tika-vin11t0:2498_7": "Patte saññā pattasaññā,",
  "tika-vin11t0:2498_8": "sā assa atthīti pattasaññī,",
  "tika-vin11t0:2498_9": "anaññavihitena attano bhājaneyeva upanibaddhasaññināti attho.",
  "tika-vin11t0:2499_0": "1895. Bhattacatubbhāgoti bhattassa catubbhāgappamāṇo. Tato adhikaṃ gaṇhato dukkaṭaṃ.",
  "tika-vin11t0:2500_0": "1896.",
  "tika-vin11t0:2500_1": "“Rasarase”ti vattabbe “raserase”ti gāthābandhavasena vuttaṃ.",
  "tika-vin11t0:2500_2": "Dve sūpe ṭhapetvā avasesāni oloṇisākasūpeyyamaccharasamaṃsarasādīni rasarasāti veditabbāni.",
  "tika-vin11t0:2500_3": "Ettha ca “oloṇīti dadhikataṃ gorasa”nti keci.",
  "tika-vin11t0:2500_4": "“Ekā byañjanavikatī”ti apare.",
  "tika-vin11t0:2500_5": "“Yo koci suddho kañjikatakkādiraso”ti aññe.",
  "tika-vin11t0:2500_6": "Sākasūpeyyaggahaṇena yā kāci sūpeyyasākehi katā byañjanavikati vuttā.",
  "tika-vin11t0:2500_7": "Maṃsarasādīnīti ādi-",
  "tika-vin11t0:2500_8": "saddena avasesā sabbāpi byañjanavikati saṅgahitāti daṭṭhabbaṃ.",
  "tika-vin11t0:2500_9": "Ñātakādīnanti ettha “santakaṃ gaṇhantassā”ti seso.",
  "tika-vin11t0:2500_10": "Aññatthāyāti ettha “kataṃ gaṇhantassā”ti seso.",
  "tika-vin11t0:2500_11": "Dhanenāti ettha “attano”ti ca “kīta”nti ca “gaṇhantassā”ti ca seso.",
  "tika-vin11t0:2500_12": "Ñātakādīnaṃ santakaṃ gaṇhantassa,",
  "tika-vin11t0:2500_13": "aññatthāya kataṃ gaṇhantassa,",
  "tika-vin11t0:2500_14": "attano dhanena kītaṃ gaṇhantassa anāpattīti attho.",
  "tika-vin11t0:2501_0": "Sattamaṭṭhamanavamāni.",
  "tika-vin11t0:2502_0": "1897. Adhiṭṭhānūpagassa pattassa mukhavaṭṭiyā antolekhāpamāṇena pūritova gahetabboti yojanā.",
  "tika-vin11t0:2503_0": "1898.",
  "tika-vin11t0:2503_1": "Anāpattivisayaṃ dassetvā āpattivisayaṃ dassetumāha “tatthā”tiādi.",
  "tika-vin11t0:2503_2": "Tatthāti adhiṭṭhānūpage patte.",
  "tika-vin11t0:2503_3": "Thūpīkataṃ katvāti ettha “diyyamāna”nti seso.",
  "tika-vin11t0:2503_4": "Yathāvuttalekhātikkamo yathā hoti,",
  "tika-vin11t0:2503_5": "evaṃ thūpīkataṃ diyyamānaṃ gaṇhato āpatti dukkaṭanti sambandho.",
  "tika-vin11t0:2503_6": "Iminā paṭhamaṃ thūpīkatassa adhiṭṭhānūpagapattassa pacchā paṭiggahaṇañca paṭhamapaṭiggahitapatte pacchā",
  "tika-vin11t0:2503_7": "bhojanassa thūpīkatassa paṭiggahaṇañca nivāritanti veditabbaṃ.",
  "tika-vin11t0:2504_0": "1899.",
  "tika-vin11t0:2504_1": "Kālikattayameva ca thūpīkataṃ vaṭṭatevāti yojanā.",
  "tika-vin11t0:2504_2": "Seseti anadhiṭṭhānūpage patte.",
  "tika-vin11t0:2504_3": "Sabbanti catubbidhaṃ kālikaṃ thūpīkataṃ vaṭṭatīti yojanā.",
  "tika-vin11t0:2505_0": "1900.",
  "tika-vin11t0:2505_1": "Pesetīti ettha “bhikkhū”ti seso.",
  "tika-vin11t0:2505_2": "Bhikkhu bhikkhūnaṃ yadi pesetīti yojanā.",
  "tika-vin11t0:2505_3": "“Vihāraṃ pesetuṃ vaṭṭatī”ti aṭṭhakathāya adhippāyaṃ dassetuṃ “bhikkhūna”nti vacanena paṭiggahaṇaṃ avijahitvā",
  "tika-vin11t0:2505_4": "bhikkhunā eva pesitaṃ gaṇhantānaṃ bhikkhūnaṃ anāpattīti dīpitaṃ hoti.",
  "tika-vin11t0:2505_5": "Aññathā “pūretuṃ vaṭṭatī”ti ettakameva vattabbanti viññāyati.",
  "tika-vin11t0:2506_0": "1901.",
  "tika-vin11t0:2506_1": "Pakkhippamānanti mukhavaṭṭito uccaṃ katvā majjhe pakkhipiyamānaṃ.",
  "tika-vin11t0:2506_2": "Phalādikanti ādi-",
  "tika-vin11t0:2506_3": "saddena odanādimpi saṅgaṇhāti.",
  "tika-vin11t0:2506_4": "Heṭṭhā orohatīti samantā okāsasambhavato cāliyamānaṃ mukhavaṭṭippamāṇato heṭṭhā bhassati.",
  "tika-vin11t0:2507_0": "1902.",
  "tika-vin11t0:2507_1": "Takkolakādīnanti ettha ādi-",
  "tika-vin11t0:2507_2": "saddena pūgaphalādīnaṃ saṅgaho.",
  "tika-vin11t0:2507_3": "Ṭhapetvāti bhattamatthake nikkhipitvā.",
  "tika-vin11t0:2507_4": "Vaṭaṃsakanti avaṭaṃsakaṃ.",
  "tika-vin11t0:2508_0": "1903.",
  "tika-vin11t0:2508_1": "Pūvassāti vikārasambandhe sāmivacanaṃ,",
  "tika-vin11t0:2508_2": "pūvavaṭaṃsakanti vuttaṃ hoti.",
  "tika-vin11t0:2508_3": "Pūvassa yāvakālikattā āha “idaṃ thūpīkataṃ siyā”ti.",
  "tika-vin11t0:2509_0": "1904. Paṇṇānaṃ visuṃ bhājanattā āha “vaṭṭatī”ti.",
  "tika-vin11t0:2510_0": "1905.",
  "tika-vin11t0:2510_1": "Assāti bhikkhussa.",
  "tika-vin11t0:2510_2": "Taṃ tu sabbanti “thūpīkatattā na vaṭṭatī”ti vuttaṃ taṃ pana sabbaṃ.",
  "tika-vin11t0:2510_3": "Gahitaṃ sugahitanti virādhetvā paṭiggahitaṃ ce,",
  "tika-vin11t0:2510_4": "suppaṭiggahitaṃ.",
  "tika-vin11t0:2511_0": "Dasamaṃ.",
  "tika-vin11t0:2512_0": "Tatiyo vaggo.",
  "tika-vin11t0:2513_0": "1906.",
  "tika-vin11t0:2513_1": "“Upari odhi”nti padacchedo.",
  "tika-vin11t0:2513_2": "Uparīti bhattassa upari.",
  "tika-vin11t0:2513_3": "Odhinti paricchedaṃ.",
  "tika-vin11t0:2513_4": "Paṭipāṭiyāti attano disāya pariyantato paṭṭhāya anukkamena.",
  "tika-vin11t0:2514_0": "1907.",
  "tika-vin11t0:2514_1": "Aññesanti ettha “dento”ti seso.",
  "tika-vin11t0:2514_2": "Attano bhattaṃ aññesaṃ dento aññassa bhājane ākiraṃ ākiranto pana paṭipāṭiṃ vināpi tahiṃ tahiṃ omasati ce,",
  "tika-vin11t0:2514_3": "natthi dosoti yojanā.",
  "tika-vin11t0:2514_4": "Uttaribhaṅgakaṃ tathā ākiranto tattha tattha omasati,",
  "tika-vin11t0:2514_5": "natthi dosoti yojanā.",
  "tika-vin11t0:2514_6": "Bhuñjanatthāya gaṇhantopi cettha vattabbo.",
  "tika-vin11t0:2514_7": "Uttaribhaṅgaṃ nāma byañjanaṃ.",
  "tika-vin11t0:2515_0": "Tatiyaṃ.",
  "tika-vin11t0:2516_0": "1908.",
  "tika-vin11t0:2516_1": "Matthakaṃ omadditvā paribhuñjato dosoti yojanā.",
  "tika-vin11t0:2516_2": "“Thūpakatoti matthakato,",
  "tika-vin11t0:2516_3": "vemajjhato”ti aṭṭhakathāvacanato matthakanti ettha bhattamatthakamāha.",
  "tika-vin11t0:2516_4": "Omadditvāti hatthena bhattaṃ avamadditvā.",
  "tika-vin11t0:2517_0": "1909.",
  "tika-vin11t0:2517_1": "Sesake parittepi cāti avasiṭṭhe appakepi ca.",
  "tika-vin11t0:2517_2": "Saṃkaḍḍhitvānāti tasmiṃ tasmiṃ ṭhāne ṭhitaṃ saṃharitvā.",
  "tika-vin11t0:2517_3": "Ekato pana madditvā bhuñjato anāpattīti yojanā.",
  "tika-vin11t0:2518_0": "Pañcamaṃ.",
  "tika-vin11t0:2519_0": "1910.",
  "tika-vin11t0:2519_1": "Bhiyyokamyatāhetūti puna gaṇhitukāmatāhetu.",
  "tika-vin11t0:2519_2": "Sūpaṃ vāti muggādisūpaṃ vā.",
  "tika-vin11t0:2519_3": "Byañjanaṃ vāti uttaribhaṅgaṃ vā.",
  "tika-vin11t0:2520_0": "Chaṭṭhaṃ.",
  "tika-vin11t0:2521_0": "1911.",
  "tika-vin11t0:2521_1": "Viññattiyanti sūpodanaviññattiyaṃ.",
  "tika-vin11t0:2521_2": "“Ñātakānaṃ vā pavāritānaṃ vā aññassa atthāya vā attano dhanena vā”ti idaṃ anāpattiyaṃ adhikaṃ.",
  "tika-vin11t0:2521_3": "Gilānopi hutvā paresaṃ pattaṃ ujjhānasaññāya olokentassa āpatti hotīti āha “ujjhāne gilānopi na muccatī”ti.",
  "tika-vin11t0:2521_4": "Ujjhāneti nimittatthe bhummaṃ.",
  "tika-vin11t0:2522_0": "1912.",
  "tika-vin11t0:2522_1": "Dassāmīti imassa bhattaṃ oloketvā “yaṃ tattha natthi,",
  "tika-vin11t0:2522_2": "taṃ dassāmī”ti vā “dāpessāmī”ti vā.",
  "tika-vin11t0:2522_3": "Avamaññitvā ujjhāyanacittaṃ ujjhānaṃ,",
  "tika-vin11t0:2522_4": "ujjhāne saññā ujjhānasaññā,",
  "tika-vin11t0:2522_5": "sā assa atthīti viggaho.",
  "tika-vin11t0:2522_6": "Naujjhānasaññino ca anāpattīti ñātabbanti yojanā.",
  "tika-vin11t0:2523_0": "Sattamaṭṭhamāni.",
  "tika-vin11t0:2524_0": "1913.",
  "tika-vin11t0:2524_1": "“Tesaṃ majjhappamāṇenā”ti iminā asāruppavasena khuddakapaṭikkhepo katoti veditabbo.",
  "tika-vin11t0:2524_2": "“Nātimahanta”nti ca atimahantasseva paṭikkhittattā khuddake āpatti na dissatīti.",
  "tika-vin11t0:2524_3": "Kabaḷoti ālopo.",
  "tika-vin11t0:2525_0": "1914. Mūlakhādanīyādike sabbattha khajjake panāti yojanā. Phalāphaleti khuddake, mahante ca phale.",
  "tika-vin11t0:2526_0": "Navamaṃ.",
  "tika-vin11t0:2527_0": "1915. Dasame natthi kiñci vattabbaṃ.",
  "tika-vin11t0:2528_0": "Dasamaṃ.",
  "tika-vin11t0:2529_0": "Catuttho vaggo.",
  "tika-vin11t0:2530_0": "1916.",
  "tika-vin11t0:2530_1": "“Anāhaṭe”ti etassa atthapadaṃ “mukhadvāraṃ appatte”ti.",
  "tika-vin11t0:2530_2": "Yathāha “anāhaṭeti anāharite,",
  "tika-vin11t0:2530_3": "mukhadvāraṃ asampāpiteti attho”ti.",
  "tika-vin11t0:2530_4": "“Mukhadvāraṃ vivarantassā”ti ettake vutte mukhadvāra-",
  "tika-vin11t0:2530_5": "saddassa sambandhisaddattā kassāti apekkhāya “mukhadvāraṃ vivarissāmī”ti attanopadekavacanena byañjitamevatthaṃ pakāsetuṃ attano-",
  "tika-vin11t0:2530_6": "gahaṇaṃ katanti veditabbaṃ. Ca-",
  "tika-vin11t0:2530_7": "saddo evakārattho,",
  "tika-vin11t0:2530_8": "appatte vāti yojetabbo,",
  "tika-vin11t0:2530_9": "asampatteyevāti attho.",
  "tika-vin11t0:2531_0": "Paṭhamaṃ.",
  "tika-vin11t0:2532_0": "1917.",
  "tika-vin11t0:2532_1": "Sakalaṃ hatthanti ettha hattha-",
  "tika-vin11t0:2532_2": "saddo tadekadesesu aṅgulīsu daṭṭhabbo.",
  "tika-vin11t0:2532_3": "“Hatthamuddā”tiādīsu viya samudāye pavattavohārassa avayavepi pavattanato ekaṅgulimpi mukhe pakkhipituṃ na vaṭṭati.",
  "tika-vin11t0:2533_0": "1918. Assāti bhikkhuno. Byāharantassāti kathentassa.",
  "tika-vin11t0:2534_0": "Dutiyatatiyāni.",
  "tika-vin11t0:2535_0": "1920.",
  "tika-vin11t0:2535_1": "Piṇḍukkhepakanti piṇḍaṃ ukkhipitvā ukkhipitvā.",
  "tika-vin11t0:2535_2": "Idhāpi khajjakaphalāphalesu anāpatti.",
  "tika-vin11t0:2535_3": "Kabaḷacchedakampi vāti kabaḷaṃ chinditvā.",
  "tika-vin11t0:2535_4": "Idha khajjakaphalāphalehi saddhiṃ uttaribhaṅgepi anāpatti.",
  "tika-vin11t0:2535_5": "Gaṇḍe katvāti ettha phalāphalamatteyeva anāpatti.",
  "tika-vin11t0:2536_0": "Catutthapañcamachaṭṭhāni.",
  "tika-vin11t0:2537_0": "1921- 2.",
  "tika-vin11t0:2537_1": "Hatthaṃ niddhunitvānāti hatthaṃ niddhunitvā bhattaṃ bhuñjatoti ca sambandho.",
  "tika-vin11t0:2537_2": "Sitthāvakārakanti sitthāni avakiritvā avakiritvā.",
  "tika-vin11t0:2537_3": "Jivhānicchārakaṃ vāpīti jivhaṃ nicchāretvā nicchāretvā.",
  "tika-vin11t0:2537_4": "Capu capūti vāti “capu capū”ti evaṃ saddaṃ katvā.",
  "tika-vin11t0:2537_5": "Sattameti “na hatthaniddhunaka”nti sikkhāpade.",
  "tika-vin11t0:2537_6": "Aṭṭhameti “na sitthāvakāraka”nti sikkhāpade.",
  "tika-vin11t0:2537_7": "Kacavarujjhaneti kacavarāpanayane.",
  "tika-vin11t0:2538_0": "Sattamaṭṭhamanavamadasamāni.",
  "tika-vin11t0:2539_0": "Pañcamo vaggo.",
  "tika-vin11t0:2540_0": "1923.",
  "tika-vin11t0:2540_1": "“Suru surū”ti evaṃ saddaṃ katvā na bhottabbanti yojanā.",
  "tika-vin11t0:2540_2": "Hatthanillehakaṃ vāpīti hatthaṃ nillehitvā nillehitvā.",
  "tika-vin11t0:2541_0": "1924. Phāṇitaṃ,",
  "tika-vin11t0:2541_1": "ghanayāguṃ vā aṅgulīhi gahetvā aṅguliyo mukhe pavesetvāpi taṃ bhottuṃ vaṭṭatīti yojanā.",
  "tika-vin11t0:2542_0": "1925.",
  "tika-vin11t0:2542_1": "Ekāya aṅgulikāyapi patto na lehitabbova.",
  "tika-vin11t0:2542_2": "Jivhāya ekaoṭṭhopi na nillehitabbakoti yojanā.",
  "tika-vin11t0:2542_3": "Bahi oṭṭhañca jivhāya na lehitabbaṃ.",
  "tika-vin11t0:2542_4": "Oṭṭhe laggaṃ sitthādiṃ yaṃ kiñci ubhohi oṭṭhamaṃsehiyeva gahetvā anto kātuṃ vaṭṭati.",
  "tika-vin11t0:2543_0": "Paṭhamadutiyatatiyacatutthāni.",
  "tika-vin11t0:2544_0": "1926- 8.",
  "tika-vin11t0:2544_1": "Na ca gahetabbaṃ,",
  "tika-vin11t0:2544_2": "paṭikkūlavasena paṭikkhittanti yojanā. Hi-",
  "tika-vin11t0:2544_3": "iti “yasmā”ti etassa atthe,",
  "tika-vin11t0:2544_4": "teneva vakkhati “tasmā”ti.",
  "tika-vin11t0:2544_5": "“Pānīyathālaka”nti idaṃ upalakkhaṇamattaṃ saṅkhādīnampi tathā nagahetabbattā.",
  "tika-vin11t0:2544_6": "Sarāvaṃ vāti taṭṭakaṃ vā.",
  "tika-vin11t0:2545_0": "Anāmisena hatthenāti āmisarahitena hatthekadesena. Yathāha “sace pana hatthassa",
  "tika-vin11t0:2546_0": "Ekadeso āmisamakkhito na hoti,",
  "tika-vin11t0:2546_1": "tena padesena gahetuṃ vaṭṭatī”ti.",
  "tika-vin11t0:2546_2": "Āmisamakkhiteneva hatthena “dhovissāmī”ti vā “dhovāpessāmī”ti vā gaṇhantassa pana anāpatti.",
  "tika-vin11t0:2547_0": "Pañcamaṃ.",
  "tika-vin11t0:2548_0": "1929.",
  "tika-vin11t0:2548_1": "Uddharitvāti sasitthakā pattadhovanā sitthakāni uddharitvā taṃ pattadhovanodakaṃ gharā bahi antaraghare chaḍḍentassa anāpatti.",
  "tika-vin11t0:2548_2": "Bhinditvāti sasitthake pattadhovane sitthakāni madditvā udakena sambhinditvā udakagatikāneva katvā taṃ",
  "tika-vin11t0:2548_3": "udakaṃ gharā bahi antaraghare chaḍḍentassa anāpatti.",
  "tika-vin11t0:2548_4": "Gahetvāti sasitthakaṃ pattadhovanodakaṃ gahetvā paṭiggahe chaḍḍentassa anāpatti.",
  "tika-vin11t0:2548_5": "Sasitthakaṃ pattadhovanodakaṃ gharā bahi nīharitvā antaraghare chaḍḍentassa anāpattīti ajjhāhārayojanā veditabbā.",
  "tika-vin11t0:2548_6": "Ettha paṭiggaho nāma kheḷamallādiko ucchiṭṭhahatthadhovanabhājanaviseso.",
  "tika-vin11t0:2549_0": "Chaṭṭhaṃ.",
  "tika-vin11t0:2550_0": "1930.",
  "tika-vin11t0:2550_1": "Chattaṃ yaṃ kiñcīti “chattaṃ nāma tīṇi chattāni setacchattaṃ kilañjacchattaṃ paṇṇacchattaṃ maṇḍalabaddhaṃ",
  "tika-vin11t0:2550_2": "salākabaddha”nti vuttesu tīsu chattesu aññataraṃ.",
  "tika-vin11t0:2550_3": "Ettha ca setacchattanti vatthapaliguṇṭhitaṃ paṇḍaracchattaṃ.",
  "tika-vin11t0:2550_4": "Kilañjacchattanti vilīvacchattaṃ.",
  "tika-vin11t0:2550_5": "Paṇṇacchattanti tālapaṇṇādīhi yehi kehici kataṃ.",
  "tika-vin11t0:2550_6": "“Maṇḍalabaddhaṃ salākabaddha”nti idaṃ pana tiṇṇampi chattānaṃ pañjaradassanatthaṃ vuttaṃ.",
  "tika-vin11t0:2550_7": "Tāni hi maṇḍalabaddhāni ceva honti salākabaddhāni ca.",
  "tika-vin11t0:2550_8": "“Yaṃ kiñcī”ti anavasesapariggahavacanena “yampi ca tatthajātadaṇḍena kataṃ ekapaṇṇacchattaṃ hoti,",
  "tika-vin11t0:2550_9": "tampi chattamevā”ti aṭṭhakathāya vuttaṃ chattavisesaṃ gaṇhāti.",
  "tika-vin11t0:2550_10": "Hatthenāti ettha “amuñcitvā”ti seso.",
  "tika-vin11t0:2550_11": "Sarīrāvayavenāti ettha “gahetvā”ti seso. Vā-",
  "tika-vin11t0:2550_12": "saddo api-",
  "tika-vin11t0:2550_13": "saddattho.",
  "tika-vin11t0:2550_14": "Aṃsakūṭādisarīrāvayavena gahetvāpi hatthena amuñcitvā dhārentassāti attho.",
  "tika-vin11t0:2551_0": "Sace panassa añño chattaṃ dhāreti, chattapādukāya vā ṭhitaṃ hoti, passe vā ṭhitaṃ hoti,",
  "tika-vin11t0:2552_0": "Hatthato apagatamatte chattapāṇi nāma na hoti,",
  "tika-vin11t0:2552_1": "tassa dhammaṃ desetuṃ vaṭṭati.",
  "tika-vin11t0:2552_2": "“Na chattapāṇissa agilānassā”ti vacanato,",
  "tika-vin11t0:2552_3": "idha “sabbattha agilānassā”ti vakkhamānattā ca ettha “agilānassā”ti labbhati.",
  "tika-vin11t0:2552_4": "Dhammaparicchedo cettha padasodhamme vuttanayeneva veditabbo.",
  "tika-vin11t0:2552_5": "Evamuparipi.",
  "tika-vin11t0:2553_0": "Sattamaṃ.",
  "tika-vin11t0:2554_0": "1931.",
  "tika-vin11t0:2554_1": "Daṇḍapāṇimhīti ettha daṇḍo pāṇimhi assāti viggaho.",
  "tika-vin11t0:2554_2": "Kittakappamāṇo daṇḍoti āha “catuhatthappamāṇo”tiādi.",
  "tika-vin11t0:2554_3": "Majjhimahatthatoti pamāṇamajjhimassa purisassa hatthato,",
  "tika-vin11t0:2554_4": "yo “vaḍḍhakihattho”ti vuccati.",
  "tika-vin11t0:2555_0": "Aṭṭhamaṃ.",
  "tika-vin11t0:2556_0": "1932.",
  "tika-vin11t0:2556_1": "Satthapāṇissāti etthāpi viggaho vuttanayova.",
  "tika-vin11t0:2556_2": "Vakkhamānaṃ sakalaṃ dhanuvikatiṃ,",
  "tika-vin11t0:2556_3": "saravikatiñca ṭhapetvā avasesaṃ khaggādi satthaṃ nāma.",
  "tika-vin11t0:2556_4": "Khaggaṃ sannahitvā ṭhitopi satthapāṇi nu khoti āsaṅkāya nivattanatthamāha “satthapāṇī”tiādi.",
  "tika-vin11t0:2556_5": "“Na hoti asi”nti padacchedo.",
  "tika-vin11t0:2557_0": "Navamaṃ.",
  "tika-vin11t0:2558_0": "1933- 5.",
  "tika-vin11t0:2558_1": "Sarena saddhiṃ dhanuṃ vā suddhadhanuṃ vā suddhasaraṃ vā sajiyaṃ dhanudaṇḍaṃ vā nijiyaṃ dhanudaṇḍaṃ vā",
  "tika-vin11t0:2558_2": "gahetvā ṭhitassāpi vā nisinnassāpi vā nipannassāpi vā sace yo tathā padasodhamme vuttalakkhaṇaṃ saddhammaṃ deseti,",
  "tika-vin11t0:2558_3": "tassa āpatti dukkaṭaṃ hotīti yojanā.",
  "tika-vin11t0:2558_4": "Sace panassa dhanu khandhe paṭimukkaṃ hoti,",
  "tika-vin11t0:2558_5": "yāva na gaṇhāti,",
  "tika-vin11t0:2558_6": "tāva vaṭṭati.",
  "tika-vin11t0:2558_7": "Jiyāya saha vattatīti sajiyaṃ.",
  "tika-vin11t0:2559_0": "Dasamaṃ.",
  "tika-vin11t0:2560_0": "Chaṭṭho vaggo.",
  "tika-vin11t0:2561_0": "1936.",
  "tika-vin11t0:2561_1": "Pādukāruḷhakassāti pādukaṃ āruḷho pādukāruḷho,",
  "tika-vin11t0:2561_2": "soyeva pādukāruḷhako, tassa.",
  "tika-vin11t0:2561_3": "Kathaṃ āruḷhassāti āha “akkamitvā”tiādi.",
  "tika-vin11t0:2561_4": "Akkamitvā ṭhitassāti chattadaṇḍake aṅgulantaraṃ appavesetvā kevalaṃ pādukaṃ akkamitvā ṭhitassa.",
  "tika-vin11t0:2561_5": "Paṭimukkassa vāti paṭimuñcitvā ṭhitassa.",
  "tika-vin11t0:2561_6": "Etaṃ dvayampi “pādukāruḷhakassā”ti etassa atthapadaṃ.",
  "tika-vin11t0:2561_7": "Yathāha “na pādukāruḷhassa agilānassa dhammo desetabbo.",
  "tika-vin11t0:2561_8": "Yo anādariyaṃ paṭicca akkantassa vā paṭimukkassa vā omukkassa vā agilānassa dhammaṃ deseti,",
  "tika-vin11t0:2561_9": "āpatti dukkaṭassā”ti.",
  "tika-vin11t0:2562_0": "Paṭhamaṃ.",
  "tika-vin11t0:2563_0": "1937- 40.",
  "tika-vin11t0:2563_1": "Upāhanagatassāpīti akkantādiākārena upāhanāruḷhassa ca.",
  "tika-vin11t0:2563_2": "Yathāha “akkantassa vā paṭimukkassa vā”ti.",
  "tika-vin11t0:2563_3": "Sabbatthāti chattapāṇiādīsu sabbasikkhāpadesu.",
  "tika-vin11t0:2563_4": "Agilānassāti idaṃ yojetabbanti seso.",
  "tika-vin11t0:2563_5": "Yāne vā gatassa agilānassa dhammaṃ deseti,",
  "tika-vin11t0:2563_6": "dukkaṭanti yojanā.",
  "tika-vin11t0:2563_7": "Tattha yāne vā gatassāti sace dvīhi janehi hatthasaṅghātena gahito,",
  "tika-vin11t0:2563_8": "sāṭake vā ṭhapetvā vaṃsena vayhati,",
  "tika-vin11t0:2563_9": "ayutte vā vayhādike yāne,",
  "tika-vin11t0:2563_10": "visaṅkharitvā vā ṭhapite cakkamattepi nisinno hoti,",
  "tika-vin11t0:2563_11": "yānagatotveva saṅkhyaṃ gacchati.",
  "tika-vin11t0:2564_0": "Sayanepi vā antamaso kaṭasārake vā chamāya vā nipannassāpi agilānassāti yojanā.",
  "tika-vin11t0:2564_1": "Yathāha “sayanagatassāti antamaso kaṭasārakepi pakatibhūmiyampi nipannassā”ti.",
  "tika-vin11t0:2564_2": "Ucce pīṭhe vā ucce mañcepi vā nisinnena,",
  "tika-vin11t0:2564_3": "ṭhitena vā nipannassa desetuṃ na vaṭṭatīti yojanā.",
  "tika-vin11t0:2564_4": "“Ṭhatvā”ti iminā “nisīditvā”ti idañca saṅgahitameva.",
  "tika-vin11t0:2564_5": "Sayanesu gatassa ca desentena sayanesu gatenāpi samāne vāpi ucce vā nipanneneva vaṭṭatīti yojanā.",
  "tika-vin11t0:2565_0": "1941. “Tatheva cā”ti iminā “vaṭṭatī”ti idaṃ gahitaṃ.",
  "tika-vin11t0:2566_0": "Dutiyatatiyacatutthāni.",
  "tika-vin11t0:2567_0": "1942.",
  "tika-vin11t0:2567_1": "“Pallatthikāya nisinnassā”ti vattabbe gāthābandhavasena yakārassa lopaṃ katvā “pallatthikā nisinnassā”ti vuttaṃ,",
  "tika-vin11t0:2567_2": "āyogapallatthikāya vā hatthapallatthikāya vā dussapallatthikāya vā yāya kāyaci pallatthikāya nisinnassāti attho.",
  "tika-vin11t0:2567_3": "Veṭhitasīsassāti dussaveṭhanena vā moliādīhi vā yathā kesanto na dissati,",
  "tika-vin11t0:2567_4": "evaṃ veṭhitasīsassa.",
  "tika-vin11t0:2568_0": "1943.",
  "tika-vin11t0:2568_1": "Yadi kesantaṃ vivarāpetvā deseti,",
  "tika-vin11t0:2568_2": "vaṭṭatīti yojanā.",
  "tika-vin11t0:2568_3": "“Ayameva vinicchayo”ti iminā “sīsaṃ vivarāpetvā deseti,",
  "tika-vin11t0:2568_4": "vaṭṭatī”ti anāpattivāropi vutto hoti.",
  "tika-vin11t0:2569_0": "Pañcamachaṭṭhasattamāni.",
  "tika-vin11t0:2570_0": "1944- 5.",
  "tika-vin11t0:2570_1": "Aṭṭhame “āsane nisinnassāti antamaso vatthampi tiṇānipi santharitvā nisinnassā”ti idañca navame “ucce",
  "tika-vin11t0:2570_2": "āsaneti antamaso bhūmippadesepi unnate ṭhāne nisinnassa desetuṃ na vaṭṭatī”ti idañca dasame “sacepī”tiādinā",
  "tika-vin11t0:2570_3": "vakkhamānavinicchayañca ṭhapetvā vattabbavisesābhāvā āha “aṭṭhame navame vāpi,",
  "tika-vin11t0:2570_4": "dasame natthi kiñcipī”ti.",
  "tika-vin11t0:2570_5": "Ettha “vattabba”nti seso.",
  "tika-vin11t0:2570_6": "Therupaṭṭhānaṃ gantvāna ṭhitaṃ daharaṃ āsane nisinno thero ce pañhaṃ pucchatīti ajjhāhārayojanā.",
  "tika-vin11t0:2570_7": "Kathetabbamupāyaṃ dassetumāha “tassa passe panaññassa,",
  "tika-vin11t0:2570_8": "kathetabbaṃ vijānatā”ti.",
  "tika-vin11t0:2570_9": "Ettha “ṭhitassā”ti seso.",
  "tika-vin11t0:2570_10": "Tassa samīpavattino kassaci abhāve sajjhāyaṃ adhiṭṭhahitvāpi vattuṃ vaṭṭati.",
  "tika-vin11t0:2571_0": "Aṭṭhamanavamadasamāni.",
  "tika-vin11t0:2572_0": "Sattamo vaggo.",
  "tika-vin11t0:2573_0": "1946.",
  "tika-vin11t0:2573_1": "Gacchato puratoti ettha “pacchato gacchantenā”ti seso.",
  "tika-vin11t0:2573_2": "Pacchato gacchantena purato gacchato pañhaṃ na vattabbanti yojanā.",
  "tika-vin11t0:2573_3": "Sace purato gacchanto pañhaṃ pucchati,",
  "tika-vin11t0:2573_4": "kiṃ kātabbanti āha “pacchimassā”tiādi.",
  "tika-vin11t0:2574_0": "1947.",
  "tika-vin11t0:2574_1": "Uggahitaṃ dhammaṃ purato gacchantena saddhiṃ pacchato gacchanto sajjhāyati,",
  "tika-vin11t0:2574_2": "vaṭṭatīti yojanā.",
  "tika-vin11t0:2574_3": "Samameva gacchato yugaggāhaṃ kathetuṃ vaṭṭatīti yojanā.",
  "tika-vin11t0:2574_4": "Yugaggāhanti aññamaññaṃ.",
  "tika-vin11t0:2574_5": "Aññamañña-",
  "tika-vin11t0:2574_6": "saddapariyāyo hi yugaggāha- saddo.",
  "tika-vin11t0:2575_0": "Paṭhamaṃ.",
  "tika-vin11t0:2576_0": "1948.",
  "tika-vin11t0:2576_1": "Sakaṭamagge ekekassa cakkassa pathena gacchanto ekekassa cakkassa pathena samaṃ gacchato dhammaṃ desetuṃ vaṭṭati.",
  "tika-vin11t0:2576_2": "Uppathenāpi gacchanto uppathena samaṃ gacchantassa dhammaṃ desetuṃ vaṭṭatīti ajjhāhārayojanā.",
  "tika-vin11t0:2576_3": "Uppathenāti amaggena.",
  "tika-vin11t0:2576_4": "Evaṃ anāpattivisaye dassite tabbipariyāyato āpattivisayo dassitoyevāti veditabbo.",
  "tika-vin11t0:2577_0": "Dutiyaṃ.",
  "tika-vin11t0:2578_0": "1949.",
  "tika-vin11t0:2578_1": "Tatiye natthi vattabbanti “na ṭhito agilāno uccāraṃ vā passāvaṃ vā karissāmī”ti etassa vinicchayo yathārutavasena suviññeyyoti katvā vuttaṃ.",
  "tika-vin11t0:2578_2": "Sace paṭicchannaṃ ṭhānaṃ gacchantassa sahasā uccāro vā passāvo vā nikkhamati,",
  "tika-vin11t0:2578_3": "asañcicca kato nāma, anāpatti.",
  "tika-vin11t0:2578_4": "Ayamettha viseso daṭṭhabbo.",
  "tika-vin11t0:2578_5": "Siṅghāṇikāya kheḷeneva saṅgahitattepi bāttiṃsakoṭṭhāsesu visuṃyeva dassito eko koṭṭhāsoti sikkhāpadesu avuttampi saṅgahetvā āha “uccārādicatukka”nti.",
  "tika-vin11t0:2579_0": "1950.",
  "tika-vin11t0:2579_1": "Ettha haritaṃ nāma idanti dassetumāha “jīvarukkhassā”tiādi.",
  "tika-vin11t0:2579_2": "Rukkhassāti upalakkhaṇaṃ jīvamānakatiṇalatādīnampi hariteyeva saṅgahitattā.",
  "tika-vin11t0:2579_3": "“Dissamānaṃ gacchatī”ti vacaneneva adissamānagataṃ aharitanti byatirekato viññāyati.",
  "tika-vin11t0:2579_4": "Sākhā vā bhūmilaggā dissamānā gacchati,",
  "tika-vin11t0:2579_5": "taṃ sabbaṃ haritamevāti yojanā.",
  "tika-vin11t0:2580_0": "1951.",
  "tika-vin11t0:2580_1": "Sahasā vaccaṃ nikkhamatevāti sambandho.",
  "tika-vin11t0:2580_2": "Assa bhikkhuno.",
  "tika-vin11t0:2580_3": "Vaccanti upalakkhaṇaṃ passāvādīnampi dassitattā.",
  "tika-vin11t0:2580_4": "Vaṭṭatīti ettha “gilānaṭṭhāne ṭhitattā”ti seso.",
  "tika-vin11t0:2581_0": "1952.",
  "tika-vin11t0:2581_1": "Palālaṇḍupake vāpīti palālacumbaṭakepi.",
  "tika-vin11t0:2581_2": "Ettha “appaharitaṃ alabhantenā”ti seso.",
  "tika-vin11t0:2581_3": "Kismiñcīti sukkhatiṇādimhi kismiñci.",
  "tika-vin11t0:2581_4": "Taṃ vaccaṃ pacchā haritaṃ ottharati,",
  "tika-vin11t0:2581_5": "vaṭṭatīti yojanā.",
  "tika-vin11t0:2582_0": "1953. Etīti pavisati. Etthāti imasmiṃ sikkhāpade. “Kheḷena eva cā”ti padacchedo.",
  "tika-vin11t0:2583_0": "Tatiyacatutthāni.",
  "tika-vin11t0:2584_0": "1954.",
  "tika-vin11t0:2584_1": "Vaccakuṭisamuddādiudakesūti ettha ādi-",
  "tika-vin11t0:2584_2": "saddena sabbaṃ aparibhogajalaṃ saṅgaṇhāti.",
  "tika-vin11t0:2584_3": "Teneva “tesaṃ aparibhogattā”ti aparibhogattameva kāraṇamāha.",
  "tika-vin11t0:2585_0": "1955.",
  "tika-vin11t0:2585_1": "Udakogheti ettha “jāte”ti seso.",
  "tika-vin11t0:2585_2": "Ajalanti ajalaṭṭhānaṃ.",
  "tika-vin11t0:2585_3": "Jaleti paribhogārahajale.",
  "tika-vin11t0:2585_4": "Idhāpi thalakato udakaṃ ottharati, anāpatti.",
  "tika-vin11t0:2586_0": "Pañcamaṃ.",
  "tika-vin11t0:2587_0": "Aṭṭhamo vaggo.",
  "tika-vin11t0:2588_0": "1956- 7.",
  "tika-vin11t0:2588_1": "Pakiṇṇakavinicchayaṃ dassetumāha “samuṭṭhānādayo”tiādi.",
  "tika-vin11t0:2588_2": "Ñeyyāti vakkhamānanayena veditabbā.",
  "tika-vin11t0:2588_3": "Etthāti etesu sekhiyesu.",
  "tika-vin11t0:2588_4": "Ujjagghikā ādi yesanti viggaho,",
  "tika-vin11t0:2588_5": "tagguṇasaṃviññāṇoyaṃ bāhiratthasamāso,",
  "tika-vin11t0:2588_6": "ujjagghikāappasaddapaṭisaṃyuttāni cattāri sikkhāpadānīti attho.",
  "tika-vin11t0:2588_7": "Chamā ca nīcāsanañca ṭhānañca pacchā ca uppatho ca chamānīcāsanaṭṭhānapacchāuppathā,",
  "tika-vin11t0:2588_8": "te saddā etesaṃ sikkhāpadānaṃ atthīti tappaṭisaṃyuttāni sikkhāpadāni chamā…pe…",
  "tika-vin11t0:2588_9": "uppathavā,",
  "tika-vin11t0:2588_10": "chamādipadavantāni pañca sikkhāpadānīti attho.",
  "tika-vin11t0:2588_11": "Ettha ṭhāna-",
  "tika-vin11t0:2588_12": "saddena ṭhā-",
  "tika-vin11t0:2588_13": "dhātusseva rūpattā sikkhāpadāgato ṭhita-",
  "tika-vin11t0:2588_14": "saddo gahito.",
  "tika-vin11t0:2588_15": "“Dasasū”ti vattabbe vaṇṇalopena,",
  "tika-vin11t0:2588_16": "vibhattivipallāsena vā “dasā”ti vuttaṃ.",
  "tika-vin11t0:2588_17": "Samanubhāsane samuṭṭhānādīhi etesu dasasu sikkhāpadesu samuṭṭhānādayo tulyā vuttāti yojanā.",
  "tika-vin11t0:2589_0": "Kiṃ vuttaṃ hoti?",
  "tika-vin11t0:2589_1": "Imāni dasa sikkhāpadāni samanubhāsanasamuṭṭhānāni,",
  "tika-vin11t0:2589_2": "ekekamettha kiriyaṃ,",
  "tika-vin11t0:2589_3": "saññāvimokkhaṃ,",
  "tika-vin11t0:2589_4": "sacittakaṃ,",
  "tika-vin11t0:2589_5": "lokavajjaṃ,",
  "tika-vin11t0:2589_6": "kāyakammaṃ,",
  "tika-vin11t0:2589_7": "vacīkammaṃ,",
  "tika-vin11t0:2589_8": "akusalacittaṃ,",
  "tika-vin11t0:2589_9": "dukkhavedananti vuttaṃ hoti.",
  "tika-vin11t0:2590_0": "1958- 9.",
  "tika-vin11t0:2590_1": "“Chatta”ntiādīni sikkhāpadānaṃ upalakkhaṇapadāni.",
  "tika-vin11t0:2590_2": "Etāni ekādasa sikkhāpadāni samuṭṭhānādinā pana dhammadesanena tulyāva sadisā evāti yojanā.",
  "tika-vin11t0:2590_3": "Idaṃ vuttaṃ hoti –",
  "tika-vin11t0:2590_4": "imāni ekādasa sikkhāpadāni dhammadesanāsamuṭṭhānāni,",
  "tika-vin11t0:2590_5": "kiriyākiriyāni,",
  "tika-vin11t0:2590_6": "saññāvimokkhāni,",
  "tika-vin11t0:2590_7": "sacittakāni,",
  "tika-vin11t0:2590_8": "lokavajjāni,",
  "tika-vin11t0:2590_9": "vacīkammāni,",
  "tika-vin11t0:2590_10": "akusalacittāni,",
  "tika-vin11t0:2590_11": "dukkhavedanānīti.",
  "tika-vin11t0:2591_0": "Sūpodanena viññattīti sūpodana-",
  "tika-vin11t0:2591_1": "saddena lakkhitaṃ viññattisikkhāpadaṃ.",
  "tika-vin11t0:2591_2": "Viññattisikkhāpadānaṃ bahuttā idameva visesitaṃ.",
  "tika-vin11t0:2591_3": "Theyyasatthasamaṃ matanti samuṭṭhānādīhi theyyasatthasikkhāpadena samānaṃ matanti attho.",
  "tika-vin11t0:2591_4": "Idaṃ vuttaṃ hoti –",
  "tika-vin11t0:2591_5": "sūpodanaviññattisikkhāpadaṃ theyyasatthasamuṭṭhānaṃ, kiriyaṃ,",
  "tika-vin11t0:2591_6": "saññāvimokkhaṃ,",
  "tika-vin11t0:2591_7": "sacittakaṃ,",
  "tika-vin11t0:2591_8": "lokavajjaṃ,",
  "tika-vin11t0:2591_9": "kāyakammaṃ,",
  "tika-vin11t0:2591_10": "vacīkammaṃ,",
  "tika-vin11t0:2591_11": "akusalacittaṃ,",
  "tika-vin11t0:2591_12": "dukkhavedananti.",
  "tika-vin11t0:2592_0": "1960.",
  "tika-vin11t0:2592_1": "Avasesā tipaññāsāti avasesāni tepaññāsasikkhāpadāni.",
  "tika-vin11t0:2592_2": "Samānā paṭhamena tūti paṭhamena pārājikena samuṭṭhānādito samānānīti attho,",
  "tika-vin11t0:2592_3": "paṭhamapārājikasadisasamuṭṭhānānīti vuttaṃ hoti.",
  "tika-vin11t0:2592_4": "“Anāpatti āpadāsū”ti padacchedo.",
  "tika-vin11t0:2592_5": "Parimaṇḍalaṃ nivāsetvā,",
  "tika-vin11t0:2592_6": "pārupitvā carantānaṃ corupaddavādi āpadā nāma. Api-",
  "tika-vin11t0:2592_7": "saddena nadisantaraṇādiṃ saṅgaṇhāti.",
  "tika-vin11t0:2592_8": "Sekhiyesu sabbesūti yebhuyyavasena vuttaṃ.",
  "tika-vin11t0:2593_0": "1961.",
  "tika-vin11t0:2593_1": "“Na ujjhānasaññī paresaṃ pattaṃ olokessāmī”tiādīnaṃ imassa anāpattivārassa asambhavato na panāgatoti pāḷiyaṃ na vutto.",
  "tika-vin11t0:2593_2": "Tassāpi yathāvatthukāva āpattiyo daṭṭhabbā.",
  "tika-vin11t0:2594_0": "Iti vinayatthasārasandīpaniyā",
  "tika-vin11t0:2595_0": "Vinayavinicchayavaṇṇanāya",
  "tika-vin11t0:2596_0": "Sekhiyakathāvaṇṇanā niṭṭhitā.",
  "tika-vin11t0:2597_0": "1962.",
  "tika-vin11t0:2597_1": "Yo imaṃ vinicchayaṃ viditvā ṭhito,",
  "tika-vin11t0:2597_2": "so hi yasmā vinaye visārado hoti,",
  "tika-vin11t0:2597_3": "vinītamānaso ca hoti,",
  "tika-vin11t0:2597_4": "parehi duppadhaṃsiyo ca hoti,",
  "tika-vin11t0:2597_5": "tato tasmā kāraṇā samāhito satataṃ imaṃ vinayavinicchayaṃ sikkheyyāti yojanā.",
  "tika-vin11t0:2598_0": "Tattha imaṃ vinicchayaṃ viditvāti sabbalokiyalokuttaraguṇasampattinidānaṃ imaṃ vinayavinicchayaṃ atthato, ganthato,",
  "tika-vin11t0:2598_1": "vinicchayato ca sakkaccaṃ ñatvā.",
  "tika-vin11t0:2598_2": "Visāradoti sārajjanaṃ sārado,",
  "tika-vin11t0:2598_3": "vigato sārado assāti visārado,",
  "tika-vin11t0:2598_4": "vinayapariyattiyā,",
  "tika-vin11t0:2598_5": "āpattādivibhāge ca nibbhayo nirāsaṅkoti vuttaṃ hoti.",
  "tika-vin11t0:2598_6": "Na kevalaṃ imassa jānane esova ānisaṃso,",
  "tika-vin11t0:2598_7": "atha kho vinītamānaso ca hoti,",
  "tika-vin11t0:2598_8": "saṃyatacitto hotīti attho.",
  "tika-vin11t0:2598_9": "Soti imaṃ vinicchayaṃ sakkaccaṃ viditvā ṭhito bhikkhu.",
  "tika-vin11t0:2598_10": "Parehīti imaṃ ajānantehi aññehi.",
  "tika-vin11t0:2598_11": "Duppadhaṃsiyo ca hotīti anabhibhavanīyo ca hoti.",
  "tika-vin11t0:2599_0": "Tatoti tasmā vinaye visāradatādisabbaguṇasampannahetuttā.",
  "tika-vin11t0:2599_1": "Hīti yasmāti attho.",
  "tika-vin11t0:2599_2": "Sikkheti sajjhāyanasavanādivasena sikkheyya,",
  "tika-vin11t0:2599_3": "uggaṇheyyāti attho.",
  "tika-vin11t0:2599_4": "“Satata”nti iminā sabbatthakakammaṭṭhāne viya etthāpi satatābhiyogo kātabboti dasseti.",
  "tika-vin11t0:2599_5": "Vikkhittassa yathābhūtapaṭivedhābhāvato tappaṭipakkhāya ekaggatāya niyojento āha “samāhito”ti,",
  "tika-vin11t0:2599_6": "sammā vinayavinicchaye āhito patiṭṭhito ekaggacittoti vuttaṃ hoti.",
  "tika-vin11t0:2599_7": "Yathāha “avikkhittassāyaṃ dhammo,",
  "tika-vin11t0:2599_8": "nāyaṃ dhammo vikkhittassā”ti.",
  "tika-vin11t0:2600_0": "1963.",
  "tika-vin11t0:2600_1": "Evaṃ imāya gāthāya vuttamevatthaṃ pakārantarenāpi dassetumāha “ima”ntiādi.",
  "tika-vin11t0:2600_2": "Teti apekkhitvā “ye”ti labbhati.",
  "tika-vin11t0:2600_3": "Ye therā vā navā vā majjhimā vā.",
  "tika-vin11t0:2600_4": "Paramanti amatamahānibbānappattiyā mūlakāraṇassa sīlassa pakāsanato uttamaṃ.",
  "tika-vin11t0:2600_5": "Asaṃkaranti nikāyantaraladdhīhi asammissaṃ.",
  "tika-vin11t0:2600_6": "Saṃkaranti vuttappakāraguṇopetattā kāyacittasukhakāraṇaṃ sammukhaṃ karotīti saṃkaraṃ.",
  "tika-vin11t0:2600_7": "Savanāmatanti saddarasādiyogena kaṇṇarasāyanaṃ.",
  "tika-vin11t0:2600_8": "Amatanti tatoyeva amataṃ sumadhuraṃ.",
  "tika-vin11t0:2600_9": "Amatamahānibbānāvahattā vā phalūpacārena amataṃ.",
  "tika-vin11t0:2600_10": "Imaṃ vinayavinicchayaṃ.",
  "tika-vin11t0:2600_11": "Aveccāti sakkaccaṃ viditvā.",
  "tika-vin11t0:2600_12": "Adhiketi adhisīlādisikkhattayappakāsanena ukkaṭṭhe.",
  "tika-vin11t0:2600_13": "Hiteti lokiyalokuttarasukhahetuttena hite.",
  "tika-vin11t0:2600_14": "Hinoti attano phalanti “hita”nti sukhahetu vuccati.",
  "tika-vin11t0:2600_15": "Kalisāsaneti lobhādikilesaviddhaṃsane.",
  "tika-vin11t0:2600_16": "Sāsaneti vinayapariyattisaṅkhātasāsanekadese.",
  "tika-vin11t0:2600_17": "Paṭuttanti byattabhāvaṃ.",
  "tika-vin11t0:2600_18": "Na yanti na gacchanti.",
  "tika-vin11t0:2600_19": "Ke teti katame te.",
  "tika-vin11t0:2600_20": "“Na keci santi cā”ti nissandehe imissā gāthāya attho likhito.",
  "tika-vin11t0:2601_0": "Evaṃ ettha atthayojanā veditabbā –",
  "tika-vin11t0:2601_1": "paramaṃ uttamaṃ asaṃkaraṃ nikāyantaraladdhīhi asammissaṃ saṃkaraṃ sakalalokiyalokuttarasukhābhinipphādakaṃ",
  "tika-vin11t0:2601_2": "savanāmataṃ sotarasāyanaṃ imaṃ vinicchayappakaraṇaṃ avecca sakkaccaṃ viditvā adhike adhisīlādisikkhattayappakāsanena",
  "tika-vin11t0:2601_3": "ukkaṭṭhe hite lokiyalokuttarasukhahetubhūte kalisāsane sakalasaṃkilesaviddhaṃsake sāsane vinayapiṭakasaṅkhāte",
  "tika-vin11t0:2601_4": "pariyattisāsane ye paṭuttaṃ na yanti,",
  "tika-vin11t0:2601_5": "te ke nāmāti yojanā,",
  "tika-vin11t0:2601_6": "ye imaṃ pakaraṇaṃ avecca viditvā ṭhitā,",
  "tika-vin11t0:2601_7": "te ekaṃsato vinayapiṭake paṭuttaṃ pāpuṇanti yevāti adhippāyo.",
  "tika-vin11t0:2602_0": "Iti vinayatthasārasandīpaniyā",
  "tika-vin11t0:2603_0": "Vinayavinicchayavaṇṇanāya",
  "tika-vin11t0:2604_0": "Bhikkhuvibhaṅgakathāvaṇṇanā niṭṭhitā.",
  "tika-vin11t0:2605_0": "Bhikkhunivibhaṅgo",
  "tika-vin11t0:2606_0": "1964.",
  "tika-vin11t0:2606_1": "Evaṃ bhikkhuvibhaṅgapāḷiyā,",
  "tika-vin11t0:2606_2": "aṭṭhakathāya ca āgataṃ vinicchayasāraṃ nātisaṅkhepavitthāranayena dassetvā idāni tadanantarāya bhikkhunivibhaṅgapāḷiyā,",
  "tika-vin11t0:2606_3": "tadaṭṭhakathāya ca āgatavinicchayasāraṃ dassetumārabhanto āha “bhikkhunīna”ntiādi.",
  "tika-vin11t0:2606_4": "Tasmiṃ apīti ettha api-",
  "tika-vin11t0:2606_5": "saddo vuttāpekkhāyaṃ.",
  "tika-vin11t0:2606_6": "“Samāsenā”ti idaṃ ganthavasena saṅkhipanaṃ sandhāya vuttaṃ.",
  "tika-vin11t0:2606_7": "“Kiñcimatta”nti idaṃ atthavasenāti veditabbaṃ.",
  "tika-vin11t0:2607_0": "Pārājikakathāvaṇṇanā",
  "tika-vin11t0:2608_0": "1965.",
  "tika-vin11t0:2608_1": "Chandasoti methunasevanarāgapaṭisaṃyuttena chandena.",
  "tika-vin11t0:2608_2": "Etena “chande pana asati balakkārena padhaṃsitāya anāpattī”ti aṭṭhakathā sūcitā hoti.",
  "tika-vin11t0:2608_3": "Sā samaṇī pārājikā nāma hotīti pavuccatīti yojanā.",
  "tika-vin11t0:2609_0": "1966- 7.",
  "tika-vin11t0:2609_1": "“Sajīvassa api ajīvassā”ti padacchedo.",
  "tika-vin11t0:2609_2": "“Santhataṃ vā asanthata”nti idaṃ “aṅgajāta”nti imassa visesanaṃ.",
  "tika-vin11t0:2609_3": "Attano tividhe maggeti attano vaccapassāvamukhamaggānaṃ aññatarasmiṃ magge.",
  "tika-vin11t0:2609_4": "Ettha “santhate vā asanthate vā”ti seso,",
  "tika-vin11t0:2609_5": "“allokāse”ti iminā sambandho.",
  "tika-vin11t0:2609_6": "“Yebhuyyaakkhāyitādika”nti padacchedo. Ādi-",
  "tika-vin11t0:2609_7": "saddena akkhāyitaṃ saṅgaṇhāti.",
  "tika-vin11t0:2610_0": "Manussapurisādīnaṃ navannaṃ sajīvassapi ajīvassapi yassa kassaci santhataṃ vā asanthataṃ vā yebhuyyakkhāyitādikaṃ",
  "tika-vin11t0:2610_1": "aṅgajātaṃ attano santhate vā asanthate vā tividhe magge allokāse tilaphalamattampi pavesentī parājitāti yojanā.",
  "tika-vin11t0:2611_0": "1968. Sādhāraṇavinicchayanti bhikkhubhikkhunīnaṃ sādhāraṇasikkhāpadavinicchayaṃ.",
  "tika-vin11t0:2612_0": "1969- 70.",
  "tika-vin11t0:2612_1": "Adhakkhakanti ettha akkhakānaṃ adhoti viggaho.",
  "tika-vin11t0:2612_2": "Ubbhajāṇumaṇḍalanti jāṇumaṇḍalānaṃ ubbhanti viggaho. Ubbha-",
  "tika-vin11t0:2612_3": "saddo uddhaṃ-",
  "tika-vin11t0:2612_4": "saddapariyāyo.",
  "tika-vin11t0:2612_5": "Idha “attano”ti seso.",
  "tika-vin11t0:2612_6": "Avassutassāti kāyasaṃsaggarāgena tintassa.",
  "tika-vin11t0:2612_7": "Avassutāti etthāpi eseva nayo.",
  "tika-vin11t0:2612_8": "Yāti vuttattā “sā”ti labbhati.",
  "tika-vin11t0:2612_9": "Sarīranti ettha “yaṃ kiñcī”ti seso.",
  "tika-vin11t0:2612_10": "Paropakkamamūlakaṃ pārājikaṃ dassetumāha “tena vā phuṭṭhā”ti.",
  "tika-vin11t0:2612_11": "Ettha “yathāparicchinne kāye”ti ca “sādiyeyyā”ti ca vattabbaṃ.",
  "tika-vin11t0:2613_0": "Yā pana bhikkhunī avassutā avassutassa manussapuggalassa yaṃ kiñci sarīraṃ attano adhakkhakaṃ ubbhajāṇumaṇḍalaṃ yaṃ sarīrakaṃ,",
  "tika-vin11t0:2613_1": "tena sarīrakena chupeyya,",
  "tika-vin11t0:2613_2": "tena manussapurisena yathāparicchinne kāye phuṭṭhā sādiyeyya vā,",
  "tika-vin11t0:2613_3": "sā pārājikā siyāti yojanā.",
  "tika-vin11t0:2614_0": "1971- 2.",
  "tika-vin11t0:2614_1": "“Gahitaṃ ubbhajāṇunā”ti iminā kapparato uddhaṃ pārājikakkhettamevāti dīpeti.",
  "tika-vin11t0:2614_2": "Attano yathāvuttappakārena kāyenāti yojanā,",
  "tika-vin11t0:2614_3": "attano “adhakkhaka”ntiādivuttappakārena kāyenāti attho.",
  "tika-vin11t0:2614_4": "Tathā avassutāya avassutassa purisassa kāyapaṭibaddhaṃ phusantiyā thullaccayaṃ hoti.",
  "tika-vin11t0:2614_5": "Attano yathāparicchinnakāyapaṭibaddhena tathā avassutāya avassutassa purisassa kāyaṃ phusantiyā thullaccayaṃ hoti.",
  "tika-vin11t0:2615_0": "1973.",
  "tika-vin11t0:2615_1": "Attano avasesena kāyena avassutāya avassutassa purisapuggalassa kāyaṃ phusantiyā thullaccayaṃ hoti.",
  "tika-vin11t0:2615_2": "Evaṃ attano payoge ca purisassa payoge ca tassā bhikkhuniyāyeva thullaccayaṃ hotīti yojanā.",
  "tika-vin11t0:2616_0": "1974.",
  "tika-vin11t0:2616_1": "Yakkhapetatiracchānapaṇḍakānaṃ kāyaṃ “adhakkhakaṃ ubbhajāṇumaṇḍala”nti yathāparicchinnaṃ tatheva attano",
  "tika-vin11t0:2616_2": "kāyena ubhatoavassave sati phusantiyā assā bhikkhuniyā thullaccayaṃ,",
  "tika-vin11t0:2616_3": "tatheva yakkhādīnaṃ payogepi tassāyeva thullaccayaṃ hotīti yojanā.",
  "tika-vin11t0:2617_0": "1975.",
  "tika-vin11t0:2617_1": "Ekatovassave cāpīti bhikkhuniyā vasena ekatoavassave cāpi.",
  "tika-vin11t0:2617_2": "Thullaccayamudīritanti pārājikakkhettabhūtena attano kāyena manussapurisassa kāyaṃ phusantiyā thullaccayaṃ aṭṭhakathāyaṃ vuttanti attho.",
  "tika-vin11t0:2617_3": "Avasese ca sabbatthāti yathāvuttapārājikakkhettato avasese thullaccayakkhette sabbattha ekatoavassave sati dukkaṭaṃ hotīti attho.",
  "tika-vin11t0:2617_4": "Kāyapaṭibaddhena kāyapaṭibaddhāmasanādīsu sabbattha ubhatoavassave vā ekatoavassave vā dukkaṭameva hoti.",
  "tika-vin11t0:2618_0": "1976.",
  "tika-vin11t0:2618_1": "“Ubbhakkhakamadhojāṇumaṇḍala”nti yaṃ apārājikakkhettaṃ idha dassitaṃ,",
  "tika-vin11t0:2618_2": "ettha ekatoavassave dukkaṭaṃ hoti.",
  "tika-vin11t0:2618_3": "Kapparassa ca heṭṭhāpi ettheva adhojāṇumaṇḍale saṅgahaṃ gatanti yojanā.",
  "tika-vin11t0:2619_0": "1977- 9.",
  "tika-vin11t0:2619_1": "Bhikkhu bhikkhuniyā saddhiṃ sace kāyasaṃsaggaṃ kelāyati sevatīti yojanā.",
  "tika-vin11t0:2619_2": "Bhikkhuniyā nāso siyāti sīlavināso pārājikāpatti siyāti attho.",
  "tika-vin11t0:2619_3": "Gehapemanti ettha “gehasitapema”nti vattabbe gāthābandhavasena sita-",
  "tika-vin11t0:2619_4": "saddalopo,",
  "tika-vin11t0:2619_5": "attho panassa bhikkhuvibhaṅge vuttanayova.",
  "tika-vin11t0:2620_0": "1980. Avisesenāti “bhikkhuniyā”ti vā “bhikkhussā”ti vā visesaṃ akatvā.",
  "tika-vin11t0:2621_0": "1981.",
  "tika-vin11t0:2621_1": "Yassāti bhikkhussa vā bhikkhuniyā vā.",
  "tika-vin11t0:2621_2": "Yatthāti bhikkhuniyaṃ vā bhikkhusmiṃ vā.",
  "tika-vin11t0:2621_3": "Manosuddhanti kāyasaṃsaggādirāgarahitaṃ.",
  "tika-vin11t0:2621_4": "Tassa bhikkhussa vā bhikkhuniyā vā tattha bhikkhuniyaṃ vā bhikkhusmiṃ vā visaye nadosatā anāpattīti attho.",
  "tika-vin11t0:2622_0": "1982. Bhinditvāti sīlabhedaṃ katvā. Bhikkhuniyā apakatattā āha “neva hoti bhikkhunidūsako”ti.",
  "tika-vin11t0:2623_0": "1983. Athāti vākyārambhe. Na hotāpatti bhikkhunoti ettha bhikkhunīhi kāyasaṃsaggasaṅghādisesamāha.",
  "tika-vin11t0:2624_0": "1984.",
  "tika-vin11t0:2624_1": "“Khette”ti vakkhamānaṃ “phuṭṭhā”ti iminā yojetvā “pārājika”ntiādīhi,",
  "tika-vin11t0:2624_2": "“thullaccayaṃ khette”tiādīhi ca sambandhitabbaṃ.",
  "tika-vin11t0:2624_3": "“Pārājika”nti vakkhamānattā phuṭṭhāti ettha “pārājikakkhette”ti seso.",
  "tika-vin11t0:2625_0": "1985.",
  "tika-vin11t0:2625_1": "Tathāti niccalāpi sādiyati.",
  "tika-vin11t0:2625_2": "Khetteti thullaccayādīnaṃ khette.",
  "tika-vin11t0:2625_3": "Kāyena niccalāyapi cittena sādiyantiyā āpatti kasmā vuttāti āha “vuttattā…pe…",
  "tika-vin11t0:2625_4": "satthunā”ti,",
  "tika-vin11t0:2625_5": "bhikkhupātimokkhe viya “kāyasaṃsaggaṃ samāpajjeyyā”ti avatvā idha “kāyasaṃsaggaṃ sādiyeyyā”ti vuttattāti adhippāyo.",
  "tika-vin11t0:2626_0": "1986.",
  "tika-vin11t0:2626_1": "Tassā āpattiyā.",
  "tika-vin11t0:2626_2": "Kriyasamuṭṭhānanti kiriyāya samuṭṭhānaṃ.",
  "tika-vin11t0:2626_3": "Evaṃ satīti sādiyanamatteneva āpajjitabbabhāve sati.",
  "tika-vin11t0:2626_4": "Idanti “kiriyasamuṭṭhāna”mitividhānaṃ.",
  "tika-vin11t0:2626_5": "Tabbahuleneva nayenāti kiriyasamuṭṭhānabāhullena nayena khadiravanādivohāro viyāti daṭṭhabbaṃ.",
  "tika-vin11t0:2627_0": "1987.",
  "tika-vin11t0:2627_1": "Tassā bhikkhuniyā asañcicca virajjhitvā āmasantiyā anāpatti,",
  "tika-vin11t0:2627_2": "“ayaṃ puriso”ti vā “itthī”ti vā ajānitvā āmasantiyā anāpatti,",
  "tika-vin11t0:2627_3": "purisassa āmasane sati phassaṃ asādiyantiyā vā anāpattīti yojanā.",
  "tika-vin11t0:2628_0": "1988.",
  "tika-vin11t0:2628_1": "Khittacittāyāti yakkhummattāya.",
  "tika-vin11t0:2628_2": "Ummattikāya vāti pittakopena ummādappattāya.",
  "tika-vin11t0:2628_3": "Idañca “asucī”ti vā “candana”nti vā visesataṃ ajānanameva pamāṇaṃ.",
  "tika-vin11t0:2629_0": "Ubbhajāṇumaṇḍalakathāvaṇṇanā.",
  "tika-vin11t0:2630_0": "1989- 90.",
  "tika-vin11t0:2630_1": "“Pārājikattaṃ jānantī”ti iminā avasesāpattiṃ jānitvā chādentiyā pārājikābhāvaṃ dīpeti.",
  "tika-vin11t0:2630_2": "Saliṅge tu ṭhitāyāti pabbajjāliṅgeyeva ṭhitāya.",
  "tika-vin11t0:2630_3": "Iti dhure nikkhittamattasminti yojanā. Iti-",
  "tika-vin11t0:2630_4": "saddo nidassane.",
  "tika-vin11t0:2630_5": "Itarāya pubbeyeva āpannattā tamapekkhitvā “sā cā”ti āha.",
  "tika-vin11t0:2631_0": "1991. Vuttāvisiṭṭhaṃ sabbaṃ vinicchayaṃ saṅgahetumāha “sesa”ntiādi. Tatthāti duṭṭhullapaṭicchādane.",
  "tika-vin11t0:2632_0": "Vajjapaṭicchādikathāvaṇṇanā.",
  "tika-vin11t0:2633_0": "1992- 5.",
  "tika-vin11t0:2633_1": "Saṅghenāti samaggena saṅghena.",
  "tika-vin11t0:2633_2": "Ukkhittakoti āpattiyā adassanādīsu ukkhittako.",
  "tika-vin11t0:2633_3": "“Ukkhepane ṭhito”ti iminā ukkhepanīyakammakatassa anosāritabhāvaṃ dīpeti.",
  "tika-vin11t0:2633_4": "Yā diṭṭhi etassāti yaṃdiṭṭhiko,",
  "tika-vin11t0:2633_5": "so ukkhittako bhikkhu yāya diṭṭhiyā samannāgato hotīti adhippāyo.",
  "tika-vin11t0:2633_6": "“Tassā diṭṭhiyā gahaṇenā”ti iminā anuvattappakāro dassito.",
  "tika-vin11t0:2633_7": "Taṃ ukkhittakaṃ bhikkhunti yojanā.",
  "tika-vin11t0:2633_8": "Sā bhikkhunī aññāhi bhikkhunīhi visumpica saṅghamajjhepi “eso kho ayye bhikkhu samaggena saṅghena ukkhitto”tiādinā",
  "tika-vin11t0:2633_9": "nayena tikkhattuṃ vuccamānāti yojanā.",
  "tika-vin11t0:2633_10": "Taṃ vatthuṃ acajantī gahetvā yadi tatheva tiṭṭhatīti yojanā.",
  "tika-vin11t0:2633_11": "Ettha “yāvatatiyaṃ samanubhāsitabbā”ti seso.",
  "tika-vin11t0:2633_12": "Tassa kammassa osāneti tatiyāya kammavācāya yyakārappattavasena assa samanubhāsanakammassa pariyosāne.",
  "tika-vin11t0:2633_13": "Asākiyadhītarāti asākiyadhītā,",
  "tika-vin11t0:2633_14": "paccatte karaṇavacanaṃ.",
  "tika-vin11t0:2633_15": "“Puna appaṭisandheyā”ti iminā puna teneva ca attabhāvena bhikkhunibhāve paṭisandhātuṃ anarahatā vuttā.",
  "tika-vin11t0:2634_0": "1996.",
  "tika-vin11t0:2634_1": "Tikadukkaṭaṃ niddiṭṭhanti adhammakamme adhammakammasaññā, vematikā,",
  "tika-vin11t0:2634_2": "dhammakammasaññāti etāsaṃ vasena tikadukkaṭaṃ vuttaṃ.",
  "tika-vin11t0:2634_3": "Samanubhāsane vuttā samuṭṭhānādayo sabbe idha vattabbāti yojanā.",
  "tika-vin11t0:2635_0": "Ukkhittānuvattikakathāvaṇṇanā.",
  "tika-vin11t0:2636_0": "1997.",
  "tika-vin11t0:2636_1": "“Hatthaggahaṇaṃ vā sādiyeyyāti hattho nāma kapparaṃ upādāya yāva agganakhā.",
  "tika-vin11t0:2636_2": "Etassa asaddhammassa paṭisevanatthāya ubbhakkhakaṃ adhojāṇumaṇḍalaṃ gahaṇaṃ sādiyati,",
  "tika-vin11t0:2636_3": "āpatti thullaccayassā”ti vuttattā āha “apārājikakhettassā”tiādi.",
  "tika-vin11t0:2636_4": "“Ta”nti vakkhamānattā “ya”nti labbhati.",
  "tika-vin11t0:2636_5": "Apārājikakkhettassa yassa kassaci aṅgassa yaṃ gahaṇaṃ,",
  "tika-vin11t0:2636_6": "taṃ hatthaggahaṇanti pavuccatīti yojanā.",
  "tika-vin11t0:2636_7": "Hatthe gahaṇaṃ hatthaggahaṇaṃ.",
  "tika-vin11t0:2637_0": "1998. Yassa kassacīti vuttappakārena yassa kassaci cīvarassa yaṃ gahaṇanti yojanā.",
  "tika-vin11t0:2638_0": "1999.",
  "tika-vin11t0:2638_1": "Asaddhamma-",
  "tika-vin11t0:2638_2": "saddena methunassāpi vuccamānattā tato visesetumāha “kāyasaṃsagga …pe…",
  "tika-vin11t0:2638_3": "kāraṇā”ti.",
  "tika-vin11t0:2638_4": "Bhikkhunī kāyasaṃsaggasaṅkhātassa asaddhammassa kāraṇā purisassa hatthapāsasmiṃ tiṭṭheyya vāti yojanā.",
  "tika-vin11t0:2639_0": "2000.",
  "tika-vin11t0:2639_1": "Tatoti tassa asaddhammassa kāraṇā.",
  "tika-vin11t0:2639_2": "Tatthāti hatthapāse.",
  "tika-vin11t0:2639_3": "Purisenāti ettha “kata”nti seso,",
  "tika-vin11t0:2639_4": "“saṅketa”nti iminā sambandho.",
  "tika-vin11t0:2639_5": "“Āgamanaṃ assā”ti padacchedo.",
  "tika-vin11t0:2639_6": "Iccheyyāti vuttepi na gamanicchāmattena,",
  "tika-vin11t0:2639_7": "atha kho bhikkhuniyā purisassa hatthapāsaṃ,",
  "tika-vin11t0:2639_8": "purisena ca bhikkhuniyā hatthapāsaṃ okkantakāleyeva vatthupūraṇaṃ daṭṭhabbaṃ.",
  "tika-vin11t0:2639_9": "Yathāha “saṅketaṃ vā gaccheyyāti etassa asaddhammassa paṭisevanatthāya purisena ‘itthannāmaṃ āgacchā’ti vuttā gacchati,",
  "tika-vin11t0:2639_10": "pade pade āpatti dukkaṭassa.",
  "tika-vin11t0:2639_11": "Purisassa hatthapāsaṃ okkantamatte āpatti thullaccayassā”ti ca “purisassa abbhāgamanaṃ sādiyati,",
  "tika-vin11t0:2639_12": "āpatti dukkaṭassa.",
  "tika-vin11t0:2639_13": "Hatthapāsaṃ okkantamatte āpatti thullaccayassā”ti ca.",
  "tika-vin11t0:2639_14": "Ettha ca itthannāmaṃ āgacchāti itthannāmaṃ ṭhānaṃ āgacchāti attho.",
  "tika-vin11t0:2640_0": "2001.",
  "tika-vin11t0:2640_1": "Tadatthāyāti tasseva kāyasaṃsaggasaṅkhātaasaddhammassa sevanatthāya.",
  "tika-vin11t0:2640_2": "Paṭicchannaṭṭhānañcāti vatthādinā yena kenaci paṭicchannaokāsaṃ.",
  "tika-vin11t0:2640_3": "Purisassa hatthapāse ṭhitā tadatthāya kāyaṃ upasaṃhareyya vāti yojanā.",
  "tika-vin11t0:2641_0": "2002.",
  "tika-vin11t0:2641_1": "Hatthaggahaṇādīnaṃ vuttappakārānaṃ aṭṭhannaṃ vatthūnaṃ pūraṇena “aṭṭhavatthukā”ti saṅkhātā ayaṃ bhikkhunī vinaṭṭhā hoti sīlavināsena,",
  "tika-vin11t0:2641_2": "tatoyeva assamaṇī hoti abhikkhunī hotīti yojanā.",
  "tika-vin11t0:2642_0": "2003.",
  "tika-vin11t0:2642_1": "Anulomena vāti hatthaggahaṇādipaṭipāṭiyā vā.",
  "tika-vin11t0:2642_2": "Paṭilomena vāti tabbipariyato paṭilomena vā.",
  "tika-vin11t0:2642_3": "Ekantarikāya vāti ekamekaṃ antaritvā puna tassāpi karaṇavasena ekantarikāya vā.",
  "tika-vin11t0:2642_4": "Anulomena vā paṭilomena vā tathekantarikāya vā aṭṭhamaṃ vatthuṃ paripūrentī cutāti yojanā.",
  "tika-vin11t0:2643_0": "2004.",
  "tika-vin11t0:2643_1": "Etadeva atthaṃ byatirekamukhena samatthetumāha “athādito”tiādi.",
  "tika-vin11t0:2643_2": "Satakkhattumpīti bahukkhattumpi. Sata-",
  "tika-vin11t0:2643_3": "saddo hettha bahu-",
  "tika-vin11t0:2643_4": "saddapariyāyo.",
  "tika-vin11t0:2643_5": "Pārājikā neva siyāti yojanā,",
  "tika-vin11t0:2643_6": "iminā taṃtaṃvatthumūlakaṃ dukkaṭathullaccayaṃ āpajjatīti vuttaṃ hoti.",
  "tika-vin11t0:2644_0": "2005.",
  "tika-vin11t0:2644_1": "Yā pana āpattiyo āpannā,",
  "tika-vin11t0:2644_2": "desetvā tāhi muccatīti yojanā.",
  "tika-vin11t0:2644_3": "Dhuranikkhepanaṃ katvāti “na punevaṃ karissāmī”ti dhuraṃ nikkhipitvā.",
  "tika-vin11t0:2644_4": "Desitā gaṇanūpikāti desitā desitagaṇanameva upeti,",
  "tika-vin11t0:2644_5": "pārājikassa aṅgaṃ na hotīti attho.",
  "tika-vin11t0:2644_6": "Tasmā yā ekaṃ āpannā,",
  "tika-vin11t0:2644_7": "dhuranikkhepaṃ katvā desetvā puna kilesavasena āpajjati,",
  "tika-vin11t0:2644_8": "puna deseti,",
  "tika-vin11t0:2644_9": "evaṃ aṭṭha vatthūni pūrentīpi pārājikā na hoti.",
  "tika-vin11t0:2645_0": "2006.",
  "tika-vin11t0:2645_1": "Saussāhāya desitāti puna āpajjane anikkhittadhurāya bhikkhuniyā desitāpi āpatti desanāgaṇanaṃ na upeti.",
  "tika-vin11t0:2645_2": "Kiṃ hotīti āha “desitāpi adesitā”ti,",
  "tika-vin11t0:2645_3": "tasmā pārājikāpattiyā aṅgameva hotīti adhippāyo.",
  "tika-vin11t0:2646_0": "2008. Ayaṃ atthoti “asaddhammo nāma kāyasaṃsaggo”ti ayaṃ attho. Uddisitoti pakāsito.",
  "tika-vin11t0:2647_0": "2009.",
  "tika-vin11t0:2647_1": "Ayamattho kena vacanena uddisitoti āha “viññū…pe…",
  "tika-vin11t0:2647_2": "sādhakaṃ vacanaṃ ida”nti.",
  "tika-vin11t0:2647_3": "Idaṃ vacananti “viññū paṭibalo kāyasaṃsaggaṃ samāpajjitu”nti idaṃ vacanaṃ.",
  "tika-vin11t0:2647_4": "Sādhakaṃ pamāṇaṃ.",
  "tika-vin11t0:2648_0": "Aṭṭhavatthukakathāvaṇṇanā.",
  "tika-vin11t0:2649_0": "2010. Avassutā,",
  "tika-vin11t0:2649_1": "vajjapaṭicchādikā,",
  "tika-vin11t0:2649_2": "ukkhittānuvattikā,",
  "tika-vin11t0:2649_3": "aṭṭhavatthukāti imā catasso pārājikāpattiyo mahesinā asādhāraṇā bhikkhunīnameva paññattāti yojanā.",
  "tika-vin11t0:2650_0": "Iti vinayatthasārasandīpaniyā",
  "tika-vin11t0:2651_0": "Vinayavinicchayavaṇṇanāya",
  "tika-vin11t0:2652_0": "Pārājikakathāvaṇṇanā niṭṭhitā.",
  "tika-vin11t0:2653_0": "Saṅghādisesakathāvaṇṇanā",
  "tika-vin11t0:2654_0": "2011.",
  "tika-vin11t0:2654_1": "Evaṃ bhikkhunivibhaṅge āgataṃ pārājikavinicchayaṃ vatvā idāni tadanantaruddiṭṭhaṃ saṅghādisesavinicchayaṃ dassetumāha “yā pana bhikkhunī”tiādi.",
  "tika-vin11t0:2654_2": "Ussayavādāti kodhussayamānussayavasena vivadamānā.",
  "tika-vin11t0:2654_3": "Tatoyeva aṭṭaṃ karoti sīlenāti aṭṭakārī.",
  "tika-vin11t0:2654_4": "Ettha ca “aṭṭo”ti vohārikavinicchayo vuccati,",
  "tika-vin11t0:2654_5": "yaṃ pabbajitā “adhikaraṇa”ntipi vadanti.",
  "tika-vin11t0:2654_6": "Sabbattha vattabbe mukhamassā atthīti mukharī,",
  "tika-vin11t0:2654_7": "bahubhāṇīti attho.",
  "tika-vin11t0:2654_8": "Yena kenaci narena saddhinti “gahapatinā vā gahapatiputtena vā”tiādinā dassitena yena kenaci manussena saddhiṃ.",
  "tika-vin11t0:2654_9": "Idhāti imasmiṃ sāsane.",
  "tika-vin11t0:2654_10": "Kirāti padapūraṇe,",
  "tika-vin11t0:2654_11": "anussavane vā.",
  "tika-vin11t0:2655_0": "2012.",
  "tika-vin11t0:2655_1": "Sakkhiṃ vāti paccakkhato jānanakaṃ vā.",
  "tika-vin11t0:2655_2": "Aṭṭaṃ kātuṃ gacchantiyā pade pade tathā dukkaṭanti yojanā.",
  "tika-vin11t0:2656_0": "2013. Vohāriketi vinicchayāmacce.",
  "tika-vin11t0:2657_0": "2014. Anantaranti tassa vacanānantaraṃ.",
  "tika-vin11t0:2658_0": "2015.",
  "tika-vin11t0:2658_1": "Itaroti aṭṭakārako.",
  "tika-vin11t0:2658_2": "Pubbasadisova vinicchayoti paṭhamārocane dukkaṭaṃ,",
  "tika-vin11t0:2658_3": "dutiyārocane thullaccayanti vuttaṃ hoti.",
  "tika-vin11t0:2659_0": "2016. “Tava,",
  "tika-vin11t0:2659_1": "mamāpi ca kathaṃ tuvameva ārocehī”ti itarena vuttā bhikkhunīti yojanā.",
  "tika-vin11t0:2659_2": "Yathākāmanti tassā ca attano ca vacane yaṃ paṭhamaṃ vattumicchati,",
  "tika-vin11t0:2659_3": "taṃ icchānurūpaṃ ārocetu.",
  "tika-vin11t0:2660_0": "2018- 9.",
  "tika-vin11t0:2660_1": "Ubhinnampi yathā tathā ārocitakathaṃ sutvāti yojanā.",
  "tika-vin11t0:2660_2": "Yathā tathāti pubbe vuttanayena kenaci pakārena.",
  "tika-vin11t0:2660_3": "Tehīti vohārikehi.",
  "tika-vin11t0:2660_4": "Aṭṭe pana ca niṭṭhiteti aṭṭakārakesu ekasmiṃ pakkhe parājite.",
  "tika-vin11t0:2660_5": "Yathāha “parājite aṭṭakārake aṭṭapariyosānaṃ nāma hotī”ti.",
  "tika-vin11t0:2660_6": "Aṭṭassa pariyosāneti ettha “tassā”ti seso.",
  "tika-vin11t0:2660_7": "Tassa aṭṭassa pariyosāneti yojanā.",
  "tika-vin11t0:2661_0": "2020- 23.",
  "tika-vin11t0:2661_1": "Anāpattivisayaṃ dassetumāha “dūtaṃ vāpī”tiādi.",
  "tika-vin11t0:2661_2": "Paccatthikamanussehi dūtaṃ vāpi pahiṇitvā sayampi vā āgantvā yā pana ākaḍḍhīyatīti yojanā.",
  "tika-vin11t0:2661_3": "Aññehīti gāmadārakādīhi aññehi.",
  "tika-vin11t0:2661_4": "Kiñci paraṃ anodissāti yojanā.",
  "tika-vin11t0:2661_5": "Imissā odissa vutte tehi gahitadaṇḍe tassā ca gīvāti sūcitaṃ hoti.",
  "tika-vin11t0:2661_6": "Yā rakkhaṃ yācati,",
  "tika-vin11t0:2661_7": "tattha tasmiṃ rakkhāyācane tassā anāpatti pakāsitāti yojanā.",
  "tika-vin11t0:2661_8": "Aññato sutvāti yojanā.",
  "tika-vin11t0:2661_9": "Ummattikādīnanti ettha ādi-",
  "tika-vin11t0:2661_10": "saddena ādikammikā gahitā.",
  "tika-vin11t0:2662_0": "Samuṭṭhānaṃ kathinena tulyanti yojanā.",
  "tika-vin11t0:2662_1": "Sesaṃ dassetumāha “sakiriyaṃ ida”nti.",
  "tika-vin11t0:2662_2": "Idaṃ sikkhāpadaṃ.",
  "tika-vin11t0:2662_3": "Kiriyāya saha vattatīti sakiriyaṃ aṭṭakaraṇena āpajjanato.",
  "tika-vin11t0:2662_4": "“Samuṭṭhāna”nti iminā ca samuṭṭhānādivinicchayo upalakkhitoti daṭṭhabbo.",
  "tika-vin11t0:2663_0": "Aṭṭakārikākathāvaṇṇanā.",
  "tika-vin11t0:2664_0": "2024- 5.",
  "tika-vin11t0:2664_1": "Jānantīti “sāmaṃ vā jānāti,",
  "tika-vin11t0:2664_2": "aññe vā tassā ārocentī”ti vuttanayena jānantī.",
  "tika-vin11t0:2664_3": "Corinti yāya pañcamāsagghanakato paṭṭhāya yaṃ kiñci parasantakaṃ avaharitaṃ,",
  "tika-vin11t0:2664_4": "ayaṃ corī nāma.",
  "tika-vin11t0:2664_5": "Vajjhaṃ viditanti “tena kammena vadhārahā aya”nti evaṃ viditaṃ.",
  "tika-vin11t0:2664_6": "Saṅghanti bhikkhunisaṅghaṃ.",
  "tika-vin11t0:2664_7": "Anapaloketvāti anāpucchā.",
  "tika-vin11t0:2664_8": "Rājānaṃ vāti raññā anusāsitabbaṭṭhāne taṃ rājānaṃ vā.",
  "tika-vin11t0:2664_9": "Yathāha “rājā nāma yattha rājā anusāsati,",
  "tika-vin11t0:2664_10": "rājā apaloketabbo”ti.",
  "tika-vin11t0:2664_11": "Gaṇameva vāti “tumheva tattha anusāsathā”ti rājūhi dinnaṃ gāmanigamamallagaṇādikaṃ gaṇaṃ vā.",
  "tika-vin11t0:2664_12": "Mallagaṇaṃ nāma pānīyaṭṭhapanapokkharaṇikhaṇanādipuññakammaniyutto janasamūho.",
  "tika-vin11t0:2664_13": "Eteneva evameva dinnagāmavarā pūgā ca seniyo ca saṅgahitā.",
  "tika-vin11t0:2664_14": "Vuṭṭhāpeyyāti upasampādeyya.",
  "tika-vin11t0:2664_15": "Kappanti ca vakkhamānalakkhaṇaṃ kappaṃ.",
  "tika-vin11t0:2664_16": "Sā corivuṭṭhāpananti sambandho.",
  "tika-vin11t0:2664_17": "Upajjhāyā hutvā yā coriṃ upasampādeti,",
  "tika-vin11t0:2664_18": "sā bhikkhunīti attho.",
  "tika-vin11t0:2664_19": "Upajjhāyassa bhikkhussa dukkaṭaṃ.",
  "tika-vin11t0:2665_0": "2026.",
  "tika-vin11t0:2665_1": "Pañcamāsagghananti ettha pañcamāsañca pañcamāsagghanakañca pañcamāsagghananti ekadesasarūpekasesanayena pañcamāsassāpi gahaṇaṃ.",
  "tika-vin11t0:2665_2": "Atirekagghanaṃ vāpīti etthāpi eseva nayo.",
  "tika-vin11t0:2666_0": "2027.",
  "tika-vin11t0:2666_1": "Pabbajitaṃ pubbaṃ yāya sā pabbajitapubbā.",
  "tika-vin11t0:2666_2": "Vuttappakāraṃ corakammaṃ katvāpi titthāyatanādīsu yā paṭhamaṃ pabbajitāti attho.",
  "tika-vin11t0:2667_0": "2028- 30.",
  "tika-vin11t0:2667_1": "Idāni pubbapayogadukkaṭādiāpattivibhāgaṃ dassetumāha “vuṭṭhāpeti ca yā cori”ntiādi.",
  "tika-vin11t0:2667_2": "Idha “upajjhāyā hutvā”ti seso.",
  "tika-vin11t0:2667_3": "Idaṃ kappaṃ ṭhapetvāti yojanā.",
  "tika-vin11t0:2667_4": "Sīmaṃ sammannati cāti abhinavaṃ sīmaṃ sammannati,",
  "tika-vin11t0:2667_5": "bandhatīti vuttaṃ hoti.",
  "tika-vin11t0:2667_6": "Assāti bhaveyya.",
  "tika-vin11t0:2667_7": "“Dukkaṭa”nti iminā ca “thullaccayaṃ dvaya”nti iminā ca yojetabbaṃ.",
  "tika-vin11t0:2668_0": "Kammanteti upasampadakammassa pariyosāne, tatiyāya kammavācāya yyakārappattāyāti vuttaṃ hoti.",
  "tika-vin11t0:2669_0": "2031. Ajānantīti coriṃ ajānantī. (Idaṃ sikkhāpadaṃ.)",
  "tika-vin11t0:2670_0": "2032.",
  "tika-vin11t0:2670_1": "Corivuṭṭhāpanaṃ nāmāti idaṃ sikkhāpadaṃ corivuṭṭhāpanasamuṭṭhānaṃ nāma.",
  "tika-vin11t0:2670_2": "Vācacittatoti khaṇḍasīmaṃ agantvā karontiyā vācācittehi.",
  "tika-vin11t0:2670_3": "Kāyavācādito cevāti gantvā karontiyā kāyavācācittato ca samuṭṭhāti.",
  "tika-vin11t0:2670_4": "Yathāha “kenacideva karaṇīyena pakkantāsu bhikkhunīsu agantvā khaṇḍasīmaṃ vā nadiṃ vā yathānisinnaṭṭhāneyeva",
  "tika-vin11t0:2670_5": "attano nissitakaparisāya saddhiṃ vuṭṭhāpentiyā vācācittato samuṭṭhāti,",
  "tika-vin11t0:2670_6": "khaṇḍasīmaṃ vā nadiṃ vā gantvā vuṭṭhāpentiyā kāyavācācittato samuṭṭhātī”ti.",
  "tika-vin11t0:2670_7": "Kriyākriyanti anāpucchāvuṭṭhāpanavasena kiriyākiriyaṃ.",
  "tika-vin11t0:2671_0": "Corivuṭṭhāpanakathāvaṇṇanā.",
  "tika-vin11t0:2672_0": "2033- 4.",
  "tika-vin11t0:2672_1": "Gāmantaranti aññaṃ gāmaṃ.",
  "tika-vin11t0:2672_2": "Yā ekā sace gaccheyyāti sambandho.",
  "tika-vin11t0:2672_3": "Nadīpāranti etthāpi eseva nayo.",
  "tika-vin11t0:2672_4": "Nadiyā pāraṃ nadīpāraṃ.",
  "tika-vin11t0:2672_5": "“Ekā vā”ti uparipi yojetabbaṃ.",
  "tika-vin11t0:2672_6": "Ohīyeyyāti vinā bhaveyya.",
  "tika-vin11t0:2672_7": "Idha “araññe”ti seso.",
  "tika-vin11t0:2672_8": "Araññalakkhaṇaṃ “indakhīla”iccādinā vakkhati.",
  "tika-vin11t0:2672_9": "“Ekā vā rattiṃ vippavaseyya,",
  "tika-vin11t0:2672_10": "ekā vā gaṇamhā ohīyeyyā”ti sikkhāpadakkamo,",
  "tika-vin11t0:2672_11": "evaṃ santepi gāthābandhavasena “rattiṃ vippavaseyyā”ti ante vuttaṃ.",
  "tika-vin11t0:2672_12": "Teneva vibhāgavinicchaye desanāruḷhakkameneva “pureruṇodayāyevā”tiādiṃ vakkhati.",
  "tika-vin11t0:2672_13": "Sā paṭhamāpattikaṃ garukaṃ dhammaṃ āpannā siyāti yojanā.",
  "tika-vin11t0:2672_14": "Paṭhamaṃ āpatti etassāti paṭhamāpattiko,",
  "tika-vin11t0:2672_15": "vītikkamakkhaṇeyeva āpajjitabboti attho.",
  "tika-vin11t0:2672_16": "“Garukaṃ dhamma”nti iminā sambandho.",
  "tika-vin11t0:2672_17": "Sakagāmā nikkhamantiyāti bhikkhuniyā attano vasanagāmato nikkhamantiyā.",
  "tika-vin11t0:2673_0": "2035. Tato sakagāmato.",
  "tika-vin11t0:2674_0": "2036- 7.",
  "tika-vin11t0:2674_1": "Ekena padavārena itarassa gāmassa parikkhepe atikkante,",
  "tika-vin11t0:2674_2": "upacārokkame vā thullaccayanti yojanā.",
  "tika-vin11t0:2674_3": "Atikkante okkanteti ettha “parikkhepe upacāre”ti adhikārato labbhati.",
  "tika-vin11t0:2675_0": "2038- 9.",
  "tika-vin11t0:2675_1": "Nikkhamitvāti attano paviṭṭhagāmato nikkhamitvā.",
  "tika-vin11t0:2675_2": "Ayameva nayoti “ekena padavārena thullaccayaṃ,",
  "tika-vin11t0:2675_3": "dutiyena garukāpattī”ti ayaṃ nayo.",
  "tika-vin11t0:2676_0": "Vaticchiddena vā khaṇḍapākārena vāti yojanā.",
  "tika-vin11t0:2676_1": "“Tathā”ti iminā “pākārenā”ti etthāpi vā-",
  "tika-vin11t0:2676_2": "saddassa sambandhanīyataṃ dasseti.",
  "tika-vin11t0:2676_3": "“Bhikkhuvihārassa bhūmi tāsamakappiyā”ti vakkhamānattā vihārassa bhūminti bhikkhunivihārabhūmi gahitā.",
  "tika-vin11t0:2676_4": "“Kappiyanti paviṭṭhattā”ti iminā vakkhamānassa kāraṇaṃ dasseti.",
  "tika-vin11t0:2676_5": "Koci dosoti thullaccayasaṅghādiseso vuccamāno yo koci doso.",
  "tika-vin11t0:2677_0": "2040.",
  "tika-vin11t0:2677_1": "Tāsanti bhikkhunīnaṃ.",
  "tika-vin11t0:2677_2": "“Akappiyā”ti iminā tatthāpi paviṭṭhāya gāmantarapaccayā āpattisambhavamāha.",
  "tika-vin11t0:2678_0": "2041.",
  "tika-vin11t0:2678_1": "“Paṭhamaṃ pādaṃ atikkāmentiyā”ti vuttattā “hatthi…pe…",
  "tika-vin11t0:2678_2": "anāpatti siyāpatti,",
  "tika-vin11t0:2678_3": "padasā gamane panā”ti vuttaṃ.",
  "tika-vin11t0:2679_0": "2042. “Yaṃ kiñci…pe… āpatti pavisantiyā”ti vuttassevatthassa upasaṃhārattā na punaruttidoso.",
  "tika-vin11t0:2680_0": "2043- 4.",
  "tika-vin11t0:2680_1": "Lakkhaṇenupapannāyāti “nadī nāma timaṇḍalaṃ paṭicchādetvā yattha katthaci uttarantiyā bhikkhuniyā antaravāsako",
  "tika-vin11t0:2680_2": "temiyatī”ti vuttalakkhaṇena samannāgatāya nadiyā.",
  "tika-vin11t0:2680_3": "Yā pāraṃ tīraṃ gacchatīti yojanā.",
  "tika-vin11t0:2681_0": "Paṭhamaṃ pādaṃ uddharitvāna tīre ṭhapentiyāti “idāni padavārena atikkamatī”ti vattabbakāle paṭhamaṃ pādaṃ ukkhipitvā paratīre ṭhapentiyā.",
  "tika-vin11t0:2681_1": "“Dutiyapāduddhāre saṅghādiseso”ti aṭṭhakathāvacanato “atikkame”ti iminā uddhāro gahito.",
  "tika-vin11t0:2682_0": "2045.",
  "tika-vin11t0:2682_1": "Antaranadiyanti nadivemajjhe.",
  "tika-vin11t0:2682_2": "Bhaṇḍitvāti kalahaṃ katvā.",
  "tika-vin11t0:2682_3": "Orimaṃ tīranti āgatadisāya tīraṃ.",
  "tika-vin11t0:2682_4": "Tathā paṭhame thullaccayaṃ,",
  "tika-vin11t0:2682_5": "dutiye garu hotīti attho.",
  "tika-vin11t0:2682_6": "Iminā sakalena vacanena “itarissā pana ayaṃ pakkantaṭṭhāne ṭhitā hoti,",
  "tika-vin11t0:2682_7": "tasmā paratīraṃ gacchantiyāpi anāpattī”ti aṭṭhakathāpi ulliṅgitā.",
  "tika-vin11t0:2683_0": "2046. Rajjuyāti valliādikāya yāya kāyaci rajjuyā.",
  "tika-vin11t0:2684_0": "2047.",
  "tika-vin11t0:2684_1": "Pivitunti ettha “pānīya”nti pakaraṇato labbhati.",
  "tika-vin11t0:2684_2": "Avuttasamuccayatthena api-",
  "tika-vin11t0:2684_3": "saddena bhaṇḍadhovanādiṃ saṅgaṇhāti.",
  "tika-vin11t0:2684_4": "Athāti vākyārambhe nipāto.",
  "tika-vin11t0:2684_5": "“Nahānādikiccaṃ sampādetvā orimameva tīraṃ āgamissāmī”ti ālayassa vijjamānattā āha “vaṭṭatī”ti.",
  "tika-vin11t0:2685_0": "2048. Padasānadiṃ otaritvānāti yojanā. Setuṃ ārohitvā tathā padasā uttarantiyā anāpattīti yojanā.",
  "tika-vin11t0:2686_0": "2049. Gantvānāti ettha “nadi”nti seso. Uttaraṇakāle padasā yātīti yojanā.",
  "tika-vin11t0:2687_0": "2050. Vegenāti ekeneva vegena, antarā anivattitvāti attho.",
  "tika-vin11t0:2688_0": "2051.",
  "tika-vin11t0:2688_1": "“Nisīditvā”ti idaṃ “khandhe vā”tiādīhipi yojetabbaṃ.",
  "tika-vin11t0:2688_2": "Khandhādayo cettha sabhāgānameva gahetabbā.",
  "tika-vin11t0:2688_3": "Hatthasaṅghātane vāti ubhohi baddhahatthavalaye vā.",
  "tika-vin11t0:2689_0": "2052- 3.",
  "tika-vin11t0:2689_1": "Pāsanti hatthapāsaṃ.",
  "tika-vin11t0:2689_2": "“Ābhogaṃ vinā”ti iminā “gamissāmī”ti ābhoge kate ajānantiyā aruṇe uṭṭhitepi anāpattīti dīpitaṃ hoti.",
  "tika-vin11t0:2689_3": "Yathāha “sace sajjhāyaṃ vā savanaṃ vā aññaṃ vā kiñci kammaṃ kurumānā ‘purearuṇeyeva dutiyikāya santikaṃ gamissāmī’ti ābhogaṃ karoti,",
  "tika-vin11t0:2689_4": "ajānantiyā eva cassā aruṇo uggacchati,",
  "tika-vin11t0:2689_5": "anāpattī”ti.",
  "tika-vin11t0:2689_6": "Nānāgabbhe vattabbameva natthīti dassetumāha “ekagabbhepi vā”ti.",
  "tika-vin11t0:2689_7": "Ekagabbhepi vā dutiyikāya hatthapāsaṃ atikkamma aruṇaṃ uṭṭhapentiyā bhikkhuniyā āpatti siyāti yojanā.",
  "tika-vin11t0:2690_0": "2054.",
  "tika-vin11t0:2690_1": "Dutiyāpāsanti dutiyikāya hatthapāsaṃ.",
  "tika-vin11t0:2690_2": "“Gamissāmī”ti ābhogaṃ katvā gacchantiyā sace aruṇaṃ uṭṭheti,",
  "tika-vin11t0:2690_3": "na dosoti yojanā.",
  "tika-vin11t0:2691_0": "2055- 6.",
  "tika-vin11t0:2691_1": "Aññattha pañcadhanusatikassa pacchimassa āraññakasenāsanassa vuttattā tato nivattetumāha “indakhīlamatikkammā”tiādi.",
  "tika-vin11t0:2691_2": "Etthāti imasmiṃ sikkhāpade.",
  "tika-vin11t0:2691_3": "Dīpitanti aṭṭhakathāya “araññeti ettha nikkhamitvā bahi indakhīlā sabbametaṃ arañña”nti evaṃ vuttalakkhaṇameva araññaṃ dassitanti attho.",
  "tika-vin11t0:2692_0": "Dutiyikāya dassanūpacāraṃ vijahantiyā tassāti yojanā.",
  "tika-vin11t0:2692_1": "“Jahite”ti idaṃ apekkhitvā “upacāre”ti vibhattivipariṇāmo kātabbo.",
  "tika-vin11t0:2693_0": "2057.",
  "tika-vin11t0:2693_1": "Sāṇipākārapākārataruantarite ṭhāne asati dassanūpacāre satipi savanūpacāre āpatti hotīti yojanā.",
  "tika-vin11t0:2694_0": "2058- 60.",
  "tika-vin11t0:2694_1": "Ettha kathanti yattha dūrepi dassanaṃ hoti,",
  "tika-vin11t0:2694_2": "evarūpe ajjhokāse āpattiniyamo kathaṃ kātabboti attho.",
  "tika-vin11t0:2694_3": "Anekesu ṭhānesu “savanūpacārātikkame”ti vuccamānattā tattha lakkhaṇaṃ ṭhapetumāha “magga…pe…",
  "tika-vin11t0:2694_4": "evarūpake”ti.",
  "tika-vin11t0:2694_5": "Ettha “ṭhāne”ti seso.",
  "tika-vin11t0:2694_6": "Kūjantiyāti yathāvaṇṇavavatthānaṃ na hoti,",
  "tika-vin11t0:2694_7": "evaṃ abyattasaddaṃ karontiyā.",
  "tika-vin11t0:2695_0": "Evarūpake ṭhāne dhammassavanārocane viya ca maggamūḷhassa saddena viya ca “ayye”ti kūjantiyā tassā saddassa",
  "tika-vin11t0:2695_1": "savanātikkame bhikkhuniyā garukā āpatti hotīti yojanā.",
  "tika-vin11t0:2695_2": "“Bhikkhuniyā garukā hotī”ti idaṃ “dutiyikaṃ na pāpuṇissāmī”ti nirussāhavasena veditabbaṃ.",
  "tika-vin11t0:2695_3": "Teneva vakkhati “ohīyitvātha gacchantī”tiādi.",
  "tika-vin11t0:2695_4": "Etthāti “gaṇamhā ohīyeyyā”ti imasmiṃ.",
  "tika-vin11t0:2696_0": "2061.",
  "tika-vin11t0:2696_1": "Atha gacchantī ohīyitvāti yojanā.",
  "tika-vin11t0:2696_2": "“Idāni ahaṃ pāpuṇissāmi” iti evaṃ saussāhā anubandhati, vaṭṭati,",
  "tika-vin11t0:2696_3": "dutiyopacārātikkamepi anāpattīti vuttaṃ hoti.",
  "tika-vin11t0:2697_0": "2062. “Gacchatu ayaṃ” iti ussāhassacchedaṃ katvā ohīnā ce, tassā āpattīti ajjhāhārayojanā.",
  "tika-vin11t0:2698_0": "2063.",
  "tika-vin11t0:2698_1": "Itarāpīti gantuṃ samatthāpi.",
  "tika-vin11t0:2698_2": "Ohīyatu ayanti cāti nirussāhappakāro sandassito.",
  "tika-vin11t0:2698_3": "Vuttatthameva samatthayitumāha “saussāhā na hoti ce”ti.",
  "tika-vin11t0:2699_0": "2064- 5.",
  "tika-vin11t0:2699_1": "Purimā ekakaṃ maggaṃ yātīti yojanā.",
  "tika-vin11t0:2699_2": "Ekameva ekakaṃ.",
  "tika-vin11t0:2699_3": "Tasmāti yasmā ekissā itarā pakkantaṭṭhāne tiṭṭhati, tasmā.",
  "tika-vin11t0:2699_4": "Tatthāti tasmiṃ gaṇamhāohīyane. Pi-",
  "tika-vin11t0:2699_5": "saddo evakārattho.",
  "tika-vin11t0:2699_6": "Anāpatti eva pakāsitāti yojanā.",
  "tika-vin11t0:2700_0": "2066- 7.",
  "tika-vin11t0:2700_1": "Gāmantaragatāyāti gāmasīmagatāya.",
  "tika-vin11t0:2700_2": "“Nadiyā”ti iminā sambandho.",
  "tika-vin11t0:2700_3": "Āpattiyocatassopīti rattivippavāsa gāmantaragamana nadipāragamana gaṇamhāohīyana saṅkhātā catasso saṅghādisesāpattiyo.",
  "tika-vin11t0:2700_4": "Gaṇamhāohīyanamūlakāpattiyā gāmato bahi āpajjitabbattepi gāmantarokkamanamūlakāpattiyā antogāme āpajjitabbattepi ekakkhaṇeti gāmūpacāraṃ sandhāyāha.",
  "tika-vin11t0:2701_0": "2068- 9.",
  "tika-vin11t0:2701_1": "Yā saddhiṃ yātā dutiyikā,",
  "tika-vin11t0:2701_2": "sā ca pakkantā vā sace hoti,",
  "tika-vin11t0:2701_3": "vibbhantā vā hoti,",
  "tika-vin11t0:2701_4": "petānaṃ lokaṃ yātā vā hoti,",
  "tika-vin11t0:2701_5": "kālakatā vā hotīti adhippāyo,",
  "tika-vin11t0:2701_6": "pakkhasaṅkantā vā hoti,",
  "tika-vin11t0:2701_7": "titthāyatanasaṅkantā vā hotīti adhippāyo,",
  "tika-vin11t0:2701_8": "naṭṭhā vā hoti,",
  "tika-vin11t0:2701_9": "pārājikāpannā vā hotīti adhippāyo.",
  "tika-vin11t0:2701_10": "Evarūpe kāle gāmantarokkamanādīni…pe…",
  "tika-vin11t0:2701_11": "anāpattīti ñātabbanti yojanā.",
  "tika-vin11t0:2701_12": "Ummattikāyapi evaṃ cattāripi karontiyā anāpattīti yojanā.",
  "tika-vin11t0:2702_0": "2070. “Agāmake araññe”ti idaṃ gāmābhāvena vuttaṃ, na viñjhāṭavisadisatāya.",
  "tika-vin11t0:2703_0": "2071.",
  "tika-vin11t0:2703_1": "Gāmabhāvato nadipāragamanagaṇamhāohīyanāpatti na sambhavati,",
  "tika-vin11t0:2703_2": "tassāpi sakagāmattā gāmantaragamanamūlikāpatti ca divasabhāgattā rattivippavāsamūlikāpatti ca na sambhavatīti āha “sakagāme…pe…",
  "tika-vin11t0:2703_3": "na vijjare”ti.",
  "tika-vin11t0:2703_4": "Yathākāmanti yathicchitaṃ,",
  "tika-vin11t0:2703_5": "dutiyikāya asantiyāpīti attho.",
  "tika-vin11t0:2704_0": "2072. Samuṭṭhānādayo paṭhamantimavatthunā tulyāti yojanā.",
  "tika-vin11t0:2705_0": "Gāmantaragamanakathāvaṇṇanā.",
  "tika-vin11t0:2706_0": "2073.",
  "tika-vin11t0:2706_1": "Sīmāsammutiyā cevāti “samaggena saṅghena dhammena vinayena ukkhittaṃ bhikkhuniṃ kārakasaṅghaṃ anāpucchā",
  "tika-vin11t0:2706_2": "tasseva kārakasaṅghassa chandaṃ ajānitvā osāressāmī”ti navasīmāsammannane ca.",
  "tika-vin11t0:2706_3": "Dvīhi kammavācāhi duve thullaccayā hontīti yojanā.",
  "tika-vin11t0:2707_0": "2074.",
  "tika-vin11t0:2707_1": "Kammassa pariyosāneti osāraṇakammassa avasāne.",
  "tika-vin11t0:2707_2": "Tikasaṅghādisesanti “dhammakamme dhammakammasaññā osāreti,",
  "tika-vin11t0:2707_3": "āpatti saṅghādisesassa.",
  "tika-vin11t0:2707_4": "Dhammakamme vematikā,",
  "tika-vin11t0:2707_5": "dhammakamme adhammakammasaññā osāreti,",
  "tika-vin11t0:2707_6": "āpatti saṅghādisesassā”ti tikasaṅghādisesaṃ vuttaṃ.",
  "tika-vin11t0:2707_7": "Kammanti ca ukkhepanīyakammaṃ.",
  "tika-vin11t0:2707_8": "Adhamme tikadukkaṭanti “adhammakamme dhammakammasaññā osāreti,",
  "tika-vin11t0:2707_9": "āpatti dukkaṭassa.",
  "tika-vin11t0:2707_10": "Adhammakamme vematikā,",
  "tika-vin11t0:2707_11": "adhammakammasaññā osāreti,",
  "tika-vin11t0:2707_12": "āpatti dukkaṭassā”ti tikadukkaṭaṃ vuttaṃ.",
  "tika-vin11t0:2708_0": "2075.",
  "tika-vin11t0:2708_1": "Gaṇassāti tasseva kārakagaṇassa.",
  "tika-vin11t0:2708_2": "Vatte vā pana vattantinti tecattālīsappabhede nettāravatte vattamānaṃ.",
  "tika-vin11t0:2708_3": "Tecattālīsappabhedaṃ pana vattakkhandhake āvi bhavissati.",
  "tika-vin11t0:2708_4": "Nettāravatteti kammato nittharaṇassa hetubhūte vatte.",
  "tika-vin11t0:2709_0": "2077. Osāraṇaṃ kriyaṃ. Anāpucchanaṃ akriyaṃ.",
  "tika-vin11t0:2710_0": "Catutthaṃ.",
  "tika-vin11t0:2711_0": "2078- 9.",
  "tika-vin11t0:2711_1": "Avassutāti methunarāgena tintā.",
  "tika-vin11t0:2711_2": "Evamuparipi.",
  "tika-vin11t0:2711_3": "“Manussapuggalassā”ti iminā yakkhādīnaṃ paṭikkhepo.",
  "tika-vin11t0:2711_4": "“Udake…pe…",
  "tika-vin11t0:2711_5": "dukkaṭa”nti vakkhamānattā āmisanti aññatra dantaponā ajjhoharaṇīyassa gahaṇaṃ.",
  "tika-vin11t0:2711_6": "Payogatoti payogagaṇanāya.",
  "tika-vin11t0:2712_0": "2080.",
  "tika-vin11t0:2712_1": "Ekatovassuteti pumitthiyā sāmaññena pulliṅganiddeso.",
  "tika-vin11t0:2712_2": "Kathametaṃ viññāyatīti?",
  "tika-vin11t0:2712_3": "“Ekatoavassuteti ettha bhikkhuniyā avassutabhāvo daṭṭhabboti mahāpaccariyaṃ vuttaṃ.",
  "tika-vin11t0:2712_4": "Mahāaṭṭhakathāyaṃ panetaṃ na vuttaṃ,",
  "tika-vin11t0:2712_5": "taṃ pāḷiyā sametī”ti vuttattā viññāyati.",
  "tika-vin11t0:2712_6": "Ettha ca etaṃ na vuttanti “bhikkhuniyā avassutabhāvo daṭṭhabbo”ti etaṃ niyamanaṃ na vuttaṃ.",
  "tika-vin11t0:2712_7": "Tanti taṃ niyametvā avacanaṃ.",
  "tika-vin11t0:2712_8": "Pāḷiyā sametīti “ekatoavassute”ti avisesetvā vuttapāḷiyā,",
  "tika-vin11t0:2712_9": "“anavassutoti jānantī paṭiggaṇhātī”ti imāya ca pāḷiyā sameti.",
  "tika-vin11t0:2712_10": "Yadi hi puggalassa avassutabhāvo nappamāṇaṃ,",
  "tika-vin11t0:2712_11": "kiṃ “anavassutoti jānantī”ti iminā vacanena.",
  "tika-vin11t0:2712_12": "“Anāpatti ubho anavassutā honti,",
  "tika-vin11t0:2712_13": "anavassutā paṭiggaṇhātī”ti ettakameva vattabbaṃ siyā.",
  "tika-vin11t0:2712_14": "Ajjhohārapayogesu bahūsu thullaccayacayo thullaccayānaṃ samūho siyā,",
  "tika-vin11t0:2712_15": "payogagaṇanāya bahūni thullaccayāni hontīti adhippāyo.",
  "tika-vin11t0:2713_0": "2081. Sambhave,",
  "tika-vin11t0:2713_1": "byabhicāre ca visesanaṃ sātthakaṃ bhavatīti “manussaviggahāna”nti idaṃ visesanaṃ yakkhapetatiracchānapadehi yojetabbaṃ.",
  "tika-vin11t0:2713_2": "Ubhatoavassute sati manussaviggahānaṃ yakkhapetatiracchānānaṃ hatthato ca paṇḍakānaṃ hatthato ca tathāti yojanā. Tathā-",
  "tika-vin11t0:2713_3": "saddenettha “yaṃ kiñci āmisaṃ paṭiggaṇhāti, dukkaṭaṃ.",
  "tika-vin11t0:2713_4": "Ajjhohārapayogesu thullaccayacayo siyā”ti yathāvuttamatidisati.",
  "tika-vin11t0:2714_0": "2082.",
  "tika-vin11t0:2714_1": "Etthāti imesu yakkhādīsu.",
  "tika-vin11t0:2714_2": "Ekatoavassute sati āmisaṃ paṭiggaṇhantiyā dukkaṭaṃ.",
  "tika-vin11t0:2714_3": "Sabbatthāti sabbesu manussāmanussesu ekato,",
  "tika-vin11t0:2714_4": "ubhato vā anavassutesu.",
  "tika-vin11t0:2714_5": "Udake dantakaṭṭhaketi udakassa,",
  "tika-vin11t0:2714_6": "dantakaṭṭhassa ca gahaṇe.",
  "tika-vin11t0:2714_7": "Paribhoge cāti paṭiggahaṇe ceva paribhoge ca.",
  "tika-vin11t0:2715_0": "2083- 4.",
  "tika-vin11t0:2715_1": "Ubhayāvassutābhāveti bhikkhuniyā,",
  "tika-vin11t0:2715_2": "puggalassa ca ubhinnaṃ avassutatte asati yadi āmisaṃ paṭiggaṇhāti,",
  "tika-vin11t0:2715_3": "na dosoti yojanā.",
  "tika-vin11t0:2715_4": "Ayaṃ purisapuggalo.",
  "tika-vin11t0:2715_5": "Na ca avassutoti neva avassutoti ñatvā.",
  "tika-vin11t0:2715_6": "Yā pana āmisaṃ paṭiggaṇhāti,",
  "tika-vin11t0:2715_7": "tassā ca ummattikādīnañca anāpatti pakāsitāti yojanā.",
  "tika-vin11t0:2715_8": "“Yā gaṇhāti,",
  "tika-vin11t0:2715_9": "tassā anāpattī”ti vuttepi paribhuñjantiyāva anāpattibhāvo daṭṭhabbo.",
  "tika-vin11t0:2716_0": "Pañcamaṃ.",
  "tika-vin11t0:2717_0": "2085.",
  "tika-vin11t0:2717_1": "Uyyojaneti “kiṃ te ayye eso purisapuggalo karissati avassuto vā anavassuto vā,",
  "tika-vin11t0:2717_2": "yato tvaṃ anavassutā,",
  "tika-vin11t0:2717_3": "iṅgha ayye yaṃ te eso purisapuggalo deti khādanīyaṃ vā bhojanīyaṃ vā,",
  "tika-vin11t0:2717_4": "taṃ tvaṃ sahatthā paṭiggahetvā khāda vā bhuñja vā”ti vuttanayena niyojane.",
  "tika-vin11t0:2717_5": "Ekissāti uyyojikāya.",
  "tika-vin11t0:2717_6": "Itarissāti uyyojitāya.",
  "tika-vin11t0:2717_7": "Paṭiggaheti avassutassa hatthato āmisapaṭiggahaṇe.",
  "tika-vin11t0:2717_8": "Dukkaṭāni cāti uyyojikāya dukkaṭāni.",
  "tika-vin11t0:2717_9": "Bhogesūti uyyojitāya tathā paṭiggahitassa āmisassa paribhogesu.",
  "tika-vin11t0:2717_10": "Thullaccayagaṇo siyāti uyyojikāya thullaccayasamūho siyāti attho.",
  "tika-vin11t0:2718_0": "2086- 7.",
  "tika-vin11t0:2718_1": "Bhojanassāvasānasminti uyyojitāya bhojanapariyante.",
  "tika-vin11t0:2718_2": "Saṅghādisesatāti uyyojikāya saṅghādisesāpatti hoti.",
  "tika-vin11t0:2719_0": "Yakkhādīnanti ettha ādi-",
  "tika-vin11t0:2719_1": "saddena petapaṇḍakatiracchānagatā gahitā.",
  "tika-vin11t0:2719_2": "Tatheva purisassa cāti avassutassa manussapurisassa.",
  "tika-vin11t0:2719_3": "“Gahaṇe uyyojane”ti padacchedo.",
  "tika-vin11t0:2719_4": "Gahaṇeti uyyojitāya gahaṇe.",
  "tika-vin11t0:2719_5": "Uyyojaneti uyyojikāya attano uyyojane.",
  "tika-vin11t0:2719_6": "Tesanti udakadantaponānaṃ.",
  "tika-vin11t0:2719_7": "Paribhogeti uyyojitāya paribhuñjane.",
  "tika-vin11t0:2719_8": "Dukkaṭaṃ parikittitanti uyyojikāya dukkaṭaṃ vuttaṃ.",
  "tika-vin11t0:2720_0": "2088. Sesassāti udakadantaponato aññassa paribhuñjitabbāmisassa. “Gahaṇuyyojane”tiādi vuttanayameva.",
  "tika-vin11t0:2721_0": "2089- 90.",
  "tika-vin11t0:2721_1": "Yā pana bhikkhunī “anavassuto”ti ñatvā uyyojeti,",
  "tika-vin11t0:2721_2": "“kupitā vā na paṭiggaṇhatī”ti uyyojeti,",
  "tika-vin11t0:2721_3": "“kulānuddayatā vāpi na paṭiggaṇhatī”ti uyyojeti,",
  "tika-vin11t0:2721_4": "tassā ca ummattikādīnañca anāpatti pakāsitāti yojanā.",
  "tika-vin11t0:2721_5": "Yathāha “anāpatti ‘anavassuto’ti jānantī uyyojeti,",
  "tika-vin11t0:2721_6": "‘kupitā na paṭiggaṇhatī’ti uyyojeti,",
  "tika-vin11t0:2721_7": "‘kulānuddayatāya na paṭiggaṇhatī’ti uyyojetī”tiādi.",
  "tika-vin11t0:2722_0": "Chaṭṭhaṃ.",
  "tika-vin11t0:2723_0": "2091.",
  "tika-vin11t0:2723_1": "Sattamanti “yā pana bhikkhunī kupitā anattamanā evaṃ vadeyya buddhaṃ paccakkhāmī”tiādinayappavattaṃ sattamasikkhāpadañca.",
  "tika-vin11t0:2723_2": "Aṭṭhamanti “yā pana bhikkhunī kismiñcideva adhikaraṇe paccākatā”tiādinayappavattaṃ aṭṭhamasikkhāpadañca.",
  "tika-vin11t0:2724_0": "Sattamaṭṭhamāni.",
  "tika-vin11t0:2725_0": "2092.",
  "tika-vin11t0:2725_1": "Navameti “bhikkhuniyo paneva saṃsaṭṭhā viharantī”tiādisikkhāpade ca.",
  "tika-vin11t0:2725_2": "Dasameti “yā pana bhikkhunī evaṃ vadeyya saṃsaṭṭhāva ayye tumhe viharatha,",
  "tika-vin11t0:2725_3": "mā tumhe nānā viharitthā”tiādisikkhāpade ca.",
  "tika-vin11t0:2726_0": "Navamadasamāni.",
  "tika-vin11t0:2727_0": "2093.",
  "tika-vin11t0:2727_1": "Tena mahāvibhaṅgāgatena duṭṭhadosadvayena ca tattheva āgatena tena sañcarittasikkhāpadena cāti imehi",
  "tika-vin11t0:2727_2": "tīhi saddhiṃ idhāgatāni cha sikkhāpadānīti evaṃ nava paṭhamāpattikā.",
  "tika-vin11t0:2727_3": "Ito bhikkhunivibhaṅgato cattāri yāvatatiyakāni tato mahāvibhaṅgato cattāri yāvatatiyakānīti evaṃ aṭṭha yāvatatiyakāni,",
  "tika-vin11t0:2727_4": "purimāni nava cāti sattarasa saṅghādisesasikkhāpadāni mayā cettha dassitānīti adhippāyo.",
  "tika-vin11t0:2728_0": "Iti vinayatthasārasandīpaniyā vinayavinicchayavaṇṇanāya",
  "tika-vin11t0:2729_0": "Saṅghādisesakathāvaṇṇanā niṭṭhitā.",
  "tika-vin11t0:2730_0": "Nissaggiyakathāvaṇṇanā",
  "tika-vin11t0:2731_0": "2094- 5.",
  "tika-vin11t0:2731_1": "Evaṃ sattarasasaṅghādisese dassetvā idāni tadanantarāni nissaggiyāni dassetumāha “adhiṭṭhānupagaṃ patta”ntiādi.",
  "tika-vin11t0:2731_2": "“Adhiṭṭhānupagaṃ patta”nti iminā padena kenaci kāraṇena anadhiṭṭhānupage patte anāpattibhāvaṃ dīpeti.",
  "tika-vin11t0:2731_3": "“Tassā”ti ta-",
  "tika-vin11t0:2731_4": "saddāpekkhāya bhikkhunīti ettha “yā”ti labbhati.",
  "tika-vin11t0:2731_5": "Pattasannidhikāraṇāti anadhiṭṭhāya,",
  "tika-vin11t0:2731_6": "avikappetvā ekarattampi pattassa nikkhittakāraṇā.",
  "tika-vin11t0:2732_0": "2096.",
  "tika-vin11t0:2732_1": "Idha imasmiṃ sikkhāpade seso sabbo vinicchayo kathāmaggoti yojanā,",
  "tika-vin11t0:2732_2": "avasesasabbavinicchayakathāmaggoti attho.",
  "tika-vin11t0:2732_3": "Pattasikkhāpadeti mahāvibhaṅgapaṭhamapattasikkhāpade.",
  "tika-vin11t0:2733_0": "2097. Visesova visesatā.",
  "tika-vin11t0:2734_0": "Paṭhamaṃ.",
  "tika-vin11t0:2735_0": "2098.",
  "tika-vin11t0:2735_1": "Akāleti “anatthatakathine vihāre ekādasa māsā,",
  "tika-vin11t0:2735_2": "atthatakathine vihāre satta māsā”ti evaṃ vutte akāle.",
  "tika-vin11t0:2735_3": "Vikappantaraṃ dassetumāha “dinnaṃ kālepi kenacī”tiādi.",
  "tika-vin11t0:2735_4": "Vuttavipariyāyena kālaniyamo veditabbo.",
  "tika-vin11t0:2735_5": "Kenaci akāle yaṃ cīvaraṃ dinnaṃ,",
  "tika-vin11t0:2735_6": "kālepi yaṃ cīvaraṃ ādissa dinnaṃ,",
  "tika-vin11t0:2735_7": "taṃ akālacīvaraṃ nāmāti yojanā.",
  "tika-vin11t0:2735_8": "Ādissa dānappakāraṃ dassetumāha “sampattā bhājentū”ti.",
  "tika-vin11t0:2735_9": "Niyāmitanti “sampattā bhājentū”ti evaṃ vatvā dinnañca “idaṃ gaṇassa,",
  "tika-vin11t0:2735_10": "idaṃ tuyhaṃ dammī”ti vatvā vā dātukāmatāya pādamūle ṭhapetvā vā dinnañca ādissa dinnaṃ nāmāti attho.",
  "tika-vin11t0:2735_11": "Yathāha “sampattā bhājentū’ti vatvā vā ‘idaṃ gaṇassa,",
  "tika-vin11t0:2735_12": "idaṃ tumhākaṃ dammī’ti vatvā vā dātukamyatāya pādamūle ṭhapetvā vā dinnampi ādissa dinnaṃ nāma hotī”ti.",
  "tika-vin11t0:2736_0": "2099. Akālacīvaranti vuttappakāraṃ akālacīvaraṃ.",
  "tika-vin11t0:2737_0": "2100.",
  "tika-vin11t0:2737_1": "Attanā paṭiladdhanti tato yaṃ cīvaraṃ attanā vassaggena paṭiladdhaṃ.",
  "tika-vin11t0:2737_2": "Nissajjitvā paṭiladdhakāle kattabbavidhiṃ dassetumāha “labhitvā…pe…",
  "tika-vin11t0:2737_3": "niyojaye”ti.",
  "tika-vin11t0:2737_4": "Yathādāne niyojayeti yathā dāyakena dinnaṃ,",
  "tika-vin11t0:2737_5": "tathā upanetabbaṃ,",
  "tika-vin11t0:2737_6": "akālacīvarapakkheyeva ṭhapetabbanti vuttaṃ hoti.",
  "tika-vin11t0:2738_0": "2101.",
  "tika-vin11t0:2738_1": "Tassāti “yathādāne niyojaye”ti vacanassa.",
  "tika-vin11t0:2738_2": "Vinayakammaṃ katvā paṭiladdhampi taṃ puna sevituṃ na ca vaṭṭatīti ayamadhippāyoti yojanā.",
  "tika-vin11t0:2739_0": "2102.",
  "tika-vin11t0:2739_1": "Kālacīvare akālavatthasaññāya dukkaṭanti yojanā.",
  "tika-vin11t0:2739_2": "Ubhayatthapīti akālacīvarepi kālacīvarepi.",
  "tika-vin11t0:2739_3": "Vematikāya tathā dukkaṭanti yojanā.",
  "tika-vin11t0:2740_0": "2103.",
  "tika-vin11t0:2740_1": "Ubhayatthapi cīvare kālacīvare ca akālacīvare cāti ubhayacīvarepi kālacīvarasaññāya bhājāpentiyā nadosoti yojanā.",
  "tika-vin11t0:2740_2": "Sacittakasamuṭṭhānattayaṃ sandhāyāha “tisamuṭṭhānatā”ti.",
  "tika-vin11t0:2741_0": "Dutiyaṃ.",
  "tika-vin11t0:2742_0": "2104.",
  "tika-vin11t0:2742_1": "Sace sayaṃ acchindati aññāya bhikkhuniyā saddhiṃ cīvaraṃ parivattetvā pacchā “tuyhaṃ cīvaraṃ tvameva gaṇha,",
  "tika-vin11t0:2742_2": "mayhaṃ cīvaraṃ dehī”ti evaṃ yadi sayaṃ acchindati.",
  "tika-vin11t0:2742_3": "Ettha “sakasaññāyā”ti seso.",
  "tika-vin11t0:2742_4": "Sakasaññāya gahitattā pācittiyaṃ,",
  "tika-vin11t0:2742_5": "dukkaṭañca vuttaṃ,",
  "tika-vin11t0:2742_6": "itarathā bhaṇḍagghena kāretabbo.",
  "tika-vin11t0:2743_0": "2105. Itaresūti abandhanañca āṇattibahuttañca saṅgaṇhāti. Tenāha “vatthūnaṃ payogassa vasā siyā”ti.",
  "tika-vin11t0:2744_0": "2106.",
  "tika-vin11t0:2744_1": "“Tikapācittī”ti idamapekkhitvā “uddiṭṭhā”ti sambandhanīyaṃ,",
  "tika-vin11t0:2744_2": "upasampannāya upasampannasaññā, vematikā,",
  "tika-vin11t0:2744_3": "anupasampannasaññāti etāsaṃ vasena tikapācitti vuttāti attho.",
  "tika-vin11t0:2744_4": "Aññasmiṃ parikkhāreti upasampannānupasampannānaṃ aññasmiṃ parikkhāre.",
  "tika-vin11t0:2744_5": "Itarissāti anupasampannāya.",
  "tika-vin11t0:2744_6": "Tikadukkaṭanti anupasampannāya upasampannasaññāvematikāanupasampannasaññānaṃ vasena tikadukkaṭaṃ uddiṭṭhaṃ.",
  "tika-vin11t0:2745_0": "2107.",
  "tika-vin11t0:2745_1": "Tāya vā dīyamānaṃ tāya aññāya bhikkhuniyā duṭṭhāya vā tuṭṭhāya vā dīyamānaṃ gaṇhantiyā,",
  "tika-vin11t0:2745_2": "tassā vissāsameva vā gaṇhantiyā anāpattīti yojanā.",
  "tika-vin11t0:2745_3": "“Tisamuṭṭhānatā matā”ti idaṃ vuttatthameva.",
  "tika-vin11t0:2746_0": "Tatiyaṃ.",
  "tika-vin11t0:2747_0": "2108.",
  "tika-vin11t0:2747_1": "Yā pana bhikkhunī “kiṃ te, ayye, aphāsu,",
  "tika-vin11t0:2747_2": "kiṃ āharīyatū”ti vuttā aññaṃ viññāpetvā taṃ āhaṭaṃ paṭikkhipitvā tañca aññañca gaṇhitukāmā sace aññaṃ viññāpeti,",
  "tika-vin11t0:2747_3": "tassā viññattidukkaṭaṃ,",
  "tika-vin11t0:2747_4": "lābhā nissaggiyaṃ siyāti sādhippāyayojanā.",
  "tika-vin11t0:2747_5": "Viññattiyā dukkaṭaṃ viññattidukkaṭaṃ.",
  "tika-vin11t0:2748_0": "2109- 11.",
  "tika-vin11t0:2748_1": "Tikapācittiyaṃ vuttanti “aññe aññasaññā,",
  "tika-vin11t0:2748_2": "aññe vematikā,",
  "tika-vin11t0:2748_3": "aññe anaññasaññā aññaṃ viññāpetvā aññaṃ viññāpeti,",
  "tika-vin11t0:2748_4": "nissaggiyaṃ pācittiya”nti tikapācittiyaṃ vuttaṃ.",
  "tika-vin11t0:2748_5": "Anaññe dvikadukkaṭanti anaññe aññasaññāya,",
  "tika-vin11t0:2748_6": "vematikāya ca vasena dvikadukkaṭaṃ.",
  "tika-vin11t0:2748_7": "“Anaññenaññasaññāyā”tiādinā anāpattivisayo dassito.",
  "tika-vin11t0:2748_8": "“Anaññe anaññasaññāyā”ti padacchedo.",
  "tika-vin11t0:2748_9": "Anaññe anaññasaññāya viññāpentiyā anāpatti.",
  "tika-vin11t0:2748_10": "Tasmiṃ paṭhamaviññāpite appahonte vā taññeva vā viññāpentiyā anāpatti.",
  "tika-vin11t0:2748_11": "Aññenapi atthe sati tena saddhiṃ aññaṃ viññāpentiyā anāpatti.",
  "tika-vin11t0:2748_12": "Idaṃ vuttaṃ hoti –",
  "tika-vin11t0:2748_13": "sace paṭhamaṃ sappi viññattaṃ,",
  "tika-vin11t0:2748_14": "“āmakamaṃsaṃ pacitabba”nti ca vejjena vuttattā telena attho hoti,",
  "tika-vin11t0:2748_15": "tato “telenāpi me attho”ti evaṃ aññañca viññāpetīti.",
  "tika-vin11t0:2748_16": "Ānisaṃsañca dassetvā tato aññaṃ viññāpentiyāpi anāpattīti ñātabbanti yojanā.",
  "tika-vin11t0:2748_17": "Idaṃ vuttaṃ hoti –",
  "tika-vin11t0:2748_18": "sace kahāpaṇassa sappi ābhataṃ hoti,",
  "tika-vin11t0:2748_19": "iminā mūlena diguṇaṃ telaṃ labbhati,",
  "tika-vin11t0:2748_20": "telenāpi ca idaṃ kiccaṃ nippajjati,",
  "tika-vin11t0:2748_21": "tasmā telamāharāti evaṃ ānisaṃsaṃ dassetvā viññāpetīti.",
  "tika-vin11t0:2749_0": "Catutthaṃ.",
  "tika-vin11t0:2750_0": "2112- 3.",
  "tika-vin11t0:2750_1": "Pubbaṃ aññaṃ cetāpetvāti yojanā,",
  "tika-vin11t0:2750_2": "attano kappiyabhaṇḍena “idaṃ nāma āharā”ti pubbaṃ aññaṃ parivattāpetvāti attho.",
  "tika-vin11t0:2750_3": "Evanti ettha “vutte”ti seso.",
  "tika-vin11t0:2750_4": "Dhanena nibbattaṃ dhaññaṃ,",
  "tika-vin11t0:2750_5": "attano dhanena nipphāditattā telādi idha “dhañña”nti adhippetaṃ,",
  "tika-vin11t0:2750_6": "na vīhādi.",
  "tika-vin11t0:2750_7": "Evaṃ vutte mayhaṃ aññaṃ dhaññaṃ ānetvā deti iti saññāya pacchā aññaṃ cetāpeyyāti yojanā,",
  "tika-vin11t0:2750_8": "na me iminā attho,",
  "tika-vin11t0:2750_9": "aññaṃ āharāti vutte idañca datvā aññañca āharitvā detīti saññāya “na me idaṃ ruccati,",
  "tika-vin11t0:2750_10": "aññaṃ āharā”ti pacchā aññaṃ parivattāpeyyāti attho.",
  "tika-vin11t0:2750_11": "Cetāpanapayogenāti āṇattāya cetāpanavasena.",
  "tika-vin11t0:2750_12": "Mūlaṭṭhāyāti āṇāpikāya.",
  "tika-vin11t0:2750_13": "Tena ca aññena vā mūlena ābhataṃ hotu,",
  "tika-vin11t0:2750_14": "tassa lābhe nissaggiyaṃ hotīti yojanā.",
  "tika-vin11t0:2751_0": "2114. Sesanti tikapācittiyādikaṃ vinicchayavisesaṃ.",
  "tika-vin11t0:2752_0": "Pañcamaṃ.",
  "tika-vin11t0:2753_0": "2115- 6.",
  "tika-vin11t0:2753_1": "Aññadatthāya dinnenāti upāsakehi “evarūpaṃ gahetvā bhājetvā paribhuñjathā”ti aññassatthāya dinnena.",
  "tika-vin11t0:2753_2": "“Saṅghikena parikkhārenā”ti iminā sambandho.",
  "tika-vin11t0:2753_3": "Parikkhārenāti kappiyabhaṇḍena.",
  "tika-vin11t0:2753_4": "Saṅghikenāti saṅghassa pariccattena.",
  "tika-vin11t0:2753_5": "Idhāti imasmiṃ sāsane.",
  "tika-vin11t0:2753_6": "Tassāti yāya cetāpitaṃ.",
  "tika-vin11t0:2753_7": "Nissaggiyaṃ siyāti ettha nissaṭṭhapaṭiladdhaṃ yathādāne upanetabbanti vattabbaṃ.",
  "tika-vin11t0:2753_8": "Yathāha “nissaṭṭhaṃ paṭilabhitvā yathādāne upanetabba”nti.",
  "tika-vin11t0:2753_9": "Idaṃ heṭṭhā vuttatthādhippāyameva.",
  "tika-vin11t0:2753_10": "Etthāti imasmiṃ sikkhāpade.",
  "tika-vin11t0:2753_11": "“Anaññadatthike aññadatthikasaññā,",
  "tika-vin11t0:2753_12": "āpatti dukkaṭassa.",
  "tika-vin11t0:2753_13": "Anaññadatthike vematikā,",
  "tika-vin11t0:2753_14": "āpatti dukkaṭassā”ti vuttattā āha “anaññadatthike niddiṭṭhaṃ dvikadukkaṭa”nti.",
  "tika-vin11t0:2753_15": "Iminā ca “aññadatthike tikapācittiya”nti idaṃ vuttameva.",
  "tika-vin11t0:2753_16": "“Aññadatthike aññadatthikasaññā, vematikā,",
  "tika-vin11t0:2753_17": "anaññadatthikasaññā aññaṃ cetāpeti,",
  "tika-vin11t0:2753_18": "nissaggiyaṃ pācittiya”nti hi vuttaṃ.",
  "tika-vin11t0:2754_0": "2117.",
  "tika-vin11t0:2754_1": "Sesakanti yadatthāya dinnaṃ,",
  "tika-vin11t0:2754_2": "taṃ cetāpetvā āharitvā atirittaṃ mūlaṃ aññadatthāya upanentiyā anāpattīti yojetabbaṃ.",
  "tika-vin11t0:2754_3": "Sāmike pucchitvāti “tumhehi cīvaratthāya dinnaṃ,",
  "tika-vin11t0:2754_4": "amhākañca cīvaraṃ saṃvijjati,",
  "tika-vin11t0:2754_5": "telādīhi pana attho”ti evaṃ sāmike pucchitvā.",
  "tika-vin11t0:2754_6": "Tanti taṃ cetāpannaṃ.",
  "tika-vin11t0:2754_7": "Āpadāsūti bhikkhunīhi vihāraṃ pahāya gamanārahamupaddavo gahito.",
  "tika-vin11t0:2754_8": "Yathāha “āpadāsūti tathārūpesu upaddavesu bhikkhuniyo vihāraṃ chaḍḍetvā pakkamanti,",
  "tika-vin11t0:2754_9": "evarūpāsu āpadāsu yaṃ vā taṃ vā cetāpetuṃ vaṭṭatī”ti.",
  "tika-vin11t0:2755_0": "2118. Sayaṃ yācitakaṃ vināti “saṃyācitaka”nti padaṃ vinā, ettakameva visadisanti vuttaṃ hoti.",
  "tika-vin11t0:2756_0": "Chaṭṭhasattamāni.",
  "tika-vin11t0:2757_0": "2119.",
  "tika-vin11t0:2757_1": "Adhikavacanaṃ dassetumāha “mahājanikasaññācikenā”ti.",
  "tika-vin11t0:2757_2": "Padatādhikāti padameva padatā.",
  "tika-vin11t0:2757_3": "Mahājanikenāti gaṇassa pariccattena.",
  "tika-vin11t0:2757_4": "Saññācikenāti sayaṃ yācitakena.",
  "tika-vin11t0:2758_0": "2120.",
  "tika-vin11t0:2758_1": "Anantarasamā matāti idha “puggalikenā”ti padaṃ vinā samuṭṭhānādinā saddhiṃ sabbe vinicchayā anantarasikkhāpadasadisā matāti attho.",
  "tika-vin11t0:2758_2": "“Yā pana bhikkhunī aññadatthikena parikkhārena aññuddisikena puggalikenā”ti hi sikkhāpadaṃ.",
  "tika-vin11t0:2758_3": "Puggalikenāti ekabhikkhuniyā pariccattena.",
  "tika-vin11t0:2758_4": "“Kiñcipī”ti likhanti.",
  "tika-vin11t0:2758_5": "“Kocipī”ti pāṭho sundaro “viseso”ti iminā tulyādhikaraṇattā.",
  "tika-vin11t0:2759_0": "Aṭṭhamanavamadasamāni.",
  "tika-vin11t0:2760_0": "Paṭhamo vaggo.",
  "tika-vin11t0:2761_0": "2121- 2.",
  "tika-vin11t0:2761_1": "Cattāri kaṃsāni samāhaṭāni,",
  "tika-vin11t0:2761_2": "catunnaṃ kaṃsānaṃ samāhāro vā catukkaṃsaṃ,",
  "tika-vin11t0:2761_3": "catukkaṃsato atirekaṃ atirekacatukkaṃsaṃ,",
  "tika-vin11t0:2761_4": "tena atirekacatukkaṃsagghanakaṃ pāvuraṇamāha,",
  "tika-vin11t0:2761_5": "upacārena “atirekacatukkaṃsa”nti vuttaṃ.",
  "tika-vin11t0:2761_6": "Kaṃsaparimāṇaṃ panettha sayameva vakkhati “kahāpaṇacatukkaṃ tu,",
  "tika-vin11t0:2761_7": "kaṃso nāma pavuccatī”ti.",
  "tika-vin11t0:2761_8": "Tasmā atirekasoḷasakahāpaṇagghanakanti attho.",
  "tika-vin11t0:2761_9": "Garupāvuraṇanti sītakāle pārupitabbapāvuraṇaṃ.",
  "tika-vin11t0:2761_10": "Cetāpeyyāti viññāpeyya.",
  "tika-vin11t0:2761_11": "Cattāri saccāni samāhaṭāni,",
  "tika-vin11t0:2761_12": "catunnaṃ vā saccānaṃ samāhāro catusaccaṃ,",
  "tika-vin11t0:2761_13": "taṃ pakāseti sīlenāti catusaccappakāsī, tena,",
  "tika-vin11t0:2761_14": "catunnaṃ ariyasaccānaṃ niddisakena sammāsambuddhena.",
  "tika-vin11t0:2761_15": "Payogeti “dehī”ti evaṃ viññāpanapayoge.",
  "tika-vin11t0:2761_16": "Lābheti paṭilābhe.",
  "tika-vin11t0:2762_0": "Catunnaṃ samūho catukkaṃ,",
  "tika-vin11t0:2762_1": "kahāpaṇānaṃ catukkaṃ kahāpaṇacatukkaṃ.",
  "tika-vin11t0:2762_2": "Kahāpaṇo cettha taṃtaṃkāle,",
  "tika-vin11t0:2762_3": "taṃtaṃpadese ca vohārūpago gahetabbo.",
  "tika-vin11t0:2762_4": "Imā vuttappakārā nissaggiyāvasānāpattiyo “ñātakānañca santake”ti anāpattivisaye vakkhamānattā “yadā yena attho,",
  "tika-vin11t0:2762_5": "tadā taṃ vadeyyāthā”ti evaṃ niccapavāraṇaṃ akatvā tasmiṃ kāle kismiñci guṇe pasīditvā “vadeyyātha yena",
  "tika-vin11t0:2762_6": "attho”ti evaṃ pavāritaṭṭhāne sambhavantīti daṭṭhabbā.",
  "tika-vin11t0:2763_0": "2123- 5.",
  "tika-vin11t0:2763_1": "Ūnakacatukkaṃse atirekasaññā,",
  "tika-vin11t0:2763_2": "āpatti dukkaṭassa.",
  "tika-vin11t0:2763_3": "Ūnakacatukkaṃse vematikā,",
  "tika-vin11t0:2763_4": "āpatti dukkaṭassā”ti vuttattā āha “ūnake tu catukkaṃse,",
  "tika-vin11t0:2763_5": "uddiṭṭhaṃ dvikadukkaṭa”nti.",
  "tika-vin11t0:2763_6": "Iminā “atirekacatukkaṃse atirekasaññā, vematikā,",
  "tika-vin11t0:2763_7": "ūnakasaññā cetāpeti,",
  "tika-vin11t0:2763_8": "nissaggiyaṃ pācittiya”nti tikapācittiyañca dassitaṃ hoti.",
  "tika-vin11t0:2764_0": "Garukanti garupāvuraṇaṃ.",
  "tika-vin11t0:2764_1": "Tadūnaṃ vāti catukkaṃsato ūnakaṃ vā.",
  "tika-vin11t0:2764_2": "Ñātakānañcāti ettha ca-",
  "tika-vin11t0:2764_3": "saddena pavāritānaṃ saṅgaho.",
  "tika-vin11t0:2764_4": "Yathāha anāpattivāre “ñātakānaṃ,",
  "tika-vin11t0:2764_5": "pavāritāna”nti.",
  "tika-vin11t0:2764_6": "Ettha ca “atirekacatukkaṃsampī”ti vattabbaṃ “tadūnaṃ vā”ti iminā catukkaṃsūnassa vuttattā.",
  "tika-vin11t0:2764_7": "“Appameva vā”ti iminā atirekacatukkaṃsepi mahagghataraṃ vuttanti veditabbaṃ.",
  "tika-vin11t0:2765_0": "Ekādasamaṃ.",
  "tika-vin11t0:2766_0": "2126- 7.",
  "tika-vin11t0:2766_1": "“Lahupāvuraṇaṃ pana bhikkhuniyā cetāpentiyā aḍḍhateyyakaṃsaparamaṃ cetāpetabba”nti vacanato lahupāvuraṇanti",
  "tika-vin11t0:2766_2": "ettha “cetāpentiyā bhikkhuniyā”ti ca aḍḍhateyyakaṃsagghananti ettha “cetāpetabba”nti ca seso.",
  "tika-vin11t0:2766_3": "Lahupāvuraṇanti uṇhakāle pāvuraṇaṃ.",
  "tika-vin11t0:2766_4": "Tiṇṇaṃ pūraṇo teyyo,",
  "tika-vin11t0:2766_5": "aḍḍho teyyo assāti aḍḍhateyyo,",
  "tika-vin11t0:2766_6": "aḍḍhateyyo ca so kaṃso cāti aḍḍhateyyakaṃso,",
  "tika-vin11t0:2766_7": "taṃ agghatīti aḍḍhateyyakaṃsagghanaṃ,",
  "tika-vin11t0:2766_8": "dasakahāpaṇagghanakanti attho.",
  "tika-vin11t0:2766_9": "Tatoti aḍḍhateyyakaṃsagghanakato.",
  "tika-vin11t0:2766_10": "Yaṃ pana pāvuraṇaṃ aḍḍhateyyakaṃsagghanakaṃ,",
  "tika-vin11t0:2766_11": "taṃ lahupāvuraṇaṃ.",
  "tika-vin11t0:2766_12": "Tato aḍḍhateyyakaṃsagghanakato lahupāvuraṇato.",
  "tika-vin11t0:2766_13": "Uttarinti atirekaṃ.",
  "tika-vin11t0:2766_14": "Aḍḍhateyyakaṃsagghanakaṃ yaṃ pāvuraṇaṃ yā bhikkhunī cetāpeti,",
  "tika-vin11t0:2766_15": "tassa pāvuraṇassa paṭilābhe tassā bhikkhuniyā nissaggiyapācittiyā vuttāti yojanā.",
  "tika-vin11t0:2767_0": "“Anantarasamaṃ sesa”nti idaṃ samatthetumāha “natthi kāci visesatā”ti. Visesoyeva visesatā.",
  "tika-vin11t0:2768_0": "Dvādasamaṃ.",
  "tika-vin11t0:2769_0": "2128.",
  "tika-vin11t0:2769_1": "Idāni pātimokkhuddese āgatesu samatiṃsanissaggiyesu kesañci attano avacane kāraṇañca avuttehi saddhiṃ",
  "tika-vin11t0:2769_2": "vuttānaṃ gahaṇañca dassetumāha “sādhāraṇānī”tiādi.",
  "tika-vin11t0:2769_3": "Hi yasmā bhikkhunīnaṃ bhikkhūhi sādhāraṇāni yāni sikkhāpadāni sesāni idha vuttehi aññāni,",
  "tika-vin11t0:2769_4": "tāni aṭṭhārasa sikkhāpadāni ceva idha vuttasarūpāni dvādasa sikkhāpadāni ceti iccevaṃ nissaggiyapācittiyasikkhāpadāni samatiṃseva hontīti yojanā.",
  "tika-vin11t0:2770_0": "Iti vinayatthasārasandīpaniyā vinayavinicchayavaṇṇanāya",
  "tika-vin11t0:2771_0": "Nissaggiyakathāvaṇṇanā niṭṭhitā.",
  "tika-vin11t0:2772_0": "Pācittiyakathāvaṇṇanā",
  "tika-vin11t0:2773_0": "2129- 30.",
  "tika-vin11t0:2773_1": "Evaṃ tiṃsa nissaggiyapācittiyāni dassetvā idāni suddhapācittiyāni dassetumāha “lasuṇa”ntiādi.",
  "tika-vin11t0:2773_2": "Lasuṇanti ettha iti-",
  "tika-vin11t0:2773_3": "saddo luttaniddiṭṭho.",
  "tika-vin11t0:2773_4": "“Lasuṇaṃ”iti bhaṇḍikaṃ vuttaṃ aṭṭhakathāyaṃ.",
  "tika-vin11t0:2773_5": "Catupañcamiñjādippabhedaṃ bhaṇḍikaṃ lasuṇaṃ nāma,",
  "tika-vin11t0:2773_6": "na tato ūnaṃ.",
  "tika-vin11t0:2773_7": "Tenāha “na ekadvitimiñjaka”nti.",
  "tika-vin11t0:2773_8": "Pakkalasuṇato,",
  "tika-vin11t0:2773_9": "sīhaḷadīpasambhavato ca visesamāha “āmakaṃ māgadhaṃyevā”ti.",
  "tika-vin11t0:2773_10": "Magadhesu jātaṃ māgadhaṃ,",
  "tika-vin11t0:2773_11": "“vutta”nti iminā sambandho.",
  "tika-vin11t0:2773_12": "Yathāha “magadharaṭṭhe jātalasuṇameva hi idha lasuṇanti adhippeta”nti.",
  "tika-vin11t0:2773_13": "Taṃ “khādissāmī”ti gaṇhatīti sambandho.",
  "tika-vin11t0:2773_14": "Vuttappakāraṃ pācittiyañca ajjhohāravasenāti dassetumāha “ajjhohāravaseneva,",
  "tika-vin11t0:2773_15": "pācittiṃ paridīpaye”ti.",
  "tika-vin11t0:2774_0": "2131.",
  "tika-vin11t0:2774_1": "Tadeva vakkhati “dve tayo”tiādinā.",
  "tika-vin11t0:2774_2": "Saddhinti ekato.",
  "tika-vin11t0:2774_3": "Saṅkhāditvāti galabilaṃ appavesetvā dantehi saṃcuṇṇiyantī khāditvā.",
  "tika-vin11t0:2774_4": "Ajjhoharati paragalaṃ karoti.",
  "tika-vin11t0:2775_0": "2132.",
  "tika-vin11t0:2775_1": "Tatthāti tasmiṃ bhaṇḍikalasuṇe.",
  "tika-vin11t0:2775_2": "“Miñjānaṃ gaṇanāyā”ti iminā ajjhohārapayogagaṇanāyeva dīpitā.",
  "tika-vin11t0:2775_3": "Yathāha “bhinditvā ekekaṃ miñjaṃ khādantiyā pana payogagaṇanāya pācittiyānī”ti.",
  "tika-vin11t0:2776_0": "2133. Sabhāvato vaṭṭantevāti yojanā.",
  "tika-vin11t0:2777_0": "2135.",
  "tika-vin11t0:2777_1": "Yathāvuttapalaṇḍukādīnaṃ nānattaṃ dassetumāha “ekā miñjā”tiādi.",
  "tika-vin11t0:2777_2": "Idha miñjānaṃ vaseneva nānattaṃ dassitaṃ.",
  "tika-vin11t0:2777_3": "Aṭṭhakathāyaṃ pana vaṇṇavasenāpi.",
  "tika-vin11t0:2777_4": "Yathāha “palaṇḍuko paṇḍuvaṇṇo hoti.",
  "tika-vin11t0:2777_5": "Bhañjanako lohitavaṇṇo.",
  "tika-vin11t0:2777_6": "Haritako haritapaṇṇavaṇṇo”ti.",
  "tika-vin11t0:2778_0": "2136.",
  "tika-vin11t0:2778_1": "“Sāḷave uttaribhaṅgake”ti padacchedo.",
  "tika-vin11t0:2778_2": "“Badarasāḷavādīsū”ti aṭṭhakathāvacanato ettha badara-",
  "tika-vin11t0:2778_3": "saddo seso.",
  "tika-vin11t0:2778_4": "Badarasāḷavaṃ nāma badaraphalāni sukkhāpetvā cuṇṇetvā kātabbā khādanīyavikati.",
  "tika-vin11t0:2778_5": "Ummattikādīnanti ettha ādi-",
  "tika-vin11t0:2778_6": "saddena ādikammikā gahitā.",
  "tika-vin11t0:2778_7": "Yathāha “ummattikāya ādikammikāyā”ti.",
  "tika-vin11t0:2779_0": "Paṭhamaṃ.",
  "tika-vin11t0:2780_0": "2137. Sambādheti paṭicchannokāse. Tassa vibhāgaṃ dassetumāha “upakacchesu muttassa karaṇepi vā”ti.",
  "tika-vin11t0:2781_0": "2138.",
  "tika-vin11t0:2781_1": "Assā tathā pācittīti sambandho.",
  "tika-vin11t0:2781_2": "“Na lomagaṇanāyā”ti iminā “payogagaṇanāyā”ti idameva samatthayati.",
  "tika-vin11t0:2782_0": "2139.",
  "tika-vin11t0:2782_1": "Ābādheti kaṇḍuādike roge. Yathāha –",
  "tika-vin11t0:2782_2": "“ābādhapaccayāti kaṇḍukacchuādiābādhapaccayā”ti.",
  "tika-vin11t0:2782_3": "Maggasaṃvidhānasamā matāti bhikkhuniyā saṃvidhāya ekaddhānasikkhāpadena sadisā matā ñātāti attho.",
  "tika-vin11t0:2783_0": "Dutiyaṃ.",
  "tika-vin11t0:2784_0": "2140.",
  "tika-vin11t0:2784_1": "Padumassa vā puṇḍarīkassa vā antamaso kesarenāpi kāmarāgena muttakaraṇassa talaghātane muttakaraṇampi pahāradāne pācitti hotīti yojanā.",
  "tika-vin11t0:2784_2": "Kesarenāpīti api-",
  "tika-vin11t0:2784_3": "saddena mahāpadumapaṇṇehi vattabbameva natthīti dīpeti. Yathāha –",
  "tika-vin11t0:2784_4": "“antamaso uppalapattenāpīti ettha pattaṃ tāva mahantaṃ,",
  "tika-vin11t0:2784_5": "kesarenāpi pahāraṃ dentiyā āpattiyevā”ti.",
  "tika-vin11t0:2785_0": "2141. Tatthāti tasmiṃ muttakaraṇatale.",
  "tika-vin11t0:2786_0": "Tatiyaṃ.",
  "tika-vin11t0:2787_0": "2142.",
  "tika-vin11t0:2787_1": "Yā pana bhikkhunī kāmarāgaparetā kāmarāgena pīḷitā attano byañjane muttapathe uppalapattampi paveseti,",
  "tika-vin11t0:2787_2": "na vaṭṭati pācitti hotīti yojanā. Pi-",
  "tika-vin11t0:2787_3": "saddena “kesaramattampi pana pavesentiyā āpattiyevā”ti aṭṭhakathā ulliṅgitā.",
  "tika-vin11t0:2788_0": "2143- 4.",
  "tika-vin11t0:2788_1": "Yadyevaṃ “jatumaṭṭhake pācittiya”nti kasmā vuttanti āha “idaṃ…pe…",
  "tika-vin11t0:2788_2": "jatumaṭṭhaka”nti.",
  "tika-vin11t0:2788_3": "Idaṃ jatumaṭṭhakaṃ vatthuvaseneva vuttanti “atha kho sā bhikkhunī jatumaṭṭhakaṃ ādiyitvā dhovituṃ vissaritvā ekamantaṃ chaḍḍesi.",
  "tika-vin11t0:2788_4": "Bhikkhuniyo makkhikāhi samparikiṇṇaṃ passitvā evamāhaṃsu ‘kassidaṃ kamma’nti.",
  "tika-vin11t0:2788_5": "Sā evamāha ‘mayhidaṃ kamma’nti.",
  "tika-vin11t0:2788_6": "Yā tā bhikkhuniyo appicchā,",
  "tika-vin11t0:2788_7": "tā ujjhāyanti khiyyanti vipācenti ‘kathañhi nāma bhikkhunī jatumaṭṭhakaṃ ādiyissatī”ti āgatavatthuvaseneva vuttaṃ,",
  "tika-vin11t0:2788_8": "na taṃ vinā aññassa vaṭṭakassa sambhavatoti adhippāyo.",
  "tika-vin11t0:2788_9": "Jatumaṭṭhakaṃ nāma jatunā kato maṭṭhadaṇḍako.",
  "tika-vin11t0:2789_0": "Daṇḍanti ettha “yaṃ kiñcī”ti seso.",
  "tika-vin11t0:2789_1": "Yathāha “antamaso uppalapattampi muttakaraṇaṃ pavesetī”ti.",
  "tika-vin11t0:2789_2": "Etampi ca atimahantaṃ,",
  "tika-vin11t0:2789_3": "kesaramattampi pana pavesentiyā āpatti eva.",
  "tika-vin11t0:2789_4": "Eḷālukanti kakkāriphalaṃ vā.",
  "tika-vin11t0:2789_5": "Tasminti attano muttakaraṇe.",
  "tika-vin11t0:2790_0": "2145. Ābādhapaccayāti muttakaraṇappadese jātavaṇādimhi vaṇaṭṭhānanirupanādipaccayā.",
  "tika-vin11t0:2791_0": "Catutthaṃ.",
  "tika-vin11t0:2792_0": "2146.",
  "tika-vin11t0:2792_1": "Aggapabbadvayādhikanti aggapabbadvayato kesaggamattampi adhikaṃ.",
  "tika-vin11t0:2792_2": "Yathāha “antamaso kesaggamattampi atikkāmeti,",
  "tika-vin11t0:2792_3": "āpatti pācittiyassā”ti.",
  "tika-vin11t0:2792_4": "Dakasuddhiṃ karontiyāti muttakaraṇaṭṭhāne dhovanaṃ karontiyā.",
  "tika-vin11t0:2792_5": "Yathāha “udakasuddhikaṃ nāma muttakaraṇassa dhovanā vuccatī”ti.",
  "tika-vin11t0:2793_0": "2147.",
  "tika-vin11t0:2793_1": "“Tīṇī”ti iminā ekaṅguliyā pabbadvayassa pavesetvā dhovane dosābhāvaṃ dīpeti.",
  "tika-vin11t0:2793_2": "Dīghatoti aṅguliyā dīghato.",
  "tika-vin11t0:2793_3": "Tīṇi pabbāni gambhīrato muttakaraṇe pavesetvā udakasuddhiṃ ādiyantiyā pācittiyaṃ bhaveti yojanā.",
  "tika-vin11t0:2794_0": "2148. Tisso,",
  "tika-vin11t0:2794_1": "catasso vā aṅguliyo ekato katvā vitthārena pavesane ekapabbepi paviṭṭhe “dvaṅgulapabbaparama”nti niyamitappamāṇātikkamato āha “ekapabbampi yā panā”ti.",
  "tika-vin11t0:2794_2": "Yā pana bhikkhunī catunnaṃ vāpi aṅgulīnaṃ tissannaṃ vāpi aṅgulīnaṃ ekapabbampi vitthārato paveseti,",
  "tika-vin11t0:2794_3": "tassā pācittiyaṃ siyāti yojanā.",
  "tika-vin11t0:2795_0": "2149.",
  "tika-vin11t0:2795_1": "Itīti evaṃ.",
  "tika-vin11t0:2795_2": "Sabbappakārenāti gambhīrapavesanādinā sabbena pakārena.",
  "tika-vin11t0:2795_3": "Abhibyattataraṃ katvāti supākaṭataraṃ katvā.",
  "tika-vin11t0:2795_4": "Ayamatthoti “ekissaṅguliyā tīṇī”tiādinā vutto ayamattho.",
  "tika-vin11t0:2796_0": "2150.",
  "tika-vin11t0:2796_1": "Dvaṅgulapabbe doso natthīti yojanā.",
  "tika-vin11t0:2796_2": "Udakasuddhipaccaye pana satipi phassasādiyane yathāvuttaparicchede anāpatti.",
  "tika-vin11t0:2796_3": "Adhikampīti dvaṅgulapabbato adhikampi.",
  "tika-vin11t0:2796_4": "Udakasuddhiṃ karontiyā doso natthīti yojanā.",
  "tika-vin11t0:2797_0": "2151. Tathā udakasuddhiṃ karontīnaṃ ummattikādīnaṃ anāpatti pakāsitāti yojanā.",
  "tika-vin11t0:2798_0": "Pañcamaṃ.",
  "tika-vin11t0:2799_0": "2152.",
  "tika-vin11t0:2799_1": "Bhuñjato pana bhikkhussāti pañcannaṃ bhojanānaṃ aññataraṃ bhuñjato bhikkhussa.",
  "tika-vin11t0:2799_2": "Yathāha “bhuñjantassāti pañcannaṃ bhojanānaṃ aññataraṃ bhojanaṃ bhuñjantassā”ti.",
  "tika-vin11t0:2799_3": "Pānīyaṃ vā vidhūpanaṃ vāti vakkhamānaṃ pānīyaṃ,",
  "tika-vin11t0:2799_4": "bījanīyañca.",
  "tika-vin11t0:2799_5": "Upatiṭṭheyyāti “hatthapāse tiṭṭhatī”ti vacanato ettha upa-",
  "tika-vin11t0:2799_6": "saddo hatthapāsasaṅkhātaṃ samīpaṃ vadatīti veditabbaṃ.",
  "tika-vin11t0:2800_0": "2153.",
  "tika-vin11t0:2800_1": "Vatthakoṇādi yā kāci “bījanī”ti vuccatīti yojanā,",
  "tika-vin11t0:2800_2": "iminā “bījanikiccaṃ sampādessāmī”ti adhiṭṭhāya gahitacīvarakoṇappakāraṃ yaṃ kiñci “bījanī”ti vuccatīti attho.",
  "tika-vin11t0:2801_0": "2154.",
  "tika-vin11t0:2801_1": "“Atha kho sā bhikkhunī tassa bhikkhuno bhuñjantassa pānīyena ca vidhūpanena ca upatiṭṭhitvā accāvadati.",
  "tika-vin11t0:2801_2": "Atha kho so bhikkhu taṃ bhikkhuniṃ apasādeti ‘mā, bhagini,",
  "tika-vin11t0:2801_3": "evarūpaṃ akāsi,",
  "tika-vin11t0:2801_4": "netaṃ kappatī’ti.",
  "tika-vin11t0:2801_5": "‘Pubbe maṃ tvaṃ evañca evañca karosi,",
  "tika-vin11t0:2801_6": "idāni ettakaṃ na sahasī’ti pānīyathālakaṃ matthake āsumbhitvā vidhūpanena pahāraṃ adāsī”ti imasmiṃ vatthumhi bhikkhūhi ārocite “kathañhi nāma,",
  "tika-vin11t0:2801_7": "bhikkhave,",
  "tika-vin11t0:2801_8": "bhikkhunī bhikkhussa pahāraṃ dassatī”tiādīni vatvā “yā pana bhikkhunī bhikkhussa bhuñjantassa pānīyena vā vidhūpanena vā upatiṭṭheyya,",
  "tika-vin11t0:2801_9": "pācittiya”nti vuttattā pahārapaccayā nu khoti āsaṅkaṃ nivattetumāha “hatthapāse idha ṭhānapaccayāpatti dīpitā”ti.",
  "tika-vin11t0:2801_10": "Ettha ca āsumbhitvāti pātetvā.",
  "tika-vin11t0:2801_11": "Idhāti imasmiṃ sikkhāpade. “Na,",
  "tika-vin11t0:2801_12": "bhikkhave,",
  "tika-vin11t0:2801_13": "bhikkhuniyā bhikkhussa pahāro dātabbo.",
  "tika-vin11t0:2801_14": "Yā dadeyya,",
  "tika-vin11t0:2801_15": "āpatti dukkaṭassā”ti bhikkhunikkhandhake vuttaṃ gahetvā āha “pahārapaccayā vuttaṃ,",
  "tika-vin11t0:2801_16": "khandhake dukkaṭaṃ visu”nti.",
  "tika-vin11t0:2801_17": "Iminā vuttassevatthassa kāraṇaṃ dassitaṃ hoti.",
  "tika-vin11t0:2802_0": "2155.",
  "tika-vin11t0:2802_1": "Hatthapāsaṃ jahitvāti ettha “bhojanaṃ bhuñjato”ti ca khādanaṃ khādatoti ettha “hatthapāse”ti ca vattabbaṃ.",
  "tika-vin11t0:2802_2": "Bhojanaṃ bhuñjato hatthapāsaṃ jahitvā upatiṭṭhantiyā vā khādanaṃ khādato hatthapāse upatiṭṭhantiyā vā hoti āpatti dukkaṭanti yojanā.",
  "tika-vin11t0:2803_0": "2156.",
  "tika-vin11t0:2803_1": "Detīti pānīyaṃ vā sūpādiṃ vā “imaṃ pivatha,",
  "tika-vin11t0:2803_2": "iminā bhuñjathā”ti deti.",
  "tika-vin11t0:2803_3": "Tālavaṇṭaṃ “iminā bījantā bhuñjathā”ti deti.",
  "tika-vin11t0:2803_4": "Dāpetīti aññena ubhayampi dāpeti.",
  "tika-vin11t0:2803_5": "Idaṃ sikkhāpadaṃ samuṭṭhānato eḷakalomena samaṃ matanti yojanā.",
  "tika-vin11t0:2804_0": "Chaṭṭhaṃ.",
  "tika-vin11t0:2805_0": "2157.",
  "tika-vin11t0:2805_1": "Viññatvāti sayaṃ viññatvā,",
  "tika-vin11t0:2805_2": "aññāya vā viññāpetvā.",
  "tika-vin11t0:2805_3": "“Viññatvā vā viññāpetvā vā”ti hi sikkhāpadaṃ.",
  "tika-vin11t0:2805_4": "Āmakaṃ dhaññanti apakkaṃ abhaṭṭhaṃ sāliādikaṃ sattavidhaṃ dhaññaṃ. Yathāha –",
  "tika-vin11t0:2805_5": "“āmakadhaññaṃ nāma sāli vīhi yavo godhumo kaṅgu varako kudrūsako”ti.",
  "tika-vin11t0:2805_6": "Koṭṭetvāti musalehi koṭṭetvā.",
  "tika-vin11t0:2805_7": "Yadi paribhuñjatīti yojanā.",
  "tika-vin11t0:2806_0": "2158- 60.",
  "tika-vin11t0:2806_1": "“Bhuñjissāmīti paṭiggaṇhāti,",
  "tika-vin11t0:2806_2": "āpatti dukkaṭassāti idaṃ payogadukkaṭaṃ nāma,",
  "tika-vin11t0:2806_3": "tasmā na kevalaṃ paṭiggahaṇeyeva dukkaṭaṃ hotī”tiādinā aṭṭhakathāgataṃ vibhāgaṃ dassetumāha “na kevalaṃ tu dhaññāna”ntiādi.",
  "tika-vin11t0:2806_4": "Panāti api-",
  "tika-vin11t0:2806_5": "saddatthe,",
  "tika-vin11t0:2806_6": "sukkhāpanepīti attho.",
  "tika-vin11t0:2806_7": "Bhajjanatthāyāti ettha “vaddalidivase”ti seso.",
  "tika-vin11t0:2806_8": "“Kapallasajjane uddhanasajjane”ti paccekaṃ yojetabbaṃ.",
  "tika-vin11t0:2806_9": "Dabbisajjaneti kaṭacchusampādane.",
  "tika-vin11t0:2806_10": "Tattha kapallake dhaññapakkhipaneti yojanā.",
  "tika-vin11t0:2806_11": "“Ghaṭṭanakoṭṭane”ti vattabbe gāthābandhavasena na-",
  "tika-vin11t0:2806_12": "kāralopaṃ katvā “ghaṭṭakoṭṭane”ti vuttaṃ.",
  "tika-vin11t0:2807_0": "2161- 3. Pamāṇa-",
  "tika-vin11t0:2807_1": "saddassa āvattaliṅgasaṅkhyattā āha “bhojanañceva viññattipamāṇa”nti.",
  "tika-vin11t0:2807_2": "Āvattaliṅgasaṅkhyattaṃ nāma niyataliṅgekattabahuttaṃ.",
  "tika-vin11t0:2807_3": "Tathā hettha pamāṇa-",
  "tika-vin11t0:2807_4": "saddo niyatanapuṃsakaliṅge niyatekattaṃ vuccati.",
  "tika-vin11t0:2807_5": "Ettha imasmiṃ sikkhāpade bhojanañceva viññatti cāti idaṃ dvayaṃ hi yasmā pamāṇaṃ,",
  "tika-vin11t0:2807_6": "tasmā sayaṃ viññatvā vā aññato bhajjanādīni kārāpetvā vā aññāya pana viññāpetvā sayaṃ bhajjanādīni katvā vā yā pana bhikkhunī ajjhoharati,",
  "tika-vin11t0:2807_7": "tassā ajjhohārapayogesu pācittiyo siyunti yojanā.",
  "tika-vin11t0:2808_0": "Mahāpaccariyaṃ vuttaṃ vinicchayaṃ dassetumāha “mātaraṃ vā”tiādi.",
  "tika-vin11t0:2808_1": "Mātaraṃ vāpi yācitvāti ettha vā-",
  "tika-vin11t0:2808_2": "saddo atthantaravikappane. Pi-",
  "tika-vin11t0:2808_3": "saddo sambhāvane.",
  "tika-vin11t0:2808_4": "Mātaraṃ vā pitaraṃ vā aññaṃ vā ñātakaṃ vā pavāritaṃ vā āmakadhaññaṃ yācitvā vā aññāya kārāpetvā vā yā paribhuñjati,",
  "tika-vin11t0:2808_5": "tassā pācittīti yojanā.",
  "tika-vin11t0:2809_0": "2164.",
  "tika-vin11t0:2809_1": "Aviññattiyā laddhaṃ sayaṃ vā bhajjanādīni katvā vā aññāya kārāpetvā vā yā paribhuñjati,",
  "tika-vin11t0:2809_2": "tassā dukkaṭanti yojanā.",
  "tika-vin11t0:2810_0": "2165.",
  "tika-vin11t0:2810_1": "Aññāya pana viññattiyā laddhaṃ tāya kārāpetvāpi sayaṃ katvā vā ajjhoharantiyā tathā āpatti dukkaṭanti yojanā.",
  "tika-vin11t0:2810_2": "Idañca mahāpaccariyāgatanayaṃ gahetvā vuttaṃ.",
  "tika-vin11t0:2810_3": "Mahāaṭṭhakathāyaṃ pana “aññāya viññattaṃ bhuñjantiyā dukkaṭa”nti vuttattā viññattiyāpi aññāya laddhaṃ",
  "tika-vin11t0:2810_4": "āmakaṃ dhaññaṃ tāya kārāpetvā vā sayaṃ katvā vā paribhuñjantassāpi dukkaṭameva vuttanti veditabbaṃ.",
  "tika-vin11t0:2811_0": "2166- 7.",
  "tika-vin11t0:2811_1": "Sedakammādiatthāyāti vātarogādinā āturānaṃ sedanādipaṭikāratthāya.",
  "tika-vin11t0:2811_2": "Idha “aññātakaappavāritaṭṭhānepī”ti seso.",
  "tika-vin11t0:2811_3": "Bhikkhūnampi eseva nayo.",
  "tika-vin11t0:2811_4": "Ṭhapetvā satta dhaññāni ñātakapavāritaṭṭhāne sesaviññattiyāpi anāpattīti ñātabbanti yojanā.",
  "tika-vin11t0:2811_5": "Sesaviññattiyāti muggamāsaalābukumbhaṇḍakādīnaṃ vuttadhaññāvasesānaṃ viññattiyā.",
  "tika-vin11t0:2812_0": "Sāliādīnaṃ sattannaṃ dhaññānaṃ dukkaṭassa vuttattā,",
  "tika-vin11t0:2812_1": "anāmāsattā ca sabbena sabbaṃ na vaṭṭantīti dassetumāha “ñātakānampī”tiādi.",
  "tika-vin11t0:2813_0": "2168.",
  "tika-vin11t0:2813_1": "Laddhanti labbhamānaṃ.",
  "tika-vin11t0:2813_2": "Navakammesūti navakammatthāya,",
  "tika-vin11t0:2813_3": "nimittatthe bhummaṃ.",
  "tika-vin11t0:2813_4": "Ettha “sampaṭicchitu”nti seso.",
  "tika-vin11t0:2813_5": "“Aviññattiyā labbhamānaṃ pana navakammatthāya sampaṭicchituṃ vaṭṭatī”ti mahāpaccariyaṃ vuttaṃ.",
  "tika-vin11t0:2814_0": "Sattamaṃ.",
  "tika-vin11t0:2815_0": "2169.",
  "tika-vin11t0:2815_1": "Saṅkāranti kacavaraṃ.",
  "tika-vin11t0:2815_2": "Vighāsakaṃ vāti ucchiṭṭhakamacchakaṇṭakamaṃsaṭṭhicalakamukhadhovanādikaṃ yaṃ kiñci.",
  "tika-vin11t0:2815_3": "Chaḍḍeyya vāti ettha “saya”nti seso “chaḍḍāpeyya parehī”ti vakkhamānattā.",
  "tika-vin11t0:2815_4": "Kuṭṭassa tiro tirokuṭṭaṃ, tasmiṃ,",
  "tika-vin11t0:2815_5": "kuṭṭassa parabhāgeti attho.",
  "tika-vin11t0:2815_6": "“Pākārepi ayaṃ nayo”ti vakkhamānattā kuṭṭanti vā byatirittā bhitti gahetabbā.",
  "tika-vin11t0:2816_0": "2171. Ekāti ettha āpattīti seso. “Tassā”ti iminā sambandho.",
  "tika-vin11t0:2817_0": "2172.",
  "tika-vin11t0:2817_1": "Chaḍḍaneti ettha pi-",
  "tika-vin11t0:2817_2": "saddo luttaniddiṭṭho.",
  "tika-vin11t0:2817_3": "Dantakaṭṭhassa chaḍḍanepi bhikkhuniyā pācitti paridīpitāti yojanā.",
  "tika-vin11t0:2818_0": "2173- 4.",
  "tika-vin11t0:2818_1": "Sabbatthāti vuttappakāresu sabbesu vikappesu.",
  "tika-vin11t0:2818_2": "Anāpattivisayaṃ dassetumāha “avalañjepī”tiādi.",
  "tika-vin11t0:2818_3": "Avalañje ṭhāne anoloketvā chaḍḍentiyāpi vā valañje ṭhāne oloketvāpi vā pana chaḍḍentiyā anāpattīti yojanā.",
  "tika-vin11t0:2818_4": "Chaḍḍanaṃ kriyaṃ.",
  "tika-vin11t0:2818_5": "Anolokanaṃ akriyaṃ.",
  "tika-vin11t0:2819_0": "Aṭṭhamaṃ.",
  "tika-vin11t0:2820_0": "2175- 6.",
  "tika-vin11t0:2820_1": "Yā pana bhikkhunī khette vā nāḷikerādiārāme vā yattha katthaci ropime haritaṭṭhāne tāni vighāsuccārasaṅkāramuttasaṅkhātāni",
  "tika-vin11t0:2820_2": "cattāri vatthūni sace sayaṃ chaḍḍeti vā,",
  "tika-vin11t0:2820_3": "tathā pare chaḍḍāpeti vā,",
  "tika-vin11t0:2820_4": "tassā bhikkhuniyā āpattivinicchayo vuttanayo “ekeka”miccādinā yathāvuttapakāroti yojanā.",
  "tika-vin11t0:2821_0": "2177- 8.",
  "tika-vin11t0:2821_1": "Yā pana bhikkhunī harite khette nisīditvā bhuñjamānā vā tathā harite tattha khette ucchuādīni khādanti",
  "tika-vin11t0:2821_2": "khādamānā gacchantī vā yadi ucchiṭṭhaṃ udakaṃ vā calakādiṃ vā chaḍḍeti,",
  "tika-vin11t0:2821_3": "tassā pācittiyaṃ hotīti yojanā.",
  "tika-vin11t0:2821_4": "Calakaṃ nāma vamikaraṃ.",
  "tika-vin11t0:2822_0": "2179.",
  "tika-vin11t0:2822_1": "Tādise harite ṭhāne antamaso matthakachinnaṃ nāḷikerampi jalaṃ pivitvā chaḍḍentiyā āpatti siyāti yojanā.",
  "tika-vin11t0:2823_0": "2180. Sabbesanti bhikkhubhikkhunīnaṃ.",
  "tika-vin11t0:2824_0": "2181.",
  "tika-vin11t0:2824_1": "Lāyitampi khettaṃ puna rohaṇatthāya manussā rakkhanti ce,",
  "tika-vin11t0:2824_2": "tattha tasmiṃ khette vighāsuccārādīni chaḍḍentiyā assā bhikkhuniyā yathāvatthukameva hi pācittiyamevāti yojanā.",
  "tika-vin11t0:2824_3": "“Assā yathāvatthuka”nti iminā bhikkhussa dukkaṭanti vuttameva hoti.",
  "tika-vin11t0:2825_0": "2182.",
  "tika-vin11t0:2825_1": "Chaḍḍite khetteti manussehi uddhaṭasasse khette. Yathāha –",
  "tika-vin11t0:2825_2": "“manussesu sassaṃ uddharitvā gatesu chaḍḍitakhettaṃ nāma hoti,",
  "tika-vin11t0:2825_3": "tattha vaṭṭatī”ti.",
  "tika-vin11t0:2825_4": "Evaṃ akatepi khette sāmike āpucchitvā kātuṃ vaṭṭati.",
  "tika-vin11t0:2825_5": "Yathāha “sāmike apaloketvā chaḍḍetī”ti.",
  "tika-vin11t0:2825_6": "Idha khettapālakā,",
  "tika-vin11t0:2825_7": "ārāmādigopakā ca sāmikā eva.",
  "tika-vin11t0:2825_8": "Saṅghassa khette,",
  "tika-vin11t0:2825_9": "ārāme ca sace “tattha kacavaraṃ na chaḍḍetabba”nti katikā natthi,",
  "tika-vin11t0:2825_10": "bhikkhussa chaḍḍetuṃ vaṭṭati saṅghapariyāpannattā,",
  "tika-vin11t0:2825_11": "na bhikkhunīnaṃ.",
  "tika-vin11t0:2825_12": "Tāsaṃ pana bhikkhusaṅghe vuttanayena na vaṭṭati,",
  "tika-vin11t0:2825_13": "na tassa bhikkhussa,",
  "tika-vin11t0:2825_14": "evaṃ santepi sāruppavasena kātabbanti.",
  "tika-vin11t0:2825_15": "Sabbanti uccārādi catubbidhaṃ.",
  "tika-vin11t0:2826_0": "Navamaṃ.",
  "tika-vin11t0:2827_0": "2183.",
  "tika-vin11t0:2827_1": "Ettha “naccaṃ nāma yaṃ kiñci naccaṃ.",
  "tika-vin11t0:2827_2": "Gītaṃ nāma yaṃ kiñci gītaṃ.",
  "tika-vin11t0:2827_3": "Vāditaṃ nāma yaṃ kiñci vādita”nti vacanato “yaṃ kiñcī”ti seso.",
  "tika-vin11t0:2827_4": "Yā pana bhikkhunī yaṃ kiñci naccaṃ vā yaṃ kiñci gītaṃ vā yaṃ kiñci vāditaṃ vā dassanatthāya gaccheyyāti yojanā.",
  "tika-vin11t0:2827_5": "Tattha yaṃ kiñci naccanti naṭādayo vā naccantu soṇḍā vā,",
  "tika-vin11t0:2827_6": "antamaso morasukamakkaṭādayopi,",
  "tika-vin11t0:2827_7": "sabbampetaṃ naccameva.",
  "tika-vin11t0:2827_8": "Yaṃ kiñci gītanti naṭādīnaṃ vā gītaṃ hotu ariyānaṃ parinibbānakāle ratanattayaguṇūpasaṃhitaṃ sādhukīḷitagītaṃ",
  "tika-vin11t0:2827_9": "vā asaññatabhikkhūnaṃ dhammabhāṇakagītaṃ vā,",
  "tika-vin11t0:2827_10": "sabbampetaṃ gītameva.",
  "tika-vin11t0:2827_11": "Yaṃ kiñci vāditanti ghanādivādanīyabhaṇḍavāditaṃ vā hotu kuṭabherivāditaṃ vā antamaso udarabherivāditampi,",
  "tika-vin11t0:2827_12": "sabbampetaṃ vāditameva.",
  "tika-vin11t0:2827_13": "“Dassanasavanatthāyā”ti vattabbe virūpekasesanayena “dassanatthāyā”ti vuttaṃ.",
  "tika-vin11t0:2827_14": "Pañcannaṃ viññāṇānaṃ yathāsakaṃ visayassa ālocanasabhāvatāya vā “dassanatthāya” icceva vuttaṃ.",
  "tika-vin11t0:2828_0": "2184.",
  "tika-vin11t0:2828_1": "Pubbapayogadukkaṭena saha pācittiyaṃ dassetumāha “dassanatthāya naccassā”tiādi.",
  "tika-vin11t0:2828_2": "Gītassāti ettha “vāditassā”ti pakaraṇato labbhati.",
  "tika-vin11t0:2829_0": "2185.",
  "tika-vin11t0:2829_1": "Ekapayogenāti ekadisāvalokanapayogena.",
  "tika-vin11t0:2829_2": "Teneva vakkhati “aññasmimpi…pe… siyu”nti.",
  "tika-vin11t0:2829_3": "Passatīti ettha “nacca”nti seso.",
  "tika-vin11t0:2829_4": "Tesanti yesaṃ naccaṃ passati. Pi-",
  "tika-vin11t0:2829_5": "saddena vāditampi sampiṇḍeti.",
  "tika-vin11t0:2829_6": "Yathāha “tesaṃyeva gītavāditaṃ suṇāti,",
  "tika-vin11t0:2829_7": "ekameva pācittiya”nti.",
  "tika-vin11t0:2830_0": "2186. Aññatoti aññasmiṃ disābhāge.",
  "tika-vin11t0:2831_0": "2187.",
  "tika-vin11t0:2831_1": "“Visuṃ pācittiyo siyu”nti idameva pakāsetumāha “payogagaṇanāyettha,",
  "tika-vin11t0:2831_2": "āpattigaṇanā siyā”ti.",
  "tika-vin11t0:2831_3": "Etthāti imasmiṃ nānādisābhāge.",
  "tika-vin11t0:2831_4": "Naccagītavāditānaṃ dassanasavane aṭṭhakathāgataṃ vinicchayaṃ dassetumāha “naccitu”ntiādi.",
  "tika-vin11t0:2832_0": "2188.",
  "tika-vin11t0:2832_1": "“Nacca itī”ti padacchedo,",
  "tika-vin11t0:2832_2": "“naccāhī”tipi pāṭho.",
  "tika-vin11t0:2832_3": "Upaṭṭhānanti bherisaddapūjaṃ.",
  "tika-vin11t0:2832_4": "Sampaṭicchitunti “sādhū”ti adhivāsetuṃ.",
  "tika-vin11t0:2832_5": "Imassa upalakkhaṇavasena vuttattā naccagītepi eseva nayo.",
  "tika-vin11t0:2833_0": "2189- 90.",
  "tika-vin11t0:2833_1": "Sabbatthāti naccanādīsu sabbattha.",
  "tika-vin11t0:2833_2": "Upaṭṭhānaṃ karomāti tumhākaṃ cetiyassa naccādīhi upahāraṃ karomāti.",
  "tika-vin11t0:2833_3": "Upaṭṭhānaṃ pasatthanti upaṭṭhānakaraṇaṃ nāma sundaranti.",
  "tika-vin11t0:2834_0": "Yā ārāmeyeva ca ṭhatvā passati vā suṇāti vāti yojanā,",
  "tika-vin11t0:2834_1": "idha “antarārāme vā”tiādi seso.",
  "tika-vin11t0:2834_2": "“Ārāme ṭhatvā antarārāme vā bahiārāme vā naccādīni passati vā suṇāti vā,",
  "tika-vin11t0:2834_3": "anāpattī”ti aṭṭhakathāya vuttaṃ.",
  "tika-vin11t0:2834_4": "“Ṭhatvā”ti vuttepi sabbesupi iriyāpathesu labbhati.",
  "tika-vin11t0:2834_5": "Ārāme ṭhatvāti na kevalaṃ ṭhatvāva,",
  "tika-vin11t0:2834_6": "tato gantvāpi sabbiriyāpathehipi labhati.",
  "tika-vin11t0:2834_7": "“Ārāme ṭhitā”ti pana ārāmapariyāpannadassanatthaṃ vuttaṃ.",
  "tika-vin11t0:2834_8": "Itarathā nisinnāpi na labheyyāti gaṇṭhipadādīsu vuttaṃ.",
  "tika-vin11t0:2834_9": "Bhikkhūnampi eseva nayo.",
  "tika-vin11t0:2835_0": "2191.",
  "tika-vin11t0:2835_1": "Yā attano ṭhitokāsaṃ āgantvā payojitaṃ passati vā suṇāti vāti yojanā.",
  "tika-vin11t0:2835_2": "Ṭhitokāsanti ettha gatinivattisāmaññena sayitanisinnampi gayhati.",
  "tika-vin11t0:2835_3": "Tathārūpā hi kāraṇā gantvā passantiyā vāpīti yojanā.",
  "tika-vin11t0:2835_4": "Kāraṇaṃ nāma salākabhattādikāraṇaṃ.",
  "tika-vin11t0:2835_5": "Yathāha “sati karaṇīyeti salākabhattādīnaṃ vā atthāya aññena vā kenaci karaṇīyena gantvā gataṭṭhāne passati vā suṇāti vā,",
  "tika-vin11t0:2835_6": "anāpattī”ti.",
  "tika-vin11t0:2836_0": "2192.",
  "tika-vin11t0:2836_1": "Maggaṃ gacchantī paṭipathe naccaṃ aṭṭhatvā passatīti evaṃ passantiyāpi ca tathā anāpattīti ajjhāhārayojanā.",
  "tika-vin11t0:2836_2": "Paṭipatheti gamanamaggābhimukhe.",
  "tika-vin11t0:2836_3": "Āpadāsupīti tādisena upaddavena upaddutā samajjaṭṭhānaṃ pavisati,",
  "tika-vin11t0:2836_4": "evaṃ pavisitvā passantiyā vā suṇantiyā vā anāpatti.",
  "tika-vin11t0:2837_0": "2193. Idaṃ sikkhāpadaṃ samuṭṭhānato eḷakalomasikkhāpadena samaṃ mataṃ “samāna”nti viññātaṃ.",
  "tika-vin11t0:2838_0": "Dasamaṃ.",
  "tika-vin11t0:2839_0": "Lasuṇavaggo paṭhamo.",
  "tika-vin11t0:2840_0": "2194- 5.",
  "tika-vin11t0:2840_1": "Idha imasmiṃ sāsane yā pana bhikkhunī rattandhakārasmiṃ appadīpe purisena saddhiṃ ekikā sace santiṭṭhati,",
  "tika-vin11t0:2840_2": "tassā pācittiyaṃ vuttanti yojanā.",
  "tika-vin11t0:2840_3": "Rattandhakārasminti rattiyaṃ.",
  "tika-vin11t0:2840_4": "Rattipariyāyo hi rattandhakāra- saddo.",
  "tika-vin11t0:2840_5": "Yathāha padabhājane “rattandhakāreti oggate sūriye”ti.",
  "tika-vin11t0:2840_6": "Appadīpeti pajjotacandasūriyaaggīsu ekenāpi anobhāsite,",
  "tika-vin11t0:2840_7": "iminā rattikkhettaṃ dasseti.",
  "tika-vin11t0:2840_8": "“Santiṭṭhatī”ti iminā gamananisinnasayanasaṅkhātaṃ iriyāpathattikañca upalakkhitanti daṭṭhabbaṃ.",
  "tika-vin11t0:2840_9": "Vuttañhi vajirabuddhinā “santiṭṭheyyāti ettha ṭhānāpadesena catubbidhopi iriyāpatho saṅgahito,",
  "tika-vin11t0:2840_10": "tasmā purisena saddhiṃ caṅkamanādīni karontiyāpi pācittiyañca upalabbhatī”ti.",
  "tika-vin11t0:2840_11": "Purisena saddhinti santiṭṭhituṃ,",
  "tika-vin11t0:2840_12": "sallapituñca viññunā manussapurisena saddhiṃ.",
  "tika-vin11t0:2841_0": "Rahassādavasena purisassa hatthapāsaṃ samāgantvā tena saddhiṃ sallapantiyā vā pācittiyaṃ vuttanti yojanā.",
  "tika-vin11t0:2842_0": "2196- 7.",
  "tika-vin11t0:2842_1": "Yā pana bhikkhunī sace manussapurisassa hatthapāsaṃ vijahitvā santiṭṭhati vā sallapati vā,",
  "tika-vin11t0:2842_2": "yakkhapetatiracchānagatānaṃ hatthapāsaṃ avijahitvā santiṭṭhati vā sallapati vā,",
  "tika-vin11t0:2842_3": "tassā dukkaṭaṃ paridīpitanti yojanā.",
  "tika-vin11t0:2843_0": "Viññuggahaṇena aviññū puriso anāpattiṃ na karotīti dīpeti.",
  "tika-vin11t0:2844_0": "2198.",
  "tika-vin11t0:2844_1": "Aññavihitāyāti rahoassādato aññaṃ cintentiyā.",
  "tika-vin11t0:2844_2": "Yathāha “rahoassādato aññavihitāva hutvā”ti.",
  "tika-vin11t0:2844_3": "Catutthena,",
  "tika-vin11t0:2844_4": "chaṭṭhena ca samuṭṭhānena samuṭṭhānato theyyasatthasamuṭṭhānaṃ.",
  "tika-vin11t0:2844_5": "Santiṭṭhanasallapanavasena kriyaṃ.",
  "tika-vin11t0:2844_6": "Saññāya vimokkho etasminti saññāvimokkhakaṃ.",
  "tika-vin11t0:2845_0": "Paṭhamaṃ.",
  "tika-vin11t0:2846_0": "2199. Paṭicchanne okāseti kuṭṭādīsu yena kenaci paṭicchanne okāse. Idaṃ vacanaṃ.",
  "tika-vin11t0:2847_0": "Dutiyaṃ.",
  "tika-vin11t0:2848_0": "2200.",
  "tika-vin11t0:2848_1": "Tatiye “ajjhokāse”ti ca catutthe “rathikāya, byūhe,",
  "tika-vin11t0:2848_2": "siṅghāṭake”ti padāni ca vajjetvā avasesaṃ sandhāyāha “apubbaṃ natthi kiñcipī”ti.",
  "tika-vin11t0:2848_3": "Ettha “vattabba”nti seso.",
  "tika-vin11t0:2848_4": "Ettha ca rathikāyāti racchāya.",
  "tika-vin11t0:2848_5": "Byūheti anibbiddharacchāya.",
  "tika-vin11t0:2848_6": "Siṅghāṭaketi caccare okāse,",
  "tika-vin11t0:2848_7": "tikoṇaṃ vā catukoṇaṃ vā maggasamodhānaṭṭhāneti vuttaṃ hoti.",
  "tika-vin11t0:2849_0": "Tatiyacatutthāni.",
  "tika-vin11t0:2850_0": "2201- 2.",
  "tika-vin11t0:2850_1": "“Yā pana bhikkhunī purebhattaṃ kulāni upasaṅkamitvā āsane nisīditvā sāmike anāpucchā pakkameyya,",
  "tika-vin11t0:2850_2": "pācittiya”nti vacanato yā pana bhikkhunī purebhattaṃ kulāni upasaṅkamitvā chadananto āsane nisīditvā sāmike anāpucchā anovassakappadesaṃ atikkameti,",
  "tika-vin11t0:2850_3": "yā ca ajjhokāse vā nisīditvā sace upacāraṃ atikkameti,",
  "tika-vin11t0:2850_4": "tassā paṭhame pade dukkaṭaṃ hoti,",
  "tika-vin11t0:2850_5": "dutiye pade pācitti pariyāputāti yojanā.",
  "tika-vin11t0:2850_6": "“Āsane”ti iminā pallaṅkamābhujitvā nisīdanārahamāsanaṃ adhippetaṃ. Yathāha –",
  "tika-vin11t0:2850_7": "“āsanaṃ nāma pallaṅkassa okāso vuccatī”ti.",
  "tika-vin11t0:2850_8": "Anovassappadesanti nibbakosabbhantaraṃ.",
  "tika-vin11t0:2850_9": "Abbhokāse āpattikhettaṃ dassetumāha “upacārampi vā sace”ti.",
  "tika-vin11t0:2850_10": "Upacāranti dvādasahatthappamāṇaṃ padesaṃ.",
  "tika-vin11t0:2850_11": "Yathāha gaṇṭhipade “upacāro dvādasahattho”ti.",
  "tika-vin11t0:2851_0": "2203.",
  "tika-vin11t0:2851_1": "“Tathā”ti iminā “dukkaṭaṃ samudīrita”nti idaṃ paccāmasati.",
  "tika-vin11t0:2851_2": "Āpuṭṭhe anāpuṭṭhasaññāya āpuṭṭhe vicikicchato pakkamantiyā tathā dukkaṭanti yojanā.",
  "tika-vin11t0:2851_3": "Ettha ca “bhikkhuniyā”ti sambandhiniyā samānattā “vicikicchantiyā”ti vattabbe liṅgavipallāsavasena “vicikicchato”ti vuttanti daṭṭhabbaṃ.",
  "tika-vin11t0:2852_0": "2204.",
  "tika-vin11t0:2852_1": "Gilānāyāti yā tādisena gelaññena āpucchituṃ na sakkoti.",
  "tika-vin11t0:2852_2": "Āpadāsūti ghare aggi uṭṭhito hoti corā vā,",
  "tika-vin11t0:2852_3": "evarūpe upaddave anāpucchā pakkamantiyā anāpatti.",
  "tika-vin11t0:2853_0": "Pañcamaṃ.",
  "tika-vin11t0:2854_0": "2205- 6.",
  "tika-vin11t0:2854_1": "“Gacchantiyā vajantiyā”ti ca nisīdananipajjanāvasānadassanatthaṃ vuttaṃ.",
  "tika-vin11t0:2854_2": "Pācittiyaṃ pana pacchābhattaṃ sāmike “idha nisīdāma vā sayāma vā”ti anāpucchitvā nisinnanipannapaccayā hotīti veditabbaṃ.",
  "tika-vin11t0:2854_3": "Pacchābhattaṃ sāmike anāpucchā āsane nisīditvā gacchantiyā ekā pācitti hotīti yojanā.",
  "tika-vin11t0:2854_4": "Esa nayo “nipajjitvā”tiādīsupi.",
  "tika-vin11t0:2855_0": "Yathā pana tattha asaṃhārime anāpatti, evamidha dhuvapaññatte vā anāpattīti.",
  "tika-vin11t0:2856_0": "Chaṭṭhaṃ.",
  "tika-vin11t0:2857_0": "2207. Tisamuṭṭhānanti sacittakehi tīhi samuṭṭhānehi samuṭṭhānato.",
  "tika-vin11t0:2858_0": "Aṭṭhamaṃ.",
  "tika-vin11t0:2859_0": "2208.",
  "tika-vin11t0:2859_1": "Yā pana bhikkhunī attānampi vā parampi vā nirayabrahmacariyehi abhisapeyya,",
  "tika-vin11t0:2859_2": "tassā vācato vācato siyā pācittīti yojanā.",
  "tika-vin11t0:2859_3": "Tattha abhisapeyyāti sapathaṃ kareyya,",
  "tika-vin11t0:2859_4": "“niraye nibbattāmi,",
  "tika-vin11t0:2859_5": "avīcimhi nibbattāmī”ti attānaṃ vā “niraye nibbattatu,",
  "tika-vin11t0:2859_6": "avīcimhi nibbattatū”ti paraṃ vā “gihinī homi,",
  "tika-vin11t0:2859_7": "odātavatthā homī”ti attānaṃ vā “gihinī hotu,",
  "tika-vin11t0:2859_8": "odātavatthā hotū”ti paraṃ vā abhisapeyyāti vuttaṃ hoti.",
  "tika-vin11t0:2860_0": "2210.",
  "tika-vin11t0:2860_1": "Akkosati attānaṃ vā paraṃ vāti sambandho.",
  "tika-vin11t0:2860_2": "Tikapācittiyanti upasampannāya upasampannasaññāvematikāanupasampannasaññāvasena.",
  "tika-vin11t0:2860_3": "Sesāyāti anupasampannāya.",
  "tika-vin11t0:2860_4": "Anupasampannāya upasampannasaññā, vematikā,",
  "tika-vin11t0:2860_5": "anupasampannasaññā akkosati,",
  "tika-vin11t0:2860_6": "dukkaṭanti evaṃ tikadukkaṭaṃ.",
  "tika-vin11t0:2861_0": "2211.",
  "tika-vin11t0:2861_1": "Atthadhammānusāsaniṃ purakkhatvā vadantīnaṃ anāpattīti yojanā.",
  "tika-vin11t0:2861_2": "Yathāha aṭṭhakathāyaṃ “atthapurekkhārāyāti aṭṭhakathaṃ kathentiyā.",
  "tika-vin11t0:2861_3": "Dhammapurekkhārāyāti pāḷiṃ vācentiyā.",
  "tika-vin11t0:2861_4": "Anusāsanipurekkhārāyāti ‘idānipi tvaṃ edisā,",
  "tika-vin11t0:2861_5": "sādhu viramassu,",
  "tika-vin11t0:2861_6": "no ce viramasi,",
  "tika-vin11t0:2861_7": "addhā puna evarūpāni kammāni katvā niraye uppajjissasi,",
  "tika-vin11t0:2861_8": "tiracchānayoniyā uppajjissasī’ti evaṃ anusāsaniyaṃ ṭhatvā vadantiyā anāpattī”ti.",
  "tika-vin11t0:2862_0": "Navamaṃ.",
  "tika-vin11t0:2863_0": "2212.",
  "tika-vin11t0:2863_1": "Vadhitvāti satthādīhi paharitvā.",
  "tika-vin11t0:2863_2": "Vadhitvā vāti ettha vā-",
  "tika-vin11t0:2863_3": "saddo pāḷiyaṃ “vadhitvā vadhitvā”ti vuttaṃ āmeḍitaṃ sūceti.",
  "tika-vin11t0:2864_0": "2213.",
  "tika-vin11t0:2864_1": "Etthāti imasmiṃ sikkhāpade.",
  "tika-vin11t0:2864_2": "Kāyavācācittasamuṭṭhānaṃ dhuranikkhepasamuṭṭhānaṃ nāma,",
  "tika-vin11t0:2864_3": "samanubhāsanasamuṭṭhānantipi etasseva nāmaṃ.",
  "tika-vin11t0:2865_0": "Dasamaṃ.",
  "tika-vin11t0:2866_0": "Andhakāravaggo dutiyo.",
  "tika-vin11t0:2867_0": "2214.",
  "tika-vin11t0:2867_1": "Yā pana bhikkhunī naggā anivatthā apārutā hutvā nahāyati,",
  "tika-vin11t0:2867_2": "assā sabbapayoge dukkaṭaṃ.",
  "tika-vin11t0:2867_3": "Tassa nahānassa vosāne pariyosāne sā bhikkhunī jinavuttaṃ jinena bhagavatā bhikkhunīnaṃ paññattaṃ dosaṃ pācittiyāpattiṃ samupeti āpajjatīti yojanā.",
  "tika-vin11t0:2867_4": "Bhikkhuni dosanti ettha gāthābandhavasena rasso kato.",
  "tika-vin11t0:2868_0": "2215.",
  "tika-vin11t0:2868_1": "Acchinnacīvarāti acchinnaudakasāṭikacīvarā.",
  "tika-vin11t0:2868_2": "Naṭṭhacīvarāti corādīhi naṭṭhaudakasāṭikacīvarā.",
  "tika-vin11t0:2868_3": "Āpadāsu vāti “mahagghaṃ imaṃ disvā corāpi hareyyu”nti evarūpāsu āpadāsu vā naggāya nahāyantiyā na doso.",
  "tika-vin11t0:2869_0": "Paṭhamaṃ.",
  "tika-vin11t0:2870_0": "2216. Dutiyeti “udakasāṭikaṃ pana bhikkhuniyā kārayamānāyā”tiādisikkhāpade.",
  "tika-vin11t0:2871_0": "Dutiyaṃ.",
  "tika-vin11t0:2872_0": "2217- 8.",
  "tika-vin11t0:2872_1": "Dussibbitaṃ cīvaranti asakkaccasibbitaṃ cīvaraṃ.",
  "tika-vin11t0:2872_2": "Visibbetvāti dussibbitaṃ puna sibbanatthāya sayaṃ vā vigatasibbanaṃ katvā.",
  "tika-vin11t0:2872_3": "“Visibbāpetvā”ti seso.",
  "tika-vin11t0:2872_4": "Yathāha “visibbetvā vā visibbāpetvā vā”ti.",
  "tika-vin11t0:2872_5": "Anantarāyāti dasasu antarāyesu aññatarantarāyarahitā.",
  "tika-vin11t0:2872_6": "Taṃ visibbitaṃ,",
  "tika-vin11t0:2872_7": "visibbāpitaṃ vā cīvaraṃ.",
  "tika-vin11t0:2872_8": "“Anantarāyā taṃ pacchā”ti vattabbe gāthābandhavasena rasso kato.",
  "tika-vin11t0:2872_9": "Na sibbeyyāti etthāpi “na sibbāpeyyā”ti seso.",
  "tika-vin11t0:2872_10": "Yathāha “neva sibbeyya,",
  "tika-vin11t0:2872_11": "na sibbāpanāya ussukkaṃ kareyyā”ti.",
  "tika-vin11t0:2873_0": "Catupañcāhanti ettha “uttarichappañcavācāhi,",
  "tika-vin11t0:2873_1": "uttaridirattatiratta”ntiādīsu viya appasaṅkhyāya bahusaṅkhyāyaṃ antogadhattepi ubhayavacanaṃ lokavohāravasena vacanasiliṭṭhatāyāti daṭṭhabbaṃ.",
  "tika-vin11t0:2873_2": "Dhureti sibbanussāhe.",
  "tika-vin11t0:2873_3": "Nikkhittamatteti vissaṭṭhamatte.",
  "tika-vin11t0:2874_0": "2219.",
  "tika-vin11t0:2874_1": "Tikapācittiyaṃ vuttanti upasampannāya upasampannasaññā, vematikā,",
  "tika-vin11t0:2874_2": "anupasampannasaññāti tīsu vāresu tikapācittiyaṃ vuttaṃ.",
  "tika-vin11t0:2874_3": "Sesāyāti anupasampannāya.",
  "tika-vin11t0:2874_4": "Tikadukkaṭanti vārattaye dukkaṭattayaṃ.",
  "tika-vin11t0:2875_0": "2220.",
  "tika-vin11t0:2875_1": "Ubhinnanti upasampannānupasampannānaṃ.",
  "tika-vin11t0:2875_2": "Aññasminti cīvarato aññasmiṃ.",
  "tika-vin11t0:2875_3": "Antarāyepi vā satīti rājacorādiantarāyānaṃ dasannaṃ aññatare sati.",
  "tika-vin11t0:2876_0": "2221.",
  "tika-vin11t0:2876_1": "“Dhuranikkhepanaṃ nāma,",
  "tika-vin11t0:2876_2": "samuṭṭhānamidaṃ mata”nti idaṃ aṭṭhakathāya “dhuranikkhepasamuṭṭhāna”nti vuttameva gahetvā vuttaṃ,",
  "tika-vin11t0:2876_3": "terasasu samuṭṭhānasīsesu “dhuranikkhepasamuṭṭhāna”nti visuṃ samuṭṭhānasīsaṃ nāma natthi.",
  "tika-vin11t0:2876_4": "Mātikaṭṭhakathāyañca “samanubhāsanasamuṭṭhāna”nti vuttaṃ,",
  "tika-vin11t0:2876_5": "taṃ samuṭṭhānasīsesu antogadhameva.",
  "tika-vin11t0:2876_6": "Tasmā “dhuranikkhepasamuṭṭhāna”nti idaṃ samanubhāsanasamuṭṭhānasseva pariyāyoti gahetabbaṃ.",
  "tika-vin11t0:2877_0": "Tatiyaṃ.",
  "tika-vin11t0:2878_0": "2222.",
  "tika-vin11t0:2878_1": "Pañca ahāni pañcāhaṃ,",
  "tika-vin11t0:2878_2": "pañcāhameva pañcāhikaṃ.",
  "tika-vin11t0:2878_3": "“Atikkameyyā”ti kiriyāya dvikammakattā “pañcāhika”nti ca “saṅghāṭicāra”nti ca upayogatthe eva upayogavacanaṃ.",
  "tika-vin11t0:2878_4": "Saṅghaṭitaṭṭhena saṅghāṭi,",
  "tika-vin11t0:2878_5": "iti vakkhamānānaṃ pañcannaṃ cīvarānamevādhivacanaṃ,",
  "tika-vin11t0:2878_6": "saṅghāṭīnaṃ cāro saṅghāṭicāro,",
  "tika-vin11t0:2878_7": "paribhogavasena vā otāpanavasena vā parivattananti attho.",
  "tika-vin11t0:2878_8": "“Pañcāhikaṃ saṅghāṭicāraṃ atikkameyyāti pañcamaṃ divasaṃ pañca cīvarāni neva nivāseti na pārupati na otāpeti pañcamaṃ divasaṃ atikkāmeti,",
  "tika-vin11t0:2878_9": "āpatti pācittiyassā”ti vacanato pañcadivasabbhantare yaṃ kiñci akatvā atikkāmentiyā cīvaragaṇanāya pācitti hotīti dassetumāha “yātikkameyyā”tiādi.",
  "tika-vin11t0:2879_0": "2223.",
  "tika-vin11t0:2879_1": "Ticīvaranti antaravāsakauttarāsaṅgasaṅghāṭisaṅkhātaṃ ticīvarañca.",
  "tika-vin11t0:2879_2": "Saṃkaccīti thanaveṭhanasaṅkhātaṃ cīvarañca.",
  "tika-vin11t0:2879_3": "Dakasāṭīti utunikāle nivāsetabbaudakasāṭicīvarañca.",
  "tika-vin11t0:2879_4": "Iti ime pañca.",
  "tika-vin11t0:2879_5": "Pañca tūti pañca cīvarāni nāma.",
  "tika-vin11t0:2880_0": "2224- 5.",
  "tika-vin11t0:2880_1": "Tikapācittīti pañcāhātikkantasaññā, vematikā,",
  "tika-vin11t0:2880_2": "anatikkantasaññāti vikappattaye pācittiyattayaṃ hoti.",
  "tika-vin11t0:2880_3": "Pañcāhānatikkante atikkantasaññāvematikānaṃ vasena dvikadukkaṭaṃ.",
  "tika-vin11t0:2881_0": "“Pañcame divase”tiādi anāpattivārasandassanaṃ.",
  "tika-vin11t0:2881_1": "Nisevatīti nivāseti vā pārupati vā.",
  "tika-vin11t0:2881_2": "Otāpetīti ettha vā-",
  "tika-vin11t0:2881_3": "saddo luttaniddiṭṭho,",
  "tika-vin11t0:2881_4": "otāpeti vāti attho.",
  "tika-vin11t0:2881_5": "Āpadāsupīti mahagghaṃ cīvaraṃ,",
  "tika-vin11t0:2881_6": "na sakkā hoti corabhayādīsu paribhuñjituṃ,",
  "tika-vin11t0:2881_7": "evarūpe upaddave anāpatti.",
  "tika-vin11t0:2882_0": "Catutthaṃ.",
  "tika-vin11t0:2883_0": "2226.",
  "tika-vin11t0:2883_1": "Aññissā saṅkametabbacīvaraṃ anāpucchā gahetvā yā paribhuñjati,",
  "tika-vin11t0:2883_2": "tassā pācittiyaṃ siyāti yojanā,",
  "tika-vin11t0:2883_3": "aññissā upasampannāya santakaṃ pañcannaṃ cīvarānaṃ aññataraṃ tassā avatvā ādāya puna tassā dātabbaṃ,",
  "tika-vin11t0:2883_4": "adatvā yā bhikkhunī paṭisevati,",
  "tika-vin11t0:2883_5": "tassā pācittiyaṃ hotīti attho.",
  "tika-vin11t0:2883_6": "“Saṅkametabbacīvaraṃ saṅkamanīya”nti pariyāyasaddā ete.",
  "tika-vin11t0:2883_7": "Yathāha “cīvarasaṅkamanīyanti saṅkametabbacīvaraṃ,",
  "tika-vin11t0:2883_8": "aññissā santakaṃ anāpucchā gahitaṃ puna paṭidātabbacīvaranti attho”ti.",
  "tika-vin11t0:2884_0": "2227.",
  "tika-vin11t0:2884_1": "Tikapācittiyaṃ vuttanti “upasampannāya upasampannasaññā…pe…",
  "tika-vin11t0:2884_2": "vematikā …pe…",
  "tika-vin11t0:2884_3": "anupasampannasaññā cīvarasaṅkamanīyaṃ dhāreti,",
  "tika-vin11t0:2884_4": "āpatti pācittiyassā”ti evaṃ tikapācittiyaṃ pāḷiyaṃ vuttaṃ.",
  "tika-vin11t0:2884_5": "Sesāyāti anupasampannāya.",
  "tika-vin11t0:2884_6": "“Tikadukkaṭa”nti idañca vuttanayameva.",
  "tika-vin11t0:2884_7": "Āpadāsūti sace apārutaṃ vā anivatthaṃ vā corā haranti,",
  "tika-vin11t0:2884_8": "evarūpāsu āpadāsu vā.",
  "tika-vin11t0:2885_0": "2228.",
  "tika-vin11t0:2885_1": "Etaṃ samuṭṭhānaṃ kathinena tulyanti yojanā. Gahaṇaṃ,",
  "tika-vin11t0:2885_2": "paribhogo ca kriyaṃ.",
  "tika-vin11t0:2885_3": "Anāpucchanaṃ akriyaṃ.",
  "tika-vin11t0:2886_0": "Pañcamaṃ.",
  "tika-vin11t0:2887_0": "2229.",
  "tika-vin11t0:2887_1": "Labhitabbaṃ tu cīvaranti labhitabbaṃ vikappanupagaṃ cīvaraṃ.",
  "tika-vin11t0:2887_2": "Nivāretīti yathā te dātukāmā na denti,",
  "tika-vin11t0:2887_3": "evaṃ antarāyaṃ parakkamati.",
  "tika-vin11t0:2887_4": "Pācittiṃ paridīpayeti sace tassā vacanena te na denti,",
  "tika-vin11t0:2887_5": "bhikkhuniyā pācittiyaṃ vadeyyāti attho.",
  "tika-vin11t0:2888_0": "2230.",
  "tika-vin11t0:2888_1": "Ettha paṭhamaṃ “saṅghassā”ti vuttattā gaṇassāti dve tayova gahetabbā.",
  "tika-vin11t0:2888_2": "Lābheti ettha “nivārite”ti seso.",
  "tika-vin11t0:2888_3": "Sace aññaṃ parikkhāraṃ nivāreti,",
  "tika-vin11t0:2888_4": "tatheva dukkaṭanti yojanā.",
  "tika-vin11t0:2888_5": "Aññanti vikappanupagacīvarato aññaṃ.",
  "tika-vin11t0:2888_6": "Parikkhāranti yaṃ kiñci thālakādīnaṃ vā sappitelādīnaṃ vā aññataraṃ.",
  "tika-vin11t0:2889_0": "2231.",
  "tika-vin11t0:2889_1": "Ānisaṃsaṃ nidassetvāti “kittakaṃ agghanakaṃ dātukāmatthāti pucchati,",
  "tika-vin11t0:2889_2": "‘ettakaṃ nāmā’ti vadanti,",
  "tika-vin11t0:2889_3": "‘āgametha tāva,",
  "tika-vin11t0:2889_4": "idāni vatthu mahagghaṃ,",
  "tika-vin11t0:2889_5": "katipāhena kappāse āgate samagghaṃ bhavissatī”ti evaṃ ānisaṃsaṃ dassetvā.",
  "tika-vin11t0:2889_6": "Na dosatāti na doso,",
  "tika-vin11t0:2889_7": "anāpattīti attho.",
  "tika-vin11t0:2890_0": "Chaṭṭhaṃ.",
  "tika-vin11t0:2891_0": "2232- 3.",
  "tika-vin11t0:2891_1": "Dhammikaṃ samaggena saṅghena sannipatitvā kariyamānaṃ cīvarānaṃ vibhaṅgaṃ bhājanaṃ yā bhikkhunī paṭisedheyya paṭibāheyya,",
  "tika-vin11t0:2891_2": "tassā evaṃ paṭisedhentiyā pācittiyaṃ hotīti yojanā.",
  "tika-vin11t0:2891_3": "Adhamme dhammasaññāya dukkaṭaṃ paridīpitanti yojanā.",
  "tika-vin11t0:2891_4": "Ubho vematikāya vāti ubhosu vematikāya.",
  "tika-vin11t0:2891_5": "Gāthābandhavasena su-",
  "tika-vin11t0:2891_6": "saddalopo.",
  "tika-vin11t0:2891_7": "Dhammike adhammike cīvaravibhaṅge vematikāya paṭibāhantiyā dukkaṭaṃ paridīpitanti yojanā.",
  "tika-vin11t0:2891_8": "Yathāha “dhammike vematikā paṭibāhati,",
  "tika-vin11t0:2891_9": "āpatti dukkaṭassa.",
  "tika-vin11t0:2891_10": "Adhammike vematikā paṭibāhati,",
  "tika-vin11t0:2891_11": "āpatti dukkaṭassā”ti.",
  "tika-vin11t0:2891_12": "Ānisaṃsaṃ nidassetvāti “ekissā ekaṃ sāṭakaṃ nappahoti,",
  "tika-vin11t0:2891_13": "āgametha tāva,",
  "tika-vin11t0:2891_14": "katipāheneva uppajjissati,",
  "tika-vin11t0:2891_15": "tato bhājessāmī”ti evaṃ ānisaṃsaṃ dassetvā.",
  "tika-vin11t0:2892_0": "Sattamaṃ.",
  "tika-vin11t0:2893_0": "2235- 6.",
  "tika-vin11t0:2893_1": "Nivāsanupagaṃ vā tathā pārupanupagaṃ vā kappabindukataṃ vā yaṃ kiñci cīvaraṃ pañca sahadhammike ca mātāpitaropi",
  "tika-vin11t0:2893_2": "muñcitvā aññassa yassa kassaci gahaṭṭhassa vā paribbājakassa vā yadi dadeyya,",
  "tika-vin11t0:2893_3": "tassāpi pācittiyaṃ pariyāputanti yojanā.",
  "tika-vin11t0:2893_4": "Ettha ca “pitaro”ti mātā ca pitā ca mātāpitaroti vattabbe virūpekasesavasena niddeso daṭṭhabbo.",
  "tika-vin11t0:2894_0": "2237. Ettha imasmiṃ sikkhāpade tā pana pācittiyo cīvarānaṃ gaṇanāya vasena gaṇetabbāti yojanā.",
  "tika-vin11t0:2895_0": "2238.",
  "tika-vin11t0:2895_1": "Tāva sampaṭicchito kālo etassāti tāvakālikaṃ, cīvaraṃ.",
  "tika-vin11t0:2895_2": "“Aññassā”ti pubbe vuttassa dūrattā punapi “aññesa”nti āha,",
  "tika-vin11t0:2895_3": "soyevattho.",
  "tika-vin11t0:2896_0": "Aṭṭhamaṃ.",
  "tika-vin11t0:2897_0": "2239.",
  "tika-vin11t0:2897_1": "Yā pana bhikkhunī “sace mayaṃ sakkoma,",
  "tika-vin11t0:2897_2": "dassāma karissāmāti evaṃ vācā bhinnā hotī”ti vuttāya dubbalāya cīvarapaccāsāya cīvarassa vibhaṅgaṃ nisedhetvā cīvare kālaṃ atikkameyya,",
  "tika-vin11t0:2897_3": "assā dosatā pācittiyāpatti hotīti yojanā.",
  "tika-vin11t0:2897_4": "Cīvare kālanti “cīvarakālasamayo nāma anatthate kathine vassānassa pacchimo māso,",
  "tika-vin11t0:2897_5": "atthate kathine pañcamāsā”ti padabhājane vuttaṃ cīvarakālaṃ.",
  "tika-vin11t0:2897_6": "Atikkameyyāti “anatthate kathine vassānassa pacchimaṃ divasaṃ,",
  "tika-vin11t0:2897_7": "atthate kathine kathinuddhāradivasaṃ atikkāmetī”ti vuttavidhiṃ atikkāmeyya.",
  "tika-vin11t0:2898_0": "2240.",
  "tika-vin11t0:2898_1": "“Adubbalacīvare dubbalacīvarasaññā,",
  "tika-vin11t0:2898_2": "āpatti dukkaṭassā”ti vacanato sudubbalanti cetasāti ettha su-",
  "tika-vin11t0:2898_3": "saddo padapūraṇe.",
  "tika-vin11t0:2898_4": "Ubhosūti dubbale,",
  "tika-vin11t0:2898_5": "adubbale ca.",
  "tika-vin11t0:2898_6": "Kaṅkhitāya vāti vematikāya vā.",
  "tika-vin11t0:2899_0": "2241.",
  "tika-vin11t0:2899_1": "Ānisaṃsaṃ nidassetvāti “kiñcāpi ‘na mayaṃ ayye sakkomā’ti vadanti,",
  "tika-vin11t0:2899_2": "idāni pana tesaṃ kappāso āgamissati,",
  "tika-vin11t0:2899_3": "saddho pasanno puriso āgamissati,",
  "tika-vin11t0:2899_4": "addhā dassatī”ti evaṃ aṭṭhakathāya vuttanayena ānisaṃsaṃ dassetvā.",
  "tika-vin11t0:2900_0": "Navamaṃ.",
  "tika-vin11t0:2901_0": "2242.",
  "tika-vin11t0:2901_1": "Dhammikaṃ kathinuddhāranti “dhammiko nāma kathinuddhāro samaggo bhikkhunisaṅgho sannipatitvā uddharatī”ti vuttaṃ kathinuddhāraṃ.",
  "tika-vin11t0:2902_0": "2243.",
  "tika-vin11t0:2902_1": "Yassāti yassa kathinassa.",
  "tika-vin11t0:2902_2": "Atthāramūlako ānisaṃso nāma “yo ca tattha cīvaruppādo,",
  "tika-vin11t0:2902_3": "so nesaṃ bhavissatī”ti anuññāto tasmiṃ vihāre uppajjanakacīvaravatthānisaṃso.",
  "tika-vin11t0:2902_4": "Uddhāramūlako nāma antarubbhāraṃ kārāpentehi upāsakehi diyyamānacīvaravatthānisaṃso.",
  "tika-vin11t0:2903_0": "2245.",
  "tika-vin11t0:2903_1": "Samānisaṃsopīti atthāraānisaṃsena samānisaṃsopi ubbhāro.",
  "tika-vin11t0:2903_2": "Saddhāpālanakaāraṇāti pasādānurakkhanatthāya dātabboti yojanā.",
  "tika-vin11t0:2903_3": "Ānisaṃsaṃ nidassetvāti “bhikkhunisaṅgho jiṇṇacīvaro,",
  "tika-vin11t0:2903_4": "kathinānisaṃsamūlako mahālābho”ti evarūpaṃ ānisaṃsaṃ dassetvā.",
  "tika-vin11t0:2904_0": "2246.",
  "tika-vin11t0:2904_1": "Samuṭṭhānādinā saddhiṃ sesaṃ pana vinicchayajātaṃ asesena sabbākārena sattamena sikkhāpadena samaṃ mataṃ “sadisa”nti viññātaṃ.",
  "tika-vin11t0:2904_2": "Kiñcipi appakampi apubbaṃ tattha vuttanayato aññaṃ natthīti yojanā.",
  "tika-vin11t0:2905_0": "Dasamaṃ.",
  "tika-vin11t0:2906_0": "Naggavaggo tatiyo.",
  "tika-vin11t0:2907_0": "2247.",
  "tika-vin11t0:2907_1": "“Yā pana bhikkhuniyo dve ekamañce tuvaṭṭeyyuṃ,",
  "tika-vin11t0:2907_2": "pācittiya”nti paññattasikkhāpade vinicchayaṃ dassetumāha “ekāyā”tiādi.",
  "tika-vin11t0:2907_3": "Ekāyāti ekāya bhikkhuniyā.",
  "tika-vin11t0:2907_4": "Aparāti aññā upasampannā.",
  "tika-vin11t0:2907_5": "Nipajjeyyunti ettha “ekamañce”ti seso.",
  "tika-vin11t0:2907_6": "Dveti dve bhikkhuniyo.",
  "tika-vin11t0:2908_0": "2248- 9.",
  "tika-vin11t0:2908_1": "“Ekāya cā”tiādi anāpattivāraniddeso.",
  "tika-vin11t0:2908_2": "Ubho vāpi samaṃ nisīdantīti yojanā.",
  "tika-vin11t0:2908_3": "Eḷakenāti eḷakalomasikkhāpadena.",
  "tika-vin11t0:2909_0": "Paṭhamaṃ.",
  "tika-vin11t0:2910_0": "2250- 1.",
  "tika-vin11t0:2910_1": "Pāvārakaṭasārādinti ettha bhummekavacanaṃ.",
  "tika-vin11t0:2910_2": "“Saṃhārimesū”ti iminā samānādhikaraṇattā bahuvacanappasaṅge vacanavipallāsenettha ekavacananiddesoti daṭṭhabbo.",
  "tika-vin11t0:2910_3": "Pāvāro ca kaṭasāro ca te ādi yassāti viggaho,",
  "tika-vin11t0:2910_4": "niddhāraṇe cetaṃ bhummaṃ.",
  "tika-vin11t0:2910_5": "Ekakanti niddhāritabbanidassanaṃ.",
  "tika-vin11t0:2910_6": "Ekameva ekakaṃ.",
  "tika-vin11t0:2910_7": "Saṃhārimesu pāvārādīsu aññataranti attho.",
  "tika-vin11t0:2910_8": "“Pāvāroti kojavādayo”ti vadanti.",
  "tika-vin11t0:2910_9": "Kaṭasāroti kaṭoyeva. Ādi-",
  "tika-vin11t0:2910_10": "saddena attharitvā sayanārahaṃ sabbaṃ saṅgaṇhāti.",
  "tika-vin11t0:2910_11": "Tenevāti yaṃ atthataṃ, teneva.",
  "tika-vin11t0:2910_12": "Pārupitvā sace yā pana dve saheva nipajjanti,",
  "tika-vin11t0:2910_13": "tāsaṃ pācittiyaṃ siyāti yojanā.",
  "tika-vin11t0:2910_14": "Ettha ca attharaṇapāvuraṇakicce ekasseva niddiṭṭhattā ekassa antassa attharaṇañca ekassa antassa pārupanañca viññāyati.",
  "tika-vin11t0:2910_15": "Yathāha “saṃhārimānaṃ pāvārattharaṇakaṭasārakādīnaṃ ekaṃ antaṃ attharitvā ekaṃ pārupitvā tuvaṭṭentīnametaṃ adhivacana”nti.",
  "tika-vin11t0:2911_0": "Ekasmiṃ ekattharaṇe vā ekapāvuraṇe vā nipajjane sati tāsaṃ dvinnaṃ bhikkhunīnaṃ dukkaṭanti sambandho.",
  "tika-vin11t0:2911_1": "Dvikadukkaṭaṃ vuttanti “nānattharaṇapāvuraṇe ekattharaṇapāvuraṇasaññā…pe… vematikā,",
  "tika-vin11t0:2911_2": "āpatti dukkaṭassā”ti vuttaṃ dukkaṭadvayaṃ.",
  "tika-vin11t0:2912_0": "2252.",
  "tika-vin11t0:2912_1": "Vavatthānaṃ nidassetvāti majjhe kāsāvaṃ vā kattarayaṭṭhiṃ vā antamaso kāyabandhanampi ṭhapetvā nipajjanti,",
  "tika-vin11t0:2912_2": "anāpattīti attho.",
  "tika-vin11t0:2912_3": "Sesaṃ samuṭṭhānādividhānaṃ.",
  "tika-vin11t0:2912_4": "Ādināti imasmiṃyeva vagge paṭhamasikkhāpadena.",
  "tika-vin11t0:2912_5": "Tulyanti samānaṃ.",
  "tika-vin11t0:2913_0": "Dutiyaṃ.",
  "tika-vin11t0:2914_0": "2253.",
  "tika-vin11t0:2914_1": "Aññissā bhikkhuniyā.",
  "tika-vin11t0:2914_2": "Aphāsukāraṇāti aphāsukaraṇahetu.",
  "tika-vin11t0:2914_3": "Anāpucchāti anāpucchitvā.",
  "tika-vin11t0:2914_4": "Tassā purato ca caṅkamanādayo yadi kareyya,",
  "tika-vin11t0:2914_5": "evaṃ karontiyā pācittiyāpatti hotīti yojanā.",
  "tika-vin11t0:2914_6": "Caṅkamanādayoti ettha ādi-",
  "tika-vin11t0:2914_7": "saddena “tiṭṭhati vā nisīdati vā seyyaṃ vā kappeti uddisati vā uddisāpeti vā sajjhāyaṃ vā karotī”ti padabhājane vuttānaṃ saṅgaho.",
  "tika-vin11t0:2915_0": "2254.",
  "tika-vin11t0:2915_1": "Nivattanānaṃ gaṇanāyāti caṅkamantiyā caṅkamassa ubhayakoṭiṃ patvā nivattantiyā nivattanagaṇanāya.",
  "tika-vin11t0:2915_2": "Payogatoyevāti payogagaṇanāyeva,",
  "tika-vin11t0:2915_3": "iriyāpathaparivattanagaṇanāyevāti vuttaṃ hoti.",
  "tika-vin11t0:2915_4": "Dosāti pācittiyāpattiyo.",
  "tika-vin11t0:2916_0": "2255.",
  "tika-vin11t0:2916_1": "Padānaṃ gaṇanāvasāti ettha ādi-",
  "tika-vin11t0:2916_2": "saddo luttaniddiṭṭho.",
  "tika-vin11t0:2916_3": "Yathāha “padādigaṇanāyā”ti.",
  "tika-vin11t0:2916_4": "Tikapācittiyaṃ vuttanti upasampannāya upasampannasaññā, vematikā,",
  "tika-vin11t0:2916_5": "anupasampannasaññāti vikappattayassa vasena pācittiyattayaṃ vuttaṃ.",
  "tika-vin11t0:2916_6": "Sesāyāti anupasampannāya.",
  "tika-vin11t0:2917_0": "2256.",
  "tika-vin11t0:2917_1": "Na ca aphāsukāmāyāti āpucchitvā tassā bhikkhuniyā purato caṅkamanādīni karontiyā anāpattīti yojanā.",
  "tika-vin11t0:2918_0": "2257.",
  "tika-vin11t0:2918_1": "Kriyākriyanti caṅkamanādikaraṇaṃ kiriyaṃ.",
  "tika-vin11t0:2918_2": "Āpucchāya akaraṇaṃ akiriyaṃ.",
  "tika-vin11t0:2918_3": "Pāpamānasanti akusalacittaṃ.",
  "tika-vin11t0:2919_0": "Tatiyaṃ.",
  "tika-vin11t0:2920_0": "2258- 9.",
  "tika-vin11t0:2920_1": "Anantarāyāti vakkhamānesu rājantarāyādīsu dasasu antarāyesu aññatararahitā bhikkhunī.",
  "tika-vin11t0:2920_2": "Dukkhitanti gilānaṃ.",
  "tika-vin11t0:2920_3": "Yathāha “dukkhitā nāma gilānā vuccatī”ti.",
  "tika-vin11t0:2920_4": "Sahajīvininti saddhivihāriniṃ.",
  "tika-vin11t0:2920_5": "Yathāha “sahajīvinī nāma saddhivihārinī vuccatī”ti.",
  "tika-vin11t0:2920_6": "Aññāya vā nupaṭṭhāpeyyāti aññāya bhikkhuniyā,",
  "tika-vin11t0:2920_7": "sikkhamānāya,",
  "tika-vin11t0:2920_8": "sāmaṇeriyā vā gihiniyā vā upaṭṭhānaṃ na kārāpeyya.",
  "tika-vin11t0:2920_9": "Nupaṭṭheyya sayampi vāti yā upaṭṭhānaṃ na kareyya.",
  "tika-vin11t0:2920_10": "Dhure nikkhittamatte vāti “neva upaṭṭhessāmi,",
  "tika-vin11t0:2920_11": "na upaṭṭhāpanāya ussukkaṃ karissāmī”ti dhure ussāhe nikkhittamatteyeva.",
  "tika-vin11t0:2920_12": "Tassāti upajjhāyāya.",
  "tika-vin11t0:2921_0": "Antevāsiniyā vāpīti pabbajjāupasampadādhammanissayavasena catubbidhāsu antevāsinīsu aññatarāya.",
  "tika-vin11t0:2921_1": "Itarāyāti anupasampannāya.",
  "tika-vin11t0:2922_0": "2260.",
  "tika-vin11t0:2922_1": "Gilānāyāti sayaṃ gilānāya.",
  "tika-vin11t0:2922_2": "“Gavesitvā alabhantiyā”ti padacchedo,",
  "tika-vin11t0:2922_3": "aññaṃ upaṭṭhāyikaṃ pariyesitvā alabhamānāyāti attho.",
  "tika-vin11t0:2922_4": "“Āpadāsu ummattikādīna”nti padacchedo.",
  "tika-vin11t0:2922_5": "Gāthābandhavasena vaṇṇalopopi daṭṭhabbo.",
  "tika-vin11t0:2922_6": "Āpadāsūti tathārūpe upaddave sati.",
  "tika-vin11t0:2922_7": "Dhuranikkhepanodayanti dhuranikkhepasamuṭṭhānaṃ.",
  "tika-vin11t0:2922_8": "Yadettha vattabbaṃ,",
  "tika-vin11t0:2922_9": "taṃ heṭṭhā vuttameva.",
  "tika-vin11t0:2923_0": "Catutthaṃ.",
  "tika-vin11t0:2924_0": "2261- 2.",
  "tika-vin11t0:2924_1": "Puggalikassa attāyattaparāyattavasena aniyamitattā “saka”nti iminā niyameti.",
  "tika-vin11t0:2924_2": "Sakaṃ puggalikanti attano puggalikaṃ.",
  "tika-vin11t0:2924_3": "Datvāti ettha “bhikkhuniyā”ti seso.",
  "tika-vin11t0:2924_4": "Sakavāṭanti parivattakadvārakavāṭasahitaṃ.",
  "tika-vin11t0:2924_5": "Upassayanti gehaṃ.",
  "tika-vin11t0:2924_6": "Dvārādīsūti ettha ādi-",
  "tika-vin11t0:2924_7": "saddena gabbhapamukhānaṃ saṅgaho,",
  "tika-vin11t0:2924_8": "niddhāraṇe cetaṃ bhummaṃ.",
  "tika-vin11t0:2924_9": "Bahūnipīti niddhāretabbanidassanaṃ.",
  "tika-vin11t0:2924_10": "Bahūnipi dvārāni vā bahū gabbhe vā bahūni pamukhāni vā.",
  "tika-vin11t0:2924_11": "Tanti yassā upassayo dinno,",
  "tika-vin11t0:2924_12": "taṃ bhikkhuniṃ.",
  "tika-vin11t0:2924_13": "Nikkaḍḍhantiyāti atikkāmentiyā.",
  "tika-vin11t0:2924_14": "Tassāti yā nikkaḍḍhati, tassā.",
  "tika-vin11t0:2925_0": "2263.",
  "tika-vin11t0:2925_1": "Etthāti nikkaḍḍhane.",
  "tika-vin11t0:2925_2": "Eseva nayoti “payogagaṇanāya āpattī”ti dassitanayo.",
  "tika-vin11t0:2925_3": "Ettha payogo nāma āṇāpanaṃ,",
  "tika-vin11t0:2925_4": "iminā “ekāyāṇattiyā anekesu dvāresu atikkāmitesupi ekāva āpatti hotī”ti evamādikaṃ aṭṭhakathāgatavinicchayaṃ saṅgaṇhāti.",
  "tika-vin11t0:2926_0": "2264.",
  "tika-vin11t0:2926_1": "Tesu vinicchayesu ekaṃ vinicchayavisesaṃ dassetumāha “ettakāva imaṃ dvārā”tiādi.",
  "tika-vin11t0:2926_2": "Dvāragaṇanāya āpattiyo dvāragaṇanāpattiyo.",
  "tika-vin11t0:2927_0": "2265.",
  "tika-vin11t0:2927_1": "Akavāṭamhāti akavāṭabandhato upassayā nikkaḍḍhantiyā dukkaṭanti yojanā.",
  "tika-vin11t0:2927_2": "Sesāyāti anupasampannāya.",
  "tika-vin11t0:2927_3": "Tikadukkaṭanti anupasampannāya upasampannasaññāya,",
  "tika-vin11t0:2927_4": "vematikāya,",
  "tika-vin11t0:2927_5": "anupasampannasaññāya ca vasena tikadukkaṭaṃ.",
  "tika-vin11t0:2927_6": "Ubhinnanti upasampannānupasampannānaṃ.",
  "tika-vin11t0:2927_7": "Parikkhāresūti pattacīvarādīsu parikkhāresu.",
  "tika-vin11t0:2927_8": "Sabbatthāti sabbesu payogesu,",
  "tika-vin11t0:2927_9": "nikkaḍḍhiyamānesu,",
  "tika-vin11t0:2927_10": "nikkaḍḍhāpiyamānesu cāti vuttaṃ hoti.",
  "tika-vin11t0:2928_0": "2266.",
  "tika-vin11t0:2928_1": "Ettha imasmiṃ sikkhāpade samuṭṭhānādivinicchayena saha sesaṃ vinicchayajātaṃ asesena sabbappakārena saṅghikā",
  "tika-vin11t0:2928_2": "vihārasmā nikkaḍḍhanasikkhāpadena samaṃ mataṃ “sadisa”nti sallakkhitanti yojanā.",
  "tika-vin11t0:2929_0": "Pañcamaṃ.",
  "tika-vin11t0:2930_0": "2267.",
  "tika-vin11t0:2930_1": "Chaṭṭheti “yā pana bhikkhunī saṃsaṭṭhā vihareyya gahapatinā vā gahapatiputtena vā”tiādimātikāya niddiṭṭhe chaṭṭhasikkhāpade.",
  "tika-vin11t0:2930_2": "Idha vattabbanti imasmiṃ vinayavinicchaye kathetabbaṃ.",
  "tika-vin11t0:2930_3": "Ariṭṭhassa sikkhāpadenāti ariṭṭhasikkhāpadena.",
  "tika-vin11t0:2930_4": "Vinicchayoti samuṭṭhānādiko.",
  "tika-vin11t0:2931_0": "Chaṭṭhaṃ.",
  "tika-vin11t0:2932_0": "2268.",
  "tika-vin11t0:2932_1": "Sāsaṅkasammateti ettha “sappaṭibhaye”ti seso.",
  "tika-vin11t0:2932_2": "Ubhayampi heṭṭhā vuttatthameva.",
  "tika-vin11t0:2932_3": "Antoraṭṭheti yassa vijite viharati,",
  "tika-vin11t0:2932_4": "tasseva raṭṭhe.",
  "tika-vin11t0:2932_5": "Sāsaṅkasammate sappaṭibhaye antoraṭṭhe satthena vinā cārikaṃ carantiyā bhikkhuniyā āpatti siyāti yojanā.",
  "tika-vin11t0:2933_0": "2269.",
  "tika-vin11t0:2933_1": "Evaṃ carantiyā sagāmakaṭṭhāne gāmantarappavese ca agāmake araññe addhayojane ca vinayaññunā bhikkhunā",
  "tika-vin11t0:2933_2": "pācittiyanayo pācittiyāpattividhānakkamo ñeyyo ñātabboti yojanā.",
  "tika-vin11t0:2934_0": "2270.",
  "tika-vin11t0:2934_1": "Saha satthena carantiyā na dosoti yojanā.",
  "tika-vin11t0:2934_2": "Khemaṭṭhāne carantiyā,",
  "tika-vin11t0:2934_3": "āpadāsu vā carantiyā na dosoti yojanā.",
  "tika-vin11t0:2935_0": "Sattamaṃ.",
  "tika-vin11t0:2936_0": "2271.",
  "tika-vin11t0:2936_1": "Aṭṭhame navame vāpīti “yā pana bhikkhunī tiroraṭṭhe”tiādike aṭṭhamasikkhāpade ca “yā pana bhikkhunī antovassaṃ cārikaṃ careyya,",
  "tika-vin11t0:2936_2": "pācittiya”nti vuttanavamasikkhāpade ca.",
  "tika-vin11t0:2936_3": "Anuttānaṃ na vijjati,",
  "tika-vin11t0:2936_4": "sabbaṃ uttānameva,",
  "tika-vin11t0:2936_5": "tasmā ettha mayā na vicārīyatīti adhippāyo.",
  "tika-vin11t0:2937_0": "Aṭṭhamanavamāni.",
  "tika-vin11t0:2938_0": "2272.",
  "tika-vin11t0:2938_1": "“Yā pana bhikkhunī vassaṃvutthā cārikaṃ na pakkameyya antamaso chappañcayojanānipi,",
  "tika-vin11t0:2938_2": "pācittiya”nti vuttasikkhāpade vinicchayaṃ dassetumāha “pācittī”tiādi.",
  "tika-vin11t0:2938_3": "Ahaṃ na gamissāmi na pakkamissāmīti dhuranikkhepe kate pācittīti yojanā.",
  "tika-vin11t0:2938_4": "Tathāti pācitti.",
  "tika-vin11t0:2939_0": "2273.",
  "tika-vin11t0:2939_1": "Vassaṃvutthāya pavāretvā antamaso pañca yojanāni gantuṃ vaṭṭati.",
  "tika-vin11t0:2939_2": "Ettha api-",
  "tika-vin11t0:2939_3": "saddassa sambhāvanatthataṃ dassetumāha “chasū”tiādi.",
  "tika-vin11t0:2939_4": "Idha imasmiṃ anāpattivāre chasu yojanesu yadatthi vattabbaṃ,",
  "tika-vin11t0:2939_5": "taṃ kinnu nāma siyā,",
  "tika-vin11t0:2939_6": "natthi kiñci vattabbanti attho.",
  "tika-vin11t0:2939_7": "Pavāretvā cha yojanāni gacchantiyā anāpattibhāvo avuttasiddhovāti dīpeti.",
  "tika-vin11t0:2940_0": "2274.",
  "tika-vin11t0:2940_1": "Tīṇi yojanāni.",
  "tika-vin11t0:2940_2": "Tenevāti yena gatā,",
  "tika-vin11t0:2940_3": "teneva maggena.",
  "tika-vin11t0:2940_4": "Aññena maggenāti gatamaggato aññena pathena.",
  "tika-vin11t0:2941_0": "2275.",
  "tika-vin11t0:2941_1": "Dasavidhe antarāyasmiṃ satīti vakkhamānesu antarāyesu aññatarasmiṃ sati.",
  "tika-vin11t0:2941_2": "Tassā anāpattīti yojanā.",
  "tika-vin11t0:2941_3": "Āpadāsūti aṭṭādikāraṇena kenaci palibuddhādibhāvasaṅkhātāsu āpadāsu.",
  "tika-vin11t0:2941_4": "Gilānāyāti sayaṃ gilānāya.",
  "tika-vin11t0:2941_5": "Dutiyāya bhikkhuniyā alābhe vā apakkamantiyā anāpatti.",
  "tika-vin11t0:2942_0": "2276.",
  "tika-vin11t0:2942_1": "Rājā ca corā ca amanussā ca aggi ca toyañca vāḷā ca sarīsapā cāti viggaho.",
  "tika-vin11t0:2942_2": "Manussoti ettha gāthābandhavasena pubbapadalopo “lābūni sīdantī”tiādīsu viya.",
  "tika-vin11t0:2942_3": "Jīvitañca brahmacariyā ca jīvitabrahmacariyanti samāhāradvande samāso,",
  "tika-vin11t0:2942_4": "tassa jīvitabrahmacariyassa.",
  "tika-vin11t0:2942_5": "Antarāyā eva antarāyikā.",
  "tika-vin11t0:2942_6": "Etesaṃ dasannaṃ aññatarasmiṃ apakkamantiyā anāpatti.",
  "tika-vin11t0:2942_7": "Yathāha “antarāyeti dasavidhe antarāye.",
  "tika-vin11t0:2942_8": "‘Paraṃ gacchissāmī’ti nikkhantā,",
  "tika-vin11t0:2942_9": "nadipūro pana āgato,",
  "tika-vin11t0:2942_10": "corā vā magge honti,",
  "tika-vin11t0:2942_11": "megho vā uṭṭhāti,",
  "tika-vin11t0:2942_12": "nivattituṃ vaṭṭatī”ti.",
  "tika-vin11t0:2943_0": "2277. Apakkamanaṃ akriyaṃ. Anādariyena āpajjanato āha “dukkhavedana”nti.",
  "tika-vin11t0:2944_0": "Dasamaṃ.",
  "tika-vin11t0:2945_0": "Tuvaṭṭavaggo catuttho.",
  "tika-vin11t0:2946_0": "2278- 80.",
  "tika-vin11t0:2946_1": "Rājāgāranti rañño kīḷanagharaṃ.",
  "tika-vin11t0:2946_2": "Cittāgāranti kīḷanacittasālaṃ.",
  "tika-vin11t0:2946_3": "Ārāmanti kīḷanaupavanaṃ.",
  "tika-vin11t0:2946_4": "Kīḷuyyānanti kīḷanatthāya kataṃ uyyānaṃ.",
  "tika-vin11t0:2946_5": "Kīḷāvāpinti ettha kiñcāpi pāḷiyaṃ pokkharaṇī vuttā,",
  "tika-vin11t0:2946_6": "sā pana sabbajalāsayānaṃ kīḷāya katānaṃ upalakkhaṇavasena vuttāti āha “kīḷāvāpi”nti,",
  "tika-vin11t0:2946_7": "kīḷanatthāya katavāpinti attho.",
  "tika-vin11t0:2946_8": "“Nānākāra”nti idaṃ yathāvuttapadehi paccekaṃ yojetabbaṃ.",
  "tika-vin11t0:2946_9": "Sabbasaṅgāhikavasena “tānī”ti vuttaṃ.",
  "tika-vin11t0:2946_10": "Nānākāraṃ rājāgāraṃ cittāgāraṃ ārāmaṃ kīḷuyyānaṃ vā kīḷāvāpiṃ daṭṭhuṃ gacchantīnaṃ tāni sabbāni ekato",
  "tika-vin11t0:2946_11": "daṭṭhuṃ gacchantīnaṃ tāsaṃ bhikkhunīnaṃ pade pade dukkaṭaṃ muninā niddiṭṭhanti yojanā.",
  "tika-vin11t0:2947_0": "Pañcapīti rājāgārādīni pañcapi.",
  "tika-vin11t0:2947_1": "Ekāyeva pācitti āpatti paridīpitāti yojanā.",
  "tika-vin11t0:2947_2": "Taṃ taṃ disābhāgaṃ gantvā passanti ce,",
  "tika-vin11t0:2947_3": "pāṭekkāpattiyo payogagaṇanāya siyunti yojanā.",
  "tika-vin11t0:2948_0": "2281.",
  "tika-vin11t0:2948_1": "Gamanabāhullena āpattibāhullaṃ pakāsetvā gīvāparivattanasaṅkhātena payogabāhullenāpi āpattibāhullaṃ pakāsetumāha “payogabahutāyāpi,",
  "tika-vin11t0:2948_2": "pācittibahutā siyā”ti.",
  "tika-vin11t0:2948_3": "Sabbatthāti yattha bhikkhuniyā pācittiyaṃ vuttaṃ,",
  "tika-vin11t0:2948_4": "tattha sabbattha.",
  "tika-vin11t0:2949_0": "2282.",
  "tika-vin11t0:2949_1": "“Avasesopi anāpattī”ti padacchedo.",
  "tika-vin11t0:2949_2": "Anāpatti ca kathāmaggo ca anāpattikathāmaggo,",
  "tika-vin11t0:2949_3": "tesaṃ vinicchayo anāpattikathāmaggavinicchayo,",
  "tika-vin11t0:2949_4": "“anāpatti ārāme ṭhitā passatī”tiādiko anāpattivinicchayo ca aṭṭhakathāgato avasesavinicchayo cāti attho.",
  "tika-vin11t0:2949_5": "“Ārāme ṭhitā”ti etena ajjhārāme rājāgārādīni karonti,",
  "tika-vin11t0:2949_6": "tāni passantiyā anāpattīti ayamanāpattivāro dassito.",
  "tika-vin11t0:2949_7": "Eteneva antoārāme tattha tattha gantvā naccādīni viya rājāgārādīnipi passituṃ labhatītipi siddhaṃ. Ādi-",
  "tika-vin11t0:2949_8": "saddena “piṇḍapātādīnaṃ atthāya gacchantiyā magge honti,",
  "tika-vin11t0:2949_9": "tāni passati, anāpatti.",
  "tika-vin11t0:2949_10": "Rañño santikaṃ kenaci karaṇīyena gantvā passati, anāpatti.",
  "tika-vin11t0:2949_11": "Kenaci upaddutā pavisitvā passati,",
  "tika-vin11t0:2949_12": "anāpattī”ti ete anāpattivārā saṅgahitā.",
  "tika-vin11t0:2949_13": "Naccadassana…pe…",
  "tika-vin11t0:2949_14": "sahāti samuṭṭhānādinā vinicchayena saha naccadassanasikkhāpadasadisova.",
  "tika-vin11t0:2950_0": "Paṭhamaṃ.",
  "tika-vin11t0:2951_0": "2283.",
  "tika-vin11t0:2951_1": "Mānato pamāṇato atītā apetā mānātītā, āsandī, taṃ.",
  "tika-vin11t0:2951_2": "Vāḷehi upeto vāḷūpeto, pallaṅko, taṃ.",
  "tika-vin11t0:2951_3": "“Āsandī nāma atikkantappamāṇā vuccatī”ti vacanato heṭṭhā aṭṭaniyā vaḍḍhakihatthato uccatarapādo āyāmacaturasso",
  "tika-vin11t0:2951_4": "mañcapīṭhaviseso āsandī nāma samacaturassānaṃ atikkantappamāṇānampi anuññātattā.",
  "tika-vin11t0:2951_5": "“Pallaṅko nāma āharimehi vāḷehi kato”ti vacanato pamāṇayuttopi evarūpo na vaṭṭati.",
  "tika-vin11t0:2951_6": "Āharitvā yathānurūpaṭṭhāne ṭhapetabbavāḷarūpāni āharimavāḷā nāma,",
  "tika-vin11t0:2951_7": "saṃharimavāḷarūpayuttoti vuttaṃ hoti.",
  "tika-vin11t0:2951_8": "Mānātītaṃ āsandiṃ vā vāḷūpetaṃ pallaṅkaṃ vā sevantīnaṃ abhinisīdantīnaṃ,",
  "tika-vin11t0:2951_9": "abhinipajjantīnañca yāsaṃ bhikkhunīnaṃ satthā pācittiyāpattiṃ āha.",
  "tika-vin11t0:2952_0": "2284.",
  "tika-vin11t0:2952_1": "Tāsaṃ nisīdanassāpi nipajjanassāpi payogabāhullavasena pācittiyānaṃ gaṇanā hoti iti evaṃ niddiṭṭhā evaṃ",
  "tika-vin11t0:2952_2": "ayaṃ gaṇanā accantayasena anantaparivārena bhagavatā vuttāti yojanā.",
  "tika-vin11t0:2952_3": "Ettha ca iccevanti nipātasamudāyo, iti-",
  "tika-vin11t0:2952_4": "saddo nidassane, evaṃ-",
  "tika-vin11t0:2952_5": "saddo idamatthe daṭṭhabbo.",
  "tika-vin11t0:2953_0": "2285.",
  "tika-vin11t0:2953_1": "Pāde āsandiyā chetvāti āsandiyā pāde pamāṇato adhikaṭṭhānachindanena chetvā.",
  "tika-vin11t0:2953_2": "Pallaṅkassa pāde vāḷakā pallaṅkavāḷakā,",
  "tika-vin11t0:2953_3": "te hitvā apanetvā,",
  "tika-vin11t0:2953_4": "anāpattīti sevantīnaṃ anāpatti.",
  "tika-vin11t0:2954_0": "Dutiyaṃ.",
  "tika-vin11t0:2955_0": "2286- 7.",
  "tika-vin11t0:2955_1": "Channanti khomādīnaṃ channaṃ,",
  "tika-vin11t0:2955_2": "niddhāraṇe sāmivacanaṃ.",
  "tika-vin11t0:2955_3": "Aññataraṃ suttanti niddhāritabbanidassanaṃ.",
  "tika-vin11t0:2955_4": "Hatthāti hatthena,",
  "tika-vin11t0:2955_5": "karaṇatthe cetaṃ nissakkavacanaṃ.",
  "tika-vin11t0:2955_6": "Añcitanti hatthāyāmena ākaḍḍhitaṃ.",
  "tika-vin11t0:2955_7": "Tasminti tasmiṃ añchite suttappadese.",
  "tika-vin11t0:2955_8": "Takkamhīti kantanasūcimhi.",
  "tika-vin11t0:2955_9": "Veṭhiteti paliveṭhite.",
  "tika-vin11t0:2956_0": "Suttakantanato sabbapubbapayogesūti suttakantanato pubbesu kappāsavicinanādisabbapayogesu.",
  "tika-vin11t0:2956_1": "Hatthavāratoti hatthavāragaṇanāya.",
  "tika-vin11t0:2956_2": "Yathāha “kappāsavicinanaṃ ādiṃ katvā sabbapubbapayogesu hatthavāragaṇanāya dukkaṭa”nti.",
  "tika-vin11t0:2957_0": "2288.",
  "tika-vin11t0:2957_1": "Kantitaṃ suttanti paṭhamameva kantitaṃ dasikasuttādiṃ.",
  "tika-vin11t0:2957_2": "Puna kantantiyāti koṭiyā koṭiṃ saṅghāṭetvā puna kantantiyā.",
  "tika-vin11t0:2958_0": "Tatiyaṃ.",
  "tika-vin11t0:2959_0": "2289.",
  "tika-vin11t0:2959_1": "Taṇḍulānaṃ koṭṭanaṃ tu ādiṃ katvā gihīnaṃ veyyāvaccaṃ karontiyā sabbapubbapayogesu dukkaṭanti yojanā.",
  "tika-vin11t0:2960_0": "2290.",
  "tika-vin11t0:2960_1": "Yāguādisu nipphādetabbesu tadādhārāni bhājanāni gaṇetvāva pācittiṃ paridīpaye,",
  "tika-vin11t0:2960_2": "khajjakādīsu rūpānaṃ gaṇanāya pācittiṃ paridīpayeti yojanā.",
  "tika-vin11t0:2960_3": "Yāguādisūti ettha ādi-",
  "tika-vin11t0:2960_4": "saddena bhattasūpādīnaṃ saṅgaho.",
  "tika-vin11t0:2960_5": "Khajjakādīsūti ādi-",
  "tika-vin11t0:2960_6": "saddena macchamaṃsādiuttaribhaṅgānaṃ saṅgaho.",
  "tika-vin11t0:2961_0": "2291.",
  "tika-vin11t0:2961_1": "“Sacepi mātāpitaro āgacchanti,",
  "tika-vin11t0:2961_2": "yaṃkiñci bījaniṃ vā sammajjanidaṇḍaṃ vā kārāpetvā veyyāvaccakaraṭṭhāne ṭhapetvāva yaṃ kiñci pacituṃ vaṭṭatī”ti",
  "tika-vin11t0:2961_3": "aṭṭhakathāgataṃ vinicchayaṃ dassetumāha “sace”tiādi.",
  "tika-vin11t0:2961_4": "Saceti ettha “mātāpitaro āgacchantī”ti seso.",
  "tika-vin11t0:2961_5": "Attano evamāgatānaṃ mātāpitūnampi kiñci kammaṃ akāretvā kiñci kammaṃ kātuṃ na vaṭṭatīti yojanā. Api-",
  "tika-vin11t0:2961_6": "saddo sambhāvane,",
  "tika-vin11t0:2961_7": "tena aññesaṃ kathāyeva natthīti dīpeti.",
  "tika-vin11t0:2962_0": "2292- 3.",
  "tika-vin11t0:2962_1": "Saṅghassa yāgupāne veyyāvaccaṃ karontiyā anāpattīti yojanā.",
  "tika-vin11t0:2962_2": "“Saṅghabhattepī”tiādīsupi eseva nayo.",
  "tika-vin11t0:2962_3": "Attano veyyāvaccakarassa vāti sambandho.",
  "tika-vin11t0:2962_4": "Yathāha “yāgupāneti manussehi saṅghassatthāya kariyamāne yāgupāne vā saṅghabhatte vā tesaṃ sahāyikabhāvena yaṃ kiñci pacantiyā anāpatti.",
  "tika-vin11t0:2962_5": "Cetiyapūjāya sahāyikā hutvā gandhamālādīni pūjeti,",
  "tika-vin11t0:2962_6": "vaṭṭatī”ti.",
  "tika-vin11t0:2963_0": "Catutthaṃ.",
  "tika-vin11t0:2964_0": "2294.",
  "tika-vin11t0:2964_1": "“Yā pana bhikkhunī ‘ehāyye imaṃ adhikaraṇaṃ vūpasamehī’ti vuccamānā ‘sādhū’ti paṭissuṇitvā sā pacchā",
  "tika-vin11t0:2964_2": "anantarāyikinī neva vūpasameyya na vūpasamāya ussukkaṃ kareyya,",
  "tika-vin11t0:2964_3": "pācittiya”nti sikkhāpadassa vinicchayaṃ dassetumāha “pācitti dhuranikkhepe”tiādi.",
  "tika-vin11t0:2964_4": "Dhuranikkhepeti na dāni taṃ vūpasamessāmi,",
  "tika-vin11t0:2964_5": "aññāhi vā na vūpasamāpessāmī”ti evaṃ dhurassa ussāhassa nikkhepe pācittīti yojanā.",
  "tika-vin11t0:2964_6": "Cīvarasibbane yathā pañcāhaparihāro labbhati,",
  "tika-vin11t0:2964_7": "idha pana tathā ekāhampi parihāro na labbhatīti yojanā.",
  "tika-vin11t0:2965_0": "2295.",
  "tika-vin11t0:2965_1": "Sesanti “dhuraṃ nikkhipitvā pacchā vinicchinantī āpattiṃ āpajjitvāva vinicchinātī”tiādikaṃ vinicchayajātaṃ.",
  "tika-vin11t0:2965_2": "Tattha cīvarasibbane vuttanayeneva veditabbanti yojanā.",
  "tika-vin11t0:2966_0": "Pañcamaṃ.",
  "tika-vin11t0:2967_0": "2296- 7.",
  "tika-vin11t0:2967_1": "Yā pana bhikkhunī gihīnaṃ vā sahadhammike ṭhapetvā aññesaṃ paribbājakaparibbājikānaṃ vā dantaponodakaṃ",
  "tika-vin11t0:2967_2": "vinā aññaṃ yaṃ kiñci ajjhoharaṇīyaṃ khādanīyaṃ,",
  "tika-vin11t0:2967_3": "bhojanīyaṃ vā kāyena vā kāyapaṭibaddhena vā nissaggiyena vā dadāti,",
  "tika-vin11t0:2967_4": "tassā pācittiyaṃ hotīti yojanā.",
  "tika-vin11t0:2968_0": "2298- 9.",
  "tika-vin11t0:2968_1": "Idha imasmiṃ sikkhāpade muninā dantakaṭṭhodake dukkaṭaṃ vuttanti yojanā.",
  "tika-vin11t0:2968_2": "Yā pana bhikkhunī kāyādīhi sayaṃ na deti aññena dāpeti,",
  "tika-vin11t0:2968_3": "tassā ca kāyādīhi adatvā bhūmiyaṃ nikkhipitvā dentiyāpi yā bāhiralepaṃ vā deti,",
  "tika-vin11t0:2968_4": "tassāpi ummattikāya ca na doso anāpattīti yojanā.",
  "tika-vin11t0:2969_0": "Chaṭṭhaṃ.",
  "tika-vin11t0:2970_0": "2300- 1.",
  "tika-vin11t0:2970_1": "Āvasathacīvaranti “utuniyo bhikkhuniyo paribhuñjantū”ti dinnaṃ cīvaraṃ.",
  "tika-vin11t0:2970_2": "Yā bhikkhunī yaṃ “āvasathacīvara”nti niyamitaṃ cīvaraṃ,",
  "tika-vin11t0:2970_3": "taṃ catutthe divase dhovitvā antamaso utuniyā sāmaṇerāya vā adatvā sace paribhuñjeyya,",
  "tika-vin11t0:2970_4": "tassā pācittiyaṃ vuttanti yojanā.",
  "tika-vin11t0:2970_5": "Tikapācittiyaṃ siyāti “anissajjite anissajjitasaññā…pe…",
  "tika-vin11t0:2970_6": "vematikā…pe…",
  "tika-vin11t0:2970_7": "nissajjitasaññā paribhuñjati,",
  "tika-vin11t0:2970_8": "āpatti pācittiyassā”ti vuttaṃ pācittiyaṃ hotīti yojanā.",
  "tika-vin11t0:2971_0": "2302- 3.",
  "tika-vin11t0:2971_1": "Tasmiṃ cīvare nissajjite anissajjitasaññāya vā vematikāya vā tassā bhikkhuniyā dvikadukkaṭaṃ vuttanti yojanā.",
  "tika-vin11t0:2971_2": "Aññāsaṃ utunīnaṃ abhāve adatvāpi paribhuñjantiyā anāpatti.",
  "tika-vin11t0:2971_3": "Puna pariyayeti puna utunivāre yathākālaṃ paribhuñjantiyā anāpatti.",
  "tika-vin11t0:2971_4": "Acchinnacīvarādīnañca anāpattīti yojanā.",
  "tika-vin11t0:2971_5": "Pariyayeti gāthābandhavasena rassattaṃ.",
  "tika-vin11t0:2971_6": "Acchinnacīvarādīnanti ettha ādi-",
  "tika-vin11t0:2971_7": "saddena naṭṭhacīvarādīnaṃ saṅgaho.",
  "tika-vin11t0:2971_8": "Āpadāsupīti mahagghacīvaraṃ sarīrato mocetvā suppaṭisāmitampi corā haranti,",
  "tika-vin11t0:2971_9": "evarūpāsu āpadāsu paribhuñjantiyā anāpattīti yojanā.",
  "tika-vin11t0:2972_0": "Sattamaṃ.",
  "tika-vin11t0:2973_0": "2304.",
  "tika-vin11t0:2973_1": "Sakavāṭakaṃ vihāranti kavāṭabandhavihāraṃ,",
  "tika-vin11t0:2973_2": "dvārakavāṭayuttaṃ suguttasenāsananti vuttaṃ hoti.",
  "tika-vin11t0:2973_3": "Rakkhanatthāya adatvāti “imaṃ jaggeyyāsī”ti evaṃ anāpucchitvā.",
  "tika-vin11t0:2974_0": "2305- 6.",
  "tika-vin11t0:2974_1": "“Hoti pācittiyaṃ tassā,",
  "tika-vin11t0:2974_2": "cārikaṃ pakkamantiyā”ti vuttameva pakāsetumāha “attano gāmato”tiādi.",
  "tika-vin11t0:2974_3": "Attano gāmatoti attano vasanakagāmato.",
  "tika-vin11t0:2974_4": "Tathā itarassāti aparikkhittassa vihārassa parikkhepaṃ upacāraṃ.",
  "tika-vin11t0:2974_5": "Tantiādipadattaye bhummatthe upayogavacanaṃ veditabbaṃ.",
  "tika-vin11t0:2974_6": "Parikkhittassa vihārassa parikkhepe paṭhamena padena samatikkante dukkaṭaṃ,",
  "tika-vin11t0:2974_7": "tathā itarassa aparikkhittassa vihārassa tasmiṃ upacāre atikkante dukkaṭaṃ.",
  "tika-vin11t0:2974_8": "Dutiyena padena parikkhepe,",
  "tika-vin11t0:2974_9": "upacāre samatikkantamatte pācittīti yojanā.",
  "tika-vin11t0:2975_0": "2307.",
  "tika-vin11t0:2975_1": "Akavāṭabandhanasmiṃ kavāṭabandharahite vihāre tathā anissajjantiyā dukkaṭaṃ paridīpitaṃ.",
  "tika-vin11t0:2975_2": "Jaggikaṃ alabhantiyāti ettha “pariyesitvā”ti seso.",
  "tika-vin11t0:2975_3": "Jaggikanti vihārapaṭijaggikaṃ.",
  "tika-vin11t0:2976_0": "2308.",
  "tika-vin11t0:2976_1": "Āpadāsūti raṭṭhe bhijjante āvāse chaḍḍetvā gacchanti,",
  "tika-vin11t0:2976_2": "evarūpāsu āpadāsu.",
  "tika-vin11t0:2976_3": "Gilānāyāti vacībhedaṃ kātuṃ asamatthāyāti.",
  "tika-vin11t0:2977_0": "Aṭṭhamaṃ.",
  "tika-vin11t0:2978_0": "2309- 10.",
  "tika-vin11t0:2978_1": "Hatthī ca asso ca ratho ca hatthiassarathā,",
  "tika-vin11t0:2978_2": "te ādi yesaṃ te hatthiassarathādayo, tehi. Ādi-",
  "tika-vin11t0:2978_3": "saddena dhanu tharūti padadvayaṃ gahitaṃ.",
  "tika-vin11t0:2978_4": "Saṃyuttanti yathāvuttehi hatthiassādipadehi saṃyojitaṃ,",
  "tika-vin11t0:2978_5": "“hatthīnaṃ sippaṃ hatthisippa”ntiādinā katasamāsanti attho,",
  "tika-vin11t0:2978_6": "“hatthisippaṃ assasippaṃ rathasippaṃ dhanusippaṃ tharusippa”nti evaṃ vuttaṃ yaṃ kiñci sippanti vuttaṃ hoti.",
  "tika-vin11t0:2978_7": "Hatthisikkhādisippaṃ sandīpako gantho vaccavācakānaṃ abhedopacārena evaṃ vuttoti gahetabbaṃ.",
  "tika-vin11t0:2978_8": "Teneva vakkhati “padādīnaṃ vasenidhā”ti.",
  "tika-vin11t0:2978_9": "Parūpaghātakaṃ mantāgadayogappabhedakaṃ kiñcīti paresaṃ antarāyakaraṃ khilanavasīkaraṇasosāpanādibhedaṃ",
  "tika-vin11t0:2978_10": "āthabbaṇamantañca visayogādippabhedakañca yaṃ kiñci sippanti attho.",
  "tika-vin11t0:2979_0": "Ettha ca khilanamanto nāma dārusārakhilaṃ mantetvā pathaviyaṃ pavesetvā māraṇamanto.",
  "tika-vin11t0:2979_1": "Vasīkaraṇamanto nāma paraṃ attano vase vattāpanakamanto.",
  "tika-vin11t0:2979_2": "Sosāpanakamanto nāma parasarīraṃ rasādidhātukkhayena sukkhabhāvaṃ pāpanakamanto. Ādi-",
  "tika-vin11t0:2979_3": "saddena videssanādimantānaṃ saṅgaho.",
  "tika-vin11t0:2979_4": "Videssanaṃ nāma mittānaṃ aññamaññassa veribhāvāpādanaṃ.",
  "tika-vin11t0:2979_5": "Idha imasmiṃ sāsane yā bhikkhunī hatthi…pe…",
  "tika-vin11t0:2979_6": "kiñci yassa kassaci santike padādīnaṃ vasena pariyāpuṇeyya adhīyeyya ce,",
  "tika-vin11t0:2979_7": "tassā pācittiyaṃ hotīti yojanā.",
  "tika-vin11t0:2980_0": "2311.",
  "tika-vin11t0:2980_1": "Lekheti likhitasippe.",
  "tika-vin11t0:2980_2": "Dhāraṇāya cāti dhāraṇasatthe,",
  "tika-vin11t0:2980_3": "yasmiṃ vuttanayena paṭipajjantā bahūnipi ganthāni dhārenti.",
  "tika-vin11t0:2980_4": "Guttiyāti attano vā paresaṃ vā guttatthāya.",
  "tika-vin11t0:2980_5": "Parittesu ca sabbesūti yakkhaparittacoravāḷādisabbesu parittesu ca.",
  "tika-vin11t0:2981_0": "Navamaṃ.",
  "tika-vin11t0:2982_0": "2312.",
  "tika-vin11t0:2982_1": "Dasameti “yā pana bhikkhunī tiracchānavijjaṃ vāceyya,",
  "tika-vin11t0:2982_2": "pācittiya”nti samuddiṭṭhe dasamasikkhāpade.",
  "tika-vin11t0:2982_3": "Idaṃ dasamasikkhāpadaṃ.",
  "tika-vin11t0:2983_0": "Dasamaṃ.",
  "tika-vin11t0:2984_0": "Cittāgāravaggo pañcamo.",
  "tika-vin11t0:2985_0": "2313.",
  "tika-vin11t0:2985_1": "Sabhikkhukaṃ ārāmanti yattha bhikkhū rukkhamūlepi vasanti,",
  "tika-vin11t0:2985_2": "taṃ padesaṃ.",
  "tika-vin11t0:2985_3": "Jānitvāti “sabhikkhuka”nti jānitvā.",
  "tika-vin11t0:2985_4": "Yaṃ kiñcīti bhikkhuṃ vā sāmaṇeraṃ vā ārāmikaṃ vā yaṃ kiñci.",
  "tika-vin11t0:2986_0": "2314- 5.",
  "tika-vin11t0:2986_1": "“Sabhikkhuko nāma ārāmo yattha bhikkhū rukkhamūlepi vasantī”ti vacanato āha “sace antamaso”tiādi.",
  "tika-vin11t0:2986_2": "Yā pana bhikkhunī antamaso rukkhamūlassapi anāpucchā sace parikkhepaṃ atikkāmeti,",
  "tika-vin11t0:2986_3": "tassā paṭhame pāde dukkaṭaṃ,",
  "tika-vin11t0:2986_4": "aparikkhitte tassa vihārassa upacārokkame vāpi bhikkhuniyā dukkaṭaṃ,",
  "tika-vin11t0:2986_5": "dutiye pāde atikkāmite pācitti siyāti yojanā.",
  "tika-vin11t0:2987_0": "2316.",
  "tika-vin11t0:2987_1": "Abhikkhuke ārāme sabhikkhūti saññāya ubhosupi sabhikkhukābhikkhukesu ārāmesu jātakaṅkhāya sañjātavicikicchāya,",
  "tika-vin11t0:2987_2": "vematikāyāti attho.",
  "tika-vin11t0:2987_3": "Tassā āpatti dukkaṭaṃ hotīti yojanā.",
  "tika-vin11t0:2988_0": "2317.",
  "tika-vin11t0:2988_1": "Sīsānulokikā yā bhikkhunī gacchati,",
  "tika-vin11t0:2988_2": "tassā ca anāpatti pakāsitāti yojanā.",
  "tika-vin11t0:2988_3": "Evamuparipi.",
  "tika-vin11t0:2988_4": "Tā bhikkhuniyo yattha sannipatitā honti,",
  "tika-vin11t0:2988_5": "tāsaṃ santikaṃ “gacchāmī”ti gacchati.",
  "tika-vin11t0:2988_6": "Yathāha “yattha bhikkhuniyo paṭhamataraṃ pavisitvā sajjhāyaṃ vā cetiyavandanādīni vā karonti,",
  "tika-vin11t0:2988_7": "tattha tāsaṃ santikaṃ gacchāmīti gantuṃ vaṭṭatī”ti.",
  "tika-vin11t0:2989_0": "2318.",
  "tika-vin11t0:2989_1": "“Santaṃ bhikkhuṃ anāpucchā”ti vacaneneva abhikkhukaṃ ārāmaṃ kiñci anāpucchā pavisantiyā anāpattīti dīpitaṃ hoti.",
  "tika-vin11t0:2989_2": "Ārāmamajjhato vā maggo hoti,",
  "tika-vin11t0:2989_3": "tena gacchantiyāpi.",
  "tika-vin11t0:2989_4": "Āpadāsūti yena kenaci upaddutā hoti,",
  "tika-vin11t0:2989_5": "evarūpāsu āpadāsu pavisantiyā.",
  "tika-vin11t0:2990_0": "Paṭhamaṃ.",
  "tika-vin11t0:2991_0": "2320.",
  "tika-vin11t0:2991_1": "Akkoseyyāti dasannaṃ akkosavatthūnaṃ aññatarena sammukhā,",
  "tika-vin11t0:2991_2": "parammukhā vā akkoseyya vā.",
  "tika-vin11t0:2991_3": "Paribhāseyya vāti bhaya’massa upadaṃseyya vā.",
  "tika-vin11t0:2991_4": "Tikapācittiyanti “upasampanne upasampannasaññā…pe…",
  "tika-vin11t0:2991_5": "vematikā…pe…",
  "tika-vin11t0:2991_6": "anupasampannasaññā akkosati vā paribhāsati vā,",
  "tika-vin11t0:2991_7": "āpatti pācittiyassā”ti tikapācittiyaṃ vuttaṃ.",
  "tika-vin11t0:2991_8": "Seseti anupasampanne.",
  "tika-vin11t0:2991_9": "Tikadukkaṭaṃ tassā hotīti yojanā.",
  "tika-vin11t0:2992_0": "2321. “Purakkhatvā”tiādīsu yaṃ vattabbaṃ, taṃ “abhisapeyyā”ti vuttasikkhāpade vuttanayameva.",
  "tika-vin11t0:2993_0": "Dutiyaṃ.",
  "tika-vin11t0:2994_0": "2322- 3.",
  "tika-vin11t0:2994_1": "Saṅghanti bhikkhunisaṅghaṃ.",
  "tika-vin11t0:2994_2": "Paribhāseyyāti “bālā etā,",
  "tika-vin11t0:2994_3": "abyattā etā,",
  "tika-vin11t0:2994_4": "netā jānanti kammaṃ vā kammadosaṃ vā kammavipattiṃ vā kammasampattiṃ vā”ti āgatanayena paribhāseyyāti attho.",
  "tika-vin11t0:2994_5": "Itarāyāti ettha upayogatthe karaṇavacanaṃ.",
  "tika-vin11t0:2994_6": "Ekaṃ bhikkhuniṃ vā sambahulā bhikkhuniyo vā tatheva itaraṃ anupasampannaṃ vā paribhāsantiyā tassā dukkaṭaṃ paridīpitanti yojanā.",
  "tika-vin11t0:2995_0": "Tatiyaṃ.",
  "tika-vin11t0:2996_0": "2324- 6.",
  "tika-vin11t0:2996_1": "Yā nimantanapavāraṇā ubhopi gaṇabhojanasikkhāpade,",
  "tika-vin11t0:2996_2": "pavāraṇasikkhāpade ca vuttalakkhaṇā,",
  "tika-vin11t0:2996_3": "tāhi ubhohi nimantanapavāraṇāhi yā ca bhikkhunī sace nimantitāpi vā pavāritāpi vā bhaveyya,",
  "tika-vin11t0:2996_4": "sā purebhattaṃ yāguñca yāmakālikādikālikattayañca ṭhapetvā yaṃ kiñci āmisaṃ yāvakālikaṃ ajjhoharaṇatthāya paṭiggaṇhāti ce,",
  "tika-vin11t0:2996_5": "tassā gahaṇe dukkaṭaṃ siyā,",
  "tika-vin11t0:2996_6": "ajjhohāravasena ettha imasmiṃ sikkhāpade pācitti paridīpitāti yojanā.",
  "tika-vin11t0:2997_0": "Ettha ca nimantitā nāma “pañcannaṃ bhojanānaṃ aññatarena bhojanena nimantitā”ti gaṇabhojanasikkhāpade vuttalakkhaṇā.",
  "tika-vin11t0:2997_1": "Pavāraṇā ca “pavārito nāma asanaṃ paññāyati,",
  "tika-vin11t0:2997_2": "bhojanaṃ paññāyati,",
  "tika-vin11t0:2997_3": "hatthapāse ṭhito abhiharati,",
  "tika-vin11t0:2997_4": "paṭikkhepo paññāyatī”ti pavāraṇasikkhāpade vuttalakkhaṇāti veditabbā.",
  "tika-vin11t0:2998_0": "2327. Kālikāni ca tīṇevāti yāmakālikādīni tīṇi kālikāni eva.",
  "tika-vin11t0:2999_0": "2328- 9.",
  "tika-vin11t0:2999_1": "Nimantitapavāritānaṃ dvinnaṃ sādhāraṇāpattiṃ dassetvā anāpattiṃ dassetumāha “nimantitā”tiādi.",
  "tika-vin11t0:2999_2": "Idha imasmiṃ sāsane yā pana bhikkhunī nimantitā appavāritā sace yāguṃ pivati,",
  "tika-vin11t0:2999_3": "vaṭṭati anāpattīti attho.",
  "tika-vin11t0:2999_4": "Sāmikassāti yena nimantitā,",
  "tika-vin11t0:2999_5": "tassa nimantanasāmikasseva.",
  "tika-vin11t0:2999_6": "Aññabhojananti yena nimantitā,",
  "tika-vin11t0:2999_7": "tato aññassa bhojanaṃ.",
  "tika-vin11t0:2999_8": "Sace sā bhuñjati,",
  "tika-vin11t0:2999_9": "tathā vaṭṭatīti yojanā.",
  "tika-vin11t0:3000_0": "Kālikāni ca tīṇevāti yāmakālikādīni tīṇi kālikāneva. Paccaye satīti pipāsādipaccaye sati.",
  "tika-vin11t0:3001_0": "2330.",
  "tika-vin11t0:3001_1": "Imassa sikkhāpadassa idaṃ samuṭṭhānaṃ addhānena tulyanti yojanā.",
  "tika-vin11t0:3001_2": "Pavāritāya,",
  "tika-vin11t0:3001_3": "appavāritāya vā nimantitāya vasena kiriyākiriyataṃ dassetumāha “nimantitā”tiādi.",
  "tika-vin11t0:3001_4": "Nimantitā pana sāmikaṃ anāpucchā bhuñjati ce,",
  "tika-vin11t0:3001_5": "tassā vasena idaṃ sikkhāpadaṃ kiriyākiriyaṃ hoti.",
  "tika-vin11t0:3001_6": "Ettha bhuñjanaṃ kriyaṃ.",
  "tika-vin11t0:3001_7": "Sāmikassa anāpucchanaṃ akriyaṃ.",
  "tika-vin11t0:3002_0": "2331.",
  "tika-vin11t0:3002_1": "“Kappiyaṃ kārāpetvā”tiādiṃ pavāritameva sandhāyāha.",
  "tika-vin11t0:3002_2": "Yā yadi paribhuñjati,",
  "tika-vin11t0:3002_3": "tassā ca pācitti siyā kiriyato hotīti yojanā.",
  "tika-vin11t0:3002_4": "Siyāti avassaṃ.",
  "tika-vin11t0:3002_5": "Pavāraṇasikkhāpade vuttanayena kappiyaṃ kāretvā vā akārāpetvā vā paribhuñjantiyā tassā paribhogeneva iminā sikkhāpadena avassaṃ āpatti hotīti attho.",
  "tika-vin11t0:3003_0": "Catutthaṃ.",
  "tika-vin11t0:3004_0": "2332.",
  "tika-vin11t0:3004_1": "“Yā pana bhikkhunī kulamaccharinī assa,",
  "tika-vin11t0:3004_2": "pācittiya”nti imasmiṃ sikkhāpade vinicchayaṃ dassetumāha “bhikkhunīna”ntiādi.",
  "tika-vin11t0:3004_3": "Kulasantike bhikkhunīnaṃ avaṇṇaṃ vadantiyā pācittīti sambandho,",
  "tika-vin11t0:3004_4": "kulassa santike “bhikkhuniyo dussīlā pāpadhammā”ti bhikkhunīnaṃ avaṇṇaṃ bhāsantiyāti attho.",
  "tika-vin11t0:3004_5": "Kulassāvaṇṇanaṃ vāpīti “taṃ kulaṃ assaddhaṃ appasanna”nti bhikkhunīnaṃ santike kulassa avaṇṇaṃ aguṇaṃ vadantiyā pācittīti sambandho.",
  "tika-vin11t0:3005_0": "2333.",
  "tika-vin11t0:3005_1": "Santaṃ bhāsantiyā dosanti amaccharāyitvā kulassa vā bhikkhunīnaṃ vā santaṃ dosaṃ ādīnavaṃ kathentiyā.",
  "tika-vin11t0:3006_0": "Pañcamaṃ.",
  "tika-vin11t0:3007_0": "2334-5. Ovādadāyakoti aṭṭhahi garudhammehi ovādaṃ dento. Vassaṃ upagacchantiyāti vassaṃ vasantiyā.",
  "tika-vin11t0:3008_0": "2336. Bhikkhūti ovādadāyakā bhikkhū.",
  "tika-vin11t0:3009_0": "Chaṭṭhaṃ.",
  "tika-vin11t0:3010_0": "2338.",
  "tika-vin11t0:3010_1": "Yā sā bhikkhunī vassaṃ vutthā purimaṃ vā pacchimaṃ vā temāsaṃ vutthā tato anantaraṃ ubhatosaṅghe bhikkhunisaṅghe",
  "tika-vin11t0:3010_2": "ca bhikkhusaṅghe ca “nāhaṃ pavāressāmī”ti dhuraṃ nikkhipati ceti yojanā.",
  "tika-vin11t0:3011_0": "Sattamaṃ.",
  "tika-vin11t0:3012_0": "2341.",
  "tika-vin11t0:3012_1": "Ovādādīnamatthāyāti aṭṭhagarudhammassavanādīnamatthāya. Ādi-",
  "tika-vin11t0:3012_2": "saddena uposathapucchanapavāraṇānaṃ gahaṇaṃ.",
  "tika-vin11t0:3013_0": "2342. Ovādādīnamatthāya agamanena akriyaṃ. Kāyikanti kāyakammaṃ.",
  "tika-vin11t0:3014_0": "Aṭṭhamaṃ.",
  "tika-vin11t0:3015_0": "2343.",
  "tika-vin11t0:3015_1": "“Anvaddhamāsaṃ bhikkhuniyā bhikkhusaṅghato dve dhammā paccāsīsitabbā uposathapucchanañca ovādūpasaṅkamanañca,",
  "tika-vin11t0:3015_2": "taṃ atikkāmentiyā pācittiya”nti imasmiṃ sikkhāpade vinicchayaṃ dassetumāha “na yācissāmī”tiādi.",
  "tika-vin11t0:3015_3": "Taṃ uttānatthameva.",
  "tika-vin11t0:3016_0": "Navamaṃ.",
  "tika-vin11t0:3017_0": "2346- 7.",
  "tika-vin11t0:3017_1": "Pasākho nāma nābhiyā heṭṭhā,",
  "tika-vin11t0:3017_2": "jāṇumaṇḍalānaṃ upari padeso.",
  "tika-vin11t0:3017_3": "Tathā hi yasmā rukkhassa sākhā viya ubho ūrū pabhijjitvā gatā,",
  "tika-vin11t0:3017_4": "tasmā so pasākhoti vuccati,",
  "tika-vin11t0:3017_5": "tasmiṃ pasākhe.",
  "tika-vin11t0:3017_6": "Sañjātanti uṭṭhitaṃ.",
  "tika-vin11t0:3017_7": "Gaṇḍanti yaṃ kiñci gaṇḍaṃ.",
  "tika-vin11t0:3017_8": "Rudhitanti yaṃ kiñci vaṇaṃ.",
  "tika-vin11t0:3017_9": "Saṅghaṃ vāti bhikkhunisaṅghaṃ vā.",
  "tika-vin11t0:3017_10": "Gaṇaṃ vāti sambahulā bhikkhuniyo vā.",
  "tika-vin11t0:3017_11": "Ekenāti ettha “purisenā”ti seso,",
  "tika-vin11t0:3017_12": "sahatthe idaṃ karaṇavacanaṃ.",
  "tika-vin11t0:3017_13": "Yathāha “purisena saddhiṃ ekenekā”ti.",
  "tika-vin11t0:3017_14": "Purisoti ca manussapurisova gahetabbo.",
  "tika-vin11t0:3018_0": "Dhovāti ettha ādi-",
  "tika-vin11t0:3018_1": "atthe vattamānena iti-",
  "tika-vin11t0:3018_2": "saddena “ālimpāpeyya vā bandhāpeyya vā mocāpeyya vā”ti sikkhāpadāgatānaṃ itaresaṃ tiṇṇaṃ saṅgaṇhanato",
  "tika-vin11t0:3018_3": "“ālimpa bandha mocehī”ti āṇattittayaṃ saṅgahitaṃ.",
  "tika-vin11t0:3018_4": "Teneva vakkhati “dukkaṭāniccha pācittiyo cha cā”ti.",
  "tika-vin11t0:3019_0": "Yā pana bhikkhunī pasākhe jātaṃ gaṇḍaṃ vā rudhitaṃ vā saṅghaṃ vā gaṇaṃ vā anāpucchitvā ekena purisena",
  "tika-vin11t0:3019_1": "ekikā “bhinda phālehi dhova ālimpa bandha mocehī”ti sabbāni kātabbāni āṇāpeti,",
  "tika-vin11t0:3019_2": "tassā cha dukkaṭāni,",
  "tika-vin11t0:3019_3": "katesu bhindanādīsu chasu kiccesu tassā cha pācittiyo hontīti yojanā.",
  "tika-vin11t0:3020_0": "2348- 9.",
  "tika-vin11t0:3020_1": "Etthāti gaṇḍe vā vaṇe vā.",
  "tika-vin11t0:3020_2": "“Yaṃ kātabbaṃ atthi,",
  "tika-vin11t0:3020_3": "taṃ sabbaṃ tvaṃ karohi”iti sace evaṃ yā āṇāpetīti yojanā.",
  "tika-vin11t0:3020_4": "Tassā ekāya āṇāpanavācāya cha dukkaṭāni ca pācittiyacchakkañceti dvādasāpattiyo siyunti yojanā.",
  "tika-vin11t0:3021_0": "2351.",
  "tika-vin11t0:3021_1": "Āpucchitvā vāti saṅghaṃ vā gaṇaṃ vā āpucchitvā.",
  "tika-vin11t0:3021_2": "Dutiyanti dutiyikaṃ.",
  "tika-vin11t0:3021_3": "Viññuṃ dutiyaṃ gahetvāpi vāti yojanā.",
  "tika-vin11t0:3022_0": "Dasamaṃ.",
  "tika-vin11t0:3023_0": "Ārāmavaggo chaṭṭho.",
  "tika-vin11t0:3024_0": "2353.",
  "tika-vin11t0:3024_1": "“Gaṇapariyesanādismi”nti vattabbe chandānurakkhanatthaṃ niggahitāgamo.",
  "tika-vin11t0:3024_2": "Gabbhininti āpannasattaṃ,",
  "tika-vin11t0:3024_3": "kucchipaviṭṭhasattanti attho.",
  "tika-vin11t0:3024_4": "Vuṭṭhāpentiyāti upasampādentiyā.",
  "tika-vin11t0:3024_5": "Kammavācāhīti dvīhi kammavācāhi.",
  "tika-vin11t0:3025_0": "2354- 5.",
  "tika-vin11t0:3025_1": "Kammavācāya osāneti tatiyakammavācāya pariyosāne,",
  "tika-vin11t0:3025_2": "yyakārappatteti attho.",
  "tika-vin11t0:3025_3": "Gabbhinisaññāya na ca gabbhiniyāti agabbhiniyā gabbhinisaññāya ca.",
  "tika-vin11t0:3025_4": "Ubho sañjātakaṅkhāyāti ubhosu samuppannasaṃsayāya,",
  "tika-vin11t0:3025_5": "gabbhiniyā,",
  "tika-vin11t0:3025_6": "agabbhiniyā ca vematikāyāti attho.",
  "tika-vin11t0:3025_7": "Gāthābandhavasenettha su-",
  "tika-vin11t0:3025_8": "saddalopo.",
  "tika-vin11t0:3025_9": "Tathā vuṭṭhāpentiyā upajjhāyāya āpatti dukkaṭaṃ hotīti yojanā.",
  "tika-vin11t0:3025_10": "Ācariniyā tassāti upajjhāyā gabbhiniṃ vuṭṭhāpeti,",
  "tika-vin11t0:3025_11": "tassā kammavācaṃ sāventiyā ācariniyā ca.",
  "tika-vin11t0:3025_12": "Gaṇassāti upajjhāyācarinīhi aññassa bhikkhunigaṇassa ca.",
  "tika-vin11t0:3025_13": "Tathā dukkaṭaṃ dīpitanti yojanā.",
  "tika-vin11t0:3026_0": "2356. “Dvīsu agabbhinisaññāyā”ti padacchedo. Dvīsūti gabbhiniyā, agabbhiniyā ca.",
  "tika-vin11t0:3027_0": "Paṭhamaṃ.",
  "tika-vin11t0:3028_0": "2357.",
  "tika-vin11t0:3028_1": "Dutiyeti “yā pana bhikkhunī pāyantiṃ vuṭṭhāpeyya,",
  "tika-vin11t0:3028_2": "pācittiya”nti sikkhāpade.",
  "tika-vin11t0:3028_3": "Imasmiṃ sikkhāpade pāyantī nāma mātā vā hoti dhāti vāti ayaṃ viseso.",
  "tika-vin11t0:3029_0": "Dutiyaṃ.",
  "tika-vin11t0:3030_0": "2358.",
  "tika-vin11t0:3030_1": "Yā pana bhikkhunī dve vassāni chasu dhammesu asikkhitasikkhaṃ sikkhamānaṃ sace vuṭṭhāpeyya,",
  "tika-vin11t0:3030_2": "pācitti siyāti yojanā.",
  "tika-vin11t0:3030_3": "Tattha dve vassānīti pavāraṇavasena dve saṃvaccharāni.",
  "tika-vin11t0:3030_4": "Chasu dhammesūti pāṇātipātāveramaṇiādīsu vikālabhojanāveramaṇipariyosānesu chasu dhammesu.",
  "tika-vin11t0:3030_5": "Asikkhitasikkhanti “pāṇātipātāveramaṇiṃ dve vassāni avītikkamma samādānaṃ samādiyāmī”tiādinā nayena anādinnasikkhāpadaṃ",
  "tika-vin11t0:3030_6": "vā evaṃ samādiyitvāpi kupitasikkhaṃ vā.",
  "tika-vin11t0:3030_7": "Sikkhamānaṃ tesu chasu dhammesu sikkhanato vā te vā sikkhāsaṅkhāte dhamme mānanato evaṃ laddhanāmaṃ anupasampannaṃ.",
  "tika-vin11t0:3030_8": "Vuṭṭhāpeyyāti upasampādeyya.",
  "tika-vin11t0:3030_9": "Āpatti siyāti paṭhamasikkhāpade vuttanayeneva kammavācāpariyosāne pācitti āpatti siyā,",
  "tika-vin11t0:3030_10": "pācitti hotīti attho.",
  "tika-vin11t0:3031_0": "2359.",
  "tika-vin11t0:3031_1": "“Dhammakamme dhammakammasaññā vuṭṭhāpeti,",
  "tika-vin11t0:3031_2": "āpatti pācittiyassa.",
  "tika-vin11t0:3031_3": "Dhammakamme vematikā vuṭṭhāpeti,",
  "tika-vin11t0:3031_4": "āpatti pācittiyassa.",
  "tika-vin11t0:3031_5": "Dhammakamme adhammakammasaññā vuṭṭhāpeti,",
  "tika-vin11t0:3031_6": "āpatti pācittiyassā”ti evaṃ dhammakamme satthunā tikapācittiyaṃ vuttaṃ.",
  "tika-vin11t0:3031_7": "“Adhammakamme dhammakammasaññā,",
  "tika-vin11t0:3031_8": "āpatti dukkaṭassa.",
  "tika-vin11t0:3031_9": "Adhammakamme vematikā āpatti dukkaṭassa.",
  "tika-vin11t0:3031_10": "Adhammakamme adhammakammasaññā vuṭṭhāpeti,",
  "tika-vin11t0:3031_11": "āpatti dukkaṭassā”ti evaṃ adhamme pana kammasmiṃ satthunā tikadukkaṭaṃ dīpitaṃ.",
  "tika-vin11t0:3032_0": "2360. Akhaṇḍato khaṇḍaṃ akatvā.",
  "tika-vin11t0:3033_0": "2361.",
  "tika-vin11t0:3033_1": "Sace upasampadāpekkhā pabbajjāya saṭṭhivassāpi hoti,",
  "tika-vin11t0:3033_2": "tassā imā cha sikkhāyo dve vassāni avītikkamanīyā padātabbā,",
  "tika-vin11t0:3033_3": "imā adatvā na kāraye neva vuṭṭhāpeyyāti yojanā.",
  "tika-vin11t0:3034_0": "Tatiyaṃ.",
  "tika-vin11t0:3035_0": "2362.",
  "tika-vin11t0:3035_1": "Catutthe natthi vattabbanti vakkhamānavisesato aññaṃ vattabbaṃ natthīti yathāvuttanayamevāti adhippāyo.",
  "tika-vin11t0:3035_2": "“Idhā”tiādinā imasmiṃ sikkhāpade labbhamānavisesaṃ dasseti.",
  "tika-vin11t0:3035_3": "Idha imasmiṃ sikkhāpade saṅghena sammataṃ taṃ sikkhamānaṃ vuṭṭhāpentiyā bhikkhuniyā anāpatti hotīti yojanā.",
  "tika-vin11t0:3036_0": "2363.",
  "tika-vin11t0:3036_1": "Dve vassāni chasu dhammesu sikkhitasikkhāya sikkhamānāya bhikkhunisaṅghena upasampadato paṭhamaṃ ñattidutiyāya",
  "tika-vin11t0:3036_2": "kammavācāya yā vuṭṭhānasammuti dātabbā hoti,",
  "tika-vin11t0:3036_3": "sā vuṭṭhānasammuti sace paṭhamaṃ adinnā hoti.",
  "tika-vin11t0:3036_4": "Tattha tasmiṃ upasampadamāḷakepi padātabbāyevāti yojanā.",
  "tika-vin11t0:3037_0": "2364.",
  "tika-vin11t0:3037_1": "Tatiyañcāti tatiyasikkhāpadañca.",
  "tika-vin11t0:3037_2": "Catutthañcāti idaṃ catutthasikkhāpadañca.",
  "tika-vin11t0:3037_3": "Paṭhamena samaṃ ñeyyanti paṭhamena sikkhāpadena samuṭṭhānādinā vinicchayena samānanti ñātabbaṃ.",
  "tika-vin11t0:3037_4": "Catutthaṃ pana sikkhāpadaṃ vuṭṭhāpanasammutiṃ adāpetvā vuṭṭhāpanavasena kriyākriyaṃ hoti.",
  "tika-vin11t0:3038_0": "Catutthaṃ.",
  "tika-vin11t0:3039_0": "2365.",
  "tika-vin11t0:3039_1": "Gihigatanti purisantaragataṃ,",
  "tika-vin11t0:3039_2": "purisasamāgamappattanti attho.",
  "tika-vin11t0:3039_3": "Paripuṇṇadvādasavassā paripuṇṇā uttarapadalopena.",
  "tika-vin11t0:3039_4": "Kiñcāpi na dosoti yojanā.",
  "tika-vin11t0:3039_5": "Vuṭṭhāpentiyāti upajjhāyā hutvā upasampādentiyā.",
  "tika-vin11t0:3040_0": "2366. Sesanti vuttaṃ. Asesena sabbaso.",
  "tika-vin11t0:3041_0": "Pañcamaṃ.",
  "tika-vin11t0:3042_0": "2368.",
  "tika-vin11t0:3042_1": "Dukkhitaṃ sahajīvininti ettha “sikkhāpada”nti seso.",
  "tika-vin11t0:3042_2": "Tuvaṭṭakavaggasmiṃ “dukkhitaṃ sahajīvini”nti imehi padehi yuttaṃ yaṃ sikkhāpadaṃ vuttaṃ,",
  "tika-vin11t0:3042_3": "tena sikkhāpadena aṭṭhamaṃ samaṃ ñeyyaṃ,",
  "tika-vin11t0:3042_4": "na visesatā viseso natthīti yojanā.",
  "tika-vin11t0:3042_5": "Aṭṭhamanti “yā pana bhikkhunī sahajīviniṃ vuṭṭhāpetvā dve vassāni neva anuggaṇheyya na anuggaṇhāpeyya,",
  "tika-vin11t0:3042_6": "pācittiya”nti vuttasikkhāpadaṃ.",
  "tika-vin11t0:3042_7": "Tattha sahajīvininti saddhivihāriniṃ.",
  "tika-vin11t0:3042_8": "Neva anuggaṇheyyāti sayaṃ uddesādīhi nānuggaṇheyya.",
  "tika-vin11t0:3042_9": "Na anuggaṇhāpeyyāti “imissā ayye uddesādīni dehī”ti evaṃ na aññāya anuggaṇhāpeyya.",
  "tika-vin11t0:3042_10": "Pācittiyanti dhure nikkhittamatte pācittiyaṃ.",
  "tika-vin11t0:3043_0": "Aṭṭhamaṃ.",
  "tika-vin11t0:3044_0": "2369.",
  "tika-vin11t0:3044_1": "Yā kāci bhikkhunī vuṭṭhāpitapavattiniṃ dve vassāni nānubandheyya ce,",
  "tika-vin11t0:3044_2": "tassā pācitti pariyāputā kathitāti yojanā.",
  "tika-vin11t0:3044_3": "Vuṭṭhāpetīti vuṭṭhāpitā,",
  "tika-vin11t0:3044_4": "pavatteti susikkhāpetīti pavattinī,",
  "tika-vin11t0:3044_5": "vuṭṭhāpitā ca sā pavattinī cāti vuṭṭhāpitapavattinī,",
  "tika-vin11t0:3044_6": "upajjhāyāyetaṃ adhivacanaṃ, taṃ,",
  "tika-vin11t0:3044_7": "upajjhāyaṃ.",
  "tika-vin11t0:3044_8": "Nānubandheyyāti cuṇṇena,",
  "tika-vin11t0:3044_9": "mattikāya,",
  "tika-vin11t0:3044_10": "dantakaṭṭhena,",
  "tika-vin11t0:3044_11": "mukhodakenāti evaṃ tena tena karaṇīyena upaṭṭhaheyya.",
  "tika-vin11t0:3045_0": "2370.",
  "tika-vin11t0:3045_1": "“Dve vassāni ahaṃ nānubandhissāmī”ti dhuraṃ nikkhipati ce,",
  "tika-vin11t0:3045_2": "evaṃ dhure nikkhittamattasmiṃ pana tassā pācittiyaṃ siyāti yojanā.",
  "tika-vin11t0:3046_0": "2371.",
  "tika-vin11t0:3046_1": "Yā pana bhikkhunī upajjhāyaṃ bālaṃ vā alajjiṃ vā nānubandhati, tassā,",
  "tika-vin11t0:3046_2": "gilānāya vā āpadāsu vā ummattikāya vā nānubandhantiyā na dosoti yojanā.",
  "tika-vin11t0:3047_0": "2372. Anupaṭṭhānena hotīti āha “akriyaṃ vutta”nti.",
  "tika-vin11t0:3048_0": "Navamaṃ.",
  "tika-vin11t0:3049_0": "2373- 5.",
  "tika-vin11t0:3049_1": "Yā kāci bhikkhunī sahajīviniṃ saddhivihāriniṃ vuṭṭhāpetvā upasampādetvā taṃ gahetvā antamaso chappañcayojanānipi",
  "tika-vin11t0:3049_2": "na gaccheyya na caññaṃ āṇāpeyya “imaṃ, ayye,",
  "tika-vin11t0:3049_3": "gahetvā gacchā”ti aññañca na niyojeyya ce,",
  "tika-vin11t0:3049_4": "dhure nikkhittamattasmiṃ “na dāni gacchissāmi,",
  "tika-vin11t0:3049_5": "aññañca gahetvā gantuṃ na niyojessāmī”ti ussāhe vissaṭṭhamatte tassā pācittiyaṃ siyāti yojanā.",
  "tika-vin11t0:3050_0": "Antarāyasmiṃ sati vā dutiyaṃ alabhantiyā vā āpadāsu vā gilānāya vā ummattikāya vā na dosoti yojanā.",
  "tika-vin11t0:3051_0": "Dasamaṃ.",
  "tika-vin11t0:3052_0": "Gabbhinivaggo sattamo.",
  "tika-vin11t0:3053_0": "2376.",
  "tika-vin11t0:3053_1": "Gihigatehi tīhevāti anantare gabbhinivagge gihigatapadayuttehi pañcamachaṭṭhasattamehi tīheva sikkhāpadehi.",
  "tika-vin11t0:3053_2": "Sadisānīti idha vīsativassavacanañca kumāribhūtavacanañca tattha dvādasavassavacanañca gihigatavacanañca",
  "tika-vin11t0:3053_3": "ṭhapetvā avasesehi vinicchayehi yathākkamaṃ sadisānevāti.",
  "tika-vin11t0:3054_0": "2377.",
  "tika-vin11t0:3054_1": "Mahūpapadāti mahā upapado yāsaṃ sikkhamānānaṃ tā mahūpapadā.",
  "tika-vin11t0:3054_2": "Upapadaṃ nāma padānameva yujjati,",
  "tika-vin11t0:3054_3": "na atthānanti “yāsa”nti aññapadena sikkhamānādipadānaṃ gahaṇaṃ,",
  "tika-vin11t0:3054_4": "saddatthānamabhedopacārassa pana icchitattā sikkhamānapadagahitānamettha gahaṇaṃ veditabbaṃ,",
  "tika-vin11t0:3054_5": "mahāsikkhamānāti vuttaṃ hoti.",
  "tika-vin11t0:3054_6": "Āditoti ettha “vuttā”ti seso,",
  "tika-vin11t0:3054_7": "gabbhinivagge tissannaṃ gihigatānaṃ purimesu tatiyacatutthasikkhāpadesu āgatā dve sikkhamānāti attho.",
  "tika-vin11t0:3054_8": "Gihigatāya “paripuṇṇadvādasavassā”ti ca kumāribhūtāya “paripuṇṇavīsativassā”ti ca vassavasena nānākaraṇassa",
  "tika-vin11t0:3054_9": "vuttattā tāhi dvīhi mahāsikkhamānāya vassavaseneva nānākaraṇaṃ dassetumāha “gatā vīsativassāti,",
  "tika-vin11t0:3054_10": "viññātabbā vibhāvinā”ti,",
  "tika-vin11t0:3054_11": "atikkantavīsativassā mahāsikkhamānā nāma hotīti attho.",
  "tika-vin11t0:3055_0": "2378.",
  "tika-vin11t0:3055_1": "Tā dve mahāsikkhamānā sace gihigatā vā hontu,",
  "tika-vin11t0:3055_2": "na ca purisagatā vā hontu,",
  "tika-vin11t0:3055_3": "sammutiādisu kammavācāya “sikkhamānā”ti vattabbāti yojanā.",
  "tika-vin11t0:3055_4": "Ettha ca sammuti nāma ñattidutiyāya kammavācāya kātabbāya sikkhāya sammuti ceva vuṭṭhānasammuti ca. Ādi-",
  "tika-vin11t0:3055_5": "saddena upasampadākammaṃ gahitaṃ.",
  "tika-vin11t0:3056_0": "2379.",
  "tika-vin11t0:3056_1": "Imāsaṃ dvinnaṃ sammutidānādīsu ñattiyā ca kammavācāya ca vattabbaṃ dassetvā idāni avattabbaṃ dassetumāha “na tā”tiādi.",
  "tika-vin11t0:3056_2": "Tā etā ubhopi mahāsikkhamānā “kumāribhūtā”ti vā tathā “gihigatā”ti vā kammavācāya na vattabbā yasmā,",
  "tika-vin11t0:3056_3": "tasmā evaṃ vattuṃ na vaṭṭatīti yojanā.",
  "tika-vin11t0:3056_4": "“Na vattabbā”ti iminā tathā ce kammavācā vucceyya,",
  "tika-vin11t0:3056_5": "taṃ kammaṃ kuppatīti dīpeti.",
  "tika-vin11t0:3056_6": "Idha pana-",
  "tika-vin11t0:3056_7": "saddo yasmā-",
  "tika-vin11t0:3056_8": "padatthoti tadatthavasena yojanā dassitā.",
  "tika-vin11t0:3057_0": "2380.",
  "tika-vin11t0:3057_1": "Sammutinti sikkhamānasammutiṃ.",
  "tika-vin11t0:3057_2": "Dasavassāyāti ettha “gihigatāyā”ti seso. Yathāha –",
  "tika-vin11t0:3057_3": "“gihigatāya dasavassakāle sikkhāsammutiṃ datvā dvādasavassakāle upasampadā kātabbā”ti.",
  "tika-vin11t0:3057_4": "Sesāsupīti ekādasavassakāle datvā terasavassakāle kātabbā, dvādasa, terasa, cuddasa,",
  "tika-vin11t0:3057_5": "pannarasa, soḷasa,",
  "tika-vin11t0:3057_6": "sattarasa,",
  "tika-vin11t0:3057_7": "aṭṭhārasavassakāle sikkhāsammutiṃ datvā vīsativassakāle kātabbāti evaṃ aṭṭhārasavassapariyantāsu sesāsupi sikkhamānāsu.",
  "tika-vin11t0:3057_8": "Ayaṃ nayoti “sammutiyā dinnasaṃvaccharato āgāmini dutiye saṃvacchare upasampādetabbā”ti ayaṃ nayo.",
  "tika-vin11t0:3057_9": "Teneva vuttaṃ “ekādasavassakāle datvā terasavassakāle kātabbā”tiādi.",
  "tika-vin11t0:3058_0": "2381. “Kumāribhūtā”tipi “gihigatā”tipi vattuṃ vaṭṭatīti aṭṭhakathāyaṃ vuttāti yojanā.",
  "tika-vin11t0:3059_0": "2382.",
  "tika-vin11t0:3059_1": "Yā pana paripuṇṇavīsativassā sāmaṇerī “kumāribhūtā”ti vuttā,",
  "tika-vin11t0:3059_2": "sā kammavācāya “kumāribhūtā”icceva vattabbā,",
  "tika-vin11t0:3059_3": "aññathā pana na vattabbā “gihigatā”ti vā “purisantaragatā”ti vā na vattabbāti yojanā.",
  "tika-vin11t0:3059_4": "Yathāha “kumāribhūtā pana ‘gihigatā’ti na vattabbā,",
  "tika-vin11t0:3059_5": "‘kumāribhūtā’icceva vattabbā”ti.",
  "tika-vin11t0:3060_0": "2383.",
  "tika-vin11t0:3060_1": "Etā tu pana tissopīti mahāsikkhamānā gihigatā,",
  "tika-vin11t0:3060_2": "kumāribhūtāti vuttā pana etā tissopi. Api-",
  "tika-vin11t0:3060_3": "saddena gihigatā kumāribhūtā dve sakasakanāmenāpi vattuṃ vaṭṭantīti dīpeti.",
  "tika-vin11t0:3060_4": "“Kumāribhūtasikkhamānāyā”ti pāḷiyaṃ avuttattā na vaṭṭatīti koci maññeyyāti āha “na saṃsayo”ti.",
  "tika-vin11t0:3060_5": "Tathā vattabbatāhetudassanatthamāha “sikkhāsammutidānato”ti.",
  "tika-vin11t0:3061_0": "Paṭhamadutiyatatiyāni.",
  "tika-vin11t0:3062_0": "2384- 5.",
  "tika-vin11t0:3062_1": "Yā pana bhikkhunī ūnadvādasavassāva upasampadāvasena aparipuṇṇadvādasavassā eva sayaṃ upajjhāyā hutvā paraṃ sikkhamānaṃ sace vuṭṭhāpeti,",
  "tika-vin11t0:3062_2": "pubbe vuttanayeneva gaṇapariyesanādidutiyānussāvanapariyosānesu āpannānaṃ dukkaṭānaṃ anantaraṃ kammavācānaṃ",
  "tika-vin11t0:3062_3": "osāne tatiyānussāvanāya yyatārappattāya tassā pācitti paridīpitāti yojanā.",
  "tika-vin11t0:3063_0": "Catutthaṃ.",
  "tika-vin11t0:3064_0": "2386.",
  "tika-vin11t0:3064_1": "Pañcameti “yā pana bhikkhunī paripuṇṇadvādasavassā saṅghena asammatā vuṭṭhāpeyya,",
  "tika-vin11t0:3064_2": "pācittiya”nti sikkhāpade.",
  "tika-vin11t0:3064_3": "Kāyacittavācācittakāyavācācittavasena tisamuṭṭhānaṃ.",
  "tika-vin11t0:3064_4": "Kriyākriyanti vuṭṭhāpanaṃ kiriyaṃ,",
  "tika-vin11t0:3064_5": "saṅghasammutiyā aggahaṇaṃ akiriyaṃ.",
  "tika-vin11t0:3065_0": "Pañcamaṃ.",
  "tika-vin11t0:3066_0": "2387.",
  "tika-vin11t0:3066_1": "Saṅghenāti bhikkhunisaṅghena.",
  "tika-vin11t0:3066_2": "Upaparikkhitvāti alajjibhāvādiṃ upaparikkhitvā.",
  "tika-vin11t0:3066_3": "Alaṃ tāvāti ettha “te ayye”ti seso.",
  "tika-vin11t0:3066_4": "Vāritāti ettha “sādhūti paṭissuṇitvā”ti seso.",
  "tika-vin11t0:3066_5": "“Alaṃ tāva te, ayye,",
  "tika-vin11t0:3066_6": "upasampāditenā”ti vāritā “sādhū”ti paṭissuṇitvā ettha etasmiṃ pavāraṇe pacchā khīyati “ahameva nūna bālā,",
  "tika-vin11t0:3066_7": "ahameva nūna alajjinī”tiādinā avaṇṇaṃ pakāseti,",
  "tika-vin11t0:3066_8": "dosatā pācittiyāpatti hotīti yojanā.",
  "tika-vin11t0:3067_0": "2388.",
  "tika-vin11t0:3067_1": "Chandadosādīhi karontiyāti ettha “pakatiyā”ti seso.",
  "tika-vin11t0:3067_2": "Pakatiyā chandadosādīhi agatigamanehi nivāraṇaṃ karontiyā sace ujjhāyati,",
  "tika-vin11t0:3067_3": "na dosoti yojanā.",
  "tika-vin11t0:3068_0": "Chaṭṭhaṃ.",
  "tika-vin11t0:3069_0": "2389- 90.",
  "tika-vin11t0:3069_1": "Laddhe cīvareti sikkhāmānāya “sace me tvaṃ, ayye,",
  "tika-vin11t0:3069_2": "cīvaraṃ dassasi,",
  "tika-vin11t0:3069_3": "evāhaṃ taṃ vuṭṭhāpessāmī”ti vatvā yācite tasmiṃ cīvare laddhe.",
  "tika-vin11t0:3069_4": "Pacchāti cīvaralābhato pacchā.",
  "tika-vin11t0:3069_5": "Asante antarāyiketi dasannaṃ antarāyānaṃ aññatarasmiṃ antarāye avijjamāne.",
  "tika-vin11t0:3069_6": "Vuṭṭhāpessāmināhanti ahaṃ taṃ na samuṭṭhāpessāmīti dhuranikkhepane tassā pācittiyaṃ hotīti yojanā.",
  "tika-vin11t0:3070_0": "2391. Idanti idaṃ sikkhāpadaṃ. Avuṭṭhāpanena akriyaṃ.",
  "tika-vin11t0:3071_0": "Sattamaṃ.",
  "tika-vin11t0:3072_0": "2392.",
  "tika-vin11t0:3072_1": "Aṭṭhamanti “yā pana bhikkhunī sikkhamānaṃ ‘sace maṃ tvaṃ, ayye,",
  "tika-vin11t0:3072_2": "dve vassāni anubandhissasi,",
  "tika-vin11t0:3072_3": "evāhaṃ taṃ vuṭṭhāpessāmī”tiādi sikkhāpadaṃ.",
  "tika-vin11t0:3072_4": "Navameti “yā pana bhikkhunī purisasaṃsaṭṭhaṃ kumārakasaṃsaṭṭhaṃ caṇḍiṃ sokāvāsaṃ sikkhamānaṃ vuṭṭhāpeyya,",
  "tika-vin11t0:3072_5": "pācittiya”nti vuttasikkhāpade.",
  "tika-vin11t0:3072_6": "“Vattabbaṃ natthī”ti idaṃ saddatthavisesamantarena vinicchayassa suviññeyyattā vuttaṃ.",
  "tika-vin11t0:3072_7": "Tenevāha “uttānamevida”nti.",
  "tika-vin11t0:3073_0": "Saddattho pana evaṃ veditabbo –",
  "tika-vin11t0:3073_1": "purisasaṃsaṭṭhanti paripuṇṇavīsativassena purisena ananulomikena kāyavacīkammena saṃsaṭṭhaṃ.",
  "tika-vin11t0:3073_2": "Kumārakasaṃsaṭṭhanti ūnavīsativassena kumārena tatheva saṃsaṭṭhaṃ.",
  "tika-vin11t0:3073_3": "Caṇḍinti kodhanaṃ.",
  "tika-vin11t0:3073_4": "Sokāvāsanti saṅketaṃ katvā āgacchamānā purisānaṃ anto sokaṃ pavesetīti sokāvāsā,",
  "tika-vin11t0:3073_5": "taṃ sokāvāsaṃ.",
  "tika-vin11t0:3073_6": "Atha vā gharaṃ viya gharasāmikā,",
  "tika-vin11t0:3073_7": "ayampi purisasamāgamaṃ alabhamānā sokaṃ āvisati,",
  "tika-vin11t0:3073_8": "iti yaṃ āvisati,",
  "tika-vin11t0:3073_9": "svāssā āvāso hotīti sokāvāsā.",
  "tika-vin11t0:3073_10": "Tenevassa padabhājane “sokāvāsā nāma paresaṃ dukkhaṃ uppādeti,",
  "tika-vin11t0:3073_11": "sokaṃ āvisatī”ti dvedhā attho vutto.",
  "tika-vin11t0:3073_12": "Pācittiyanti evarūpaṃ vuṭṭhāpentiyā vuttanayeneva kammavācāpariyosāne upajjhāyāya pācittiyaṃ.",
  "tika-vin11t0:3074_0": "2393. “Natthi ajānantiyā”ti pacchedo, sikkhamānāya purisasaṃsaṭṭhādibhāvaṃ ajānantiyāti attho.",
  "tika-vin11t0:3075_0": "Aṭṭhamanavamāni.",
  "tika-vin11t0:3076_0": "2394.",
  "tika-vin11t0:3076_1": "Vijātamātarā vā janakapitarā vā sāminā pariggāhakasāminā vā nānuññātaṃ upasampadatthāya ananuññātaṃ taṃ",
  "tika-vin11t0:3076_2": "sikkhamānaṃ vuṭṭhāpentiyā tassā pācittiyāpatti siyāti yojanā.",
  "tika-vin11t0:3077_0": "2395.",
  "tika-vin11t0:3077_1": "Na bhikkhunāti bhikkhunā dvikkhattuṃ na pucchitabbaṃ,",
  "tika-vin11t0:3077_2": "sakimeva pucchitabbanti vuttaṃ hoti.",
  "tika-vin11t0:3077_3": "Yathāha “bhikkhunīhi dvikkhattuṃ āpucchitabbaṃ pabbajjākāle ca upasampadākāle ca,",
  "tika-vin11t0:3077_4": "bhikkhūnaṃ pana sakiṃ āpucchitepi vaṭṭatī”ti.",
  "tika-vin11t0:3078_0": "2396- 7.",
  "tika-vin11t0:3078_1": "Atthitanti atthibhāvaṃ.",
  "tika-vin11t0:3078_2": "Catūhi samuṭṭhāti,",
  "tika-vin11t0:3078_3": "cattāri vā samuṭṭhānāni etassāti catusamuṭṭhānaṃ.",
  "tika-vin11t0:3078_4": "Katamehi catūhi samuṭṭhātīti āha “vācato…pe…",
  "tika-vin11t0:3078_5": "kāyavācāditopi cā”ti.",
  "tika-vin11t0:3078_6": "Kathaṃ vācādīhi catūhi samuṭṭhāti?",
  "tika-vin11t0:3078_7": "Abbhānakammādīsu kenacideva karaṇīyena khaṇḍasīmāyaṃ nisinnā “pakkosatha sikkhamānaṃ,",
  "tika-vin11t0:3078_8": "idheva naṃ upasampādessāmā”ti upasampādeti,",
  "tika-vin11t0:3078_9": "evaṃ vācato samuṭṭhāti.",
  "tika-vin11t0:3078_10": "“Upassayato paṭṭhāya upasampādessāmī”ti vatvā khaṇḍasīmaṃ gacchantiyā kāyavācato samuṭṭhāti.",
  "tika-vin11t0:3078_11": "Dvīsupi ṭhānesu paṇṇattiṃ jānitvā vītikkamaṃ karontiyā vācācittato,",
  "tika-vin11t0:3078_12": "kāyavācācittato ca samuṭṭhāti.",
  "tika-vin11t0:3078_13": "Upasampādanaṃ kriyaṃ,",
  "tika-vin11t0:3078_14": "anāpucchanaṃ akriyaṃ.",
  "tika-vin11t0:3079_0": "Dasamaṃ.",
  "tika-vin11t0:3080_0": "2398.",
  "tika-vin11t0:3080_1": "Ettha imasmiṃ sāsane yā bhikkhunī pārivāsikena chandadānena sikkhamānaṃ sace vuṭṭhāpeti,",
  "tika-vin11t0:3080_2": "tassā pācittiyaṃ siyāti yojanā.",
  "tika-vin11t0:3080_3": "Tattha pārivāsikena chandadānenāti catubbidhaṃ pārivāsiyaṃ parisapārivāsiyaṃ,",
  "tika-vin11t0:3080_4": "rattipārivāsiyaṃ,",
  "tika-vin11t0:3080_5": "chandapārivāsiyaṃ,",
  "tika-vin11t0:3080_6": "ajjhāsayapārivāsiyanti.",
  "tika-vin11t0:3081_0": "Tattha parisapārivāsiyaṃ nāma bhikkhū kenacideva karaṇīyena sannipatitā honti,",
  "tika-vin11t0:3081_1": "atha megho vā uṭṭhahati,",
  "tika-vin11t0:3081_2": "ussāraṇā vā karīyati,",
  "tika-vin11t0:3081_3": "manussā vā ajjhottharantā āgacchanti,",
  "tika-vin11t0:3081_4": "bhikkhū “anokāso ayaṃ,",
  "tika-vin11t0:3081_5": "aññatra gacchāmā”ti chandaṃ avissajjetvāva uṭṭhahanti.",
  "tika-vin11t0:3081_6": "Idaṃ parisapārivāsiyaṃ.",
  "tika-vin11t0:3081_7": "Kiñcāpi parisapārivāsiyaṃ,",
  "tika-vin11t0:3081_8": "chandassa pana avissaṭṭhattā kammaṃ kātuṃ vaṭṭati.",
  "tika-vin11t0:3082_0": "Puna bhikkhū “uposathādīni karissāmā”ti rattiṃ sannipatitvā “yāva sabbe sannipatanti,",
  "tika-vin11t0:3082_1": "tāva dhammaṃ suṇissāmā”ti ekaṃ ajjhesanti,",
  "tika-vin11t0:3082_2": "tasmiṃ dhammakathaṃ kathenteyeva aruṇo uggacchati.",
  "tika-vin11t0:3082_3": "Sace “cātuddasikaṃ uposathaṃ karissāmā”ti nisinnā,",
  "tika-vin11t0:3082_4": "“pannaraso”ti kātuṃ vaṭṭati.",
  "tika-vin11t0:3082_5": "Sace pannarasikaṃ kātuṃ nisinnā,",
  "tika-vin11t0:3082_6": "pāṭipade anuposathe uposathaṃ kātuṃ na vaṭṭati.",
  "tika-vin11t0:3082_7": "Aññaṃ pana saṅghakiccaṃ kātuṃ vaṭṭati.",
  "tika-vin11t0:3082_8": "Idaṃ pana rattipārivāsiyaṃ nāma.",
  "tika-vin11t0:3083_0": "Puna bhikkhū “kiñcideva abbhānādisaṅghakammaṃ karissāmā”ti nisinnā honti,",
  "tika-vin11t0:3083_1": "tatreko nakkhattapāṭhako bhikkhu evaṃ vadati “ajja nakkhattaṃ dāruṇaṃ,",
  "tika-vin11t0:3083_2": "mā idaṃ kammaṃ karothā”ti,",
  "tika-vin11t0:3083_3": "te tassa vacanena chandaṃ vissajjetvā tattheva nisinnā honti,",
  "tika-vin11t0:3083_4": "athañño āgantvā –",
  "tika-vin11t0:3084_0": "“Nakkhattaṃ paṭimānentaṃ, attho bālaṃ upaccagā”ti. –",
  "tika-vin11t0:3085_0": "Vatvā “kiṃ nakkhattena,",
  "tika-vin11t0:3085_1": "karothā”ti vadati.",
  "tika-vin11t0:3085_2": "Idaṃ chandapārivāsiyañceva ajjhāsayapārivāsiyañca.",
  "tika-vin11t0:3085_3": "Etasmiṃ pārivāsiye puna chandapārisuddhiṃ anāharitvā kammaṃ kātuṃ na vaṭṭati.",
  "tika-vin11t0:3085_4": "Idaṃ sandhāya vuttaṃ “pārivāsikena chandadānenā”ti.",
  "tika-vin11t0:3086_0": "Pācittiyaṃ siyāti evaṃ vuṭṭhāpentiyā vuttanayeneva kammavācāpariyosāne pācittiyaṃ siyāti attho.",
  "tika-vin11t0:3087_0": "2399.",
  "tika-vin11t0:3087_1": "Chandaṃ avihāya vā avissajjetvāva avuṭṭhitāya parisāya tu yathānisinnāya parisāya vuṭṭhāpentiyā anāpattīti yojanā. Vā-",
  "tika-vin11t0:3087_2": "saddo evakārattho.",
  "tika-vin11t0:3088_0": "Ekādasamaṃ.",
  "tika-vin11t0:3089_0": "2400.",
  "tika-vin11t0:3089_1": "Dvādaseti “yā pana bhikkhunī anuvassaṃ vuṭṭhāpeyya,",
  "tika-vin11t0:3089_2": "pācittiya”nti sikkhāpade.",
  "tika-vin11t0:3089_3": "Teraseti “yā pana bhikkhunī ekaṃ vassaṃ dve vuṭṭhāpeyya,",
  "tika-vin11t0:3089_4": "pācittiya”nti sikkhāpade.",
  "tika-vin11t0:3090_0": "Dvādasamaterasamāni.",
  "tika-vin11t0:3091_0": "Kumāribhūtavaggo aṭṭhamo.",
  "tika-vin11t0:3092_0": "2401.",
  "tika-vin11t0:3092_1": "Agilānāti chattupāhanena vūpasametabbarogarahitā.",
  "tika-vin11t0:3092_2": "Yathāha “agilānā nāma yassā vinā chattupāhanā phāsu hotī”ti.",
  "tika-vin11t0:3092_3": "Chattañca upāhanā ca chattupāhanaṃ.",
  "tika-vin11t0:3092_4": "Tattha chattaṃ vuttalakkhaṇaṃ,",
  "tika-vin11t0:3092_5": "upāhanā vakkhamānalakkhaṇā.",
  "tika-vin11t0:3092_6": "Dhāreyyāti ubhayaṃ ekato dhāreyya.",
  "tika-vin11t0:3092_7": "Visuṃ dhārentiyā hi dukkaṭaṃ vakkhati.",
  "tika-vin11t0:3093_0": "2402. Divasanti accantasaṃyoge upayogavacanaṃ. Sace dhāretīti yojanā.",
  "tika-vin11t0:3094_0": "2403. Kaddamādīnīti ettha ādi-saddena mahāvālukādīnaṃ gahaṇaṃ.",
  "tika-vin11t0:3095_0": "2404.",
  "tika-vin11t0:3095_1": "Sace gacchatīti sambandho.",
  "tika-vin11t0:3095_2": "Disvā gacchādikanti chatte lagganayoggaṃ nīcataraṃ gacchādikaṃ disvā. Ādi-",
  "tika-vin11t0:3095_3": "saddena gumbādīnaṃ gahaṇaṃ.",
  "tika-vin11t0:3095_4": "Dukkaṭanti upāhanamattasseva dhāraṇe dukkaṭaṃ.",
  "tika-vin11t0:3096_0": "2405.",
  "tika-vin11t0:3096_1": "Apanāmetvāti sīsato apanāmetvā.",
  "tika-vin11t0:3096_2": "Omuñcitvāti pādato omuñcitvā.",
  "tika-vin11t0:3096_3": "Hoti pācittiyanti puna pācittiyaṃ hoti.",
  "tika-vin11t0:3097_0": "2406.",
  "tika-vin11t0:3097_1": "Payogagaṇanāyevāti chattupāhanassa apanetvā apanetvā ekato dhāraṇapayogagaṇanāya.",
  "tika-vin11t0:3097_2": "Tikapācittiyaṃ vuttanti “agilānā agilānasaññā, vematikā,",
  "tika-vin11t0:3097_3": "gilānasaññā chattupāhanaṃ dhāreti,",
  "tika-vin11t0:3097_4": "āpatti pācittiyassā”ti evaṃ tikapācittiyaṃ vuttaṃ.",
  "tika-vin11t0:3097_5": "“Gilānā agilānasaññā,",
  "tika-vin11t0:3097_6": "gilānā vematikā,",
  "tika-vin11t0:3097_7": "chattupāhanaṃ dhāreti,",
  "tika-vin11t0:3097_8": "āpatti dukkaṭassā”ti evaṃ dvikadukkaṭaṃ tatheva vuttanti sambandho.",
  "tika-vin11t0:3098_0": "2407.",
  "tika-vin11t0:3098_1": "Yattha bhikkhū vā bhikkhuniyo vā nivasanti,",
  "tika-vin11t0:3098_2": "tasmiṃ ārāme vā upacāre vā aparikkhittassa ārāmassa upacāre vā.",
  "tika-vin11t0:3098_3": "Āpadāsūti raṭṭhabhedādiāpadāsu.",
  "tika-vin11t0:3099_0": "Paṭhamaṃ.",
  "tika-vin11t0:3100_0": "2408.",
  "tika-vin11t0:3100_1": "Bhikkhuniyāti ettha “agilānāyā”ti seso,",
  "tika-vin11t0:3100_2": "pādena gantuṃ samatthāya agilānāya bhikkhuniyāti attho.",
  "tika-vin11t0:3100_3": "Yathāha “agilānā nāma sakkoti padasā gantu”nti.",
  "tika-vin11t0:3100_4": "Yānaṃ nāma rathādi,",
  "tika-vin11t0:3100_5": "taṃ heṭṭhā vuttasarūpameva.",
  "tika-vin11t0:3101_0": "2409.",
  "tika-vin11t0:3101_1": "Āpadāsūti raṭṭhabhedādiāpadāsu.",
  "tika-vin11t0:3101_2": "Chattupāhanasikkhāpade ārāme,",
  "tika-vin11t0:3101_3": "ārāmūpacāre ca anāpatti vuttā,",
  "tika-vin11t0:3101_4": "idha tathā avuttattā sabbatthāpi āpattiyeva veditabbā.",
  "tika-vin11t0:3102_0": "Dutiyaṃ.",
  "tika-vin11t0:3103_0": "2410.",
  "tika-vin11t0:3103_1": "“Yaṃ kiñcipi kaṭūpiya”nti idaṃ “saṅghāṇi”nti etassa atthapadaṃ. Yathāha –",
  "tika-vin11t0:3103_2": "“saṅghāṇi nāma yā kāci kaṭūpagā”ti.",
  "tika-vin11t0:3103_3": "Saṅghāṇi nāma mekhalādikaṭipiḷandhanaṃ.",
  "tika-vin11t0:3103_4": "Kaṭūpiyanti kaṭippadesopagaṃ.",
  "tika-vin11t0:3104_0": "2412. Kaṭisuttaṃ nāma kaṭiyaṃ piḷandhanarajjusuttakaṃ.",
  "tika-vin11t0:3105_0": "2413.",
  "tika-vin11t0:3105_1": "Idha imasmiṃ sikkhāpade cittaṃ akusalaṃ,",
  "tika-vin11t0:3105_2": "idaṃ pana sikkhāpadaṃ lokavajjaṃ,",
  "tika-vin11t0:3105_3": "iti idaṃ ubhayameva visesatā purimasikkhāpadato imassa nānākaraṇaṃ.",
  "tika-vin11t0:3106_0": "Tatiyaṃ.",
  "tika-vin11t0:3107_0": "2414.",
  "tika-vin11t0:3107_1": "Sīsūpagādisu yaṃ kiñci sace yā dhāreti,",
  "tika-vin11t0:3107_2": "tassā tassa vatthussa gaṇanāya āpattiyo siyunti yojanā.",
  "tika-vin11t0:3107_3": "Sīsaṃ upagacchatīti sīsūpagaṃ,",
  "tika-vin11t0:3107_4": "sīse piḷandhanārahanti attho. Ādi-",
  "tika-vin11t0:3107_5": "saddena gīvūpagādīnaṃ gahaṇaṃ. Yathāha –",
  "tika-vin11t0:3107_6": "“itthālaṅkāro nāma sīsūpago gīvūpago hatthūpago pādūpago kaṭūpago”ti.",
  "tika-vin11t0:3108_0": "2415. Na ca dosoti yojanā. “Sadisanti paridīpita”nti vattabbe iti-saddo luttaniddiṭṭho.",
  "tika-vin11t0:3109_0": "Catutthaṃ.",
  "tika-vin11t0:3110_0": "2416.",
  "tika-vin11t0:3110_1": "Yena kenaci gandhenāti candanatagarādinā yena kenaci gandhakakkena.",
  "tika-vin11t0:3110_2": "Savaṇṇāvaṇṇakena cāti vaṇṇena saha vattatīti savaṇṇakaṃ,",
  "tika-vin11t0:3110_3": "haliddikakkādi,",
  "tika-vin11t0:3110_4": "natthi etassa ubbaṭṭanapaccayā dissamāno vaṇṇavisesoti avaṇṇakaṃ,",
  "tika-vin11t0:3110_5": "sāsapakakkādi,",
  "tika-vin11t0:3110_6": "savaṇṇakañca avaṇṇakañca savaṇṇāvaṇṇakaṃ,",
  "tika-vin11t0:3110_7": "tena savaṇṇāvaṇṇakena ca.",
  "tika-vin11t0:3110_8": "Ubbaṭṭetvā nhāyantiyā nhānosāne pācittiyāpatti pakāsitāti yojanā.",
  "tika-vin11t0:3111_0": "2417. Sabbapayogeti sabbasmiṃ pubbapayoge. Ābādhapaccayāti daddukuṭṭhādirogapaccayā.",
  "tika-vin11t0:3112_0": "2418. Chaṭṭhanti “yā pana bhikkhunī vāsitakena piññākena nahāyeyya, pācittiya”nti sikkhāpadaṃ.",
  "tika-vin11t0:3113_0": "Pañcamachaṭṭhāni.",
  "tika-vin11t0:3114_0": "2419.",
  "tika-vin11t0:3114_1": "Yā pana bhikkhunī aññāya bhikkhuniyā sace ubbaṭṭāpeyya vā sambāhāpeyya vā,",
  "tika-vin11t0:3114_2": "tassā bhikkhuniyā tathā pācittiyāpatti hotīti yojanā.",
  "tika-vin11t0:3115_0": "2420.",
  "tika-vin11t0:3115_1": "Ettha imasmiṃ ubbaṭṭane,",
  "tika-vin11t0:3115_2": "sambāhane ca hatthaṃ amocetvā ubbaṭṭane ekā āpatti siyā,",
  "tika-vin11t0:3115_3": "hatthaṃ mocetvā mocetvā ubbaṭṭane payogagaṇanāya siyāti yojanā.",
  "tika-vin11t0:3116_0": "2421.",
  "tika-vin11t0:3116_1": "Āpadāsūti corabhayādīhi sarīrakampanādīsu.",
  "tika-vin11t0:3116_2": "Gilānāyāti antamaso maggagamanaparissamenāpi ābādhikāya.",
  "tika-vin11t0:3117_0": "2422.",
  "tika-vin11t0:3117_1": "Aṭṭhamasikkhāpade “sikkhamānāyā”ti ca navamasikkhāpade “sāmaṇeriyā”ti ca dasamasikkhāpade “gihiniyā”ti",
  "tika-vin11t0:3117_2": "ca visesaṃ vajjetvā avasesavinicchayo sattameneva samānoti dassetumāha “aṭṭhamādīni tīṇipī”ti.",
  "tika-vin11t0:3118_0": "Sattamaṭṭhamanavamadasamāni.",
  "tika-vin11t0:3119_0": "2423.",
  "tika-vin11t0:3119_1": "Antoupacārasminti dvādasaratanabbhantare.",
  "tika-vin11t0:3119_2": "“Bhikkhussa purato”ti idaṃ upalakkhaṇaṃ.",
  "tika-vin11t0:3119_3": "Tasmā purato vā hotu pacchato vā passato vā,",
  "tika-vin11t0:3119_4": "samantato dvādasaratanabbhantareti nidassanapadametaṃ.",
  "tika-vin11t0:3119_5": "Chamāyapīti anantarahitāya bhūmiyāpi.",
  "tika-vin11t0:3119_6": "Yā nisīdeyyāti sambandho.",
  "tika-vin11t0:3119_7": "Na vaṭṭati pācittiyāpatti hotīti attho.",
  "tika-vin11t0:3120_0": "2424.",
  "tika-vin11t0:3120_1": "Tikapācittiyaṃ vuttanti anāpucchite anāpucchitasaññā, vematikā,",
  "tika-vin11t0:3120_2": "āpucchitasaññāti tīsu vikappesu pācittiyattayaṃ vuttaṃ.",
  "tika-vin11t0:3120_3": "Āpucchite anāpucchitasaññā,",
  "tika-vin11t0:3120_4": "vematikā vā bhikkhussa purato nisīdeyyāti vikappadvaye dukkaṭadvayaṃ hoti.",
  "tika-vin11t0:3120_5": "Āpadāsūti raṭṭhabhedādiāpadāsu.",
  "tika-vin11t0:3120_6": "Āpucchituñca ṭhātuñca asakkontiyā gilānāya.",
  "tika-vin11t0:3121_0": "2425. Nipajjanaṃ kriyaṃ. Anāpucchanaṃ akriyaṃ.",
  "tika-vin11t0:3122_0": "Ekādasamaṃ.",
  "tika-vin11t0:3123_0": "2426.",
  "tika-vin11t0:3123_1": "Okāso kato yena so okāsakato,",
  "tika-vin11t0:3123_2": "na okāsakato anokāsakato, taṃ,",
  "tika-vin11t0:3123_3": "akatokāsanti attho,",
  "tika-vin11t0:3123_4": "“asukasmiṃ nāma ṭhāne pucchāmī”ti attanā pucchitabbavinayādīnaṃ nāmaṃ gahetvā okāsaṃ kārāpanakāle adhivāsanavasena akatokāsanti vuttaṃ hoti.",
  "tika-vin11t0:3123_5": "Dosatāti pācittiyāpatti.",
  "tika-vin11t0:3123_6": "Ekasmiṃ piṭake okāsaṃ kārāpetvā aññasmiṃ piṭake pañhaṃ pucchantiyāpi pācittiyaṃ hotīti dassetumāha “vinaye cā”tiādi.",
  "tika-vin11t0:3124_0": "Pucchantiyāpi cāti ettha pi-",
  "tika-vin11t0:3124_1": "saddena “abhidhammaṃ pucchantiyāpī”ti idañca anuttasamuccayatthena ca-",
  "tika-vin11t0:3124_2": "saddena “suttante okāsaṃ kārāpetvā vinayaṃ vā abhidhammaṃ vā pucchati,",
  "tika-vin11t0:3124_3": "āpatti pācittiyassa.",
  "tika-vin11t0:3124_4": "Abhidhamme okāsaṃ kārāpetvā suttantaṃ vā vinayaṃ vā pucchati,",
  "tika-vin11t0:3124_5": "āpatti pācittiyassā”ti idañca saṅgahitaṃ.",
  "tika-vin11t0:3125_0": "2427.",
  "tika-vin11t0:3125_1": "Anodissāti “asukasmiṃ nāma pucchāmī”ti evaṃ aniyametvā kevalaṃ “pucchitabbaṃ atthi,",
  "tika-vin11t0:3125_2": "pucchāmi ayyā”ti evaṃ vatvā.",
  "tika-vin11t0:3126_0": "Dvādasamaṃ.",
  "tika-vin11t0:3127_0": "2428- 9.",
  "tika-vin11t0:3127_1": "Saṃkaccikanti thanaveṭhanacīvaraṃ,",
  "tika-vin11t0:3127_2": "taṃ pana pārupantiyā adhakkhakaṃ ubbhanābhimaṇḍalaṃ paṭicchādentiyā pārupitabbaṃ.",
  "tika-vin11t0:3127_3": "Tenāha mātikaṭṭhakathāyaṃ “asaṃkaccikāti adhakkhakaubbhanābhimaṇḍalasaṅkhātassa sarīrassa paṭicchādanatthaṃ anuññātasaṃkaccikacīvararahitā”ti.",
  "tika-vin11t0:3127_4": "“Saṃkaccikāya pamāṇaṃ tiriyaṃ diyaḍḍhahatthanti porāṇagaṇṭhipade vutta”nti vajirabuddhitthero.",
  "tika-vin11t0:3127_5": "Parikkhepokkameti parikkhepassa antopavesane.",
  "tika-vin11t0:3127_6": "Upacārokkamepīti aparikkhittassa gāmassa dutiyaleḍḍupātabbhantarapavesanepi.",
  "tika-vin11t0:3127_7": "Etthāti imasmiṃ sikkhāpade.",
  "tika-vin11t0:3127_8": "Eseva nayoti “paṭhame pāde dukkaṭaṃ,",
  "tika-vin11t0:3127_9": "dutiye pācittiya”nti yathāvuttoyeva nayo mato viññātoti attho.",
  "tika-vin11t0:3128_0": "2430.",
  "tika-vin11t0:3128_1": "Āpadāsupīti mahagghaṃ hoti saṃkaccikaṃ,",
  "tika-vin11t0:3128_2": "pārupitvā gacchantiyā ca upaddavo uppajjati,",
  "tika-vin11t0:3128_3": "evarūpāsu āpadāsu anāpatti.",
  "tika-vin11t0:3129_0": "2431.",
  "tika-vin11t0:3129_1": "Sesanti idha sarūpato adassitañca.",
  "tika-vin11t0:3129_2": "Vuttanayenevāti mātikāpadabhājanādīsu vuttanayeneva.",
  "tika-vin11t0:3129_3": "Sunipuṇasmiṃ dhammajātaṃ,",
  "tika-vin11t0:3129_4": "atthajātañca vibhāveti vividhenākārena pakāsetīti vibhāvī,",
  "tika-vin11t0:3129_5": "tena vibhāvinā.",
  "tika-vin11t0:3130_0": "Terasamaṃ.",
  "tika-vin11t0:3131_0": "Chattupāhanavaggo navamo.",
  "tika-vin11t0:3132_0": "Evaṃ navahi vaggehi bhikkhunīnaṃ bhikkhūhi asādhāraṇāni channavuti sikkhāpadāni dassetvā ito paresu musāvādavaggādīsu",
  "tika-vin11t0:3132_1": "sattasu vaggesu bhikkhūhi sādhāraṇasikkhāpadāni bhikkhupātimokkhavinicchayakathāya vuttanayeneva veditabbānīti",
  "tika-vin11t0:3132_2": "tāni idha na dassitāni.",
  "tika-vin11t0:3133_0": "Sabbāneva bhikkhunīnaṃ khuddakesu channavuti,",
  "tika-vin11t0:3133_1": "bhikkhūnaṃ dvenavutīti aṭṭhāsītisataṃ sikkhāpadāni.",
  "tika-vin11t0:3133_2": "Tato paraṃ sakalaṃ bhikkhunivaggaṃ,",
  "tika-vin11t0:3133_3": "paramparabhojanaṃ,",
  "tika-vin11t0:3133_4": "anatirittabhojanaṃ,",
  "tika-vin11t0:3133_5": "anatirittena abhihaṭṭhuṃ pavāraṇaṃ,",
  "tika-vin11t0:3133_6": "paṇītabhojanaviññatti,",
  "tika-vin11t0:3133_7": "acelakasikkhāpadaṃ,",
  "tika-vin11t0:3133_8": "duṭṭhullapaacchādanaṃ,",
  "tika-vin11t0:3133_9": "ūnavīsativassaupasampādanaṃ,",
  "tika-vin11t0:3133_10": "mātugāmena saddhiṃ saṃvidhāya addhānagamanaṃ,",
  "tika-vin11t0:3133_11": "rājantepurappavesanaṃ,",
  "tika-vin11t0:3133_12": "santaṃ bhikkhuṃ anāpucchā vikāle gāmappavesanaṃ,",
  "tika-vin11t0:3133_13": "nisīdanaṃ,",
  "tika-vin11t0:3133_14": "vassikasāṭikanti imāni bāvīsati sikkhāpadāni apanetvā sesāni satañca chasaṭṭhi ca sikkhāpadāni bhikkhunipātimokkhuddesamaggena",
  "tika-vin11t0:3133_15": "uddiṭṭhānīti veditabbāni.",
  "tika-vin11t0:3134_0": "Tatrāyaṃ saṅkhepato asādhāraṇasikkhāpadesu samuṭṭhānavinicchayo –",
  "tika-vin11t0:3134_1": "giraggasamajjā,",
  "tika-vin11t0:3134_2": "cittāgārasikkhāpadaṃ, saṅghāṇi,",
  "tika-vin11t0:3134_3": "itthālaṅkāro,",
  "tika-vin11t0:3134_4": "gandhavaṇṇako,",
  "tika-vin11t0:3134_5": "vāsitakapiññāko,",
  "tika-vin11t0:3134_6": "bhikkhuniādīhi ummaddanaparimaddanānīti imāni dasa sikkhāpadāni acittakāni,",
  "tika-vin11t0:3134_7": "lokavajjāni,",
  "tika-vin11t0:3134_8": "akusalacittāni.",
  "tika-vin11t0:3134_9": "Ayaṃ panettha adhippāyo –",
  "tika-vin11t0:3134_10": "vināpi cittena āpajjitabbattā acittakāni,",
  "tika-vin11t0:3134_11": "citte pana sati akusaleneva āpajjitabbattā lokavajjāni ceva akusalacittāni ca.",
  "tika-vin11t0:3134_12": "Avasesāni acittakāni paṇṇattivajjāneva.",
  "tika-vin11t0:3134_13": "Corivuṭṭhāpanaṃ,",
  "tika-vin11t0:3134_14": "gāmantaraṃ,",
  "tika-vin11t0:3134_15": "ārāmasikkhāpadaṃ,",
  "tika-vin11t0:3134_16": "gabbhinivagge ādito paṭṭhāya satta,",
  "tika-vin11t0:3134_17": "kumāribhūtavagge ādito paṭṭhāya pañca,",
  "tika-vin11t0:3134_18": "purisasaṃsaṭṭhaṃ,",
  "tika-vin11t0:3134_19": "pārivāsiyachandadānaṃ,",
  "tika-vin11t0:3134_20": "anuvassavuṭṭhāpanaṃ,",
  "tika-vin11t0:3134_21": "ekantarikavuṭṭhāpananti imāni ekūnavīsati sikkhāpadāni sacittakāni,",
  "tika-vin11t0:3134_22": "paṇṇattivajjāni.",
  "tika-vin11t0:3134_23": "Avasesāni sacittakāni lokavajjānevāti.",
  "tika-vin11t0:3135_0": "Iti vinayatthasārasandīpaniyā vinayavinicchayavaṇṇanāya",
  "tika-vin11t0:3136_0": "Pācittiyakathāvaṇṇanā niṭṭhitā.",
  "tika-vin11t0:3137_0": "Pāṭidesanīyakathāvaṇṇanā",
  "tika-vin11t0:3138_0": "2432.",
  "tika-vin11t0:3138_1": "Evaṃ pācittiyavinicchayaṃ dassetvā idāni pāṭidesanīyaṃ dassetumāha “agilānā”tiādi.",
  "tika-vin11t0:3138_2": "Yā pana bhikkhunī agilānā sayaṃ attanā viññattiyā laddhaṃ sappiṃ sace “bhuñjissāmī”ti gaṇhati,",
  "tika-vin11t0:3138_3": "tassā evaṃ gahaṇe dukkaṭaṃ paridīpitanti yojanā.",
  "tika-vin11t0:3138_4": "Tattha yassā vinā sappinā phāsu hoti,",
  "tika-vin11t0:3138_5": "sā agilānā nāma.",
  "tika-vin11t0:3138_6": "Sappinti pubbe vuttavinicchayaṃ pāḷiāgataṃ gosappiādikameva.",
  "tika-vin11t0:3139_0": "2433.",
  "tika-vin11t0:3139_1": "Tipāṭidesanīyanti agilānā agilānasaññā, vematikā,",
  "tika-vin11t0:3139_2": "gilānasaññāti tīsu vikappesu tīṇi pāṭidesanīyāni.",
  "tika-vin11t0:3139_3": "Gilānā dvikadukkaṭanti gilānāya dvikadukkaṭaṃ.",
  "tika-vin11t0:3139_4": "Gilānā agilānasaññā,",
  "tika-vin11t0:3139_5": "vematikā vāti dvīsu vikappesu dve dukkaṭāni.",
  "tika-vin11t0:3140_0": "2434- 5.",
  "tika-vin11t0:3140_1": "Gilānā hutvā sappiṃ viññāpetvā pacchā vūpasantagelaññā hutvā sevantiyā paribhuñjantiyāpi ca gilānāya",
  "tika-vin11t0:3140_2": "avasesaṃ paribhuñjantiyā vā ñātakādito ñātakapavāritaṭṭhānato viññattaṃ bhuñjantiyā vā aññassatthāya",
  "tika-vin11t0:3140_3": "viññattaṃ paribhuñjantiyā vā attano dhanena gahitaṃ bhuñjantiyā vā ummattikāya vā anāpattīti yojanā.",
  "tika-vin11t0:3141_0": "Paṭhamaṃ.",
  "tika-vin11t0:3142_0": "2436.",
  "tika-vin11t0:3142_1": "Sesesu dutiyādīsūti “yā pana bhikkhunī agilānā telaṃ…pe…",
  "tika-vin11t0:3142_2": "madhuṃ…pe…",
  "tika-vin11t0:3142_3": "phāṇitaṃ…pe…",
  "tika-vin11t0:3142_4": "macchaṃ…pe…",
  "tika-vin11t0:3142_5": "maṃsaṃ…pe…",
  "tika-vin11t0:3142_6": "khīraṃ…pe…",
  "tika-vin11t0:3142_7": "dadhiṃ viññāpetvā bhuñjeyya,",
  "tika-vin11t0:3142_8": "paṭidesetabbaṃ tāya bhikkhuniyā gārayhaṃ ayye dhammaṃ āpajjiṃ asappāyaṃ pāṭidesanīyaṃ,",
  "tika-vin11t0:3142_9": "taṃ paṭidesemī”ti evaṃ dutiyādīsu sattasu pāṭidesanīyesu.",
  "tika-vin11t0:3142_10": "Natthi kāci visesatāti telādipadāni vinā añño koci viseso natthīti attho.",
  "tika-vin11t0:3143_0": "2437.",
  "tika-vin11t0:3143_1": "Pāḷiyaṃ anāgatesu sabbesu sappiādīsu aṭṭhasu aññataraṃ viññāpetvā bhuñjantiyāpi dukkaṭanti yojanā.",
  "tika-vin11t0:3144_0": "Iti vinayatthasārasandīpaniyā vinayavinicchayavaṇṇanāya",
  "tika-vin11t0:3145_0": "Pāṭidesanīyakathāvaṇṇanā niṭṭhitā.",
  "tika-vin11t0:3146_0": "Sikkhākaraṇīyakathāvaṇṇanā",
  "tika-vin11t0:3147_0": "2438.",
  "tika-vin11t0:3147_1": "Pāṭidesanīyānantaraṃ uddiṭṭhāni pañcasattati sekhiyāni mahāvibhaṅge vuttavinicchayānevāti tadeva atidisanto āha “sekhiyā pana ye dhammā”tiādi.",
  "tika-vin11t0:3147_2": "Ye pana pañcasattati sekhiyā dhammā pāṭidesanīyānantaraṃ uddiṭṭhā,",
  "tika-vin11t0:3147_3": "tesaṃ atthavinicchayo mahāvibhaṅge vuttovāti yojanā,",
  "tika-vin11t0:3147_4": "atthikehi tatova gahetabbo,",
  "tika-vin11t0:3147_5": "na puna idha dassessāmīti adhippāyo.",
  "tika-vin11t0:3148_0": "Iti vinayatthasārasandīpaniyā vinayavinicchayavaṇṇanāya",
  "tika-vin11t0:3149_0": "Sikkhākaraṇīyakathāvaṇṇanā niṭṭhitā.",
  "tika-vin11t0:3150_0": "2439- 40.",
  "tika-vin11t0:3150_1": "Savibhaṅgānaṃ ubhatovibhaṅgasahitānaṃ ubhatopātimokkhānaṃ bhikkhūnaṃ,",
  "tika-vin11t0:3150_2": "bhikkhunīnañca pātimokkhānaṃ aṭṭhakathāsāro sabbaṭṭhakathānaṃ sārabhūto yo so attho visesato samantapāsādikāyaṃ vutto.",
  "tika-vin11t0:3150_3": "Taṃ sabbaṃ sārabhūtaṃ atthaṃ samādāya yo vinayassavinicchayo bhikkhūnaṃ,",
  "tika-vin11t0:3150_4": "bhikkhunīnañca hitatthāya mayā kato viracitoti sambandho.",
  "tika-vin11t0:3151_0": "2441.",
  "tika-vin11t0:3151_1": "No amhākaṃ paṭibhāṇajaṃ paṭibhāṇato jātaṃ imaṃ tu imaṃ vinayavinicchayaṃ pana ye jantuno sattā suṇanti,",
  "tika-vin11t0:3151_2": "te jantuno janassa sattalokassa hite adhisīlasikkhāpakāsakattā upakārake sumatassa sobhaṇanti buddhādīhi matassa,",
  "tika-vin11t0:3151_3": "sobhaṇehi vā buddhādīhi matassa paṭividdhassa amatamahānibbānassa ayane añjasabhūte janassa tāyane kāyikavācasikavītikkamapaṭipakkhattā",
  "tika-vin11t0:3151_4": "apāyabhayanivāraṇaṭṭhena tāṇabhūte vinaye vinayapiṭake pakataññuno yathāsabhāvaṃ jānantā taññuno bhavanti",
  "tika-vin11t0:3151_5": "taṃ taṃ kappiyākappiyaṃ sevitabbāsevitabbaṃ jānantā bhavantevāti attho.",
  "tika-vin11t0:3152_0": "2442.",
  "tika-vin11t0:3152_1": "Bahavo sārabhūtā nayā etthāti bahusāranayo,",
  "tika-vin11t0:3152_2": "tasmiṃ bahusāranaye.",
  "tika-vin11t0:3152_3": "Parame uttame vinaye vinayapiṭake visāradataṃ vesārajjaṃ asaṃhīrañāṇaṃ abhipatthayatā visesato icchantena",
  "tika-vin11t0:3152_4": "buddhimatā ñāṇātisayamantena yatinā sabbakālaṃ tividhasikkhāparipūraṇe asithilapavattasammāvāyāmena bhikkhunā",
  "tika-vin11t0:3152_5": "imasmiṃ vinayavinicchaye paramā uttaritarā mahatī ādaratā karaṇīyatamā visesena kātabbāyevāti attho.",
  "tika-vin11t0:3153_0": "2443.",
  "tika-vin11t0:3153_1": "Iccevaṃ sīlavisuddhisādhane vinayapiṭake vesārajjahetutāya imassa vinayavinicchayassa sīlavisuddhiādisattavisuddhiparamparāya",
  "tika-vin11t0:3153_2": "adhigantabbassa amatamahānibbānassa pattiyāpi mūlabhūtataṃ dassetumāha “avagacchatī”tiādi.",
  "tika-vin11t0:3154_0": "Yo pana bhikkhu atthayuttaṃ mahatā payojanatthena,",
  "tika-vin11t0:3154_1": "abhidheyyatthena ca samannāgataṃ imaṃ vinayassavinicchayaṃ avagacchati avecca yāthāvato jānāti,",
  "tika-vin11t0:3154_2": "so aparamparaṃ maraṇābhāvā amaraṃ jarāyābhāvā ajaraṃ rāgādikilesarajapaṭipakkhattā arajaṃ anekappakārarogānaṃ",
  "tika-vin11t0:3154_3": "appavattihetuttā arujaṃ santipadaṃ sabbakilesadarathapariḷāhānaṃ vūpasamahetuttā santisaṅkhātaṃ nibbānapadaṃ",
  "tika-vin11t0:3154_4": "adhigacchati sīlavisuddhiādisattavisuddhiparamparāya gantvā paṭivijjhatīti yojanā.",
  "tika-vin11t0:3155_0": "Iti vinayatthasārasandīpaniyā vinayavinicchayavaṇṇanāya",
  "tika-vin11t0:3156_0": "Bhikkhunivibhaṅgakathāvaṇṇanā niṭṭhitā.",
  "tika-vin11t0:3157_0": "Khandhakakathā",
  "tika-vin11t0:3158_0": "Mahāvaggo",
  "tika-vin11t0:3159_0": "Mahākhandhakakathā",
  "tika-vin11t0:3160_0": "Pabbajjākathāvaṇṇanā",
  "tika-vin11t0:3161_0": "2444.",
  "tika-vin11t0:3161_1": "Iccevaṃ nātisaṅkhepavitthāravasena vibhaṅgadvaye,",
  "tika-vin11t0:3161_2": "tadaṭṭhakathāya ca āgataṃ vinicchayaṃ dassetvā idāni khandhakāgataṃ vinicchayaṃ dassetumārabhanto āha “sīlakkhandhādī”tiādi.",
  "tika-vin11t0:3161_3": "Tattha sīlakkhandhādiyuttenāti sīlasamādhipaññāvimuttivimuttiñāṇadassanasaṅkhātehi pañcahi khandhehi guṇarāsīhi yuttena samannāgatena.",
  "tika-vin11t0:3161_4": "Subhakkhandhenāti suvaṇṇāliṅgasadisavaṭṭakkhandhatāya subho sundaro khandho etassāti subhakkhandho, bhagavā, tena.",
  "tika-vin11t0:3161_5": "Iminā bāttiṃsalakkhaṇānamekadesabhūtassa samavaṭṭakkhandhatālakkhaṇassa paridīpakena vacanena lakkhaṇāhāranayena",
  "tika-vin11t0:3161_6": "bāttiṃsalakkhaṇādikā sabbāpi rūpakāyasirī sandassitāti veditabbā.",
  "tika-vin11t0:3162_0": "Khandhaketi khandhānaṃ samūho khandhako,",
  "tika-vin11t0:3162_1": "khandhānaṃ vā kāyanato dīpanato khandhako.",
  "tika-vin11t0:3162_2": "“Khandhā”ti cettha pabbajjūpasampadādivinayakammasaṅkhātā,",
  "tika-vin11t0:3162_3": "cārittavārittasikkhāpadasaṅkhātā ca paññattiyo adhippetā.",
  "tika-vin11t0:3162_4": "Pabbajjādīni hi bhagavatā paññattattā “paññattiyo”ti vuccanti.",
  "tika-vin11t0:3162_5": "Paññattiyañca khandha-",
  "tika-vin11t0:3162_6": "saddo dissati “dārukkhandho aggikkhandho udakakkhandho”tiādīsu viya.",
  "tika-vin11t0:3162_7": "Apica bhāgarāsatthatā cettha yujjatiyeva tāsaṃ paññattīnaṃ bhāgaso,",
  "tika-vin11t0:3162_8": "rāsito ca vibhattattā.",
  "tika-vin11t0:3162_9": "Tasmiṃ khandhake. Pi-",
  "tika-vin11t0:3162_10": "saddo vuttāpekkhāya pañcasatikasattasatikakkhandhake dve vajjetvā pabbajjakkhandhakādike bhikkhunikhandhakapariyosāne",
  "tika-vin11t0:3162_11": "vīsatividhe khandhake vuttavinicchayassa idha vakkhamānattā.",
  "tika-vin11t0:3162_12": "Tadeva sandhāyāha “khandhakepi pavakkhāmi,",
  "tika-vin11t0:3162_13": "samāsena vinicchaya”nti.",
  "tika-vin11t0:3163_0": "2445.",
  "tika-vin11t0:3163_1": "“Mātarā pitarā”ti iminā janakāyeva adhippetā.",
  "tika-vin11t0:3163_2": "“Bhaṇḍukammaṃ,",
  "tika-vin11t0:3163_3": "samaṇakaraṇaṃ,",
  "tika-vin11t0:3163_4": "pabbājananti ca pariyāya-",
  "tika-vin11t0:3163_5": "saddā”ti “anujānāmi,",
  "tika-vin11t0:3163_6": "bhikkhave,",
  "tika-vin11t0:3163_7": "saṅghaṃ apaloketuṃ bhaṇḍukammāyā”ti imissā pāḷiyā aṭṭhakathāya vuttaṃ.",
  "tika-vin11t0:3163_8": "Āpucchitvāti ettha “saṅgha”nti seso.",
  "tika-vin11t0:3164_0": "2446.",
  "tika-vin11t0:3164_1": "Vāvaṭoti pasuto,",
  "tika-vin11t0:3164_2": "yuttapayuttoti attho.",
  "tika-vin11t0:3164_3": "“Pabbājetvā ānaya iti cā”ti padacchedo.",
  "tika-vin11t0:3164_4": "Ettha ca tidhā pabbājanaṃ veditabbaṃ kesacchedanaṃ,",
  "tika-vin11t0:3164_5": "kāsāyaacchādanaṃ,",
  "tika-vin11t0:3164_6": "saraṇadānanti,",
  "tika-vin11t0:3164_7": "imāni tīṇi karonto “pabbājetī”ti vuccati.",
  "tika-vin11t0:3164_8": "Tesu ekaṃ,",
  "tika-vin11t0:3164_9": "dve vāpi karonto tathā voharīyatiyeva.",
  "tika-vin11t0:3164_10": "Tasmā “pabbājetvānayā”ti iminā kese chinditvā kāsāyāni acchādetvā ānehīti ayamattho dīpitoti daṭṭhabbo.",
  "tika-vin11t0:3165_0": "2447.",
  "tika-vin11t0:3165_1": "Avuttoti upajjhāyena anuyyojito.",
  "tika-vin11t0:3165_2": "So daharo sace taṃ sayameva kesacchedanakāsāyacchādanehi pabbājeti,",
  "tika-vin11t0:3165_3": "vaṭṭatīti yojanā.",
  "tika-vin11t0:3166_0": "2448.",
  "tika-vin11t0:3166_1": "Tatthāti attano samīpe.",
  "tika-vin11t0:3166_2": "Khaṇḍasīmaṃ netvāti bhaṇḍukammārocanaparihāratthaṃ vuttaṃ.",
  "tika-vin11t0:3166_3": "Tena sabhikkhuke vihāre aññampi bhikkhuṃ “etassa kese chindā”ti vattuṃ na vaṭṭati.",
  "tika-vin11t0:3166_4": "Pabbājetvāti kesacchedanaṃ sandhāya vadati.",
  "tika-vin11t0:3167_0": "2450.",
  "tika-vin11t0:3167_1": "“Purisaṃ bhikkhuto añño,",
  "tika-vin11t0:3167_2": "pabbājeti na vaṭṭatī”ti idaṃ saraṇadānaṃ sandhāya vuttaṃ.",
  "tika-vin11t0:3167_3": "Tenevāha “sāmaṇero”tiādi.",
  "tika-vin11t0:3168_0": "2451.",
  "tika-vin11t0:3168_1": "Ubhinnampi theratherīnaṃ “imehi cīvarehi imaṃ acchādehī”ti āṇattiyā sāmaṇeropi vā hotu,",
  "tika-vin11t0:3168_2": "tathā sāmaṇerī vā hotu,",
  "tika-vin11t0:3168_3": "te ubho sāmaṇerasāmaṇerī kāsāyāni dātuṃ labhantīti yojanā.",
  "tika-vin11t0:3169_0": "2452- 4.",
  "tika-vin11t0:3169_1": "Pabbājentena bhikkhunāti ettha “tacapañcakakammaṭṭhānaṃ datvā”ti vattabbaṃ evañhi katvā kesāpanayanassa aṭṭhakathāyaṃ vuttattā.",
  "tika-vin11t0:3169_2": "Vuttañhi tattha “āvuso,",
  "tika-vin11t0:3169_3": "suṭṭhu upadhārehi,",
  "tika-vin11t0:3169_4": "satiṃ upaṭṭhāpehīti vatvā tacapañcakakammaṭṭhānaṃ ācikkhitabbaṃ.",
  "tika-vin11t0:3169_5": "Ācikkhantena ca vaṇṇasaṇṭhānagandhāsayokāsavasena asucijegucchapaṭikkūlabhāvaṃ,",
  "tika-vin11t0:3169_6": "nijjīvanissattabhāvaṃ vā pākaṭaṃ karontena ācikkhitabba”ntiādi.",
  "tika-vin11t0:3169_7": "Kimatthamevaṃ karīyatīti ce?",
  "tika-vin11t0:3169_8": "Sace upanissayasampanno hoti,",
  "tika-vin11t0:3169_9": "tassa khuraggeyeva arahattapāpuṇanatthaṃ.",
  "tika-vin11t0:3169_10": "Vuttañcetaṃ aṭṭhakathāyaṃ –",
  "tika-vin11t0:3170_0": "“Ye hi keci khuragge arahattaṃ pattā,",
  "tika-vin11t0:3170_1": "sabbe te evarūpaṃ savanaṃ labhitvā kalyāṇamittena ācariyena dinnanayaṃ nissāya,",
  "tika-vin11t0:3170_2": "no anissāya,",
  "tika-vin11t0:3170_3": "tasmāssa āditova evarūpī kathā kathetabbā”ti.",
  "tika-vin11t0:3171_0": "Eteneva byatirekato ito aññā aniyyānikakathā na kathetabbāti dīpitaṃ hoti.",
  "tika-vin11t0:3171_1": "Gomayādināti gomayacuṇṇādinā. Ādi-",
  "tika-vin11t0:3171_2": "saddena mattikādīnaṃ gahaṇaṃ.",
  "tika-vin11t0:3171_3": "Pīḷakā vāti thullapīḷakā vā.",
  "tika-vin11t0:3171_4": "Kacchu vāti sukhumakacchu vā.",
  "tika-vin11t0:3171_5": "Niyaṃputtanti attano puttaṃ.",
  "tika-vin11t0:3171_6": "“Bhikkhunā”ti imassa padassa dūrattā “yatinā”ti āha.",
  "tika-vin11t0:3172_0": "2455- 6.",
  "tika-vin11t0:3172_1": "Kasmā pana evaṃ nahāpetabboti āha “ettakenāpī”tiādi.",
  "tika-vin11t0:3172_2": "Soti pabbajjāpekkho.",
  "tika-vin11t0:3172_3": "Upajjhāyakādisūti ettha ādi-",
  "tika-vin11t0:3172_4": "saddena ācariyasamānupajjhāyakādīnaṃ gahaṇaṃ.",
  "tika-vin11t0:3172_5": "Pāpuṇanti hīti ettha hi-",
  "tika-vin11t0:3172_6": "saddo yasmā-",
  "tika-vin11t0:3172_7": "padatthe vattati.",
  "tika-vin11t0:3172_8": "Yasmā ettakenāpi upajjhāyādīsu sagāravo hoti,",
  "tika-vin11t0:3172_9": "yasmā ca evarūpaṃ upakāraṃ labhitvā kulaputtā uppannaṃ anabhiratiṃ paṭivinodetvā sikkhāyo paripūretvā nibbānaṃ pāpuṇissanti,",
  "tika-vin11t0:3172_10": "tasmā evarūpo upakāro kātabboti attho.",
  "tika-vin11t0:3173_0": "2458. Ekatoti sabbāni cīvarāni ekato katvā.",
  "tika-vin11t0:3174_0": "2459.",
  "tika-vin11t0:3174_1": "Athāti adhikārantarārambhe nipāto.",
  "tika-vin11t0:3174_2": "Tassa hatthe adatvāpi upajjhāyo vā ācariyo vāpi sayameva taṃ pabbajjāpekkhaṃ acchādeti,",
  "tika-vin11t0:3174_3": "vaṭṭatīti yojanā.",
  "tika-vin11t0:3175_0": "2460.",
  "tika-vin11t0:3175_1": "Adinnacīvarassa aggahetabbattā āha “apanetvā tato sabbaṃ,",
  "tika-vin11t0:3175_2": "puna dātabbameva ta”nti.",
  "tika-vin11t0:3175_3": "Tatoti tassa sarīrato.",
  "tika-vin11t0:3175_4": "Tanti cīvaraṃ.",
  "tika-vin11t0:3176_0": "2461- 2.",
  "tika-vin11t0:3176_1": "Etadeva āha “bhikkhunā”tiādinā.",
  "tika-vin11t0:3176_2": "Adinnaṃ na vaṭṭatīti ettha pabbajjā na ruhatīti vadanti.",
  "tika-vin11t0:3176_3": "Tasseva santakaṃ vāpi cīvaraṃ adinnaṃ na vaṭṭati attasantake ācariyupajjhāyānaṃ attano santake cīvare kā kathā vattabbameva natthīti attho.",
  "tika-vin11t0:3176_4": "Bhikkhūti ye tattha sannipatitā.",
  "tika-vin11t0:3176_5": "Kārāpetvāna ukkuṭinti ettha sabbadhātvatthānugato karoti-",
  "tika-vin11t0:3176_6": "saddo gahitoti ukkuṭikaṃ nisīdāpetvāti attho gahetabbo,",
  "tika-vin11t0:3176_7": "“ukkuṭika”nti aṭṭhakathāpāṭho gāthābandhasukhatthaṃ idha ka-",
  "tika-vin11t0:3176_8": "kāralopena niddiṭṭho.",
  "tika-vin11t0:3177_0": "2464.",
  "tika-vin11t0:3177_1": "Ekapadaṃ vāpīti buddhamiccādikaṃ ekampi vā padaṃ.",
  "tika-vin11t0:3177_2": "Ekakkharampi vāti bukārādiakkharesu ekampi vā akkharaṃ.",
  "tika-vin11t0:3177_3": "Paṭipāṭinti “buddha”miccādikaṃ padapantiṃ.",
  "tika-vin11t0:3178_0": "2465.",
  "tika-vin11t0:3178_1": "Akattabbappakārantaraṃ dassetumāha “tikkhattuṃ yadi vā”tiādi.",
  "tika-vin11t0:3178_2": "Tathā sesesūti yadi vā “dhammaṃ saraṇa”nti tikkhattuṃ deti,",
  "tika-vin11t0:3178_3": "“saṅghaṃ saraṇa”nti yadi vā tikkhattuṃ deti,",
  "tika-vin11t0:3178_4": "evampi tīṇi saraṇāni adinnāneva honti.",
  "tika-vin11t0:3179_0": "2466.",
  "tika-vin11t0:3179_1": "Anunāsikantāni katvā dātabbānīti sambandho.",
  "tika-vin11t0:3179_2": "Anunāsikantaṃ katvā dānakāle antarāvicchedaṃ akatvā dātabbānīti dassetuṃ “ekābaddhāni vā panā”ti vuttaṃ.",
  "tika-vin11t0:3179_3": "Vicchinditvā padapaṭipāṭito ma-",
  "tika-vin11t0:3179_4": "kārantaṃ katvā dānasamaye vicchedaṃ katvā.",
  "tika-vin11t0:3179_5": "Mantānīti “buddhaṃ saraṇaṃ iccādinā ma-",
  "tika-vin11t0:3179_6": "kārantāni.",
  "tika-vin11t0:3179_7": "“Buddhaṃ saraṇaṃ gacchāmī”tiādinā nayena niggahitantameva katvā na dātabbanti “athā”ti āha.",
  "tika-vin11t0:3180_0": "2467.",
  "tika-vin11t0:3180_1": "Suddhi nāma ācariyassa ñattiyā,",
  "tika-vin11t0:3180_2": "kammavācāya ca uccāraṇavisuddhi.",
  "tika-vin11t0:3180_3": "Pabbajjāti sāmaṇerasāmaṇeripabbajjā.",
  "tika-vin11t0:3180_4": "Ubhatosuddhiyā vināti ubhatosuddhiṃ vinā ācariyantevāsīnaṃ ubhinnaṃ tīsu saraṇattayadānaggahaṇesu uccāraṇasuddhiṃ vinā,",
  "tika-vin11t0:3180_5": "ekassāpi akkharassa vipattisabbhāve na hotīti attho.",
  "tika-vin11t0:3181_0": "2468- 9.",
  "tika-vin11t0:3181_1": "“Pabbajjāguṇamicchatā”ti idaṃ “ācariyena,",
  "tika-vin11t0:3181_2": "antevāsikenā”ti padadvayassa visesanaṃ daṭṭhabbaṃ,",
  "tika-vin11t0:3181_3": "antevāsikassa pabbajjāguṇaṃ icchantena ācariyena,",
  "tika-vin11t0:3181_4": "attano pabbajjāguṇaṃ icchantena antevāsikena ca bu- ddha-",
  "tika-vin11t0:3181_5": "kārādayo vaṇṇā bu- kāra dha-",
  "tika-vin11t0:3181_6": "kārādayo vaṇṇā akkharā ṭhānakaraṇasampadaṃ kaṇṭhatālumuddhadantaoṭṭhanāsikābhedaṃ ṭhānasampadañca akkharuppattisādhakatamajivhāmajjhādikaraṇasampadañca",
  "tika-vin11t0:3181_7": "ahāpentena aparihāpentena vattabbāti yojanā.",
  "tika-vin11t0:3181_8": "Kasmā idameva daḷhaṃ katvā vuttanti āha “ekavaṇṇavināsenā”tiādi. Hi-",
  "tika-vin11t0:3181_9": "saddo yasmā- padatthe,",
  "tika-vin11t0:3181_10": "yasmā ekassāpi vaṇṇassa vināsena anuccāraṇena vā duruccāraṇena vā pabbajjā na ruhati,",
  "tika-vin11t0:3181_11": "tasmā evaṃ vuttanti adhippāyo.",
  "tika-vin11t0:3182_0": "2470.",
  "tika-vin11t0:3182_1": "Yadi siddhāti sāsaṅkavacanena ubhatouccāraṇasuddhiyā dukkarattaṃ dīpetvā “appamattehi bhavitabba”nti",
  "tika-vin11t0:3182_2": "ubhinnaṃ ācariyantevāsikānaṃ anusiṭṭhi dinnā hoti.",
  "tika-vin11t0:3182_3": "Saraṇagamanatovāti avadhāraṇena sāmaṇerapabbajjā upasampadā viya ñatticatutthena kammena na hoti,",
  "tika-vin11t0:3182_4": "idānipi saraṇagamaneneva sijjhatīti dīpeti. Hi-",
  "tika-vin11t0:3182_5": "saddo pasiddhiyaṃ. Yathāha –",
  "tika-vin11t0:3183_0": "“Yasmā saraṇagamanena upasampadā parato paṭikkhittā,",
  "tika-vin11t0:3183_1": "tasmā sā etarahi saraṇagamanamatteneva na ruhati.",
  "tika-vin11t0:3183_2": "Sāmaṇerassa pabbajjā pana yasmā paratopi ‘anujānāmi,",
  "tika-vin11t0:3183_3": "bhikkhave,",
  "tika-vin11t0:3183_4": "imehi tīhi saraṇagamanehi sāmaṇerapabbajja’nti anuññātā eva,",
  "tika-vin11t0:3183_5": "tasmā sā etarahipi saraṇagamanamatteneva ruhatī”ti.",
  "tika-vin11t0:3184_0": "Saraṇagamanato eva pabbajjā yadipi kiñcāpi siddhā nipphannā,",
  "tika-vin11t0:3184_1": "tathāpi assa sāmaṇerassa “idañcidañca mayā pūretabbaṃ sīla”nti ñatvā paripūraṇatthāya bhikkhunā dasa sīlāni dātabbānīti yojanā.",
  "tika-vin11t0:3184_2": "Yathāha “anujānāmi,",
  "tika-vin11t0:3184_3": "bhikkhave,",
  "tika-vin11t0:3184_4": "sāmaṇerānaṃ dasa sikkhāpadāni,",
  "tika-vin11t0:3184_5": "tesu ca sāmaṇerehi sikkhituṃ.",
  "tika-vin11t0:3184_6": "Pāṇātipātā veramaṇī”tiādi.",
  "tika-vin11t0:3185_0": "Pabbajjākathāvaṇṇanā.",
  "tika-vin11t0:3186_0": "2471.",
  "tika-vin11t0:3186_1": "Upajjhāyanti vajjāvajje upanijjhāyatīti upajjhāyo, taṃ,",
  "tika-vin11t0:3186_2": "bhagavatā vuttehi aṅgehi samannāgato paripuṇṇadasavasso puggalo.",
  "tika-vin11t0:3186_3": "Nivāsetvā ca pārupitvā ca sirasi añjaliṃ paggahetvā attano abhimukhe ukkuṭikaṃ nisīditvā “upajjhāyo me, bhante,",
  "tika-vin11t0:3186_4": "hohī”ti tikkhattuṃ vatvā āyācanāya katāya “sāhu, lahu, opāyikaṃ,",
  "tika-vin11t0:3186_5": "paṭirūpaṃ,",
  "tika-vin11t0:3186_6": "pāsādikena sampādehī”ti imesu pañcasu padesu aññataraṃ kāyena vā vācāya vā ubhayena vā viññāpetvā tasmiṃ",
  "tika-vin11t0:3186_7": "sampaṭicchite pituṭṭhāne ṭhatvā atrajamiva taṃ gahetvā vajjāvajjaṃ upaparikkhitvā dosena niggaṇhitvā",
  "tika-vin11t0:3186_8": "saddhivihārike sikkhāpento upajjhāyo nāma.",
  "tika-vin11t0:3187_0": "Vijjāsippaṃ,",
  "tika-vin11t0:3187_1": "ācārasamācāraṃ vā sikkhitukāmehi ādarena caritabbo upaṭṭhātabboti ācariyo, taṃ,",
  "tika-vin11t0:3187_2": "upajjhāye vuttalakkhaṇasamannāgatoyeva puggalo.",
  "tika-vin11t0:3187_3": "Vuttanayeneva nisīditvā “ācariyo me, bhante, hohi,",
  "tika-vin11t0:3187_4": "āyasmato nissāya vacchāmī”ti tikkhattuṃ vatvā āyācanāya katāya “sāhū”tiādīsu pañcasu aññataraṃ vatvā",
  "tika-vin11t0:3187_5": "tasmiṃ sampaṭicchite pituṭṭhāne ṭhatvā puttaṭṭhāniyaṃ antevāsiṃ sikkhāpento ācariyo nāma.",
  "tika-vin11t0:3188_0": "Ettha ca sāhūti sādhu.",
  "tika-vin11t0:3188_1": "Lahūti agaru,",
  "tika-vin11t0:3188_2": "mama tuyhaṃ upajjhāyabhāve bhāriyaṃ natthīti attho.",
  "tika-vin11t0:3188_3": "Opāyikanti upāyapaṭisaṃyuttaṃ,",
  "tika-vin11t0:3188_4": "taṃ upajjhāyaggahaṇaṃ iminā upāyena tvaṃ me ito paṭṭhāya bhāro jātosīti vuttaṃ hoti.",
  "tika-vin11t0:3188_5": "Paṭirūpanti anurūpaṃ te upajjhāyaggahaṇanti attho.",
  "tika-vin11t0:3188_6": "Pāsādikenāti pasādāvahena kāyavacīpayogena.",
  "tika-vin11t0:3188_7": "Sampādehīti tividhaṃ sikkhaṃ nipphādehīti attho.",
  "tika-vin11t0:3188_8": "Kāyena vāti hatthamuddādiṃ dassento kāyena vā.",
  "tika-vin11t0:3188_9": "Nāmavisesaṃ vinā pūretabbavattānaṃ samatāya ubhopi ekato vuttā.",
  "tika-vin11t0:3189_0": "Etāni vattāni upajjhāyassa saddhivihārikena,",
  "tika-vin11t0:3189_1": "ācariyassa antevāsikenāpi evameva kātabbānevāti.",
  "tika-vin11t0:3189_2": "Vasatāti vasantena.",
  "tika-vin11t0:3189_3": "Piyasīlenāti piyaṃ sīlametassāti piyasīlo, tena,",
  "tika-vin11t0:3189_4": "sīlaṃ paripūritukāmenāti vuttaṃ hoti.",
  "tika-vin11t0:3190_0": "2472- 3.",
  "tika-vin11t0:3190_1": "Āsanaṃ paññapetabbanti ettha “kālasseva vuṭṭhāya upāhanā omuñcitvā ekaṃsaṃ uttarāsaṅgaṃ karitvā”ti vuttā pubbakiriyā vattabbā.",
  "tika-vin11t0:3190_2": "Āsanaṃ paññapetabbanti dantakaṭṭhakhādanaṭṭhānaṃ sammajjitvā nisīdanatthāya āsanaṃ paññapetabbaṃ.",
  "tika-vin11t0:3190_3": "Iminā ca yāgupānaṭṭhānādīsupi āsanāni paññapetabbānevāti dassitaṃ hoti.",
  "tika-vin11t0:3191_0": "Dantakaṭṭhaṃ dātabbanti mahantaṃ,",
  "tika-vin11t0:3191_1": "majjhimaṃ,",
  "tika-vin11t0:3191_2": "khuddakanti tīṇi dantakaṭṭhāni upanetvā tato yaṃ tīṇi divasāni gaṇhāti,",
  "tika-vin11t0:3191_3": "catutthadivasato paṭṭhāya tādisameva dātabbaṃ.",
  "tika-vin11t0:3191_4": "Sace aniyamaṃ katvā yaṃ vā taṃ vā gaṇhāti,",
  "tika-vin11t0:3191_5": "atha yādisaṃ labhati,",
  "tika-vin11t0:3191_6": "tādisaṃ dātabbaṃ.",
  "tika-vin11t0:3192_0": "Mukhodakaṃ dātabbanti mukhadhovanodakaṃ mukhodakanti majjhepadalopīsamāso,",
  "tika-vin11t0:3192_1": "taṃ dentena sītañca uṇhañca udakaṃ upanetvā tato yaṃ tīṇi divasāni vaḷañjeti,",
  "tika-vin11t0:3192_2": "catutthadivasato paṭṭhāya tādisameva mukhadhovanodakaṃ dātabbaṃ.",
  "tika-vin11t0:3192_3": "Sace aniyamaṃ katvā yaṃ vā taṃ vā gaṇhāti,",
  "tika-vin11t0:3192_4": "atha yādisaṃ labhati,",
  "tika-vin11t0:3192_5": "tādisaṃ dātabbaṃ.",
  "tika-vin11t0:3192_6": "Sace duvidhampi vaḷañjeti,",
  "tika-vin11t0:3192_7": "duvidhampi upanetabbaṃ.",
  "tika-vin11t0:3192_8": "“Mukhodakaṃ mukhadhovanaṭṭhāne ṭhapetvā avasesaṭṭhānāni sammajjitabbāni.",
  "tika-vin11t0:3192_9": "Sammajjantena ca vaccakuṭito paṭṭhāya sammajjitabbaṃ.",
  "tika-vin11t0:3192_10": "There vaccakuṭiṃ gate pariveṇaṃ sammajjitabbaṃ,",
  "tika-vin11t0:3192_11": "evaṃ pariveṇaṃ asuññaṃ hotī”ti aṭṭhakathāyaṃ vuttanayeneva sammajjitabbaṃ.",
  "tika-vin11t0:3193_0": "Tato uttariṃ kattabbaṃ dassetumāha “tassa kālenā”tiādi.",
  "tika-vin11t0:3193_1": "Tassāti upajjhāyassa vā ācariyassa vā.",
  "tika-vin11t0:3193_2": "Kālenāti yāgupānakāle.",
  "tika-vin11t0:3193_3": "Idhāpi “āsanaṃ paññapetabba”nti seso.",
  "tika-vin11t0:3193_4": "Yathāha “there vaccakuṭito anikkhanteyeva āsanaṃ paññapetabbaṃ.",
  "tika-vin11t0:3193_5": "Sarīrakiccaṃ katvā āgantvā tasmiṃ nisinnassa ‘sace yāgu hotī’tiādinā nayena vuttaṃ vattaṃ kātabba”nti.",
  "tika-vin11t0:3194_0": "Yāgu tassupanetabbāti ettha “bhājanaṃ dhovitvā”ti seso. Yathāha –",
  "tika-vin11t0:3194_1": "“bhājanaṃ dhovitvā yāgu upanāmetabbā”ti.",
  "tika-vin11t0:3194_2": "Saṅghato vāti salākādivasena saṅghato labbhamānā vā.",
  "tika-vin11t0:3194_3": "Kulatopi vāti upāsakādikulato vā.",
  "tika-vin11t0:3195_0": "“Patte vattañca kātabba”nti idaṃ “yāguṃ pītassa udakaṃ datvā bhājanaṃ paṭiggahetvā nīcaṃ katvā sādhukaṃ appaṭighaṃsantena dhovitvā paṭisāmetabbaṃ,",
  "tika-vin11t0:3195_1": "upajjhāyamhi vuṭṭhite āsanaṃ uddharitabbaṃ.",
  "tika-vin11t0:3195_2": "Sace so deso uklāpo hoti,",
  "tika-vin11t0:3195_3": "so deso sammajjitabbo”ti āgatavattaṃ sandhāyāha.",
  "tika-vin11t0:3195_4": "Divā bhuttapattepi kātabbaṃ eteneva dassitaṃ hoti.",
  "tika-vin11t0:3196_0": "Vattaṃ “gāmappavesane”ti idaṃ “sace upajjhāyo gāmaṃ pavisitukāmo hoti,",
  "tika-vin11t0:3196_1": "nivāsanaṃ dātabbaṃ,",
  "tika-vin11t0:3196_2": "paṭinivāsanaṃ paṭiggahetabba”ntiādinayappavattaṃ vattaṃ sandhāyāha.",
  "tika-vin11t0:3196_3": "“Kātabba”nti idaṃ sabbapadehi yojetabbaṃ.",
  "tika-vin11t0:3197_0": "2474.",
  "tika-vin11t0:3197_1": "Cīvare yāni vattānīti gāmaṃ pavisitukāmassa cīvaradāne,",
  "tika-vin11t0:3197_2": "paṭinivattassa cīvaraggahaṇasaṅgharaṇapaṭisāmanesu mahesinā yāni vattāni vuttāni,",
  "tika-vin11t0:3197_3": "tāni ca kātabbāni.",
  "tika-vin11t0:3197_4": "Senāsane tathāti “yasmiṃ vihāre upajjhāyo viharatī”tiādinā vuttanayena “senāsane kattabba”nti dassitaṃ senāsanavattañca.",
  "tika-vin11t0:3198_0": "Pādapīṭhakathalikādīsu tathāti yojanā.",
  "tika-vin11t0:3198_1": "Upajjhāye gāmato paṭinivatte ca jantāghare ca “pādodakaṃ pādapīṭhaṃ pādakathalikaṃ upanikkhipitabba”nti evamāgataṃ vattañca kātabbaṃ. Ādi-",
  "tika-vin11t0:3198_2": "saddena “upajjhāyo pānīyena pucchitabbo”tiādivattaṃ saṅgaṇhāti.",
  "tika-vin11t0:3199_0": "2475.",
  "tika-vin11t0:3199_1": "Evaṃ sabbattha vattesu pāṭiyekkaṃ dassiyamānesu papañcoti khandhakaṃ oloketvā sukhaggahaṇatthāya gaṇanaṃ dassetukāmo āha “evamādīnī”tiādi.",
  "tika-vin11t0:3199_2": "Rogato vuṭṭhānāgamanantānīti ācariyupajjhāyānaṃ rogato vuṭṭhānāgamanapariyosānāni.",
  "tika-vin11t0:3199_3": "Sattatiṃsasataṃ siyunti sattatiṃsādhikasatavattānīti attho.",
  "tika-vin11t0:3200_0": "Tāni pana vattāni khandhakapāḷiyā āgatakkamena evaṃ yathāvuttagaṇanāya samānetabbāni –",
  "tika-vin11t0:3200_1": "dantakaṭṭhadānaṃ,",
  "tika-vin11t0:3200_2": "mukhodakadānaṃ,",
  "tika-vin11t0:3200_3": "āsanapaññāpanaṃ,",
  "tika-vin11t0:3200_4": "sace yāgu hoti,",
  "tika-vin11t0:3200_5": "bhājanaṃ dhovitvā yāguyā upanāmanaṃ,",
  "tika-vin11t0:3200_6": "yāguṃ pītassa udakaṃ datvā bhājanaṃ paṭiggahetvā nīcaṃ katvā sādhukaṃ appaṭighaṃsantena dhovitvā paṭisāmanaṃ,",
  "tika-vin11t0:3200_7": "upajjhāyamhi vuṭṭhite āsanassa uddharaṇaṃ,",
  "tika-vin11t0:3200_8": "sace so deso uklāpo hoti,",
  "tika-vin11t0:3200_9": "tassa sammajjanaṃ,",
  "tika-vin11t0:3200_10": "sace upajjhāyo gāmaṃ pavisitukāmo hoti,",
  "tika-vin11t0:3200_11": "tassa nivāsanadānaṃ,",
  "tika-vin11t0:3200_12": "paṭinivāsanapaṭiggahaṇaṃ,",
  "tika-vin11t0:3200_13": "kāyabandhanadānaṃ,",
  "tika-vin11t0:3200_14": "saguṇaṃ katvā saṅghāṭidānaṃ,",
  "tika-vin11t0:3200_15": "dhovitvā sodakapattassa dānaṃ,",
  "tika-vin11t0:3200_16": "sace upajjhāyo pacchāsamaṇaṃ ākaṅkhati,",
  "tika-vin11t0:3200_17": "timaṇḍalaṃ paṭicchādentena parimaṇḍalaṃ nivāsetvā kāyabandhanaṃ bandhitvā saguṇaṃ katvā saṅghāṭiyo pārupitvā",
  "tika-vin11t0:3200_18": "gaṇṭhikaṃ parimuñcitvā dhovitvā pattaṃ gahetvā upajjhāyassa pacchāsamaṇena gamanaṃ,",
  "tika-vin11t0:3200_19": "nātidūranaccāsanne gamanaṃ,",
  "tika-vin11t0:3200_20": "pattapariyāpannassa paṭiggahaṇaṃ,",
  "tika-vin11t0:3200_21": "na upajjhāyassa bhaṇamānassa antarantarā kathāopātanaṃ,",
  "tika-vin11t0:3200_22": "upajjhāyassa āpattisāmantā bhaṇamānassa ca nivāraṇaṃ,",
  "tika-vin11t0:3200_23": "nivattantena paṭhamataraṃ āgantvā āsanapaññāpanaṃ,",
  "tika-vin11t0:3200_24": "pādodakapādapīṭhapādakathalikānaṃ upanikkhipanaṃ,",
  "tika-vin11t0:3200_25": "paccuggantvā pattacīvarapaṭiggahaṇaṃ,",
  "tika-vin11t0:3200_26": "paṭinivāsanadānaṃ,",
  "tika-vin11t0:3200_27": "nivāsanapaṭiggahaṇaṃ,",
  "tika-vin11t0:3200_28": "sace cīvaraṃ sinnaṃ hoti,",
  "tika-vin11t0:3200_29": "muhuttaṃ uṇhe otāpanaṃ,",
  "tika-vin11t0:3200_30": "neva uṇhe cīvarassa nidahanaṃ,",
  "tika-vin11t0:3200_31": "majjhe yathā bhaṅgo na hoti,",
  "tika-vin11t0:3200_32": "evaṃ caturaṅgulaṃ kaṇṇaṃ ussāretvā cīvarassa saṅgharaṇaṃ,",
  "tika-vin11t0:3200_33": "obhoge kāyabandhanassa karaṇaṃ,",
  "tika-vin11t0:3200_34": "sace piṇḍapāto hoti,",
  "tika-vin11t0:3200_35": "upajjhāyo ca bhuñjitukāmo hoti,",
  "tika-vin11t0:3200_36": "udakaṃ datvā piṇḍapātassa upanāmanaṃ,",
  "tika-vin11t0:3200_37": "upajjhāyassa pānīyena pucchanaṃ,",
  "tika-vin11t0:3200_38": "bhuttāvissa udakaṃ datvā pattaṃ paṭiggahetvā nīcaṃ katvā sādhukaṃ appaṭighaṃsantena dhovitvā vodakaṃ katvā muhuttaṃ uṇhe otāpanaṃ,",
  "tika-vin11t0:3200_39": "na ca uṇhe pattassa nidahanaṃ,",
  "tika-vin11t0:3200_40": "pattacīvaraṃ nikkhipitabbaṃ –",
  "tika-vin11t0:3201_0": "Pattaṃ nikkhipantena ekena hatthena pattaṃ gahetvā ekena hatthena heṭṭhāmañcaṃ vā heṭṭhāpīṭhaṃ vā parāmasitvā pattassa nikkhipanaṃ,",
  "tika-vin11t0:3201_1": "na ca anantarahitāya bhūmiyā pattassa nikkhipanaṃ,",
  "tika-vin11t0:3201_2": "cīvaraṃ nikkhipantena ekena hatthena cīvaraṃ gahetvā ekena hatthena cīvaravaṃsaṃ vā cīvararajjuṃ vā pamajjitvā",
  "tika-vin11t0:3201_3": "pārato antaṃ orato bhogaṃ katvā cīvarassa nikkhipanaṃ,",
  "tika-vin11t0:3201_4": "upajjhāyamhi vuṭṭhite āsanassa uddharaṇaṃ,",
  "tika-vin11t0:3201_5": "pādodakapādapīṭhapādakathalikānaṃ paṭisāmanaṃ,",
  "tika-vin11t0:3201_6": "sace so deso uklāpo hoti,",
  "tika-vin11t0:3201_7": "tassa sammajjanaṃ,",
  "tika-vin11t0:3201_8": "sace upajjhāyo nhāyitukāmo hoti,",
  "tika-vin11t0:3201_9": "nhānassa paṭiyādanaṃ,",
  "tika-vin11t0:3201_10": "sace sītena attho hoti,",
  "tika-vin11t0:3201_11": "sītassa sace uṇhena attho hoti,",
  "tika-vin11t0:3201_12": "uṇhassa paṭiyādanaṃ,",
  "tika-vin11t0:3201_13": "sace upajjhāyo jantāgharaṃ pavisitukāmo hoti,",
  "tika-vin11t0:3201_14": "cuṇṇassa sannayanaṃ,",
  "tika-vin11t0:3201_15": "mattikātemanaṃ,",
  "tika-vin11t0:3201_16": "jantāgharapīṭhaṃ ādāya upajjhāyassa piṭṭhito piṭṭhito gantvā jantāgharapīṭhaṃ datvā cīvaraṃ paṭiggahetvā ekamantaṃ nikkhipanaṃ,",
  "tika-vin11t0:3201_17": "cuṇṇadānaṃ,",
  "tika-vin11t0:3201_18": "mattikādānaṃ,",
  "tika-vin11t0:3201_19": "sace ussahati,",
  "tika-vin11t0:3201_20": "jantāgharaṃ pavisitabbaṃ –",
  "tika-vin11t0:3202_0": "Jantāgharaṃ pavisantena mattikāya mukhaṃ makkhetvā purato ca pacchato ca paṭicchādetvā jantāgharappaveso,",
  "tika-vin11t0:3202_1": "na therānaṃ bhikkhūnaṃ anupakhajja nisīdanaṃ,",
  "tika-vin11t0:3202_2": "na navānaṃ bhikkhūnaṃ āsanena paṭibāhanaṃ,",
  "tika-vin11t0:3202_3": "jantāghare upajjhāyassa parikammassa karaṇaṃ,",
  "tika-vin11t0:3202_4": "jantāgharā nikkhamantena jantāgharapīṭhaṃ ādāya purato ca pacchato ca paṭicchādetvā jantāgharā nikkhamanaṃ,",
  "tika-vin11t0:3202_5": "udakepi upajjhāyassa parikammakaraṇaṃ,",
  "tika-vin11t0:3202_6": "nhātena paṭhamataraṃ uttaritvā attano gattaṃ vodakaṃ katvā nivāsetvā upajjhāyassa gattato udakassa pamajjanaṃ,",
  "tika-vin11t0:3202_7": "nivāsanadānaṃ,",
  "tika-vin11t0:3202_8": "saṅghāṭidānaṃ,",
  "tika-vin11t0:3202_9": "jantāgharapīṭhaṃ ādāya paṭhamataraṃ āgantvā āsanassa paññāpanaṃ,",
  "tika-vin11t0:3202_10": "pādodakapādapīṭhapādakathalikānaṃ upanikkhipanaṃ,",
  "tika-vin11t0:3202_11": "upajjhāyassa pānīyena pucchanaṃ,",
  "tika-vin11t0:3202_12": "sace uddisāpetukāmo hoti,",
  "tika-vin11t0:3202_13": "uddisāpanaṃ,",
  "tika-vin11t0:3202_14": "sace paripucchitukāmo hoti,",
  "tika-vin11t0:3202_15": "paripucchanaṃ,",
  "tika-vin11t0:3202_16": "yasmiṃ vihāre upajjhāyo viharati,",
  "tika-vin11t0:3202_17": "sace so vihāro uklāpo hoti,",
  "tika-vin11t0:3202_18": "sace ussahati,",
  "tika-vin11t0:3202_19": "tassa sodhanaṃ,",
  "tika-vin11t0:3202_20": "vihāraṃ sodhentena paṭhamaṃ pattacīvarassa nīharitvā ekamantaṃ nikkhipanaṃ,",
  "tika-vin11t0:3202_21": "nisīdanapaccattharaṇassa nīharitvā ekamantaṃ nikkhipanaṃ,",
  "tika-vin11t0:3202_22": "bhisibibbohanassa nīharitvā ekamantaṃ nikkhipanaṃ,",
  "tika-vin11t0:3202_23": "mañcassa nīcaṃ katvā sādhukaṃ appaṭighaṃsantena asaṅghaṭṭentena kavāṭapīṭhaṃ nīharitvā ekamantaṃ nikkhipanaṃ,",
  "tika-vin11t0:3202_24": "pīṭhassa nīcaṃ katvā sādhukaṃ appaṭighaṃsantena asaṅghaṭṭentena kavāṭapīṭhaṃ nīharitvā ekamantaṃ nikkhipanaṃ,",
  "tika-vin11t0:3202_25": "mañcapaṭipādakānaṃ nīharitvā ekamantaṃ nikkhipanaṃ,",
  "tika-vin11t0:3202_26": "kheḷamallakassa nīharitvā ekamantaṃ nikkhipanaṃ,",
  "tika-vin11t0:3202_27": "apassenaphalakassa nīharitvā ekamantaṃ nikkhipanaṃ,",
  "tika-vin11t0:3202_28": "bhūmattharaṇassa yathāpaññattassa sallakkhetvā nīharitvā ekamantaṃ nikkhipanaṃ,",
  "tika-vin11t0:3202_29": "sace vihāre santānakaṃ hoti,",
  "tika-vin11t0:3202_30": "ullokā paṭhamaṃ ohāraṇaṃ,",
  "tika-vin11t0:3202_31": "ālokasandhikaṇṇabhāgānaṃ pamajjanaṃ,",
  "tika-vin11t0:3202_32": "sace gerukaparikammakatā bhitti kaṇṇakitā hoti,",
  "tika-vin11t0:3202_33": "coḷakaṃ temetvā pīḷetvā pamajjanaṃ,",
  "tika-vin11t0:3202_34": "sace kāḷavaṇṇakatā bhūmi kaṇṇakitā hoti,",
  "tika-vin11t0:3202_35": "coḷakaṃ temetvā pīḷetvā pamajjanaṃ,",
  "tika-vin11t0:3202_36": "sace akatā hoti bhūmi,",
  "tika-vin11t0:3202_37": "udakena paripphositvā pamajjanaṃ “mā vihāro rajena uhaññī”ti,",
  "tika-vin11t0:3202_38": "saṅkāraṃ vicinitvā ekamantaṃ chaḍḍanaṃ,",
  "tika-vin11t0:3202_39": "bhūmattharaṇassa otāpetvā sodhetvā papphoṭetvā atiharitvā yathāpaññattaṃ paññāpanaṃ,",
  "tika-vin11t0:3202_40": "mañcapaṭipādakānaṃ otāpetvā pamajjitvā atiharitvā yathāṭṭhāne ṭhapanaṃ,",
  "tika-vin11t0:3202_41": "mañcassa otāpetvā sodhetvā papphoṭetvā nīcaṃ katvā sādhukaṃ appaṭighaṃsantena asaṅghaṭṭentena kavāṭapīṭhaṃ atiharitvā yathāpaññattaṃ paññāpanaṃ,",
  "tika-vin11t0:3202_42": "pīṭhassa otāpetvā sodhetvā papphoṭetvā nīcaṃ katvā sādhukaṃ appaṭighaṃsantena asaṅghaṭṭentena kavāṭapīṭhaṃ atiharitvā yathāpaññattaṃ paññāpanaṃ,",
  "tika-vin11t0:3202_43": "bhisibibbohanassa otāpetvā sodhetvā papphoṭetvā atiharitvā yathāpaññattaṃ paññāpanaṃ,",
  "tika-vin11t0:3202_44": "nisīdanapaccattharaṇassa otāpetvā sodhetvā papphoṭetvā atiharitvā yathāpaññattaṃ paññāpanaṃ,",
  "tika-vin11t0:3202_45": "kheḷamallakassa otāpetvā pamajjitvā atiharitvā yathāṭṭhāne ṭhapanaṃ,",
  "tika-vin11t0:3202_46": "apassenaphalakassa otāpetvā pamajjitvā atiharitvā yathāṭṭhāne ṭhapanaṃ,",
  "tika-vin11t0:3202_47": "pattacīvaraṃ nikkhipitabbaṃ –",
  "tika-vin11t0:3203_0": "Pattaṃ nikkhipantena ekena hatthena pattaṃ gahetvā ekena hatthena heṭṭhāmañcaṃ vā heṭṭhāpīṭhaṃ vā parāmasitvā pattassa nikkhipanaṃ,",
  "tika-vin11t0:3203_1": "na ca anantarahitāya bhūmiyā pattassa nikkhipanaṃ,",
  "tika-vin11t0:3203_2": "cīvaraṃ nikkhipantena ekena hatthena cīvaraṃ gahetvā ekena hatthena cīvaravaṃsaṃ vā cīvararajjuṃ vā pamajjitvā",
  "tika-vin11t0:3203_3": "pārato antaṃ orato bhogaṃ katvā cīvarassa nikkhipanaṃ,",
  "tika-vin11t0:3203_4": "sace puratthimāya sarajā vātā vāyanti,",
  "tika-vin11t0:3203_5": "puratthimānaṃ vātapānānaṃ thakanaṃ,",
  "tika-vin11t0:3203_6": "tathā pacchimānaṃ,",
  "tika-vin11t0:3203_7": "tathā uttarānaṃ,",
  "tika-vin11t0:3203_8": "tathā dakkhiṇānaṃ vātapānānaṃ thakanaṃ,",
  "tika-vin11t0:3203_9": "sace sītakālo hoti,",
  "tika-vin11t0:3203_10": "divā vātapānānaṃ vivaraṇaṃ,",
  "tika-vin11t0:3203_11": "rattiṃ thakanaṃ,",
  "tika-vin11t0:3203_12": "sace uṇhakālo hoti,",
  "tika-vin11t0:3203_13": "divā vātapānānaṃ thakanaṃ,",
  "tika-vin11t0:3203_14": "rattiṃ vivaraṇaṃ,",
  "tika-vin11t0:3203_15": "sace pariveṇaṃ uklāpaṃ hoti,",
  "tika-vin11t0:3203_16": "pariveṇassa sammajjanaṃ,",
  "tika-vin11t0:3203_17": "sace koṭṭhako uklāpo hoti,",
  "tika-vin11t0:3203_18": "koṭṭhakassa sammajjanaṃ,",
  "tika-vin11t0:3203_19": "sace upaṭṭhānasālā uklāpā hoti,",
  "tika-vin11t0:3203_20": "tassā sammajjanaṃ,",
  "tika-vin11t0:3203_21": "sace aggisālā uklāpā hoti,",
  "tika-vin11t0:3203_22": "tassā sammajjanaṃ,",
  "tika-vin11t0:3203_23": "sace vaccakuṭi uklāpā hoti,",
  "tika-vin11t0:3203_24": "tassā sammajjanaṃ,",
  "tika-vin11t0:3203_25": "sace pānīyaṃ na hoti,",
  "tika-vin11t0:3203_26": "pānīyassa upaṭṭhāpanaṃ,",
  "tika-vin11t0:3203_27": "sace paribhojanīyaṃ na hoti,",
  "tika-vin11t0:3203_28": "paribhojanīyassa upaṭṭhāpanaṃ,",
  "tika-vin11t0:3203_29": "sace ācamanakumbhiyā udakaṃ na hoti,",
  "tika-vin11t0:3203_30": "ācamanakumbhiyā udakassa āsiñcanaṃ,",
  "tika-vin11t0:3203_31": "sace upajjhāyassa anabhirati uppannā hoti,",
  "tika-vin11t0:3203_32": "saddhivihārikena vūpakāsanaṃ vūpakāsāpanaṃ vā,",
  "tika-vin11t0:3203_33": "dhammakathāya vā tassa karaṇaṃ,",
  "tika-vin11t0:3203_34": "sace upajjhāyassa kukkuccaṃ uppannaṃ hoti,",
  "tika-vin11t0:3203_35": "saddhivihārikena vinodanaṃ vinodāpanaṃ vā,",
  "tika-vin11t0:3203_36": "dhammakathāya vā tassa karaṇaṃ,",
  "tika-vin11t0:3203_37": "sace upajjhāyassa diṭṭhigataṃ uppannaṃ hoti,",
  "tika-vin11t0:3203_38": "saddhivihārikena vivecanaṃ vivecāpanaṃ vā,",
  "tika-vin11t0:3203_39": "dhammakathāya vā tassa karaṇaṃ,",
  "tika-vin11t0:3203_40": "sace upajjhāyo garudhammaṃ ajjhāpanno hoti parivāsāraho,",
  "tika-vin11t0:3203_41": "saddhivihārikena ussukkakaraṇaṃ “kinti nu kho saṅgho upajjhāyassa parivāsaṃ dadeyyā”ti,",
  "tika-vin11t0:3203_42": "sace upajjhāyo mūlāyapaṭikassanāraho hoti,",
  "tika-vin11t0:3203_43": "saddhivihārikena ussukkakaraṇaṃ “kinti nu kho saṅgho upajjhāyaṃ mūlāya paṭikasseyyā”ti,",
  "tika-vin11t0:3203_44": "sace upajjhāyo mānattāraho hoti,",
  "tika-vin11t0:3203_45": "saddhivihārikena ussukkakaraṇaṃ “kinti nu kho saṅgho upajjhāyassa mānattaṃ dadeyyā”ti,",
  "tika-vin11t0:3203_46": "sace upajjhāyo abbhānāraho hoti,",
  "tika-vin11t0:3203_47": "saddhivihārikena ussukkakaraṇaṃ “kinti nu kho saṅgho upajjhāyaṃ abbheyyā”ti,",
  "tika-vin11t0:3203_48": "sace saṅgho upajjhāyassa kammaṃ kattukāmo hoti tajjanīyaṃ vā niyassaṃ vā pabbājanīyaṃ vā paṭisāraṇīyaṃ vā ukkhepanīyaṃ vā,",
  "tika-vin11t0:3203_49": "saddhivihārikena ussukkakaraṇaṃ “kinti nu kho saṅgho upajjhāyassa kammaṃ na kareyya,",
  "tika-vin11t0:3203_50": "lahukāya vā pariṇāmeyyā”ti,",
  "tika-vin11t0:3203_51": "kataṃ vā panassa hoti saṅghena kammaṃ tajjanīyaṃ vā niyassaṃ vā pabbājanīyaṃ vā paṭisāraṇīyaṃ vā ukkhepanīyaṃ vā,",
  "tika-vin11t0:3203_52": "saddhivihārikena ussukkakaraṇaṃ “kinti nu kho upajjhāyo sammā vatteyya,",
  "tika-vin11t0:3203_53": "lomaṃ pāteyya,",
  "tika-vin11t0:3203_54": "netthāraṃ vatteyya,",
  "tika-vin11t0:3203_55": "saṅgho taṃ kammaṃ paṭippassambheyyā”ti,",
  "tika-vin11t0:3203_56": "sace upajjhāyassa cīvaraṃ dhovitabbaṃ hoti,",
  "tika-vin11t0:3203_57": "saddhivihārikena dhovanaṃ ussukkakaraṇaṃ vā “kinti nu kho upajjhāyassa cīvaraṃ dhoviyethā”ti,",
  "tika-vin11t0:3203_58": "sace upajjhāyassa cīvaraṃ kātabbaṃ hoti,",
  "tika-vin11t0:3203_59": "saddhivihārikena karaṇaṃ ussukkakaraṇaṃ vā “kinti nu kho upajjhāyassa cīvaraṃ kariyethā”ti,",
  "tika-vin11t0:3203_60": "sace upajjhāyassa rajanaṃ pacitabbaṃ hoti,",
  "tika-vin11t0:3203_61": "saddhivihārikena pacanaṃ ussukkakaraṇaṃ vā “kinti nu kho upajjhāyassa rajanaṃ paciyethā”ti,",
  "tika-vin11t0:3203_62": "sace upajjhāyassa cīvaraṃ rajetabbaṃ hoti,",
  "tika-vin11t0:3203_63": "saddhivihārikena rajanaṃ ussukkakaraṇaṃ vā “kinti nu kho upajjhāyassa cīvaraṃ rajiyethā”ti,",
  "tika-vin11t0:3203_64": "cīvaraṃ rajantena sādhukaṃ samparivattakaṃ samparivattakaṃ rajanaṃ,",
  "tika-vin11t0:3203_65": "na ca acchinne theve pakkamanaṃ,",
  "tika-vin11t0:3203_66": "upajjhāyaṃ anāpucchā na ekaccassa pattadānaṃ,",
  "tika-vin11t0:3203_67": "na ekaccassa pattapaṭiggahaṇaṃ,",
  "tika-vin11t0:3203_68": "na ekaccassa cīvaradānaṃ,",
  "tika-vin11t0:3203_69": "na ekaccassa cīvarapaṭiggahaṇaṃ,",
  "tika-vin11t0:3203_70": "na ekaccassa parikkhāradānaṃ,",
  "tika-vin11t0:3203_71": "na ekaccassa parikkhārapaṭiggahaṇaṃ,",
  "tika-vin11t0:3203_72": "na ekaccassa kesacchedanaṃ,",
  "tika-vin11t0:3203_73": "na ekaccena kesānaṃ chedāpanaṃ,",
  "tika-vin11t0:3203_74": "na ekaccassa parikammakaraṇaṃ,",
  "tika-vin11t0:3203_75": "na ekaccena parikammassa kārāpanaṃ,",
  "tika-vin11t0:3203_76": "na ekaccassa veyyāvaccakaraṇaṃ,",
  "tika-vin11t0:3203_77": "na ekaccena veyyāvaccassa kārāpanaṃ,",
  "tika-vin11t0:3203_78": "na ekaccassa pacchāsamaṇena gamanaṃ,",
  "tika-vin11t0:3203_79": "na ekaccassa pacchāsamaṇassa ādānaṃ,",
  "tika-vin11t0:3203_80": "na ekaccassa piṇḍapātassa nīharaṇaṃ,",
  "tika-vin11t0:3203_81": "na ekaccena piṇḍapātanīharāpanaṃ,",
  "tika-vin11t0:3203_82": "na upajjhāyaṃ anāpucchā gāmappavesanaṃ,",
  "tika-vin11t0:3203_83": "na susānagamanaṃ,",
  "tika-vin11t0:3203_84": "na disāpakkamanaṃ,",
  "tika-vin11t0:3203_85": "sace upajjhāyo gilāno hoti,",
  "tika-vin11t0:3203_86": "yāvajīvaṃ upaṭṭhānaṃ,",
  "tika-vin11t0:3203_87": "vuṭṭhānamassa āgamananti tesu kānici vattāni savibhattikāni,",
  "tika-vin11t0:3203_88": "kānici avibhattikāni,",
  "tika-vin11t0:3203_89": "tesu avibhattikānaṃ vibhāge vuccamāne yathāvuttagaṇanāya atirekatarāni honti,",
  "tika-vin11t0:3203_90": "taṃ pana vibhāgaṃ anāmasitvā piṇḍavasena gahetvā yathā ayaṃ gaṇanā dassitāti veditabbā.",
  "tika-vin11t0:3204_0": "2476.",
  "tika-vin11t0:3204_1": "Akarontassāti ettha “vatta”nti seso.",
  "tika-vin11t0:3204_2": "Anādaravaseneva vattaṃ akarontassa bhikkhuno tena vattabhedena vattākaraṇena sabbattha sattatiṃsādhikasatappabhedaṭṭhāne",
  "tika-vin11t0:3204_3": "tattakaṃyeva dukkaṭaṃ pakāsitanti yojanā.",
  "tika-vin11t0:3205_0": "Upajjhāyācariyavattakathāvaṇṇanā.",
  "tika-vin11t0:3206_0": "2477.",
  "tika-vin11t0:3206_1": "Evaṃ upajjhāyācariyavattāni saṅkhepena dassetvā upajjhāyācariyehi saddhivihārikantevāsīnaṃ kātabbavattāni dassetumāha “upajjhāyassa vattānī”tiādi.",
  "tika-vin11t0:3206_2": "Upajjhāyassa vattānīti upajjhāyena saddhivihārikassa yuttapattakāle kattabbattā upajjhāyāyattavattānīti attho.",
  "tika-vin11t0:3206_3": "Tathā saddhivihāriketi yathā saddhivihārikena upajjhāyassa kātabbāni,",
  "tika-vin11t0:3206_4": "tathā upajjhāyena saddhivihārike kātabbāni.",
  "tika-vin11t0:3207_0": "Upajjhāyācariyavattesu gāmappavese pacchāsamaṇena hutvā nātidūranaccāsannagamanaṃ,",
  "tika-vin11t0:3207_1": "na antarantarā kathāopātanaṃ,",
  "tika-vin11t0:3207_2": "āpattisāmantā bhaṇamānassa nivāraṇaṃ,",
  "tika-vin11t0:3207_3": "pattapariyāpannapaṭiggahaṇanti cattāri vattāni,",
  "tika-vin11t0:3207_4": "na ekaccassa pattadānādianāpucchādisāpakkamanāvasānāni vīsati paṭikkhepā ceti etāni catuvīsati vattāni",
  "tika-vin11t0:3207_5": "ṭhapetvā avasesāni terasādhikasatavattāni sandhāyāha “sataṃ terasa hontevā”ti,",
  "tika-vin11t0:3207_6": "terasādhikasatavattāni hontīti attho.",
  "tika-vin11t0:3207_7": "Ācariyena antevāsikepi ca kātabbavattāni tathā tattakānevāti attho.",
  "tika-vin11t0:3208_0": "Saddhivihārikantevāsikavattakathāvaṇṇanā.",
  "tika-vin11t0:3209_0": "2478.",
  "tika-vin11t0:3209_1": "Upajjhāyācariyehi saddhivihārikantevāsikānaṃ nissayapaṭippassaddhippakāraṃ dassetumāha “pakkante vāpī”tiādi.",
  "tika-vin11t0:3209_2": "Pakkante vāpi vibbhante vāpi pakkhasaṅkante vāpi mate vāpi āṇattiyā vāpi evaṃ pañcadhā upajjhāyā saddhivihārikena",
  "tika-vin11t0:3209_3": "gahito nissayo paṭippassambhatīti yojanā.",
  "tika-vin11t0:3209_4": "Pakkanteti tadahu apaccāgantukāmatāya disaṃ gate.",
  "tika-vin11t0:3209_5": "Vibbhanteti gihibhāvaṃ patte.",
  "tika-vin11t0:3209_6": "Pakkhasaṅkantaketi titthiyāyatanaṃ gate.",
  "tika-vin11t0:3209_7": "Mateti kālakate.",
  "tika-vin11t0:3209_8": "Āṇattiyāti nissayapaṇāmanena.",
  "tika-vin11t0:3210_0": "2479- 80.",
  "tika-vin11t0:3210_1": "Ācariyamhāpi antevāsikena gahitanissayassa bhedanaṃ chadhā chappakārena hotīti yojanā.",
  "tika-vin11t0:3210_2": "Kathanti āha “pakkante cā”tiādi.",
  "tika-vin11t0:3210_3": "Taṃ upajjhāyato nissayabhede vuttanayameva.",
  "tika-vin11t0:3210_4": "Visesaṃ pana sayameva vakkhati “āṇattiya”ntiādinā.",
  "tika-vin11t0:3210_5": "Āṇattiyanti ettha visesatthajotako pana-",
  "tika-vin11t0:3210_6": "saddo luttaniddiṭṭho.",
  "tika-vin11t0:3210_7": "Ubhinnampi dhuranikkhepanepi cāti ācariyassa nissayapaṇāmane pana ubhinnaṃ ācariyantevāsikānaṃyeva aññamaññanirālayabhāve sati nissayabhedo hoti,",
  "tika-vin11t0:3210_8": "na ekassāti attho.",
  "tika-vin11t0:3210_9": "Tamevatthaṃ byatirekato daḷhīkaroti “ekekassā”tiādinā.",
  "tika-vin11t0:3210_10": "Ekekassa vā ubhinnaṃ vā ālaye sati na bhijjatīti yojanā. Yathāha –",
  "tika-vin11t0:3211_0": "“Āṇattiyaṃ pana sacepi ācariyo muñcitukāmova hutvā nissayapaṇāmanāya paṇāmeti,",
  "tika-vin11t0:3211_1": "antevāsiko ca ‘kiñcāpi maṃ ācariyo paṇāmeti,",
  "tika-vin11t0:3211_2": "atha kho hadayena muduko’ti sālayova hoti,",
  "tika-vin11t0:3211_3": "nissayo na paṭippassambhatiyeva.",
  "tika-vin11t0:3211_4": "Sacepi ācariyo sālayo,",
  "tika-vin11t0:3211_5": "antevāsiko nirālayo ‘na dāni imaṃ nissāya vasissāmī’ti dhuraṃ nikkhipati,",
  "tika-vin11t0:3211_6": "evampi na paṭippassambhati.",
  "tika-vin11t0:3211_7": "Ubhinnaṃ sālayabhāve pana na paṭippassambhatiyeva.",
  "tika-vin11t0:3211_8": "Ubhinnaṃ dhuranikkhepena paṭippassambhatī”ti.",
  "tika-vin11t0:3212_0": "Ayaṃ pana viseso ācariyāṇattiyā nissayabhedeyeva dassito,",
  "tika-vin11t0:3212_1": "na upajjhāyāṇattiyā.",
  "tika-vin11t0:3212_2": "Sāratthadīpaniyaṃ pana “sacepi ācariyo muñcitukāmova hutvā nissayapaṇāmanāya paṇāmetītiādi sabbaṃ upajjhāyassa āṇattiyampi veditabba”nti vuttaṃ.",
  "tika-vin11t0:3213_0": "2481.",
  "tika-vin11t0:3213_1": "Evaṃ pañca sādhāraṇaṅgāni dassetvā asādhāraṇaṅgaṃ dassetumāha “upajjhāyasamodhāna-",
  "tika-vin11t0:3213_2": "gatassāpi ca bhijjatī”ti.",
  "tika-vin11t0:3213_3": "Tattha samodhānagamanaṃ sarūpato,",
  "tika-vin11t0:3213_4": "pabhedato ca dassetumāha “dassanaṃ savanañcāti,",
  "tika-vin11t0:3213_5": "samodhānaṃ dvidhā mata”nti.",
  "tika-vin11t0:3213_6": "Ayamettha saṅkhepo,",
  "tika-vin11t0:3213_7": "vitthāro pana samantapāsādikāyaṃ gahetabbo.",
  "tika-vin11t0:3213_8": "Ganthavitthārabhīrūnaṃ anuggahāya pana idha na vitthārito.",
  "tika-vin11t0:3214_0": "2482- 3.",
  "tika-vin11t0:3214_1": "Sabhāge dāyake asante addhikassa ca gilānassa ca “gilānena maṃ upaṭṭhahā”ti yācitassa gilānupaṭṭhākassa ca nissayaṃ vinā vasituṃ doso natthīti yojanā.",
  "tika-vin11t0:3214_2": "“Gilānupaṭṭhākassā”ti vattabbe gāthābandhavasena rassattaṃ.",
  "tika-vin11t0:3214_3": "Iminā sabhāge nissayadāyake sante ekadivasampi parihāro na labbhatīti dīpeti.",
  "tika-vin11t0:3214_4": "Attano vane phāsuvihārataṃ jānatāti attano samathavipassanāpaṭilābhassa vane phāsuvihāraṃ jānantenapi.",
  "tika-vin11t0:3214_5": "“Sabhāge dāyake asante”ti padacchedo.",
  "tika-vin11t0:3214_6": "Sabbametaṃ vidhānaṃ antovassato aññasmiṃ kāle veditabbaṃ.",
  "tika-vin11t0:3214_7": "Ayamettha saṅkhepo,",
  "tika-vin11t0:3214_8": "vitthāro pana samantapāsādikāya gahetabbo.",
  "tika-vin11t0:3215_0": "Nissayapaṭippassambhanakathāvaṇṇanā.",
  "tika-vin11t0:3216_0": "2484.",
  "tika-vin11t0:3216_1": "Kuṭṭhamassa atthīti kuṭṭhī, taṃ.",
  "tika-vin11t0:3216_2": "“Gaṇḍi”ntiādīsupi eseva nayo.",
  "tika-vin11t0:3216_3": "Rattasetādibhedena yena kenaci kuṭṭhena vevaṇṇiyaṃ pattasarīranti attho. Yathāha –",
  "tika-vin11t0:3217_0": "“Rattakuṭṭhaṃ vā hotu kāḷakuṭṭhaṃ vā,",
  "tika-vin11t0:3217_1": "yaṃ kiñci kiṭibhadaddukacchuādippabhedampi sabbaṃ kuṭṭhamevāti vuttaṃ.",
  "tika-vin11t0:3217_2": "Tañce nakhapiṭṭhippamāṇampi vaḍḍhanakapakkhe ṭhitaṃ hoti,",
  "tika-vin11t0:3217_3": "na pabbājetabbo.",
  "tika-vin11t0:3217_4": "Sace pana nivāsanapārupanehi pakatipaṭicchannaṭṭhāne nakhapiṭṭhippamāṇaṃ avaḍḍhanakapakkhe ṭhitaṃ hoti, vaṭṭati. Mukhe,",
  "tika-vin11t0:3217_5": "pana hatthapādapiṭṭhesu vā sacepi avaḍḍhanakapakkhe ṭhitaṃ nakhapiṭṭhito khuddakapamāṇampi na vaṭṭatiyevāti kurundiyaṃ vuttaṃ.",
  "tika-vin11t0:3217_6": "Taṃ tikicchāpetvā pabbājentenāpi pakativaṇṇe jāteyeva pabbājetabbo”ti.",
  "tika-vin11t0:3218_0": "Nakhapiṭṭhippamāṇanti ettha “kaniṭṭhaṅgulinakhapiṭṭhi adhippetā”ti tīsupi gaṇṭhipadesu vuttaṃ.",
  "tika-vin11t0:3219_0": "Gaṇḍinti medagaṇḍādigaṇḍabhedavantaṃ.",
  "tika-vin11t0:3219_1": "Yathāha “medagaṇḍo vā hotu añño vā,",
  "tika-vin11t0:3219_2": "yo koci kolaṭṭhimattakopi ce vaḍḍhanakapakkhe ṭhito gaṇḍo hoti,",
  "tika-vin11t0:3219_3": "na pabbājetabbo”tiādi.",
  "tika-vin11t0:3219_4": "Kolaṭṭhīti badaraṭṭhi.",
  "tika-vin11t0:3219_5": "Kilāsinti kilāsavantaṃ. Yathāha –",
  "tika-vin11t0:3219_6": "“kilāsoti nabhijjanakaṃ napaggharaṇakaṃ padumapuṇḍarīkapattavaṇṇaṃ kuṭṭhaṃ,",
  "tika-vin11t0:3219_7": "yena gunnaṃ viya sabalaṃ sarīraṃ hotī”ti. Ca-",
  "tika-vin11t0:3219_8": "saddo sabbehi upayogavantehi paccekaṃ yojetabbo.",
  "tika-vin11t0:3219_9": "Sosinti khayarogavantaṃ. Yathāha –",
  "tika-vin11t0:3219_10": "“sosoti sosabyādhi.",
  "tika-vin11t0:3219_11": "Tasmiṃ sati na pabbājetabbo”ti.",
  "tika-vin11t0:3219_12": "Apamārikanti apamāravantaṃ. Yathāha –",
  "tika-vin11t0:3219_13": "“apamāroti pittummāro vā yakkhummāro vā.",
  "tika-vin11t0:3219_14": "Tattha pubbaverikena amanussena gahito duttikiccho hoti,",
  "tika-vin11t0:3219_15": "appamattakepi pana apamāre sati na pabbājetabbo”ti.",
  "tika-vin11t0:3220_0": "Rājabhaṭanti rañño bhattavetanabhaṭaṃ vā ṭhānantaraṃ pattaṃ vā appattaṃ vā rājapurisaṃ. Yathāha –",
  "tika-vin11t0:3220_1": "“amacco vā hotu mahāmatto vā sevako vā kiñci ṭhānantaraṃ patto vā appatto vā,",
  "tika-vin11t0:3220_2": "yo koci rañño bhattavetanabhaṭo.",
  "tika-vin11t0:3220_3": "Sabbo ‘rājabhaṭo’ti saṅkhyaṃ gacchatī”ti.",
  "tika-vin11t0:3220_4": "Coranti manussehi appamādanaṃ gāmaghātapanthaghātādikammena pākaṭaṃ corañca.",
  "tika-vin11t0:3220_5": "Likhitakanti yaṃ kañci corikaṃ vā aññaṃ vā garuṃ rājāparādhaṃ katvā palātaṃ,",
  "tika-vin11t0:3220_6": "rājā ca naṃ paṇṇe vā potthake vā “itthannāmo yattha dissati,",
  "tika-vin11t0:3220_7": "tattha gahetvā māretabbo”ti vā “hatthapādādīnissa chinditabbānī”ti vā “ettakaṃ nāma daṇḍaṃ harāpetabbo”ti vā likhāpeti,",
  "tika-vin11t0:3220_8": "evarūpaṃ likhitakaṃ.",
  "tika-vin11t0:3221_0": "“Kārabhedaka”nti gāthābandhavasena rasso kato.",
  "tika-vin11t0:3221_1": "Kārabhedakanti dātabbakarassa vā katacorakammassa vā kāraṇā kārāghare pakkhitto vā nigaḷabandhanādīhi baddho vā,",
  "tika-vin11t0:3221_2": "tato so muccitvā palāyati,",
  "tika-vin11t0:3221_3": "evarūpaṃ kārābhedakañca. Yathāha –",
  "tika-vin11t0:3221_4": "“kārā vuccati bandhanāgāraṃ,",
  "tika-vin11t0:3221_5": "idha pana andubandhanaṃ vā hotu saṅkhalikabandhanaṃ vā rajjubandhanaṃ vā gāmabandhanaṃ vā nigamabandhanaṃ",
  "tika-vin11t0:3221_6": "vā nagarabandhanaṃ vā purisagutti vā janapadabandhanaṃ vā dīpabandhanaṃ vā,",
  "tika-vin11t0:3221_7": "yo etesu yaṃ kiñci bandhanaṃ chinditvā bhinditvā muñcitvā vivaritvā vā passamānānaṃ vā apassamānānaṃ vā palāyati,",
  "tika-vin11t0:3221_8": "so ‘kārābhedako’ti saṅkhyaṃ gacchatī”ti.",
  "tika-vin11t0:3222_0": "2485.",
  "tika-vin11t0:3222_1": "Kasāhatanti iṇaṃ gahetvā dātuṃ asamatthattā “ayameva te daṇḍo hotū”ti kasādinā dinnappahāraṃ avūpasantavaṇaṃ. Yathāha –",
  "tika-vin11t0:3223_0": "“Yo vacanapesanādīni akaronto haññati,",
  "tika-vin11t0:3223_1": "na so katadaṇḍakammo.",
  "tika-vin11t0:3223_2": "Yo pana keṇiyā vā aññathā vā kiñci gahetvā khāditvā puna dātuṃ asakkonto ‘ayameva te daṇḍo hotū’ti kasāhi haññati,",
  "tika-vin11t0:3223_3": "ayaṃ kasāhato katadaṇḍakammo.",
  "tika-vin11t0:3223_4": "Yo ca kasāhi vā hato hotu addhadaṇḍakādīnaṃ vā aññatarena,",
  "tika-vin11t0:3223_5": "yāva allavaṇo hoti,",
  "tika-vin11t0:3223_6": "tāva na pabbājetabbo”ti.",
  "tika-vin11t0:3224_0": "Lakkhaṇāhatanti ekaṃsaṃ katvā pārutena uttarāsaṅgena appaṭicchādanīyaṭṭhāne tattena lohena āhataṃ asacchavibhūtalakkhaṇena samannāgataṃ. Yathāha –",
  "tika-vin11t0:3225_0": "“Yassa pana nalāṭe vā urādīsu vā tattena lohena lakkhaṇaṃ āhataṃ hoti,",
  "tika-vin11t0:3225_1": "so sace bhujisso,",
  "tika-vin11t0:3225_2": "yāva allavaṇo hoti,",
  "tika-vin11t0:3225_3": "tāva na pabbājetabbo.",
  "tika-vin11t0:3225_4": "Sacepissa vaṇā ruḷhā honti chaviyā samaparicchedā,",
  "tika-vin11t0:3225_5": "lakkhaṇaṃ pana paññāyati,",
  "tika-vin11t0:3225_6": "timaṇḍalaṃ nivatthassa uttarāsaṅge kate paṭicchannokāse ce hoti,",
  "tika-vin11t0:3225_7": "pabbājetuṃ vaṭṭati.",
  "tika-vin11t0:3225_8": "Appaṭicchannokāse ce,",
  "tika-vin11t0:3225_9": "na vaṭṭatī”ti.",
  "tika-vin11t0:3226_0": "Iṇāyikañcāti mātāpitupitāmahādīhi vā attanā vā gahitaiṇaṃ. Yathāha –",
  "tika-vin11t0:3227_0": "“Iṇāyiko nāma yassa pitipitāmahehi vā iṇaṃ gahitaṃ hoti,",
  "tika-vin11t0:3227_1": "sayaṃ vā iṇaṃ gahitaṃ hoti,",
  "tika-vin11t0:3227_2": "yaṃ vā āṭhapetvā mātāpitūhi kiñci gahitaṃ hoti,",
  "tika-vin11t0:3227_3": "so taṃ iṇaṃ paresaṃ dhāretīti iṇāyiko.",
  "tika-vin11t0:3227_4": "Yaṃ pana aññe ñātakā āṭhapetvā kiñci gaṇhanti,",
  "tika-vin11t0:3227_5": "so na iṇāyiko.",
  "tika-vin11t0:3227_6": "Na hi te taṃ āṭhapetuṃ issarā.",
  "tika-vin11t0:3227_7": "Tasmā taṃ pabbājetuṃ vaṭṭatī”ti.",
  "tika-vin11t0:3228_0": "Dāsanti antojāto,",
  "tika-vin11t0:3228_1": "dhanakkīto,",
  "tika-vin11t0:3228_2": "karamarānīto,",
  "tika-vin11t0:3228_3": "sayaṃ vā dāsabyaṃ upagatoti catunnaṃ dāsānaṃ aññataraṃ.",
  "tika-vin11t0:3228_4": "Dāsavinicchayo panettha samantapāsādikāya vitthārato gahetabbo.",
  "tika-vin11t0:3228_5": "Pabbājentassa dukkaṭanti “kuṭṭhi”ntiādīhi upayogavantapadehi paccekaṃ yojetabbaṃ.",
  "tika-vin11t0:3229_0": "2486.",
  "tika-vin11t0:3229_1": "Hatthacchinnanti hatthatale vā maṇibandhe vā kappare vā yattha katthaci chinnahatthaṃ.",
  "tika-vin11t0:3229_2": "Aṭṭhacchinnanti yathā nakhaṃ na paññāyati,",
  "tika-vin11t0:3229_3": "evaṃ catūsu aṅguṭṭhakesu aññataraṃ vā sabbe vā yassa chinnā honti, evarūpaṃ.",
  "tika-vin11t0:3229_4": "Pādacchinnanti yassa aggapādesu vā gopphakesu vā jaṅghāya vā yattha katthaci eko vā dve vā pādā chinnā honti.",
  "tika-vin11t0:3229_5": "Hatthapādachinnassāpi pāḷiyaṃ āgatattā sopi idha vattabbo,",
  "tika-vin11t0:3229_6": "yathāvuttanayeneva tassa dukkaṭavatthutā paññāyatīti na vuttoti daṭṭhabbaṃ.",
  "tika-vin11t0:3230_0": "Kaṇṇanāsaṅgulicchinnanti ettha “kaṇṇacchinnaṃ nāsacchinnaṃ kaṇṇanāsacchinnaṃ aṅgulicchinna”nti yojanā.",
  "tika-vin11t0:3230_1": "Kaṇṇacchinnanti yassa kaṇṇamūle vā kaṇṇasakkhalikāya vā eko vā dve vā kaṇṇā chinnā honti.",
  "tika-vin11t0:3230_2": "Yassa pana kaṇṇāvaṭṭe chinnā honti,",
  "tika-vin11t0:3230_3": "sakkā ca honti saṅghāṭetuṃ,",
  "tika-vin11t0:3230_4": "so kaṇṇaṃ saṅghāṭetvā pabbājetabbo.",
  "tika-vin11t0:3230_5": "Nāsacchinnanti yassa ajapadake vā agge vā ekapuṭe vā yattha katthaci nāsā chinnā hoti.",
  "tika-vin11t0:3230_6": "Yassa pana nāsikā sakkā hoti sandhetuṃ,",
  "tika-vin11t0:3230_7": "so taṃ phāsukaṃ katvā pabbājetabbo.",
  "tika-vin11t0:3230_8": "Kaṇṇanāsacchinnanti tadubhayacchinnaṃ.",
  "tika-vin11t0:3230_9": "Aṅgulicchinnanti yassa nakhasesaṃ adassetvā ekā vā bahū vā aṅguliyo chinnā honti.",
  "tika-vin11t0:3230_10": "Yassa pana suttatantumattampi nakhasesaṃ paññāyati,",
  "tika-vin11t0:3230_11": "taṃ pabbājetuṃ vaṭṭati.",
  "tika-vin11t0:3230_12": "Kaṇḍaracchinnameva cāti yassa kaṇḍaranāmakā mahānhārū purato vā pacchato vā chinnā honti,",
  "tika-vin11t0:3230_13": "yesu ekassāpi chinnattā aggapādena vā caṅkamati,",
  "tika-vin11t0:3230_14": "mūlena vā caṅkamati,",
  "tika-vin11t0:3230_15": "na vā pādaṃ patiṭṭhāpetuṃ sakkoti.",
  "tika-vin11t0:3231_0": "2487.",
  "tika-vin11t0:3231_1": "Kāṇanti pasannandho vā hotu pupphādīhi vā upahatapasādo,",
  "tika-vin11t0:3231_2": "yo dvīhi vā ekena vā akkhinā na passati,",
  "tika-vin11t0:3231_3": "taṃ kāṇaṃ.",
  "tika-vin11t0:3231_4": "Kuṇinti hatthakuṇī vā pādakuṇī vā aṅgulikuṇī vā,",
  "tika-vin11t0:3231_5": "yassa etesu hatthādīsu yaṃ kiñci vaṅkaṃ paññāyati, so kuṇī.",
  "tika-vin11t0:3231_6": "Khujjañcāti yo urassa vā piṭṭhiyā vā passassa vā nikkhantattā khujjasarīro,",
  "tika-vin11t0:3231_7": "taṃ khujjaṃ.",
  "tika-vin11t0:3231_8": "Yassa pana kiñci kiñci aṅgapaccaṅgaṃ īsakaṃ vaṅkaṃ,",
  "tika-vin11t0:3231_9": "taṃ pabbājetuṃ vaṭṭati.",
  "tika-vin11t0:3231_10": "Mahāpuriso eva hi brahmujugatto,",
  "tika-vin11t0:3231_11": "avaseso satto akhujjo nāma natthi.",
  "tika-vin11t0:3232_0": "Vāmananti yo jaṅghavāmano vā kaṭivāmano vā ubhayavāmano vā, taṃ.",
  "tika-vin11t0:3232_1": "Tattha jaṅghavāmanassa kaṭito paṭṭhāya heṭṭhimakāyo rasso hoti,",
  "tika-vin11t0:3232_2": "uparimakāyo paripuṇṇo.",
  "tika-vin11t0:3232_3": "Kaṭivāmanassa kaṭito paṭṭhāya uparimakāyo rasso hoti,",
  "tika-vin11t0:3232_4": "heṭṭhimakāyo paripuṇṇo hoti.",
  "tika-vin11t0:3232_5": "Ubhayavāmanassa ubhopi kāyā rassā honti.",
  "tika-vin11t0:3232_6": "Yesaṃ kāyarassattā bhūtānaṃ viya parivaṭumo mahākucchighaṭasadiso attabhāvo hoti.",
  "tika-vin11t0:3232_7": "Taṃ tividhampi pabbājetuṃ na vaṭṭati.",
  "tika-vin11t0:3233_0": "Phaṇahatthakanti yassa vaggulipakkhakā viya aṅguliyo sambaddhā honti, taṃ.",
  "tika-vin11t0:3233_1": "Etaṃ pabbājetukāmena aṅgulantarikāyo phāletvā sabbaṃ antaracammaṃ apanetvā phāsukaṃ katvā pabbājetabbo.",
  "tika-vin11t0:3233_2": "Yassāpi cha aṅguliyo honti,",
  "tika-vin11t0:3233_3": "taṃ pabbājetukāmena adhikaṃ aṅguliṃ chinditvā phāsukaṃ katvā pabbājetabbo.",
  "tika-vin11t0:3234_0": "Khañjanti yo natajāṇuko vā bhinnajaṅgho vā majjhe saṃkuṭitapādattā kuṇḍapādako vā piṭṭhipādamajjhena",
  "tika-vin11t0:3234_1": "caṅkamanto agge saṃkuṭitapādattā kuṇḍapādako vā piṭṭhipādaggena caṅkamanto aggapādeneva caṅkamanakhañjo",
  "tika-vin11t0:3234_2": "vā paṇhikāya caṅkamanakhañjo vā pādassa bāhirantena caṅkamanakhañjo vā pādassa abbhantarantena caṅkamanakhañjo",
  "tika-vin11t0:3234_3": "vā gopphakānaṃ upari bhaggattā sakalena piṭṭhipādena caṅkamanakhañjo vā,",
  "tika-vin11t0:3234_4": "taṃ pabbājetuṃ na vaṭṭati.",
  "tika-vin11t0:3234_5": "Ettha natajāṇukoti antopaviṭṭhaānatapādo.",
  "tika-vin11t0:3234_6": "Pakkhahatanti yassa eko hattho vā pādo vā aḍḍhasarīraṃ vā sukhaṃ na vahati.",
  "tika-vin11t0:3235_0": "Sīpadinti bhārapādaṃ.",
  "tika-vin11t0:3235_1": "Yassa pādo thūlo hoti sañjātapīḷako kharo,",
  "tika-vin11t0:3235_2": "so na pabbājetabbo.",
  "tika-vin11t0:3235_3": "Yassa pana na tāva kharabhāvaṃ gaṇhāti,",
  "tika-vin11t0:3235_4": "sakkā hoti upanāhaṃ bandhitvā udakaāvāṭe pavesetvā udakavālikāya pūretvā yathā sirā paññāyanti,",
  "tika-vin11t0:3235_5": "jaṅghā ca telanāḷikā viya honti,",
  "tika-vin11t0:3235_6": "evaṃ milāpetuṃ sakkā,",
  "tika-vin11t0:3235_7": "tassa pādaṃ īdisaṃ katvā taṃ pabbājetuṃ vaṭṭati.",
  "tika-vin11t0:3235_8": "Sace puna vaḍḍhati,",
  "tika-vin11t0:3235_9": "upasampādentenāpi tathā katvāva upasampādetabbo.",
  "tika-vin11t0:3235_10": "Pāparoginanti yo arisabhagandarapittasemhakāsasosādīsu yena kenaci rogena niccāturo atekiccharogo jeguccho amanāpo, taṃ.",
  "tika-vin11t0:3236_0": "2488.",
  "tika-vin11t0:3236_1": "Jarāya dubbalanti yo jiṇṇabhāvena dubbalo attano cīvararajanādikammampi kātuṃ asamattho, taṃ.",
  "tika-vin11t0:3236_2": "Yo pana mahallakopi balavā hoti attānaṃ paṭijaggituṃ sakkoti,",
  "tika-vin11t0:3236_3": "so pabbājetabbo.",
  "tika-vin11t0:3236_4": "Andhanti jaccandhaṃ.",
  "tika-vin11t0:3236_5": "Padhirañcevāti yo sabbena sabbaṃ na suṇāti, taṃ.",
  "tika-vin11t0:3236_6": "Yo pana mahāsaddaṃ suṇāti,",
  "tika-vin11t0:3236_7": "taṃ pabbājetuṃ vaṭṭati.",
  "tika-vin11t0:3236_8": "Mammananti yassa vacībhedo vattati,",
  "tika-vin11t0:3236_9": "saraṇagamanaṃ paripuṇṇaṃ bhāsituṃ na sakkoti,",
  "tika-vin11t0:3236_10": "tādisaṃ mammanampi pabbājetuṃ na vaṭṭati.",
  "tika-vin11t0:3236_11": "Yo pana saraṇagamanamattaṃ paripuṇṇaṃ bhāsituṃ sakkoti,",
  "tika-vin11t0:3236_12": "taṃ pabbājetuṃ vaṭṭati.",
  "tika-vin11t0:3236_13": "Atha vā mammananti khalitavacanaṃ,",
  "tika-vin11t0:3236_14": "yo ekameva akkharaṃ catupañcakkhattuṃ vadati,",
  "tika-vin11t0:3236_15": "tassetamadhivacanaṃ.",
  "tika-vin11t0:3236_16": "Pīṭhasappinti chinniriyāpathaṃ.",
  "tika-vin11t0:3236_17": "Mūganti yassa vacībhedo nappavattati.",
  "tika-vin11t0:3237_0": "2489.",
  "tika-vin11t0:3237_1": "Attano virūpabhāvena parisaṃ dūsentena parisadūsake dassetumāha “atidīgho”tiādi.",
  "tika-vin11t0:3237_2": "Atidīghoti aññesaṃ sīsappamāṇanābhippadeso.",
  "tika-vin11t0:3237_3": "Atirassoti vuttappakāro ubhayavāmano viya atirasso.",
  "tika-vin11t0:3237_4": "Atikāḷo vāti jhāpitakhette khāṇuko viya atikāḷavaṇṇo.",
  "tika-vin11t0:3237_5": "Maṭṭhatambalohanidassano accodātopi vāti sambandho,",
  "tika-vin11t0:3237_6": "dadhitakkādīhi majjitamaṭṭhatambalohavaṇṇo atīva odātasarīroti attho.",
  "tika-vin11t0:3238_0": "2490.",
  "tika-vin11t0:3238_1": "Atithūlo vāti bhāriyamaṃso mahodaro mahābhūtasadiso.",
  "tika-vin11t0:3238_2": "Atikisoti mandamaṃsalohito aṭṭhisirācammasarīro viya.",
  "tika-vin11t0:3238_3": "Atimahāsīso vāti yojanā.",
  "tika-vin11t0:3238_4": "Atimahāsīso vāti pacchiṃ sīse katvā ṭhito viya.",
  "tika-vin11t0:3238_5": "“Atikhuddakasīsena asahitenā”ti padacchedo.",
  "tika-vin11t0:3238_6": "Asahitenāti sarīrassa ananurūpena.",
  "tika-vin11t0:3238_7": "“Atikhuddakasīsenā”ti etassa visesanaṃ.",
  "tika-vin11t0:3238_8": "Asahitena atikhuddakasīsena samannāgatoti yojanā. Yathāha –",
  "tika-vin11t0:3238_9": "“atikhuddakasīso vā sarīrassa ananurūpena atikhuddakena sīsena samannāgato”ti.",
  "tika-vin11t0:3239_0": "2491.",
  "tika-vin11t0:3239_1": "Kuṭakuṭakasīsoti tālaphalapiṇḍisadisena sīsena samannāgato.",
  "tika-vin11t0:3239_2": "Sikharasīsakoti uddhaṃ anupubbatanukena sīsena samannāgato,",
  "tika-vin11t0:3239_3": "matthakato saṃkuṭiko mūlato vitthato hutvā ṭhitapabbatasikharasadisasīsoti attho.",
  "tika-vin11t0:3239_4": "Veḷunāḷisamānenāti mahāveḷupabbasadisena.",
  "tika-vin11t0:3239_5": "Sīsenāti dīghasīsena. Yathāha –",
  "tika-vin11t0:3239_6": "“nāḷisīso vā mahāveḷupabbasadisena sīsena samannāgato”ti.",
  "tika-vin11t0:3240_0": "2492.",
  "tika-vin11t0:3240_1": "Kappasīsopīti majjhe dissamānaāvāṭena hatthikumbhasadisena dvidhābhūtasīsena samannāgato.",
  "tika-vin11t0:3240_2": "Pabbhārasīso vāti catūsu passesu yena kenaci passena oṇatena sīsena samannāgato.",
  "tika-vin11t0:3240_3": "Vaṇasīsakoti vaṇehi samannāgatasīso.",
  "tika-vin11t0:3240_4": "Kaṇṇikakeso vāti pāṇakehi khāyitakedāre sassasadisehi tahiṃ tahiṃ uṭṭhitehi kesehi samannāgato.",
  "tika-vin11t0:3240_5": "Thūlakesopi vāti tālahīrasadisehi kesehi samannāgato.",
  "tika-vin11t0:3241_0": "2493.",
  "tika-vin11t0:3241_1": "Pūtisīsoti duggandhasīso.",
  "tika-vin11t0:3241_2": "Nillomasīso vāti lomarahitasīso.",
  "tika-vin11t0:3241_3": "Jātipaṇḍarakesakoti jātiphalitehi paṇḍarakeso vā.",
  "tika-vin11t0:3241_4": "Jātiyā tambakeso vāti ādittehi viya tambavaṇṇehi kesehi samannāgato.",
  "tika-vin11t0:3241_5": "Āvaṭṭasīsakoti gunnaṃ sarīre āvaṭṭasadisehi uddhaggehi kesāvaṭṭehi samannāgato.",
  "tika-vin11t0:3242_0": "2494.",
  "tika-vin11t0:3242_1": "Sīsalomekabaddhehi bhamukehi yutopīti sīsalomehi saddhiṃ ekābaddhalomehi bhamukehi samannāgato.",
  "tika-vin11t0:3242_2": "Sambaddhabhamuko vāti ekābaddhaubhayabhamuko,",
  "tika-vin11t0:3242_3": "majjhe sañjātalomehi bhamukehi samannāgatoti attho.",
  "tika-vin11t0:3242_4": "Nillomabhamukopi vāti bhamulomarahito.",
  "tika-vin11t0:3242_5": "Nillomabhamukopi vāti pi-",
  "tika-vin11t0:3242_6": "saddena avuttasamuccayatthena makkaṭabhamuko saṅgahito.",
  "tika-vin11t0:3243_0": "2495.",
  "tika-vin11t0:3243_1": "Mahantakhuddanetto vāti ettha netta-",
  "tika-vin11t0:3243_2": "saddo mahantakhudda-",
  "tika-vin11t0:3243_3": "saddehi paccekaṃ yojetabbo,",
  "tika-vin11t0:3243_4": "mahantanetto vā khuddakanetto vāti attho.",
  "tika-vin11t0:3243_5": "Mahantanetto vāti atimahantehi nettehi samannāgato.",
  "tika-vin11t0:3243_6": "Khuddakanetto vāti mahiṃsacamme vāsikoṇena paharitvā katachiddasadisehi atikhuddakakkhīhi samannāgato.",
  "tika-vin11t0:3243_7": "Visamalocanoti ekena mahantena,",
  "tika-vin11t0:3243_8": "ekena khuddakena akkhinā samannāgato.",
  "tika-vin11t0:3243_9": "Kekaro vāpīti tiriyaṃ passanto.",
  "tika-vin11t0:3243_10": "Ettha api-",
  "tika-vin11t0:3243_11": "saddena nikkhantakkhiṃ sampiṇḍeti,",
  "tika-vin11t0:3243_12": "yassa kakkaṭakasseva akkhitārakā nikkhantā honti.",
  "tika-vin11t0:3243_13": "Gambhīranettoti yassa gambhīre udapāne udakatārakā viya akkhitārakā paññāyanti.",
  "tika-vin11t0:3243_14": "Ettha ca udakatārakā nāma udakapubbuḷaṃ.",
  "tika-vin11t0:3243_15": "Akkhitārakāti akkhigeṇḍakā.",
  "tika-vin11t0:3243_16": "Visamacakkaloti ekena uddhaṃ,",
  "tika-vin11t0:3243_17": "ekena adhoti evaṃ visamajātehi akkhicakkehi samannāgato.",
  "tika-vin11t0:3244_0": "2496.",
  "tika-vin11t0:3244_1": "Jatukaṇṇo vāti atikhuddikāhi kaṇṇasakkhalīhi samannāgato.",
  "tika-vin11t0:3244_2": "Mūsikakaṇṇo vāti mūsikānaṃ kaṇṇasadisehi kaṇṇehi samannāgato.",
  "tika-vin11t0:3244_3": "Hatthikaṇṇopi vāti ananurūpāhi mahantāhi hatthikaṇṇasadisāhi kaṇṇasakkhalīhi samannāgato.",
  "tika-vin11t0:3244_4": "Chiddamattakakaṇṇo vāti yassa vinā kaṇṇasakkhalīhi kaṇṇacchiddameva hoti.",
  "tika-vin11t0:3244_5": "Aviddhakaṇṇakoti kaṇṇabandhatthāya aviddhena kaṇṇena samannāgato.",
  "tika-vin11t0:3245_0": "2497.",
  "tika-vin11t0:3245_1": "Ṭaṅkitakaṇṇo vāti gobhattanāḷikāya aggasadisehi kaṇṇehi samannāgato,",
  "tika-vin11t0:3245_2": "gohanukoṭisaṇṭhānehi kaṇṇehi samannāgatoti attho.",
  "tika-vin11t0:3245_3": "Pūtikaṇṇopi vāti sadā paggharitapubbena kaṇṇena samannāgato.",
  "tika-vin11t0:3245_4": "Pūtikaṇṇopīti api-",
  "tika-vin11t0:3245_5": "saddena kaṇṇabhagandariko gahito.",
  "tika-vin11t0:3245_6": "Kaṇṇabhagandarikoti niccapūtinā kaṇṇena samannāgato.",
  "tika-vin11t0:3245_7": "Aviddhakaṇṇo parisadūsako vutto,",
  "tika-vin11t0:3245_8": "kathaṃ yonakajātīnaṃ pabbajjāti āha “yonakādippabhedopi,",
  "tika-vin11t0:3245_9": "nāyaṃ parisadūsako”ti,",
  "tika-vin11t0:3245_10": "kaṇṇāvedhanaṃ yonakānaṃ sabhāvo,",
  "tika-vin11t0:3245_11": "ayaṃ yonakādippabhedo parisadūsako na hotīti vuttaṃ hoti.",
  "tika-vin11t0:3246_0": "2498.",
  "tika-vin11t0:3246_1": "Atipiṅgalanettoti atisayena piṅgalehi nettehi samannāgato.",
  "tika-vin11t0:3246_2": "Madhupiṅgalaṃ pana pabbājetuṃ vaṭṭati.",
  "tika-vin11t0:3246_3": "Nippakhumakkhi vāti akkhidalaromehi virahitaakkhiko. Pakhuma-",
  "tika-vin11t0:3246_4": "saddo hi loke akkhidalaromesu niruḷho.",
  "tika-vin11t0:3246_5": "Assupaggharanetto vāti paggharaṇassūhi nettehi samannāgato.",
  "tika-vin11t0:3246_6": "Pakkapupphitalocanoti pakkalocano pupphitalocanoti yojanā.",
  "tika-vin11t0:3246_7": "Paripakkanetto sañjātapupphanettoti attho.",
  "tika-vin11t0:3247_0": "2499.",
  "tika-vin11t0:3247_1": "Mahānāsoti sarīrassa ananurūpāya mahatiyā nāsāya samannāgato.",
  "tika-vin11t0:3247_2": "Atikhuddakanāsikoti tathā atikhuddikāya nāsāya samannāgato.",
  "tika-vin11t0:3247_3": "Cipiṭanāso vāti cipiṭāya anto paviṭṭhāya viya allināsāya samannāgato.",
  "tika-vin11t0:3247_4": "Cipiṭanāso vāti avuttavikappatthena vā-",
  "tika-vin11t0:3247_5": "saddena dīghanāsiko saṅgayhati.",
  "tika-vin11t0:3247_6": "So ca sukatuṇḍasadisāya jivhāya lehituṃ sakkuṇeyyāya nāsikāya samannāgato.",
  "tika-vin11t0:3247_7": "Kuṭilanāsikoti mukhamajjhe appatiṭṭhahitvā ekapasse ṭhitanāsiko.",
  "tika-vin11t0:3248_0": "2500.",
  "tika-vin11t0:3248_1": "Niccavissavanāso vāti niccapaggharitasiṅghāṇikanāso vā.",
  "tika-vin11t0:3248_2": "Mahāmukhoti yassa paṭaṅgamaṇḍukasseva mukhanimittaṃyeva mahantaṃ hoti,",
  "tika-vin11t0:3248_3": "mukhaṃ pana lābusadisaṃ atikhuddakaṃ.",
  "tika-vin11t0:3248_4": "Paṭaṅgamaṇḍuko nāma mahāmukhamaṇḍuko.",
  "tika-vin11t0:3248_5": "Vaṅkabhinnamukho vāpīti ettha “vaṅkamukho vā bhinnamukho vāpī”ti yojanā.",
  "tika-vin11t0:3248_6": "Vaṅkamukhoti bhamukassa,",
  "tika-vin11t0:3248_7": "nalātassa vā ekapasse ninnatāya vaṅkamukho.",
  "tika-vin11t0:3248_8": "Bhinnamukho vāti makkaṭasseva bhinnamukho.",
  "tika-vin11t0:3248_9": "Mahāoṭṭhopi vāti ukkhalimukhavaṭṭisadisehi oṭṭhehi samannāgato.",
  "tika-vin11t0:3249_0": "2501.",
  "tika-vin11t0:3249_1": "Tanukaoṭṭho vāti bhericammasadisehi dante pidahituṃ asamatthehi oṭṭhehi samannāgato.",
  "tika-vin11t0:3249_2": "Bhericammasadisehīti bherimukhacammasadisehi.",
  "tika-vin11t0:3249_3": "Tanukaoṭṭho vāti ettha vā-",
  "tika-vin11t0:3249_4": "saddena mahādharoṭṭho vā tanukauttaroṭṭho vā tanukaadharoṭṭho vāti tayo vikappā saṅgahitā.",
  "tika-vin11t0:3249_5": "Vipuluttaraoṭṭhakoti mahāuttaroṭṭho.",
  "tika-vin11t0:3249_6": "Oṭṭhachinnoti yassa eko vā dve vā oṭṭhā chinnā honti.",
  "tika-vin11t0:3249_7": "Uppakkamukhoti pakkamukho.",
  "tika-vin11t0:3249_8": "Eḷamukhopi vāti niccapaggharaṇamukho.",
  "tika-vin11t0:3250_0": "2502- 3.",
  "tika-vin11t0:3250_1": "Saṅkhatuṇḍopīti bahi setehi anto atirattehi oṭṭhehi samannāgato.",
  "tika-vin11t0:3250_2": "Duggandhamukhoti duggandhakuṇapamukho.",
  "tika-vin11t0:3250_3": "Mahādantopīti aṭṭhakadantasadisehi samannāgato.",
  "tika-vin11t0:3250_4": "Accantanti atisayena.",
  "tika-vin11t0:3250_5": "“Heṭṭhā uparito vāpi,",
  "tika-vin11t0:3250_6": "bahi nikkhantadantako”ti idaṃ “asuradantako”ti etassa atthapadaṃ.",
  "tika-vin11t0:3250_7": "Asuroti dānavo.",
  "tika-vin11t0:3250_8": "“Sippidanto vā oṭṭhadanto vā”ti gaṇṭhipade likhito.",
  "tika-vin11t0:3250_9": "Yassa pana sakkā honti oṭṭhehi pidahituṃ,",
  "tika-vin11t0:3250_10": "kathentasseva paññāyati,",
  "tika-vin11t0:3250_11": "no akathentassa,",
  "tika-vin11t0:3250_12": "taṃ pabbājetuṃ vaṭṭati.",
  "tika-vin11t0:3250_13": "Adantoti dantarahito.",
  "tika-vin11t0:3250_14": "Pūtidantoti pūtibhūtehi dantehi samannāgato.",
  "tika-vin11t0:3251_0": "2504.",
  "tika-vin11t0:3251_1": "“Atikhuddakadantako”ti imassa “yassā”tiādi apavādo.",
  "tika-vin11t0:3251_2": "Yassa dantantare kāḷakadantasannibho kalandakadantasadiso danto sukhumova ṭhito ce,",
  "tika-vin11t0:3251_3": "taṃ tu pabbājetuṃ vaṭṭatīti yojanā.",
  "tika-vin11t0:3251_4": "Pabbājetumpīti ettha pi- saddo tu-",
  "tika-vin11t0:3251_5": "saddattho.",
  "tika-vin11t0:3252_0": "2505.",
  "tika-vin11t0:3252_1": "Yo posoti sambandho.",
  "tika-vin11t0:3252_2": "Mahāhanukoti gohanusadisena hanunā samannāgato.",
  "tika-vin11t0:3252_3": "“Rassena hanunā yuto”ti idaṃ “cipiṭahanuko vā”ti imassa atthapadaṃ. Yathāha –",
  "tika-vin11t0:3252_4": "“cipiṭahanuko vā antopaviṭṭhena viya atirassena hanukena samannāgato”ti.",
  "tika-vin11t0:3252_5": "Cipiṭahanuko vāpīti ettha pi-",
  "tika-vin11t0:3252_6": "saddena “bhinnahanuko vā vaṅkahanuko vā”ti vikappadvayaṃ saṅgaṇhāti.",
  "tika-vin11t0:3253_0": "2506.",
  "tika-vin11t0:3253_1": "Nimmassudāṭhiko vāpīti bhikkhunisadisamukho.",
  "tika-vin11t0:3253_2": "Atidīghagalopi vāti bakagalasadisena galena samannāgato.",
  "tika-vin11t0:3253_3": "Atirassagalopi vāti antopaviṭṭhena viya galena samannāgato.",
  "tika-vin11t0:3253_4": "Bhinnagalo vā gaṇḍagalopi vāti yojanā,",
  "tika-vin11t0:3253_5": "bhinnagalaṭṭhiko vā gaṇḍena samannāgatagalopi vāti attho.",
  "tika-vin11t0:3254_0": "2507.",
  "tika-vin11t0:3254_1": "Bhaṭṭhaṃsakūṭo vāti mātugāmassa viya bhaṭṭhena aṃsakūṭena samannāgato.",
  "tika-vin11t0:3254_2": "Bhinnapiṭṭhi vā bhinnauropi vāti yojanā,",
  "tika-vin11t0:3254_3": "sudīghahattho vā surassahattho vāti yojanā,",
  "tika-vin11t0:3254_4": "atidīghahattho vā atirassahattho vāti attho. Vā-",
  "tika-vin11t0:3254_5": "saddena ahatthaekahatthānaṃ gahaṇaṃ.",
  "tika-vin11t0:3254_6": "Kacchusamāyuto vā kaṇḍusamāyuto vāti yojanā. Vā-",
  "tika-vin11t0:3254_7": "saddena “daddugatto vā godhāgatto vā”ti ime dve saṅgaṇhāti.",
  "tika-vin11t0:3254_8": "Tattha godhāgatto vāti yassa godhāya viya gattato cuṇṇāni patanti.",
  "tika-vin11t0:3255_0": "2508.",
  "tika-vin11t0:3255_1": "Mahānisadamaṃsoti imassa atthapadaṃ “uddhanaggupamāyuto”ti. Yathāha –",
  "tika-vin11t0:3255_2": "“mahāānisado vā uddhanakūṭasadisehi ānisadamaṃsehi accuggatehi samannāgato”ti.",
  "tika-vin11t0:3255_3": "Mahānisadamaṃso vāti ettha vā-",
  "tika-vin11t0:3255_4": "saddena bhaṭṭhakaṭiko saṅgahito.",
  "tika-vin11t0:3255_5": "Vātaṇḍikoti aṇḍakosesu vuddhirogena samannāgato.",
  "tika-vin11t0:3255_6": "Mahāūrūti sarīrassa ananurūpehi mahantehi sattīhi samannāgato.",
  "tika-vin11t0:3255_7": "Saṅghaṭṭanakajāṇukoti aññamaññaṃ saṅghaṭṭehi jāṇūhi samannāgato.",
  "tika-vin11t0:3256_0": "2509.",
  "tika-vin11t0:3256_1": "Bhinnajāṇūti yassa eko vā dve vā jāṇū bhinnā honti.",
  "tika-vin11t0:3256_2": "Mahājāṇūti mahantena jāṇunā samannāgato.",
  "tika-vin11t0:3256_3": "Dīghajaṅghoti yaṭṭhisadisajaṅgho.",
  "tika-vin11t0:3256_4": "Vikaṭo vāti tiriyaṃ gamanapādehi samannāgato,",
  "tika-vin11t0:3256_5": "yassa caṅkamato jāṇukā bahi niggacchanti.",
  "tika-vin11t0:3256_6": "Paṇho vāti pacchato parivattapādehi samannāgato,",
  "tika-vin11t0:3256_7": "yassa caṅkamato jāṇukā anto pavisanti.",
  "tika-vin11t0:3256_8": "“Panto”ti ca “saṇho”ti ca etasseva vevacanāni.",
  "tika-vin11t0:3256_9": "Ubbaddhapiṇḍikoti heṭṭhā oruḷhāhi vā upari āruḷhāhi vā mahatīhi jaṅghapiṇḍikāhi samannāgato.",
  "tika-vin11t0:3257_0": "2510.",
  "tika-vin11t0:3257_1": "Yaṭṭhijaṅghoti yaṭṭhisadisāya jaṅghāya samannāgato.",
  "tika-vin11t0:3257_2": "Mahājaṅghoti sarīrassa ananurūpāya mahatiyā jaṅghāya samannāgato.",
  "tika-vin11t0:3257_3": "Mahāpādopi vāti sarīrassa ananurūpehi mahantehi pādehi samannāgato. Api-",
  "tika-vin11t0:3257_4": "saddena thūlajaṅghapiṇḍiko saṅgahito,",
  "tika-vin11t0:3257_5": "bhattapuṭasadisāya thūlāya jaṅghapiṇḍiyā samannāgatoti attho.",
  "tika-vin11t0:3257_6": "Piṭṭhikapādo vāti pādavemajjhato uṭṭhitajaṅgho.",
  "tika-vin11t0:3257_7": "Mahāpaṇhipi vāti ananurūpehi atimahantehi paṇhīhi samannāgato.",
  "tika-vin11t0:3258_0": "2511.",
  "tika-vin11t0:3258_1": "Vaṅkapādoti anto vā bahi vā parivattapādavasena duvidho vaṅkapādo.",
  "tika-vin11t0:3258_2": "Gaṇṭhikaṅgulikoti siṅgiveraphaṇasadisāhi aṅgulīhi samannāgato.",
  "tika-vin11t0:3258_3": "“Andhanakho vāpī”ti etassa atthapadaṃ “kāḷapūtinakhopi cā”ti. Yathāha –",
  "tika-vin11t0:3258_4": "“andhanakho vā kāḷavaṇṇehi pūtinakhehi samannāgato”ti.",
  "tika-vin11t0:3259_0": "2512.",
  "tika-vin11t0:3259_1": "Iccevanti yathāvuttavacanīyanidassanatthoyaṃ nipātasamudāyo.",
  "tika-vin11t0:3259_2": "Aṅgavekallatāya bahuvidhattā anavasesaṃ vekallappakāraṃ saṅgaṇhitumāha “iccevamādika”nti.",
  "tika-vin11t0:3260_0": "Parisadūsakakathāvaṇṇanā.",
  "tika-vin11t0:3261_0": "2514.",
  "tika-vin11t0:3261_1": "Pattacīvaranti ettha “sāmaṇerassā”ti adhikārato labbhati.",
  "tika-vin11t0:3261_2": "Anto nikkhipatoti ovarakādīnaṃ anto nikkhipantassa.",
  "tika-vin11t0:3261_3": "Sabbapayogesūti pattacīvarassa āmasanādisabbapayogesu.",
  "tika-vin11t0:3262_0": "2515- 6.",
  "tika-vin11t0:3262_1": "Daṇḍakammaṃ katvāti daṇḍakammaṃ yojetvā.",
  "tika-vin11t0:3262_2": "Daṇḍenti vinenti etenāti daṇḍo,",
  "tika-vin11t0:3262_3": "soyeva kattabbattā kammanti daṇḍakammaṃ,",
  "tika-vin11t0:3262_4": "āvaraṇādi.",
  "tika-vin11t0:3262_5": "Anācārassa dubbacasāmaṇerassa kevalaṃ hitakāmena bhikkhunā daṇḍakammaṃ katvā daṇḍakammaṃ yojetvā yāguṃ vā bhattaṃ vā vā-",
  "tika-vin11t0:3262_6": "saddena pattaṃ vā cīvaraṃ vā dassetvā “daṇḍakamme āhaṭe tvaṃ idaṃ lacchasi” iti bhāsituṃ vaṭṭatīti yojanā.",
  "tika-vin11t0:3262_7": "Kirāti padapūraṇatthe nipāto.",
  "tika-vin11t0:3263_0": "2517.",
  "tika-vin11t0:3263_1": "Dhammasaṅgāhakattherehi ṭhapitadaṇḍakammaṃ dassetumāha “aparādhānurūpenā”tiādi.",
  "tika-vin11t0:3263_2": "Taṃ aparādhānurūpadaṇḍakammaṃ nāma vālikāsalilādīnaṃ āharāpanamevāti yojetabbaṃ. Ādi-",
  "tika-vin11t0:3263_3": "saddena dāruādīnaṃ āharāpanaṃ gaṇhāti.",
  "tika-vin11t0:3263_4": "Tañca kho “oramissatī”ti anukampāya,",
  "tika-vin11t0:3263_5": "na “nassissati vibbhamissatī”tiādinayappavattena pāpajjhāsayena.",
  "tika-vin11t0:3264_0": "2518- 9.",
  "tika-vin11t0:3264_1": "Akattabbaṃ daṇḍakammaṃ dassetumāha “sīse vā”tiādi.",
  "tika-vin11t0:3264_2": "Sīse vāti ettha “sāmaṇerassā”ti adhikārato labbhati.",
  "tika-vin11t0:3264_3": "Pāsāṇādīnīti ettha ādi-",
  "tika-vin11t0:3264_4": "saddena iṭṭhakādīnaṃ gahaṇaṃ.",
  "tika-vin11t0:3264_5": "Sāmaṇeraṃ uṇhe pāsāṇe nipajjāpetuṃ vā uṇhāya bhūmiyā nipajjāpetuṃ vā udakaṃ pavesetuṃ vā bhikkhuno na vaṭṭatīti yojanā.",
  "tika-vin11t0:3265_0": "Bhagavatā anuññātadaṇḍakammaṃ dassetumāha “idhā”tiādi.",
  "tika-vin11t0:3265_1": "Idhāti imasmiṃ daṇḍakammādhikāre.",
  "tika-vin11t0:3265_2": "Āvaraṇamattanti “mā idha pāvisī”ti nivāraṇamattaṃ.",
  "tika-vin11t0:3265_3": "Pakāsitanti “anujānāmi,",
  "tika-vin11t0:3265_4": "bhikkhave,",
  "tika-vin11t0:3265_5": "yattha vā vasati,",
  "tika-vin11t0:3265_6": "yattha vā paṭikkamati,",
  "tika-vin11t0:3265_7": "tattha āvaraṇaṃ kātu”nti bhāsitaṃ.",
  "tika-vin11t0:3266_0": "“Yattha vā vasati,",
  "tika-vin11t0:3266_1": "yattha vā paṭikkamatīti yattha vasati vā pavisati vā,",
  "tika-vin11t0:3266_2": "ubhayenāpi attano pariveṇañca vassaggena pattasenāsanañca vutta”nti aṭṭhakathāya vuttattā yāva yojitaṃ daṇḍakammaṃ karonti,",
  "tika-vin11t0:3266_3": "tāva attano puggalikapariveṇaṃ vā vassaggena pattasenāsanaṃ vā pavisituṃ adatvā nivāraṇaṃ āvaraṇaṃ nāma.",
  "tika-vin11t0:3266_4": "Aṭṭhakathāyaṃ “attano”ti vacanaṃ ye āvaraṇaṃ karonti,",
  "tika-vin11t0:3266_5": "te ācariyupajjhāye sandhāya vuttanti viññāyati.",
  "tika-vin11t0:3266_6": "Keci panettha “attano”ti idaṃ yassa āvaraṇaṃ karonti,",
  "tika-vin11t0:3266_7": "taṃ sandhāya vuttanti gahetvā tattha vinicchayaṃ vadanti.",
  "tika-vin11t0:3266_8": "Keci ubhayathāpi atthaṃ gahetvā ubhayatthāpi āvaraṇaṃ kātabbanti vadanti.",
  "tika-vin11t0:3266_9": "Vīmaṃsitvā yamettha yuttataraṃ,",
  "tika-vin11t0:3266_10": "taṃ gahetabbaṃ.",
  "tika-vin11t0:3267_0": "Nivāraṇakathāvaṇṇanā.",
  "tika-vin11t0:3268_0": "2520.",
  "tika-vin11t0:3268_1": "Pakkho ca opakkamiko ca āsitto cāti viggaho.",
  "tika-vin11t0:3268_2": "Ettha ca “anuposathe uposathaṃ karotī”tiādīsu yathā uposathadine kattabbakammaṃ “uposatho”ti vuccati,",
  "tika-vin11t0:3268_3": "tathā māsassa pakkhe paṇḍakabhāvamāpajjanto “pakkho”ti vutto.",
  "tika-vin11t0:3268_4": "Atha vā pakkhapaṇḍako pakkho uttarapadalopena yathā “bhīmaseno bhīmo”ti.",
  "tika-vin11t0:3268_5": "Idañca pāpānubhāvena kaṇhapakkheyeva paṇḍakabhāvamāpajjantassa adhivacanaṃ.",
  "tika-vin11t0:3268_6": "Yathāha “akusalavipākānubhāvena kāḷapakkhe kāḷapakkhe paṇḍako hoti,",
  "tika-vin11t0:3268_7": "juṇhapakkhe panassa pariḷāho vūpasammati,",
  "tika-vin11t0:3268_8": "ayaṃ pakkhapaṇḍako”ti.",
  "tika-vin11t0:3269_0": "Yassa upakkamena bījāni apanītāni,",
  "tika-vin11t0:3269_1": "ayaṃ opakkamikapaṇḍako.",
  "tika-vin11t0:3269_2": "Yassa paresaṃ aṅgajātaṃ mukhena gahetvā asucinā āsittassa pariḷāho vūpasammati,",
  "tika-vin11t0:3269_3": "ayaṃ āsittapaṇḍako.",
  "tika-vin11t0:3269_4": "Usūyakoti yassa paresaṃ ajjhācāraṃ passato usūyāya uppannāya pariḷāho vūpasammati,",
  "tika-vin11t0:3269_5": "ayaṃ usūyapaṇḍako.",
  "tika-vin11t0:3269_6": "Yo paṭisandhiyaṃyeva abhāvako uppanno,",
  "tika-vin11t0:3269_7": "ayaṃ napuṃsakapaṇḍako.",
  "tika-vin11t0:3270_0": "2521.",
  "tika-vin11t0:3270_1": "Tesūti tesu pañcasu paṇḍakesu.",
  "tika-vin11t0:3270_2": "“Pakkhapaṇḍakassa yasmiṃpakkhe paṇḍako hoti,",
  "tika-vin11t0:3270_3": "tasmiṃyevassa pakkhe pabbajjā vāritā”ti kurundiyaṃ vuttattā “tiṇṇaṃ nivāritā”ti idaṃ tassa paṇḍakassa paṇḍakapakkhaṃ sandhāya vuttanti gahetabbaṃ.",
  "tika-vin11t0:3271_0": "2522.",
  "tika-vin11t0:3271_1": "“Nāsetabbo”ti idaṃ liṅganāsanaṃ sandhāya vuttaṃ.",
  "tika-vin11t0:3271_2": "Yathāha “sopi liṅganāsaneneva nāsetabbo”ti.",
  "tika-vin11t0:3271_3": "Esa nayo uparipi īdisesu ṭhānesu.",
  "tika-vin11t0:3272_0": "Paṇḍakakathāvaṇṇanā.",
  "tika-vin11t0:3273_0": "2523.",
  "tika-vin11t0:3273_1": "Thenetīti theno,",
  "tika-vin11t0:3273_2": "liṅgassa pabbajitavesassa theno liṅgatheno.",
  "tika-vin11t0:3273_3": "Saṃvāsassa bhikkhuvassagaṇanādikassa theno saṃvāsatheno.",
  "tika-vin11t0:3273_4": "Tadubhayassa cāti tassa liṅgassa,",
  "tika-vin11t0:3273_5": "saṃvāsassa ca ubhayassa thenoti sambandho.",
  "tika-vin11t0:3273_6": "Esa tividhopi theyyasaṃvāsako nāma pavuccatīti yojanā.",
  "tika-vin11t0:3274_0": "2524- 6.",
  "tika-vin11t0:3274_1": "Tattha tesu tīsu theyyasaṃvāsakesu yo sayameva pabbajitvā bhikkhuvassāni na gaṇhati,",
  "tika-vin11t0:3274_2": "yathāvuḍḍhaṃ vandanampi neva gaṇhati, api-",
  "tika-vin11t0:3274_3": "saddena āsanena neva paṭibāhati uposathapavāraṇādīsu neva sandissatīti saṅgaṇhanato tadubhayampi na karoti,",
  "tika-vin11t0:3274_4": "ayaṃ liṅgamattassa pabbajitavesamattassa thenato corikāya gahaṇato liṅgattheno siyāti yojanā.",
  "tika-vin11t0:3275_0": "Yo ca pabbajito hutvā bhikkhuvassāni gaṇhati,",
  "tika-vin11t0:3275_1": "so yathāvuḍḍhavandanādikaṃ saṃvāsaṃ sādiyantova saṃvāsatthenako matoti yojanā. Yathāha –",
  "tika-vin11t0:3275_2": "“bhikkhuvassagaṇanādiko hi sabbopi kiriyabhedo imasmiṃ atthe ‘saṃvāso’ti veditabbo”ti.",
  "tika-vin11t0:3276_0": "Vuttanayoyevāti ubhinnaṃ paccekaṃ vuttalakkhaṇameva etassa lakkhaṇanti katvā vuttaṃ.",
  "tika-vin11t0:3276_1": "Ayaṃ tividhopi theyyasaṃvāsako anupasampanno na upasampādetabbo,",
  "tika-vin11t0:3276_2": "upasampanno nāsetabbo,",
  "tika-vin11t0:3276_3": "puna pabbajjaṃ yācantopi na pabbājetabbo.",
  "tika-vin11t0:3276_4": "Byatirekamukhena theyyasaṃvāsalakkhaṇaṃ niyametuṃ aṭṭhakathāya vuttagāthādvayaṃ udāharanto āha “yathāha cā”ti.",
  "tika-vin11t0:3276_5": "Yathā aṭṭhakathācariyo rājadubbhikkhādigāthādvayamāha,",
  "tika-vin11t0:3276_6": "tathāyamattho byatirekato veditabboti adhippāyo.",
  "tika-vin11t0:3277_0": "2527- 8.",
  "tika-vin11t0:3277_1": "Rājadubbhikkhakantāra-",
  "tika-vin11t0:3277_2": "rogaveribhayehi vāti ettha bhaya-",
  "tika-vin11t0:3277_3": "saddo paccekaṃ yojetabbo “rājabhayena dubbhikkhabhayenā”tiādinā.",
  "tika-vin11t0:3277_4": "Cīvarāharaṇatthaṃ vāti attanā pariccattacīvaraṃ puna vihāraṃ āharaṇatthāya.",
  "tika-vin11t0:3277_5": "Idha imasmiṃ sāsane.",
  "tika-vin11t0:3277_6": "Saṃvāsaṃ nādhivāseti,",
  "tika-vin11t0:3277_7": "yāva so suddhamānasoti rājabhayādīhi gahitaliṅgatāya so suddhamānaso yāva saṃvāsaṃ nādhivāsetīti attho.",
  "tika-vin11t0:3278_0": "Yo hi rājabhayādīhi vinā kevalaṃ bhikkhū vañcetvā tehi saddhiṃ vasitukāmatāya liṅgaṃ gaṇhāti,",
  "tika-vin11t0:3278_1": "so asuddhacittatāya liṅgaggahaṇeneva theyyasaṃvāsako nāma hoti.",
  "tika-vin11t0:3278_2": "Ayaṃ pana tādisena asuddhacittena bhikkhū vañcetukāmatāya abhāvato yāva saṃvāsaṃ nādhivāseti,",
  "tika-vin11t0:3278_3": "tāva theyyasaṃvāsako nāma na hoti.",
  "tika-vin11t0:3278_4": "Teneva “rājabhayādīhi gahitaliṅgānaṃ ‘gihī maṃ samaṇoti jānantū’ti vañcanācitte satipi bhikkhūnaṃ vañcetukāmatāya",
  "tika-vin11t0:3278_5": "abhāvā doso na jāto”ti tīsupi gaṇṭhipadesu vuttaṃ.",
  "tika-vin11t0:3279_0": "Keci pana “vūpasantabhayatā idha suddhacittatā”ti vadanti,",
  "tika-vin11t0:3279_1": "evañca sati so vūpasantabhayo yāva saṃvāsaṃ nādhivāseti,",
  "tika-vin11t0:3279_2": "tāva theyyasaṃvāsako nāma na hotīti ayamattho viññāyati.",
  "tika-vin11t0:3279_3": "Imasmiñca atthe viññāyamāne avūpasantabhayassa saṃvāsasādiyanepi theyyasaṃvāsakatā na hotīti āpajjeyya,",
  "tika-vin11t0:3279_4": "na ca aṭṭhakathāyaṃ avūpasantabhayassa saṃvāsasādiyane atheyyasaṃvāsakatā dassitā.",
  "tika-vin11t0:3279_5": "“Sabbapāsaṇḍiyabhattāni bhuñjanto”ti ca iminā avūpasantabhayenāpi saṃvāsaṃ asādiyanteneva vasitabbanti dīpeti.",
  "tika-vin11t0:3279_6": "Teneva tīsupi gaṇṭhipadesu vuttaṃ “yasmā vihāraṃ āgantvā saṅghikaṃ gaṇhantassa saṃvāsaṃ pariharituṃ dukkaraṃ,",
  "tika-vin11t0:3279_7": "tasmā ‘sabbapāsaṇḍiyabhattāni bhuñjanto’ti idaṃ vutta”nti.",
  "tika-vin11t0:3279_8": "Tasmā rājabhayādīhi gahitaliṅgatā cettha suddhacittatāti gahetabbaṃ.",
  "tika-vin11t0:3280_0": "Tāva esa theyyasaṃvāsako nāma na vuccatīti yojanā.",
  "tika-vin11t0:3280_1": "Ayamettha saṅkhepo,",
  "tika-vin11t0:3280_2": "vitthāro pana “tatrāyaṃ vitthāranayo”ti aṭṭhakathāyaṃ āgatanayena veditabbo.",
  "tika-vin11t0:3281_0": "Theyyasaṃvāsakakathāvaṇṇanā.",
  "tika-vin11t0:3282_0": "2529- 30.",
  "tika-vin11t0:3282_1": "Yo upasampanno bhikkhu “ahaṃ titthiyo bhavissa”nti saliṅgeneva attano bhikkhuveseneva titthiyānaṃ upassayaṃ yāti ceti sambandho.",
  "tika-vin11t0:3282_2": "Titthiyesu pakkantako paviṭṭho titthiyapakkantako.",
  "tika-vin11t0:3282_3": "Tesaṃ liṅge nissiteti tesaṃ titthiyānaṃ vese gahite.",
  "tika-vin11t0:3283_0": "2531.",
  "tika-vin11t0:3283_1": "“Ahaṃ titthiyo bhavissa”nti kusacīrādikaṃ yo sayameva nivāseti,",
  "tika-vin11t0:3283_2": "sopi pakkantako titthiyapakkantako siyāti yojanā.",
  "tika-vin11t0:3284_0": "2532- 4.",
  "tika-vin11t0:3284_1": "Naggo tesaṃ ājīvakādīnaṃ upassayaṃ gantvāti yojanā.",
  "tika-vin11t0:3284_2": "Kese luñcāpetīti attano kese luñcāpeti.",
  "tika-vin11t0:3284_3": "Tesaṃ vatāni ādiyati vāti yojanā.",
  "tika-vin11t0:3284_4": "Vatāni ādiyatīti ukkuṭikappadhānādīni vā vatāni ādiyati.",
  "tika-vin11t0:3284_5": "Tesaṃ titthiyānaṃ morapiñchādikaṃ liṅgaṃ saññāṇaṃ sace gaṇhāti vā tesaṃ pabbajjaṃ,",
  "tika-vin11t0:3284_6": "laddhimeva vā sārato vā eti upagacchati vāti yojanā.",
  "tika-vin11t0:3284_7": "“Ayaṃ pabbajjā seṭṭhāti seṭṭhabhāvaṃ vā upagacchatī”ti aṭṭhakathāyaṃ vuttaṃ.",
  "tika-vin11t0:3284_8": "Esa titthiyapakkantako hoti eva,",
  "tika-vin11t0:3284_9": "na pana vimuccati titthiyapakkantabhāvato.",
  "tika-vin11t0:3284_10": "Naggassa gacchatoti “ājīvako bhavissa”nti kāsāyādīni anādāya naggassa ājīvakānaṃ upasaṃgacchato.",
  "tika-vin11t0:3285_0": "2535.",
  "tika-vin11t0:3285_1": "Theyyasaṃvāsako anupasampannavasena vutto,",
  "tika-vin11t0:3285_2": "no upasampannavasena.",
  "tika-vin11t0:3285_3": "Iminā “upasampanno bhikkhu kūṭavassaṃ gaṇhantopi assamaṇo na hoti.",
  "tika-vin11t0:3285_4": "Liṅge saussāho pārājikaṃ āpajjitvā bhikkhuvassādīni gaṇentopi theyyasaṃvāsako na hotī”ti aṭṭhakathāgatavinicchayaṃ dīpeti.",
  "tika-vin11t0:3285_5": "Tathā vuttoti yojanā.",
  "tika-vin11t0:3285_6": "“Upasampannabhikkhunā”ti iminā anupasampannaṃ nivatteti.",
  "tika-vin11t0:3285_7": "Tena ca “sāmaṇero saliṅgena titthāyatanaṃ gatopi puna pabbajjañca upasampadañca labhatī”ti kurundaṭṭhakathāgatavinicchayaṃ dasseti.",
  "tika-vin11t0:3286_0": "Titthiyapakkantakassa kiṃ kātabbanti?",
  "tika-vin11t0:3286_1": "Na pabbājetabbo,",
  "tika-vin11t0:3286_2": "pabbājitopi na upasampādetabbo,",
  "tika-vin11t0:3286_3": "upasampādito ca kāsāyāni apanetvā setakāni datvā gihibhāvaṃ upanetabbo.",
  "tika-vin11t0:3286_4": "Ayamattho ca “titthiyapakkantako bhikkhave anupasampanno na upasampādetabbo,",
  "tika-vin11t0:3286_5": "upasampanno nāsetabbo”ti pāḷito ca “so na kevalaṃ na upasampādetabbo,",
  "tika-vin11t0:3286_6": "atha kho na pabbājetabbopī”ti aṭṭhakathāvacanato ca veditabbo.",
  "tika-vin11t0:3287_0": "Titthiyapakkantakakathāvaṇṇanā.",
  "tika-vin11t0:3288_0": "2536.",
  "tika-vin11t0:3288_1": "Idhāti imasmiṃ pabbajjūpasampadādhikāre.",
  "tika-vin11t0:3288_2": "Manussajātikato aññassa tiracchānagateyeva antogadhattaṃ dassetumāha “yakkho sakkopi vā”ti.",
  "tika-vin11t0:3288_3": "Tiracchānagato vuttoti ettha iti-",
  "tika-vin11t0:3288_4": "saddo luttaniddiṭṭho.",
  "tika-vin11t0:3288_5": "“Tiracchānagato,",
  "tika-vin11t0:3288_6": "bhikkhave,",
  "tika-vin11t0:3288_7": "anupasampanno na upasampādetabbo,",
  "tika-vin11t0:3288_8": "upasampanno nāsetabbo”ti vacanato pabbajjāpi upalakkhaṇato nivāritāyevāti katvā vuttaṃ “pabbājetuṃ na vaṭṭatī”ti.",
  "tika-vin11t0:3288_9": "Tena tiracchānagato ca bhagavato adhippāyaññūhi aṭṭhakathācariyehi na pabbājetabboti vuttaṃ.",
  "tika-vin11t0:3289_0": "Tiracchānakathāvaṇṇanā.",
  "tika-vin11t0:3290_0": "2537.",
  "tika-vin11t0:3290_1": "Pañcānantarike poseti mātughātako,",
  "tika-vin11t0:3290_2": "pitughātako,",
  "tika-vin11t0:3290_3": "arahantaghātako,",
  "tika-vin11t0:3290_4": "lohituppādako,",
  "tika-vin11t0:3290_5": "saṅghabhedakoti ānantariyakammehi samannāgate pañca puggale.",
  "tika-vin11t0:3291_0": "Tattha mātughātako nāma yena manussitthibhūtā janikā mātā sayampi manussajātikeneva satā sañcicca jīvitā voropitā,",
  "tika-vin11t0:3291_1": "ayaṃ ānantariyena mātughātakakammena mātughātako,",
  "tika-vin11t0:3291_2": "etassa pabbajjā ca upasampadā ca paṭikkhittā.",
  "tika-vin11t0:3291_3": "Yena pana manussitthibhūtāpi ajanikā posāvanikamātā vā cūḷamātā vā mahāmātā vā janikāpi vā namanussitthibhūtā mātāghātitā,",
  "tika-vin11t0:3291_4": "tassa pabbajjā na vāritā,",
  "tika-vin11t0:3291_5": "na ca ānantariyo hoti.",
  "tika-vin11t0:3291_6": "Yena sayaṃ tiracchānabhūtena manussitthibhūtā mātā ghātitā,",
  "tika-vin11t0:3291_7": "sopi ānantariyo na hoti,",
  "tika-vin11t0:3291_8": "tiracchānagatattā panassa pabbajjā paṭikkhittāva.",
  "tika-vin11t0:3291_9": "Pitughātakepi eseva nayo.",
  "tika-vin11t0:3291_10": "Sacepi hi vesiyā putto hoti,",
  "tika-vin11t0:3291_11": "“ayaṃ me pitā”ti na jānāti,",
  "tika-vin11t0:3291_12": "yassa sambhavena nibbatto,",
  "tika-vin11t0:3291_13": "so ce anena ghātito,",
  "tika-vin11t0:3291_14": "“pitughātako”tveva saṅkhyaṃ gacchati,",
  "tika-vin11t0:3291_15": "ānantariyañca phusati.",
  "tika-vin11t0:3292_0": "Arahantaghātakopi manussaarahantavaseneva veditabbo.",
  "tika-vin11t0:3292_1": "Manussajātiyañhi antamaso apabbajitampi khīṇāsavaṃ dārakaṃ vā dārikaṃ vā sañcicca jīvitā voropento arahantaghātakova hoti,",
  "tika-vin11t0:3292_2": "ānantariyañca phusati,",
  "tika-vin11t0:3292_3": "pabbajjā cassa vāritā.",
  "tika-vin11t0:3292_4": "Amanussajātikaṃ pana arahantaṃ,",
  "tika-vin11t0:3292_5": "manussajātikaṃ vā avasesaṃ ariyapuggalaṃ ghātetvā ānantariyo na hoti,",
  "tika-vin11t0:3292_6": "pabbajjāpissa na vāritā,",
  "tika-vin11t0:3292_7": "kammaṃ pana balavaṃ hoti.",
  "tika-vin11t0:3292_8": "Tiracchāno manussaarahantampi ghātetvā ānantariyo na hoti,",
  "tika-vin11t0:3292_9": "kammaṃ pana bhāriyaṃ.",
  "tika-vin11t0:3293_0": "Yo devadatto viya duṭṭhacittena vadhakacittena tathāgatassa jīvamānakasarīre khuddakamakkhikāya pivanakamattampi lohitaṃ uppādeti,",
  "tika-vin11t0:3293_1": "ayaṃ lohituppādako nāma,",
  "tika-vin11t0:3293_2": "etassa pabbajjā ca upasampadā ca vāritā.",
  "tika-vin11t0:3293_3": "Yo pana rogavūpasamanatthaṃ jīvako viya satthena phāletvā pūtimaṃsañca lohitañca nīharitvā phāsuṃ karoti,",
  "tika-vin11t0:3293_4": "bahuṃ so puññaṃ pasavati.",
  "tika-vin11t0:3294_0": "Yo devadatto viya sāsanaṃ uddhammaṃ ubbinayaṃ katvā catunnaṃ kammānaṃ aññataravasena saṅghaṃ bhindati,",
  "tika-vin11t0:3294_1": "ayaṃ saṅghabhedako nāma,",
  "tika-vin11t0:3294_2": "etassa pabbajjā ca upasampadā ca vāritā.",
  "tika-vin11t0:3294_3": "“Mātughātako,",
  "tika-vin11t0:3294_4": "bhikkhave,",
  "tika-vin11t0:3294_5": "anupasampanno na upasampādetabbo,",
  "tika-vin11t0:3294_6": "upasampanno nāsetabbo”tiādikāya pāḷiyā upasampadāpaṭikkhepo pabbajjāpaṭikkhepassa upalakkhaṇanti āha “pabbājentassa dukkaṭa”nti.",
  "tika-vin11t0:3295_0": "Ubhatobyañjanañceva bhikkhunidūsakañca tathā pabbājentassa dukkaṭanti sambandho.",
  "tika-vin11t0:3295_1": "Ubhatobyañjananti ka-",
  "tika-vin11t0:3295_2": "kāralopena niddeso.",
  "tika-vin11t0:3295_3": "Itthinimittuppādanakammato ca purisanimittuppādanakammato ca ubhato byañjanamassa atthīti ubhatobyañjanako.",
  "tika-vin11t0:3295_4": "So duvidho hoti itthiubhatobyañjanako,",
  "tika-vin11t0:3295_5": "purisaubhatobyañjanakoti.",
  "tika-vin11t0:3296_0": "Tattha itthiubhatobyañjanakassa itthinimittaṃ pākaṭaṃ hoti,",
  "tika-vin11t0:3296_1": "purisanimittaṃ paṭicchannaṃ.",
  "tika-vin11t0:3296_2": "Purisaubhatobyañjanakassa purisanimittaṃ pākaṭaṃ hoti,",
  "tika-vin11t0:3296_3": "itthinimittaṃ paṭicchannaṃ.",
  "tika-vin11t0:3296_4": "Itthiubhatobyañjanakassa itthīsu purisattaṃ karontassa itthinimittaṃ paṭicchannaṃ hoti,",
  "tika-vin11t0:3296_5": "purisanimittaṃ pākaṭaṃ hoti.",
  "tika-vin11t0:3296_6": "Purisaubhatobyañjanakassa purisānaṃ itthibhāvaṃ upagacchantassa purisanimittaṃ paṭicchannaṃ hoti,",
  "tika-vin11t0:3296_7": "itthinimittaṃ pākaṭaṃ hoti.",
  "tika-vin11t0:3296_8": "Itthiubhatobyañjanako sayañca gabbhaṃ gaṇhāti,",
  "tika-vin11t0:3296_9": "parañca gabbhaṃ gaṇhāpeti.",
  "tika-vin11t0:3296_10": "Purisaubhatobyañjanako sayaṃ na gaṇhāti,",
  "tika-vin11t0:3296_11": "paraṃ gaṇhāpetīti idametesaṃ nānākaraṇaṃ.",
  "tika-vin11t0:3296_12": "Imassa pana duvidhassāpi ubhatobyañjanakassaneva pabbajjā atthi,",
  "tika-vin11t0:3296_13": "na upasampadāti idamidha sanniṭṭhānaṃ veditabbaṃ.",
  "tika-vin11t0:3297_0": "Yo pakatattaṃ bhikkhuniṃ tiṇṇaṃ maggānaṃ aññatarasmiṃ dūseti,",
  "tika-vin11t0:3297_1": "ayaṃ bhikkhunidūsako nāma,",
  "tika-vin11t0:3297_2": "etassa pabbajjā ca upasampadā ca vāritā.",
  "tika-vin11t0:3297_3": "Yo pana kāyasaṃsaggena sīlavināsaṃ pāpeti,",
  "tika-vin11t0:3297_4": "tassa pabbajjā ca upasampadā ca na vāritā.",
  "tika-vin11t0:3297_5": "Balakkārena pana odātavatthavasanaṃ katvā anicchamānaṃyeva dūsentopi bhikkhunidūsakoyeva.",
  "tika-vin11t0:3297_6": "Balakkārena pana odātavatthavasanaṃ katvā icchamānaṃ dūsento bhikkhunidūsako na hoti. Kasmā?",
  "tika-vin11t0:3297_7": "Yasmā gihibhāve sampaṭicchitamatteyeva sā abhikkhunī hoti.",
  "tika-vin11t0:3297_8": "Sakiṃ sīlavipannaṃ pana pacchā dūsento neva bhikkhunidūsako hoti,",
  "tika-vin11t0:3297_9": "pabbajjampi upasampadampi labhati.",
  "tika-vin11t0:3298_0": "2538.",
  "tika-vin11t0:3298_1": "Pāḷiaṭṭhakathāvimuttaṃ ācariyaparamparābhatavinicchayaṃ dassetumāha “ekato”tiādi.",
  "tika-vin11t0:3298_2": "“Ekato”ti iminā bhikkhusaṅghassāpi gahaṇaṃ bhaveyyāti taṃ parivajjetuṃ “bhikkhunīnaṃ tu santike”ti vuttaṃ.",
  "tika-vin11t0:3298_3": "Etena taṃdūsakassa bhabbataṃ dīpeti.",
  "tika-vin11t0:3298_4": "So neva bhikkhunidūsako siyā,",
  "tika-vin11t0:3298_5": "“upasampadaṃ labhateva ca pabbajjaṃ,",
  "tika-vin11t0:3298_6": "sā ca neva parājitā”ti idaṃ dutiyagāthāya idhānetvā yojetabbaṃ.",
  "tika-vin11t0:3298_7": "Kevalaṃ bhikkhunisaṅghe upasampannā nāma na hotīti adhippāyeneva vuttaṃ.",
  "tika-vin11t0:3298_8": "“Sā ca neva parājitā”ti iminā tassā ca puna pabbajjūpasampadāya bhabbataṃ dīpeti.",
  "tika-vin11t0:3298_9": "Ayamattho aṭṭhakathāgaṇṭhipadepi vuttoyeva “bhikkhunīnaṃ vasena ekatoupasampannaṃ dūsetvā bhikkhunidūsako na hoti,",
  "tika-vin11t0:3298_10": "pabbajjādīni labhati,",
  "tika-vin11t0:3298_11": "sā ca pārājikā na hotīti vinicchayo”ti.",
  "tika-vin11t0:3299_0": "2539.",
  "tika-vin11t0:3299_1": "“Sikkhamānāsāmaṇerīsu ca vippaṭipajjanto neva bhikkhunidūsako hoti,",
  "tika-vin11t0:3299_2": "pabbajjampi upasampadampi labhatī”ti aṭṭhakathāgatavinicchayaṃ dassetumāha “sace anupasampannadūsako”ti.",
  "tika-vin11t0:3299_3": "“Upasampadaṃ labhateva ca pabbajja”nti idaṃ yathāṭhānepi yojetabbaṃ.",
  "tika-vin11t0:3299_4": "Sā ca neva parājitāti idaṃ pana aṭṭhakathāya anāgatattā ca anupasampannāya upasampannavikappābhāvā ca na yojetabbaṃ.",
  "tika-vin11t0:3299_5": "Asati hi upasampannavikappe parājitavikappāsaṅgaho paṭisedho niratthakoti sā pabbajjūpasampadānaṃ bhabbāyevāti daṭṭhabbā.",
  "tika-vin11t0:3299_6": "Ime pana paṇḍakādayo ekādasa puggalā “paṇḍako,",
  "tika-vin11t0:3299_7": "bhikkhave,",
  "tika-vin11t0:3299_8": "anupasampanno na upasampādetabbo,",
  "tika-vin11t0:3299_9": "upasampanno nāsetabbo”tiādivacanato abhabbāyeva,",
  "tika-vin11t0:3299_10": "nesaṃ pabbajjā ca upasampadā ca na ruhati,",
  "tika-vin11t0:3299_11": "tasmā na pabbājetabbā.",
  "tika-vin11t0:3299_12": "Jānitvā pabbājento,",
  "tika-vin11t0:3299_13": "upasampādento ca dukkaṭaṃ āpajjati.",
  "tika-vin11t0:3299_14": "Ajānitvāpi pabbājitā,",
  "tika-vin11t0:3299_15": "upasampāditā ca jānitvā liṅganāsanāya nāsetabbā.",
  "tika-vin11t0:3300_0": "Ekādasaabhabbapuggalakathāvaṇṇanā.",
  "tika-vin11t0:3301_0": "2540.",
  "tika-vin11t0:3301_1": "Nūpasampādanīyovāti na upasampādetabbova.",
  "tika-vin11t0:3301_2": "Anupajjhāyakoti asannihitaupajjhāyo vā aggahitaupajjhāyaggahaṇo vā.",
  "tika-vin11t0:3301_3": "Karototi anupajjhāyakaṃ upasampādayato.",
  "tika-vin11t0:3301_4": "Dukkaṭaṃ hotīti ācariyassa ca gaṇassa ca dukkaṭāpatti hoti.",
  "tika-vin11t0:3301_5": "Na kuppati sace katanti sace anupajjhāyakassa upasampadākammaṃ kataṃ bhaveyya,",
  "tika-vin11t0:3301_6": "taṃ na kuppati samaggena saṅghena akuppena ṭhānārahena katattā.",
  "tika-vin11t0:3302_0": "2541.",
  "tika-vin11t0:3302_1": "Eketi abhayagirivāsino.",
  "tika-vin11t0:3302_2": "“Na gahetabbamevā”ti aṭṭhakathāya daḷhaṃ vuttattā vuttaṃ.",
  "tika-vin11t0:3302_3": "Taṃ vacanaṃ.",
  "tika-vin11t0:3302_4": "Ettha ca upajjhāye asannihitepi upajjhāyaggahaṇe akatepi kammavācāyaṃ pana upajjhāyakittanaṃ kataṃyevāti daṭṭhabbaṃ.",
  "tika-vin11t0:3302_5": "Aññathā “puggalaṃ na parāmasatī”ti vuttāya kammavipattiyā sambhavato kammaṃ kuppeyya.",
  "tika-vin11t0:3302_6": "Teneva “upajjhāyaṃ akittetvā”ti avatvā “upajjhaṃ aggāhāpetvā”ti aṭṭhakathāyaṃ vuttaṃ.",
  "tika-vin11t0:3302_7": "Yathā ca aparipuṇṇapattacīvarassa upasampadākāle kammavācāyaṃ “paripuṇṇassa pattacīvara”nti asantaṃ vatthuṃ",
  "tika-vin11t0:3302_8": "kittetvā kammavācāya katāyapi upasampadā ruhati,",
  "tika-vin11t0:3302_9": "evaṃ “ayaṃ buddharakkhito āyasmato dhammarakkhitassa upasampadāpekkho”ti asantaṃ puggalaṃ kittetvā kevalaṃ",
  "tika-vin11t0:3302_10": "santapadanīhārena kammavācāya katāya upasampadā ruhatiyevāti daṭṭhabbaṃ.",
  "tika-vin11t0:3302_11": "Tenevāha “na kuppati sace kata”nti. “Na,",
  "tika-vin11t0:3302_12": "bhikkhave,",
  "tika-vin11t0:3302_13": "anupajjhāyako upasampādetabbo,",
  "tika-vin11t0:3302_14": "yo upasampādeyya,",
  "tika-vin11t0:3302_15": "āpatti dukkaṭassā”ti ettakameva vatvā “so ca puggalo anupasampanno”ti avuttattā,",
  "tika-vin11t0:3302_16": "kammavipattilakkhaṇassa ca asambhavato “na gahetabbameva ta”nti vuttaṃ.",
  "tika-vin11t0:3303_0": "Sesesu sabbatthapīti saṅghagaṇapaṇḍakatheyyasaṃvāsakatitthiyapakkantakatiracchānagatamātupituarahantaghātakabhikkhunidūsakasaṅghabhedakalohituppādakaubhatobyañjanakasaṅkhātehi",
  "tika-vin11t0:3303_1": "upajjhāyehi upasampāditesu sabbesu terasasu vikappesu.",
  "tika-vin11t0:3303_2": "Vuttañhi bhagavatā “na,",
  "tika-vin11t0:3303_3": "bhikkhave,",
  "tika-vin11t0:3303_4": "saṅghena upajjhāyena upasampādetabbo,",
  "tika-vin11t0:3303_5": "yo upasampādeyya,",
  "tika-vin11t0:3303_6": "āpatti dukkaṭassā”tiādi.",
  "tika-vin11t0:3303_7": "Na kevalaṃ etesuyeva terasasu,",
  "tika-vin11t0:3303_8": "atha “apattakaacīvarakaacīvarapattakayācitakapattayācitakacīvarayācitakapattacīvarakā”ti etesu chasu vikappesu ayaṃ nayo yojetabboti. Sesa-",
  "tika-vin11t0:3303_9": "ggahaṇena etesampi saṅgaho.",
  "tika-vin11t0:3303_10": "Vuttañhetaṃ bhagavatā “na,",
  "tika-vin11t0:3303_11": "bhikkhave,",
  "tika-vin11t0:3303_12": "apattako upasampādetabbo,",
  "tika-vin11t0:3303_13": "yo upasampādeyya,",
  "tika-vin11t0:3303_14": "āpatti dukkaṭassā”tiādi.",
  "tika-vin11t0:3303_15": "Ayaṃ nayoti “na kuppati sace kata”nti vuttanayo.",
  "tika-vin11t0:3304_0": "2542.",
  "tika-vin11t0:3304_1": "Pañcavīsatīti catuvīsati pārājikā,",
  "tika-vin11t0:3304_2": "ūnavīsativasso cāti pañcavīsati.",
  "tika-vin11t0:3304_3": "Vuttañhi “na,",
  "tika-vin11t0:3304_4": "bhikkhave,",
  "tika-vin11t0:3304_5": "jānaṃ ūnavīsativasso puggalo upasampādetabbo.",
  "tika-vin11t0:3304_6": "Yo upasampādeyya,",
  "tika-vin11t0:3304_7": "yathādhammo kāretabbo”ti.",
  "tika-vin11t0:3304_8": "Osāroti upasampadāsaṅkhāto osāro.",
  "tika-vin11t0:3304_9": "Teneva campeyyakkhandhake “tañce saṅgho osāreti,",
  "tika-vin11t0:3304_10": "ekacco sosārito”tiādipāṭhassa aṭṭhakathāyaṃ “osāretīti upasampadākammavasena pavesetī”ti vuttaṃ.",
  "tika-vin11t0:3304_11": "“Nāsanāraho”ti iminā “paṇḍako,",
  "tika-vin11t0:3304_12": "bhikkhave,",
  "tika-vin11t0:3304_13": "anupasampanno na upasampādetabbo”tiādivacanato upasampāditassāpi setakāni datvā gihibhāvaṃ pāpetabbataṃ dīpeti.",
  "tika-vin11t0:3305_0": "2543. Hatthacchinnādi bāttiṃsāti campeyyakkhandhake –",
  "tika-vin11t0:3306_0": "“Hatthacchinno,",
  "tika-vin11t0:3306_1": "bhikkhave,",
  "tika-vin11t0:3306_2": "appatto osāraṇaṃ,",
  "tika-vin11t0:3306_3": "tañce saṅgho osāreti, sosārito.",
  "tika-vin11t0:3306_4": "Pādacchinno…pe…",
  "tika-vin11t0:3306_5": "hatthapādacchinno…",
  "tika-vin11t0:3306_6": "kaṇṇacchinno…",
  "tika-vin11t0:3306_7": "nāsacchinno…",
  "tika-vin11t0:3306_8": "kaṇṇanāsacchinno…",
  "tika-vin11t0:3306_9": "aṅgulicchinno…",
  "tika-vin11t0:3306_10": "aḷacchinno…",
  "tika-vin11t0:3306_11": "kaṇḍaracchinno…",
  "tika-vin11t0:3306_12": "phaṇahatthako… khujjo… vāmano…",
  "tika-vin11t0:3306_13": "galagaṇḍī…",
  "tika-vin11t0:3306_14": "lakkhaṇāhato… kasāhato…",
  "tika-vin11t0:3306_15": "likhitako… sīpadiko… pāparogī…",
  "tika-vin11t0:3306_16": "parisadūsako… kāṇo… kuṇī… khañjo…",
  "tika-vin11t0:3306_17": "pakkhahato…",
  "tika-vin11t0:3306_18": "chinniriyāpatho…",
  "tika-vin11t0:3306_19": "jarādubbalo… andho… mūgo… padhiro…",
  "tika-vin11t0:3306_20": "andhamūgo…",
  "tika-vin11t0:3306_21": "andhapadhiro…",
  "tika-vin11t0:3306_22": "mūgapadhiro…",
  "tika-vin11t0:3306_23": "andhamūgapadhiro,",
  "tika-vin11t0:3306_24": "bhikkhave,",
  "tika-vin11t0:3306_25": "appatto osāraṇaṃ,",
  "tika-vin11t0:3306_26": "tañce saṅgho osāreti,",
  "tika-vin11t0:3306_27": "sosārito”ti bāttiṃsa.",
  "tika-vin11t0:3307_0": "Kuṭṭhiādi ca terasāti mahākhandhake āgatā –",
  "tika-vin11t0:3308_0": "“Kuṭṭhiṃ gaṇḍiṃ kilāsiñca, sosiñca apamārikaṃ;",
  "tika-vin11t0:3309_0": "Tathā rājabhaṭaṃ coraṃ, likhitaṃ kārabhedakaṃ.",
  "tika-vin11t0:3310_0": "“Kasāhataṃ narañceva, purisaṃ lakkhaṇāhataṃ;",
  "tika-vin11t0:3311_0": "Iṇāyikañca dāsañca, pabbājentassa dukkaṭa”nti. –",
  "tika-vin11t0:3312_0": "Yathāvuttā terasa.",
  "tika-vin11t0:3313_0": "Evamete pañcacattālīsa vuttā.",
  "tika-vin11t0:3313_1": "Tesu kasāhatalakkhaṇāhatalikhitakānaṃ tiṇṇaṃ ubhayattha āgatattā aggahitaggahaṇena dvācattālīseva daṭṭhabbā.",
  "tika-vin11t0:3314_0": "“Hatthacchinnādibāttiṃsa,",
  "tika-vin11t0:3314_1": "kuṭṭhiādi ca terasā”ti ye puggalā vuttā, tesaṃ.",
  "tika-vin11t0:3314_2": "Osāro appattoti upasampadāananurūpāti attho.",
  "tika-vin11t0:3314_3": "Kato ceti akattabbabhāvamasallakkhantehi bhikkhūhi yadi upasampadāsaṅkhāto osāro kato bhaveyya.",
  "tika-vin11t0:3314_4": "Rūhatīti sijjhati,",
  "tika-vin11t0:3314_5": "te puggalā upasampannāyevāti adhippāyo.",
  "tika-vin11t0:3314_6": "Ācariyādayo pana āpattiṃ āpajjanti.",
  "tika-vin11t0:3314_7": "Yathāha campeyyakkhandhakaṭṭhakathāyaṃ –",
  "tika-vin11t0:3314_8": "“hatthacchinnādayo pana dvattiṃsa suosāritā,",
  "tika-vin11t0:3314_9": "upasampāditā upasampannāva honti,",
  "tika-vin11t0:3314_10": "na te labbhā kiñci vattuṃ.",
  "tika-vin11t0:3314_11": "Ācariyupajjhāyā,",
  "tika-vin11t0:3314_12": "pana kārakasaṅgho ca sātisārā,",
  "tika-vin11t0:3314_13": "na koci āpattito muccatī”ti.",
  "tika-vin11t0:3315_0": "2544- 5.",
  "tika-vin11t0:3315_1": "“Anujānāmi,",
  "tika-vin11t0:3315_2": "bhikkhave,",
  "tika-vin11t0:3315_3": "dve tayo ekānussāvane kātuṃ,",
  "tika-vin11t0:3315_4": "tañca kho ekena upajjhāyenā”ti vacanato sace tayo ācariyā ekasīmāyaṃ nisinnā ekassa upajjhāyassa nāmaṃ",
  "tika-vin11t0:3315_5": "gahetvā tiṇṇaṃ upasampadāpekkhānaṃ visuṃ visuṃyeva kammavācaṃ ekakkhaṇe vatvā tayo upasampādenti,",
  "tika-vin11t0:3315_6": "vaṭṭatīti dassetumāha “ekūpajjhāyako hotī”tiādi.",
  "tika-vin11t0:3316_0": "“Tayo”ti idaṃ aṭṭhuppattiyaṃ “sambahulānaṃ therāna”nti āgatattā vuttaṃ.",
  "tika-vin11t0:3316_1": "Ekatoti ekakkhaṇe.",
  "tika-vin11t0:3316_2": "Anusāvananti kammavācaṃ.",
  "tika-vin11t0:3316_3": "Osāretvāti vatvā.",
  "tika-vin11t0:3316_4": "Kammanti upasampadākammaṃ.",
  "tika-vin11t0:3316_5": "Na ca kuppatīti na vipajjati.",
  "tika-vin11t0:3316_6": "Kappatīti avipajjanato evaṃ kātuṃ vaṭṭati.",
  "tika-vin11t0:3317_0": "2546- 7.",
  "tika-vin11t0:3317_1": "“Anujānāmi,",
  "tika-vin11t0:3317_2": "bhikkhave,",
  "tika-vin11t0:3317_3": "dve tayo ekānussāvane kātu”nti vacanato sace eko ācariyo “buddharakkhito ca dhammarakkhito ca saṅgharakkhito",
  "tika-vin11t0:3317_4": "ca āyasmato sāriputtassa upasampadāpekkho”ti upasampadāpekkhānaṃ paccekaṃ nāmaṃ gahetvā kammavācaṃ vatvā",
  "tika-vin11t0:3317_5": "dve tayopi upasampādeti,",
  "tika-vin11t0:3317_6": "vaṭṭatīti dassetumāha “ekūpajjhāyako hotī”tiādi.",
  "tika-vin11t0:3318_0": "Upasampadaṃ apekkhantīti “upasampadāpekkhā”ti upasampajjanakā vuccanti.",
  "tika-vin11t0:3318_1": "Tesaṃ nāmanti tesaṃ upasampajjantānañceva upajjhāyānañca nāmaṃ.",
  "tika-vin11t0:3318_2": "Anupubbena sāvetvāti yojanā,",
  "tika-vin11t0:3318_3": "“buddharakkhito”tiādinā yathāvuttanayena kammavācāyaṃ sakaṭṭhāne vatvā sāvetvāti vuttaṃ hoti.",
  "tika-vin11t0:3318_4": "Tenāti ekena ācariyena.",
  "tika-vin11t0:3318_5": "Ekatoti dve tayo jane ekato katvā.",
  "tika-vin11t0:3318_6": "Anusāvetvāti kammavācaṃ vatvā.",
  "tika-vin11t0:3318_7": "Kataṃ upasampadākammaṃ.",
  "tika-vin11t0:3319_0": "2548.",
  "tika-vin11t0:3319_1": "Aññamaññānusāvetvāti aññamaññassa nāmaṃ anusāvetvā,",
  "tika-vin11t0:3319_2": "gahetvāti attho,",
  "tika-vin11t0:3319_3": "aññamaññassa nāmaṃ gahetvā kammavācaṃ vatvāti vuttaṃ hoti.",
  "tika-vin11t0:3320_0": "2549.",
  "tika-vin11t0:3320_1": "Taṃ vidhiṃ dassetumāha “sumano”tiādi.",
  "tika-vin11t0:3320_2": "Sumanoti ācariyo.",
  "tika-vin11t0:3320_3": "Tissatherassa upajjhāyassa.",
  "tika-vin11t0:3320_4": "Sissakaṃ saddhivihārikaṃ.",
  "tika-vin11t0:3320_5": "Anusāvetīti kammavācaṃ sāveti.",
  "tika-vin11t0:3320_6": "Tissoti paṭhamaṃ upajjhāyabhūtassa gahaṇaṃ.",
  "tika-vin11t0:3320_7": "Sumanatherassāti paṭhamaṃ ācariyattheramāha.",
  "tika-vin11t0:3320_8": "Ime dve ekasīmāyaṃ nisīditvā ekakkhaṇe aññamaññassa saddhivihārikānaṃ kammavācaṃ vadantā attano attano saddhivihārikaṃ paṭicca upajjhāyāpi honti,",
  "tika-vin11t0:3320_9": "antevāsike paṭicca ācariyāpi honti,",
  "tika-vin11t0:3320_10": "aññamaññassa gaṇapūrakā ca hontīti vuttaṃ hoti. Yathāha –",
  "tika-vin11t0:3321_0": "“Sace pana nānācariyā nānāupajjhāyā honti,",
  "tika-vin11t0:3321_1": "tissatthero sumanattherassa saddhivihārikaṃ,",
  "tika-vin11t0:3321_2": "sumanatthero tissattherassa saddhivihārikaṃ anussāveti,",
  "tika-vin11t0:3321_3": "aññamaññañca gaṇapūrakā honti,",
  "tika-vin11t0:3321_4": "vaṭṭatī”ti.",
  "tika-vin11t0:3322_0": "2550.",
  "tika-vin11t0:3322_1": "Idhāti imasmiṃ upasampadādhikāre.",
  "tika-vin11t0:3322_2": "Paṭikkhittāti “na tveva nānupajjhāyenā”ti paṭisiddhā.",
  "tika-vin11t0:3322_3": "Lokiyehi ādiccaputto manūti yo paṭhamakappiko manussānaṃ ādirājā vuccati,",
  "tika-vin11t0:3322_4": "tassa vaṃse jātattā ādicco bandhu etassāti ādiccabandhu, bhagavā, tena.",
  "tika-vin11t0:3323_0": "Mahākhandhakakathāvaṇṇanā.",
  "tika-vin11t0:3324_0": "Uposathakkhandhakakathāvaṇṇanā",
  "tika-vin11t0:3325_0": "2551- 2.",
  "tika-vin11t0:3325_1": "Yā ekādasahi sīmāvipattīhi vajjitā tisampattisaṃyutā nimittena nimittaṃ ghaṭetvā sammatā,",
  "tika-vin11t0:3325_2": "sā ayaṃ baddhasīmā nāma siyāti yojanā.",
  "tika-vin11t0:3325_3": "Tattha atikhuddakā,",
  "tika-vin11t0:3325_4": "atimahatī,",
  "tika-vin11t0:3325_5": "khaṇḍanimittā,",
  "tika-vin11t0:3325_6": "chāyānimittā, animittā,",
  "tika-vin11t0:3325_7": "bahisīme ṭhitasammatā,",
  "tika-vin11t0:3325_8": "nadiyā sammatā,",
  "tika-vin11t0:3325_9": "samudde sammatā,",
  "tika-vin11t0:3325_10": "jātassare sammatā,",
  "tika-vin11t0:3325_11": "sīmāya sīmaṃ sambhindantena sammatā,",
  "tika-vin11t0:3325_12": "sīmāya sīmaṃ ajjhottharantena sammatāti “imehi ekādasahi ākārehi sīmato kammāni vipajjantī”ti vacanato imā ekādasa vipattisīmāyo nāma,",
  "tika-vin11t0:3325_13": "vipannasīmāti vuttaṃ hoti.",
  "tika-vin11t0:3326_0": "Tattha atikhuddakā nāma yattha ekavīsati bhikkhū nisīdituṃ na sakkonti.",
  "tika-vin11t0:3326_1": "Atimahatī nāma yā antamaso kesaggamattenāpi tiyojanaṃ atikkamitvā sammatā.",
  "tika-vin11t0:3326_2": "Khaṇḍanimittā nāma aghaṭitanimittā vuccati.",
  "tika-vin11t0:3326_3": "Puratthimāya disāya nimittaṃ kittetvā anukkameneva dakkhiṇāya,",
  "tika-vin11t0:3326_4": "pacchimāya,",
  "tika-vin11t0:3326_5": "uttarāya disāya kittetvā puna puratthimāya disāya pubbakittitaṃ paṭikittetvā ṭhapetuṃ vaṭṭati,",
  "tika-vin11t0:3326_6": "evaṃ akhaṇḍanimittā hoti.",
  "tika-vin11t0:3326_7": "Sace pana anukkamena āharitvā uttarāya disāya nimittaṃ kittetvā tattheva ṭhapeti,",
  "tika-vin11t0:3326_8": "khaṇḍanimittā nāma hoti.",
  "tika-vin11t0:3326_9": "Aparāpi khaṇḍanimittā nāma yā animittupagaṃ tacasārarukkhaṃ vā khāṇukaṃ vā paṃsupuñjavālikāpuñjānaṃ vā aññataraṃ antarā ekaṃ nimittaṃ katvā sammatā.",
  "tika-vin11t0:3326_10": "Chāyānimittā nāma pabbatacchāyādīnaṃ yaṃ kiñci chāyaṃ nimittaṃ katvā sammatā.",
  "tika-vin11t0:3326_11": "Animittā nāma sabbena sabbaṃ nimittāni akittetvā sammatā.",
  "tika-vin11t0:3326_12": "Bahisīme ṭhitasammatā nāma nimittāni kittetvā nimittānaṃ bahi ṭhitena sammatā.",
  "tika-vin11t0:3327_0": "Nadiyā samudde jātassare sammatā nāma etesu nadiādīsu sammatā.",
  "tika-vin11t0:3327_1": "Sā hi evaṃ sammatāpi “sabbā,",
  "tika-vin11t0:3327_2": "bhikkhave,",
  "tika-vin11t0:3327_3": "nadī asīmā,",
  "tika-vin11t0:3327_4": "sabbo samuddo asīmo,",
  "tika-vin11t0:3327_5": "sabbo jātassaro asīmo”ti vacanato asammatāva hoti.",
  "tika-vin11t0:3327_6": "Sīmāya sīmaṃ sambhindantena sammatā nāma attano sīmāya paresaṃ sīmaṃ sambhindantena sammatā.",
  "tika-vin11t0:3327_7": "Sace hi porāṇakassa vihārassa puratthimāya disāya ambo ceva jambū cāti dve rukkhā aññamaññaṃ saṃsaṭṭhaviṭapā honti,",
  "tika-vin11t0:3327_8": "tesu ambassa pacchimadisābhāge jambū,",
  "tika-vin11t0:3327_9": "vihārasīmā ca jambuṃ anto katvā ambaṃ kittetvā baddhā hoti,",
  "tika-vin11t0:3327_10": "atha pacchā tassa vihārassa puratthimāya disāya vihāre kate sīmaṃ bandhantā bhikkhū taṃ ambaṃ anto katvā jambuṃ kittetvā bandhanti,",
  "tika-vin11t0:3327_11": "sīmāya sīmaṃ sambhinnā hoti.",
  "tika-vin11t0:3327_12": "Sīmāya sīmaṃ ajjhottharantena sammatā nāma attano sīmāya paresaṃ sīmaṃ ajjhottharantena sammatā.",
  "tika-vin11t0:3327_13": "Sace hi paresaṃ baddhasīmaṃ sakalaṃ vā tassā padesaṃ vā anto katvā attano sīmaṃ sammannati,",
  "tika-vin11t0:3327_14": "sīmāya sīmā ajjhottharitā nāma hotīti.",
  "tika-vin11t0:3327_15": "Iti imāhi ekādasahi vipattisīmāhi vajjitāti attho.",
  "tika-vin11t0:3328_0": "Tisampattisaṃyutāti nimittasampatti,",
  "tika-vin11t0:3328_1": "parisāsampatti,",
  "tika-vin11t0:3328_2": "kammavācāsampattīti imāhi tīhi sampattīhi samannāgatā.",
  "tika-vin11t0:3328_3": "Tattha nimittasampattiyuttā nāma “pabbatanimittaṃ,",
  "tika-vin11t0:3328_4": "pāsāṇanimittaṃ,",
  "tika-vin11t0:3328_5": "vananimittaṃ,",
  "tika-vin11t0:3328_6": "rukkhanimittaṃ,",
  "tika-vin11t0:3328_7": "magganimittaṃ,",
  "tika-vin11t0:3328_8": "vammikanimittaṃ,",
  "tika-vin11t0:3328_9": "nadinimittaṃ,",
  "tika-vin11t0:3328_10": "udakanimitta”nti evaṃ vuttesu aṭṭhasu nimittesu tasmiṃ tasmiṃ disābhāge yathāladdhāni nimittupagāni nimittāni “puratthimāya disāya kiṃ nimittaṃ? Pabbato, bhante,",
  "tika-vin11t0:3328_11": "eso pabbato nimitta”ntiādinā nayena sammā kittetvā sammatā.",
  "tika-vin11t0:3329_0": "Parisāsampattiyuttā nāma sabbantimena paricchedena catūhi bhikkhūhi sannipatitvā yāvatikā tasmiṃ gāmakhette",
  "tika-vin11t0:3329_1": "baddhasīmaṃ vā nadisamuddajātassare vā anokkamitvā ṭhitā bhikkhū,",
  "tika-vin11t0:3329_2": "te sabbe hatthapāse vā katvā,",
  "tika-vin11t0:3329_3": "chandaṃ vā āharitvā sammatā.",
  "tika-vin11t0:3330_0": "Kammavācāsampattiyuttā nāma “suṇātu me,",
  "tika-vin11t0:3330_1": "bhante saṅgho,",
  "tika-vin11t0:3330_2": "yāvatā samantā nimittā kittitā”tiādinā nayena vuttāya parisuddhāya ñattidutiyakammavācāya sammatā.",
  "tika-vin11t0:3330_3": "Evaṃ ekādasa vipattisīmāyo atikkamitvā tividhasampattiyuttā nimittena nimittaṃ ghaṭetvā sammatā sīmā baddhasīmāti veditabbā.",
  "tika-vin11t0:3331_0": "2553- 4.",
  "tika-vin11t0:3331_1": "Khaṇḍasamānasaṃvāsaavippavāsā ādayo ādibhūtā,",
  "tika-vin11t0:3331_2": "ādimhi vā yāsaṃ sīmānaṃ tā khaṇḍasamānasaṃvāsāvippavāsādī, tāsaṃ,",
  "tika-vin11t0:3331_3": "tāhi vā pabhedo khaṇḍasamānasaṃvāsādibhedo,",
  "tika-vin11t0:3331_4": "tato khaṇḍasamānasaṃvāsādibhedato,",
  "tika-vin11t0:3331_5": "khaṇḍasīmā,",
  "tika-vin11t0:3331_6": "samānasaṃvāsasīmā,",
  "tika-vin11t0:3331_7": "avippavāsasīmāti imāsaṃ sīmānaṃ etāhi vā karaṇabhūtāhi,",
  "tika-vin11t0:3331_8": "hetubhūtāhi vā jātena vibhāgenāti vuttaṃ hoti.",
  "tika-vin11t0:3331_9": "Samānasaṃvāsāvippavāsānamantare khaṇḍā paricchinnā tāhi asaṅkarā sīmā khaṇḍasīmā nāma.",
  "tika-vin11t0:3331_10": "Samānasaṃvāsehi bhikkhūhi ekato uposathādiko saṃvāso ettha karīyatīti samānasaṃvāsā nāma.",
  "tika-vin11t0:3331_11": "Avippavāsāya lakkhaṇaṃ “bandhitvā”tiādinā vakkhati.",
  "tika-vin11t0:3331_12": "Iti baddhā tidhā vuttāti evaṃ baddhasīmā tippabhedā vuttā.",
  "tika-vin11t0:3332_0": "Udakukkhepāti hetumhi nissakkavacanaṃ.",
  "tika-vin11t0:3332_1": "Sattannaṃ abbhantarānaṃ samāhārā sattabbhantarā,",
  "tika-vin11t0:3332_2": "tatopi ca.",
  "tika-vin11t0:3332_3": "Abaddhāpi tividhāti sambandho.",
  "tika-vin11t0:3332_4": "Tatthāti tāsu tīsu abaddhasīmāsu.",
  "tika-vin11t0:3332_5": "Gāmaparicchedoti sabbadisāsu sīmaṃ paricchinditvā “imassa padesassa ettako karo”ti evaṃ karena niyamito gāmappadeso. Yathāha –",
  "tika-vin11t0:3332_6": "“yattake padese tassa gāmassa bhojakā baliṃ haranti,",
  "tika-vin11t0:3332_7": "so padeso appo vā hotu mahanto vā,",
  "tika-vin11t0:3332_8": "‘gāmasīmā’tveva saṅkhyaṃ gacchati.",
  "tika-vin11t0:3332_9": "Yampi ekasmiṃyeva gāmakkhette ekaṃ padesaṃ ‘ayaṃ visuṃ gāmo hotū’ti paricchinditvā rājā kassaci deti,",
  "tika-vin11t0:3332_10": "sopi visuṃgāmasīmā hotiyevā”ti.",
  "tika-vin11t0:3333_0": "“Gāmaparicchedo”ti iminā ca nagaraparicchedo ca saṅgahito. Yathāha –",
  "tika-vin11t0:3333_1": "“gāmaggahaṇena cettha nagarampi gahitameva hotī”ti.",
  "tika-vin11t0:3333_2": "Nigamasīmāya visuṃyeva vuttattā tassā idha saṅgaho na vattabbo.",
  "tika-vin11t0:3333_3": "Vuttañhi pāḷiyaṃ “yaṃ gāmaṃ vā nigamaṃ vā upanissāya viharati.",
  "tika-vin11t0:3333_4": "Yā tassa vā gāmassa gāmasīmā,",
  "tika-vin11t0:3333_5": "nigamassa vā nigamasīmā,",
  "tika-vin11t0:3333_6": "ayaṃ tattha samānasaṃvāsā ekuposathā”ti.",
  "tika-vin11t0:3333_7": "Imissā visuṃyeva lakkhaṇassa vuttattā gāmasīmālakkhaṇeneva upalakkhitā.",
  "tika-vin11t0:3334_0": "2555.",
  "tika-vin11t0:3334_1": "“Jātassare”tiādīsu jātassarādīnaṃ lakkhaṇaṃ evaṃ veditabbaṃ –",
  "tika-vin11t0:3334_2": "yo pana kenaci khaṇitvā akato sayaṃjāto sobbho samantato āgatena udakena pūrito tiṭṭhati,",
  "tika-vin11t0:3334_3": "yattha nadiyaṃ vakkhamānappakāre vassakāle udakaṃ santiṭṭhati,",
  "tika-vin11t0:3334_4": "ayaṃ jātassaro nāma.",
  "tika-vin11t0:3334_5": "Yopi nadiṃ vā samuddaṃ vā bhinditvā nikkhantaudakena khaṇito sobbho etaṃ lakkhaṇaṃ pāpuṇāti,",
  "tika-vin11t0:3334_6": "ayampi jātassaroyeva.",
  "tika-vin11t0:3334_7": "Samuddo pākaṭoyeva.",
  "tika-vin11t0:3335_0": "Yassā dhammikānaṃ rājūnaṃ kāle anvaḍḍhamāsaṃ anudasāhaṃ anupañcāhaṃ anatikkamitvā deve vassante valāhakesu vigatamattesu sotaṃ pacchijjati,",
  "tika-vin11t0:3335_1": "ayaṃ nadisaṅkhyaṃ na gacchati.",
  "tika-vin11t0:3335_2": "Yassā pana īdise suvuṭṭhikāle vassānassa catumāse sotaṃ na pacchijjati,",
  "tika-vin11t0:3335_3": "yattha titthena vā atitthena vā sikkhākaraṇīye āgatalakkhaṇena timaṇḍalaṃ paṭicchādetvā antaravāsakaṃ",
  "tika-vin11t0:3335_4": "anukkhipitvā uttarantiyā bhikkhuniyā ekadvaṅgulamattampi antaravāsako temiyati,",
  "tika-vin11t0:3335_5": "ayaṃ samuddaṃ vā pavisatu taḷākaṃ vā,",
  "tika-vin11t0:3335_6": "pabhavato paṭṭhāya nadī nāma.",
  "tika-vin11t0:3336_0": "Samantatoti samantā.",
  "tika-vin11t0:3336_1": "Majjhimassāti thāmamajjhimassa purisassa.",
  "tika-vin11t0:3336_2": "Udakukkhepoti vakkhamānena nayena thāmappamāṇena khittassa udakassa vā vālukāya vā patitaṭṭhānena paricchinno antopadeso.",
  "tika-vin11t0:3336_3": "Yathā akkhadhuttā dāruguḷaṃ khipanti,",
  "tika-vin11t0:3336_4": "evaṃ udakaṃ vā vālukaṃ vā hatthena gahetvā thāmamajjhimena purisena sabbathāmena khipitabbaṃ,",
  "tika-vin11t0:3336_5": "tattha yattha evaṃ khittaṃ udakaṃ vā vālukā vā patati,",
  "tika-vin11t0:3336_6": "ayaṃ udakukkhepo nāmāti.",
  "tika-vin11t0:3336_7": "Udakukkhepasaññitoti “udakukkhepo”ti sallakkhito.",
  "tika-vin11t0:3337_0": "2556.",
  "tika-vin11t0:3337_1": "Agāmake araññeti viñjhāṭavisadise gāmarahite mahāaraññe.",
  "tika-vin11t0:3337_2": "Samantato sattevabbhantarāti attano ṭhitaṭṭhānato parikkhipitvā satteva abbhantarā yassā sīmāya paricchedo,",
  "tika-vin11t0:3337_3": "ayaṃ sattabbhantaranāmikā sīmā nāma.",
  "tika-vin11t0:3338_0": "2557.",
  "tika-vin11t0:3338_1": "Guḷukkhepanayenāti akkhadhuttakānaṃ dāruguḷukkhipanākārena.",
  "tika-vin11t0:3338_2": "Udakukkhepakāti udakukkhepasadisavasena.",
  "tika-vin11t0:3339_0": "2558.",
  "tika-vin11t0:3339_1": "Imāsaṃ dvinnaṃ sīmānaṃ vaḍḍhanakkamaṃ dassetumāha “abbhantarūdakukkhepā,",
  "tika-vin11t0:3339_2": "ṭhitokāsā paraṃ siyu”nti.",
  "tika-vin11t0:3339_3": "Ṭhitokāsā paranti parisāya ṭhitaṭṭhānato paraṃ,",
  "tika-vin11t0:3339_4": "parisapariyantato paṭṭhāya sattabbhantarā ca minitabbā,",
  "tika-vin11t0:3339_5": "udakukkhepo ca kātabboti attho.",
  "tika-vin11t0:3340_0": "2559- 60.",
  "tika-vin11t0:3340_1": "Antoparicchedeti udakukkhepena vā sattabbhantarehi vā paricchinnokāsassa anto.",
  "tika-vin11t0:3340_2": "Hatthapāsaṃ vihāya ṭhito vā paraṃ tattakaṃ paricchedaṃ anatikkamma ṭhito vāti yojanā,",
  "tika-vin11t0:3340_3": "sīmantarikatthāya ṭhapetabbaṃ ekaṃ udakukkhepaṃ vā sattabbhantaraṃ eva vā anatikkamma ṭhitoti attho.",
  "tika-vin11t0:3341_0": "Kammaṃ vikopetīti anto ṭhito kammassa vaggabhāvakaraṇato,",
  "tika-vin11t0:3341_1": "bahi tattakaṃ padesaṃ anatikkamitvā ṭhito aññassa saṅghassa gaṇapūraṇabhāvaṃ gacchanto sīmāya saṅkarabhāvakaraṇena kammaṃ vikopeti.",
  "tika-vin11t0:3341_2": "Iti yasmā aṭṭhakathānayo,",
  "tika-vin11t0:3341_3": "tasmā so antosīmāya hatthapāsaṃ vijahitvā ṭhito hatthapāse vā kātabbo,",
  "tika-vin11t0:3341_4": "sīmantarikatthāya paricchinnokāsato bahi vā kātabbo.",
  "tika-vin11t0:3341_5": "Tattakaṃ paricchedaṃ anatikkamitvā ṭhito yathāṭhitova sace aññassa kammassa gaṇapūrako na hoti,",
  "tika-vin11t0:3341_6": "kammaṃ na kopetīti gahetabbaṃ.",
  "tika-vin11t0:3342_0": "2561- 2.",
  "tika-vin11t0:3342_1": "Saṇṭhānanti tikoṭisaṇṭhānaṃ.",
  "tika-vin11t0:3342_2": "Nimittanti pabbatādinimittaṃ.",
  "tika-vin11t0:3342_3": "Disakittananti “puratthimāya disāya kiṃ nimitta”ntiādinā disākittanaṃ.",
  "tika-vin11t0:3342_4": "Pamāṇanti tiyojanaparamaṃ pamāṇaṃ.",
  "tika-vin11t0:3342_5": "Sodhetvāti yasmiṃ gāmakkhette sīmaṃ bandhati,",
  "tika-vin11t0:3342_6": "tattha vasante upasampannabhikkhū baddhasīmavihāre vasante sīmāya bahi gantuṃ adatvā,",
  "tika-vin11t0:3342_7": "abaddhasīmavihāre vasante hatthapāsaṃ upanetabbe hatthapāsaṃ netvā avasese bahisīmāya katvā sabbamaggesu ārakkhaṃ vidahitvāti vuttaṃ hoti.",
  "tika-vin11t0:3342_8": "Sīmanti khaṇḍasīmaṃ.",
  "tika-vin11t0:3343_0": "Kīdisanti āha “tikoṇa”ntiādi.",
  "tika-vin11t0:3343_1": "Paṇavūpamanti paṇavasaṇṭhānaṃ majjhe saṃkhittaṃ ubhayakoṭiyā vitthataṃ.",
  "tika-vin11t0:3343_2": "“Vitānākāraṃ dhanukākāra”nti ākāra-",
  "tika-vin11t0:3343_3": "saddo paccekaṃ yojetabbo.",
  "tika-vin11t0:3343_4": "Dhanukākāranti āropitadhanusaṇṭhānaṃ,",
  "tika-vin11t0:3343_5": "“mudiṅgūpamaṃ sakaṭūpama”nti upamā-",
  "tika-vin11t0:3343_6": "saddo paccekaṃ yojetabbo.",
  "tika-vin11t0:3343_7": "Mudiṅgūpamanti majjhe vitthataṃ ubhayakoṭiyā tanukaṃ turiyavisesaṃ mudiṅganti vadanti,",
  "tika-vin11t0:3343_8": "tādisanti attho.",
  "tika-vin11t0:3343_9": "Sīmaṃ bandheyyāti yojanā.",
  "tika-vin11t0:3344_0": "2563.",
  "tika-vin11t0:3344_1": "Pabbatādinimittupaganimittāni dassetumāha “pabbata”ntiādi.",
  "tika-vin11t0:3344_2": "Iti aṭṭha nimittāni dīpayeti yojanā.",
  "tika-vin11t0:3344_3": "Tatrevaṃ saṅkhepato nimittupagatā veditabbā –",
  "tika-vin11t0:3344_4": "suddhapaṃsusuddhapāsāṇaubhayamissakavasena tividhopi hi pabbato hatthippamāṇato paṭṭhāya uddhaṃ nimittupago,",
  "tika-vin11t0:3344_5": "tato omakataro na vaṭṭati.",
  "tika-vin11t0:3344_6": "Antosārehi vā antosāramissakehi vā rukkhehi catupañcarukkhamattampi vanaṃ nimittupagaṃ,",
  "tika-vin11t0:3344_7": "tato ūnataraṃ na vaṭṭati.",
  "tika-vin11t0:3344_8": "Pāsāṇanimitte ayaguḷampi pāsāṇasaṅkhyameva gacchati,",
  "tika-vin11t0:3344_9": "tasmā yo koci pāsāṇo ukkaṃsena hatthippamāṇato omakataraṃ ādiṃ katvā heṭṭhimaparicchedena dvattiṃsapalaguḷapiṇḍaparimāṇo nimittupago,",
  "tika-vin11t0:3344_10": "na tato khuddakataro.",
  "tika-vin11t0:3344_11": "Piṭṭhipāsāṇo pana atimahantopi vaṭṭati.",
  "tika-vin11t0:3344_12": "Rukkho jīvantoyeva antosāro bhūmiyaṃ patiṭṭhito antamaso ubbedhato aṭṭhaṅgulo pariṇāhato sūcidaṇḍappamāṇopi nimittupago,",
  "tika-vin11t0:3344_13": "na tato oraṃ vaṭṭati.",
  "tika-vin11t0:3344_14": "Maggo jaṅghamaggo vā hotu sakaṭamaggo vā,",
  "tika-vin11t0:3344_15": "yo vinivijjhitvā dve tīṇi gāmakkhettāni gacchati,",
  "tika-vin11t0:3344_16": "tādiso jaṅghasakaṭasatthehi vaḷañjiyamānoyeva nimittupago,",
  "tika-vin11t0:3344_17": "avaḷañjo na vaṭṭati.",
  "tika-vin11t0:3344_18": "Heṭṭhimaparicchedena taṃdivasaṃ jāto aṭṭhaṅgulubbedho govisāṇamattopi vammiko nimittupago,",
  "tika-vin11t0:3344_19": "tato oraṃ na vaṭṭati.",
  "tika-vin11t0:3344_20": "Udakaṃ yaṃ asandamānaṃ āvāṭapokkharaṇitaḷākajātassaraloṇisamuddādīsu ṭhitaṃ,",
  "tika-vin11t0:3344_21": "taṃ ādiṃ katvā antamaso taṅkhaṇaṃyeva pathaviyaṃ khate āvāṭe ghaṭehi āharitvā pūritampi yāva kammavācāpariyosānā saṇṭhahanakaṃ nimittupagaṃ,",
  "tika-vin11t0:3344_22": "itaraṃ sandamānakaṃ,",
  "tika-vin11t0:3344_23": "vuttaparicchedakālaṃ atiṭṭhantaṃ,",
  "tika-vin11t0:3344_24": "bhājanagataṃ vā na vaṭṭati.",
  "tika-vin11t0:3344_25": "Yā abaddhasīmālakkhaṇe nadī vuttā,",
  "tika-vin11t0:3344_26": "sā nimittupagā,",
  "tika-vin11t0:3344_27": "aññā na vaṭṭatīti.",
  "tika-vin11t0:3345_0": "2564.",
  "tika-vin11t0:3345_1": "Tesūti niddhāraṇe bhummaṃ.",
  "tika-vin11t0:3345_2": "Tīṇīti niddhāritabbadassanaṃ,",
  "tika-vin11t0:3345_3": "iminā ekaṃ vā dve vā nimittāni na vaṭṭantīti dasseti. Yathāha –",
  "tika-vin11t0:3345_4": "“sā evaṃ sammannitvā bajjhamānā ekena,",
  "tika-vin11t0:3345_5": "dvīhi vā nimittehi abaddhā hotī”ti.",
  "tika-vin11t0:3345_6": "Satenāpīti ettha pi-",
  "tika-vin11t0:3345_7": "saddo sambhāvanāyaṃ daṭṭhabbo,",
  "tika-vin11t0:3345_8": "tena vīsatiyā,",
  "tika-vin11t0:3345_9": "tiṃsāya vā nimittehi vattabbameva natthīti dīpeti.",
  "tika-vin11t0:3346_0": "2565.",
  "tika-vin11t0:3346_1": "Tiyojanaṃ paraṃ ukkaṭṭho paricchedo etissāti tiyojanaparā.",
  "tika-vin11t0:3346_2": "“Vīsatī”tiādīnaṃ saṅkhyāne,",
  "tika-vin11t0:3346_3": "saṅkhyeyye ca vattanato idha saṅkhyāne vattamānaṃ vīsati-",
  "tika-vin11t0:3346_4": "saddaṃ gahetvā ekavīsati bhikkhūnanti bhinnādhikaraṇaniddeso katoti daṭṭhabbaṃ.",
  "tika-vin11t0:3346_5": "“Ekavīsati”nti vattabbe gāthābandhavasena niggahītalopo,",
  "tika-vin11t0:3346_6": "vīsativaggakaraṇīyaparamattā saṅghakammassa kammārahena saddhiṃ bhikkhūnaṃ ekavīsatiṃ gaṇhantīti attho,",
  "tika-vin11t0:3346_7": "idañca nisinnānaṃ vasena vuttaṃ.",
  "tika-vin11t0:3346_8": "Heṭṭhimantato hi yattha ekavīsati bhikkhū nisīdituṃ sakkonti,",
  "tika-vin11t0:3346_9": "tattake padese sīmaṃ bandhituṃ vaṭṭatīti.",
  "tika-vin11t0:3347_0": "2566.",
  "tika-vin11t0:3347_1": "Yā ukkaṭṭhāyapi yā ca heṭṭhimāyapi kesaggamattatopi adhikā vā ūnā vā,",
  "tika-vin11t0:3347_2": "etā dvepi sīmāyo “asīmā”ti ādiccabandhunā vuttāti yojanā.",
  "tika-vin11t0:3348_0": "2567.",
  "tika-vin11t0:3348_1": "Samantato sabbameva nimittaṃ kittetvāti pubbadisānudisādīsu parito sabbadisāsu yathāladdhaṃ nimittopagaṃ",
  "tika-vin11t0:3348_2": "sabbanimittaṃ “vinayadharena pucchitabbaṃ ‘puratthimāya disāya kiṃ nimitta’nti? ‘Pabbato,",
  "tika-vin11t0:3348_3": "bhante’ti.",
  "tika-vin11t0:3348_4": "Puna vinayadharena ‘eso pabbato nimitta”ntiādinā aṭṭhakathāyaṃ vuttanayena nimittena nimittaṃ ghaṭetvā kittetvā.",
  "tika-vin11t0:3348_5": "Ñatti dutiyā yassāti viggaho,",
  "tika-vin11t0:3348_6": "“suṇātu me,",
  "tika-vin11t0:3348_7": "bhante saṅgho,",
  "tika-vin11t0:3348_8": "yāvatā samantā nimittā kittitā”tiādinā padabhājane vuttena ñattidutiyena kammenāti attho.",
  "tika-vin11t0:3348_9": "Arahati pahoti vinayadharoti adhippāyo.",
  "tika-vin11t0:3349_0": "2568.",
  "tika-vin11t0:3349_1": "Bandhitvāti yathāvuttalakkhaṇanayena samānasaṃvāsasīmaṃ paṭhamaṃ bandhitvā.",
  "tika-vin11t0:3349_2": "Anantaranti kiccantarena byavahitaṃ akatvā,",
  "tika-vin11t0:3349_3": "kālakkhepaṃ akatvāti vuttaṃ hoti,",
  "tika-vin11t0:3349_4": "sīmaṃ samūhanitukāmānaṃ paccattikānaṃ okāsaṃ adatvāti adhippāyo.",
  "tika-vin11t0:3349_5": "Pacchāti samānasaṃvāsasammutito pacchā.",
  "tika-vin11t0:3349_6": "Cīvarāvippavāsakaṃ sammannitvāna yā baddhā,",
  "tika-vin11t0:3349_7": "sā “avippavāsā”ti vuccatīti yojanā.",
  "tika-vin11t0:3350_0": "Tattha cīvarāvippavāsakaṃ sammannitvāna yā baddhāti “suṇātu me,",
  "tika-vin11t0:3350_1": "bhante saṅgho,",
  "tika-vin11t0:3350_2": "yā sā saṅghena sīmā sammatā samānasaṃvāsā ekuposathā…pe…",
  "tika-vin11t0:3350_3": "ṭhapetvā gāmañca gāmūpacārañca,",
  "tika-vin11t0:3350_4": "khamati saṅghassa,",
  "tika-vin11t0:3350_5": "tasmā tuṇhī,",
  "tika-vin11t0:3350_6": "evametaṃ dhārayāmī”ti vuttanayena cīvarena avippavāsaṃ sammannitvā yā baddhā.",
  "tika-vin11t0:3350_7": "Sā avippavāsāti vuccatīti tattha vasantānaṃ bhikkhūnaṃ cīvarena vippavāsanimittāpattiyā abhāvato tathā vuccati,",
  "tika-vin11t0:3350_8": "“avippavāsasīmā”ti vuccatīti vuttaṃ hoti.",
  "tika-vin11t0:3351_0": "2569.",
  "tika-vin11t0:3351_1": "“Yā kāci nadilakkhaṇappattā nadī nimittāni kittetvā ‘etaṃ baddhasīmaṃ karomā’ti katāpi asīmāva hotī”tiādikaṃ aṭṭhakathānayaṃ dassetumāha “nadī…pe…",
  "tika-vin11t0:3351_2": "na vottharatī”ti,",
  "tika-vin11t0:3351_3": "na pattharati sīmābhāvena byāpinī na hotīti attho.",
  "tika-vin11t0:3351_4": "Tenevāti yena na vottharati,",
  "tika-vin11t0:3351_5": "teneva kāraṇena.",
  "tika-vin11t0:3351_6": "Abravīti “sabbā,",
  "tika-vin11t0:3351_7": "bhikkhave,",
  "tika-vin11t0:3351_8": "nadī asīmā,",
  "tika-vin11t0:3351_9": "sabbo samuddo asīmo,",
  "tika-vin11t0:3351_10": "sabbo jātassaro asīmo”ti avoca.",
  "tika-vin11t0:3352_0": "Sīmākathāvaṇṇanā.",
  "tika-vin11t0:3353_0": "2570.",
  "tika-vin11t0:3353_1": "Aṭṭhamiyāpi uposathavohārattā dinavasena uposathānaṃ atirekattepi idha adhippeteyeva uposathe gahetvā āha “navevā”ti.",
  "tika-vin11t0:3354_0": "2571- 3.",
  "tika-vin11t0:3354_1": "Te sarūpato dassetumāha “cātuddaso…pe…",
  "tika-vin11t0:3354_2": "kammenuposathā”ti.",
  "tika-vin11t0:3354_3": "Catuddasannaṃ pūraṇo cātuddaso.",
  "tika-vin11t0:3354_4": "Pannarasannaṃ pūraṇo pannaraso.",
  "tika-vin11t0:3354_5": "Yadā pana kosambakkhandhake āgatanayena bhinne saṅghe osārite tasmiṃ bhikkhusmiṃ saṅgho tassa vatthussa vūpasamāya saṅghasāmaggiṃ karoti,",
  "tika-vin11t0:3354_6": "tadā “tāvadeva uposatho kātabbo,",
  "tika-vin11t0:3354_7": "pātimokkhaṃ uddisitabba”nti vacanato ṭhapetvā cātuddasapannarase aññopi yo koci divaso sāmaggī uposathoti.",
  "tika-vin11t0:3354_8": "Ettha iti-",
  "tika-vin11t0:3354_9": "saddo luttaniddiṭṭho.",
  "tika-vin11t0:3354_10": "Cātuddaso,",
  "tika-vin11t0:3354_11": "pannaraso,",
  "tika-vin11t0:3354_12": "sāmaggī ca uposathoti ete tayopi uposathā divaseneva niddiṭṭhā divaseneva vuttāti yojanā.",
  "tika-vin11t0:3355_0": "Saṅgheuposathoti saṅghena kātabbauposatho.",
  "tika-vin11t0:3355_1": "Gaṇepuggaluposathoti etthāpi eseva nayo.",
  "tika-vin11t0:3355_2": "Sādhyasādhanalakkhaṇassa sambandhassa labbhamānattā “saṅghe”tiādīsu sāmivacanappasaṅge bhummaniddeso.",
  "tika-vin11t0:3355_3": "Uposatho sādhyo kammabhāvato,",
  "tika-vin11t0:3355_4": "saṅghagaṇapuggalā sādhanaṃ kārakabhāvato.",
  "tika-vin11t0:3356_0": "Suttassa uddeso suttuddeso,",
  "tika-vin11t0:3356_1": "suttuddesoti abhidhānaṃ nāmaṃ yassa so suttuddesābhidhāno.",
  "tika-vin11t0:3356_2": "Kammenāti kiccavasena.",
  "tika-vin11t0:3357_0": "2574.",
  "tika-vin11t0:3357_1": "“Adhiṭṭhāna”nti vāccaliṅgamapekkhitvā “niddiṭṭha”nti napuṃsakaniddeso.",
  "tika-vin11t0:3357_2": "Vāccaliṅgā hi tabbādayoti pātimokkho niddiṭṭho,",
  "tika-vin11t0:3357_3": "pārisuddhi niddiṭṭhāti pumitthiliṅgena yojetabbā.",
  "tika-vin11t0:3358_0": "2575.",
  "tika-vin11t0:3358_1": "Vuttāti “pañcime,",
  "tika-vin11t0:3358_2": "bhikkhave,",
  "tika-vin11t0:3358_3": "pātimokkhuddesā,",
  "tika-vin11t0:3358_4": "nidānaṃ uddisitvā avasesaṃ sutena sāvetabbaṃ,",
  "tika-vin11t0:3358_5": "ayaṃ paṭhamo pātimokkhuddeso”tiādinā desitā,",
  "tika-vin11t0:3358_6": "sayañca tesañca uddese saṅkhepato dassetumāha “nidāna”ntiādi.",
  "tika-vin11t0:3358_7": "Sāvetabbanti ettha “sutenā”ti seso.",
  "tika-vin11t0:3358_8": "Sesakanti anuddiṭṭhaṭṭhānaṃ –",
  "tika-vin11t0:3359_0": "“Suṇātu me,",
  "tika-vin11t0:3359_1": "bhante saṅgho…pe…",
  "tika-vin11t0:3359_2": "āvikatā hissa phāsu hotīti imaṃ nidānaṃ uddisitvā ‘uddiṭṭhaṃ kho āyasmanto nidānaṃ,",
  "tika-vin11t0:3359_3": "tatthāyasmante pucchāmi kaccittha parisuddhā,",
  "tika-vin11t0:3359_4": "dutiyampi pucchāmi…pe…",
  "tika-vin11t0:3359_5": "evametaṃ dhārayāmī’ti vatvā ‘uddiṭṭhaṃ kho āyasmanto nidānaṃ.",
  "tika-vin11t0:3359_6": "Sutā kho panāyasmantehi cattāro pārājikā dhammā…pe…",
  "tika-vin11t0:3359_7": "avivadamānehi sikkhitabba”nti –",
  "tika-vin11t0:3360_0": "Aṭṭhakathāya vuttanayena avasesaṃ sutena sāvetabbaṃ.",
  "tika-vin11t0:3361_0": "2576.",
  "tika-vin11t0:3361_1": "Sesesupīti uddiṭṭhāpekkhāya sesesu pārājikuddesādīsupi.",
  "tika-vin11t0:3361_2": "“Ayameva nayo ñeyyo”ti sāmaññena vuttepi “vitthāreneva pañcamo”ti vacanato vitthāruddese “sāvetabbaṃ tu sesaka”nti ayaṃ nayo na labbhati.",
  "tika-vin11t0:3361_3": "“Sāvetabbaṃ tu sesaka”nti vacanato pārājikuddesādīsu yasmiṃ vippakate antarāyo uppajjati,",
  "tika-vin11t0:3361_4": "tena saddhiṃ avasesaṃ sutena sāvetabbaṃ.",
  "tika-vin11t0:3361_5": "Nidānuddese pana anuddiṭṭhe sutena sāvetabbaṃ nāma natthi.",
  "tika-vin11t0:3361_6": "Bhikkhunipātimokkhe aniyatuddesassa parihīnattā “bhikkhunīnañca cattāro”ti vuttaṃ.",
  "tika-vin11t0:3361_7": "Uddesā navime panāti bhikkhūnaṃ pañca,",
  "tika-vin11t0:3361_8": "bhikkhunīnaṃ cattāroti ubhatopātimokkhe ime nava uddesā vuttāti attho.",
  "tika-vin11t0:3362_0": "2577.",
  "tika-vin11t0:3362_1": "Uposatheti saṅghuposathe.",
  "tika-vin11t0:3362_2": "Antarāyanti rājantarāyādikaṃ dasavidhaṃ antarāyaṃ. Yathāha –",
  "tika-vin11t0:3362_3": "“rājantarāyo corantarāyo agyantarāyo udakantarāyo manussantarāyo amanussantarāyo vāḷantarāyo sarīsapantarāyo jīvitantarāyo brahmacariyantarāyo”ti.",
  "tika-vin11t0:3363_0": "Tattha sace bhikkhūsu “uposathaṃ karissāmā”ti nisinnesu rājā āgacchati,",
  "tika-vin11t0:3363_1": "ayaṃ rājantarāyo.",
  "tika-vin11t0:3363_2": "Corā āgacchanti,",
  "tika-vin11t0:3363_3": "ayaṃ corantarāyo.",
  "tika-vin11t0:3363_4": "Davadāho āgacchati vā,",
  "tika-vin11t0:3363_5": "āvāse vā aggi uṭṭhahati,",
  "tika-vin11t0:3363_6": "ayaṃ agyantarāyo.",
  "tika-vin11t0:3363_7": "Megho vā uṭṭheti,",
  "tika-vin11t0:3363_8": "ogho vā āgacchati,",
  "tika-vin11t0:3363_9": "ayaṃ udakantarāyo.",
  "tika-vin11t0:3363_10": "Bahū manussā āgacchanti,",
  "tika-vin11t0:3363_11": "ayaṃ manussantarāyo.",
  "tika-vin11t0:3363_12": "Bhikkhuṃ yakkho gaṇhāti,",
  "tika-vin11t0:3363_13": "ayaṃ amanussantarāyo.",
  "tika-vin11t0:3363_14": "Byagghādayo caṇḍamigā āgacchanti,",
  "tika-vin11t0:3363_15": "ayaṃ vāḷantarāyo.",
  "tika-vin11t0:3363_16": "Bhikkhuṃ sappādayo ḍaṃsanti,",
  "tika-vin11t0:3363_17": "ayaṃ sarīsapantarāyo.",
  "tika-vin11t0:3363_18": "Bhikkhu gilāno vā hoti,",
  "tika-vin11t0:3363_19": "kālaṃ vā karoti,",
  "tika-vin11t0:3363_20": "verino vā taṃ māretuṃ gaṇhanti,",
  "tika-vin11t0:3363_21": "ayaṃ jīvitantarāyo.",
  "tika-vin11t0:3363_22": "Manussā ekaṃ vā bahuṃ vā bhikkhū brahmacariyā cāvetukāmā gaṇhanti,",
  "tika-vin11t0:3363_23": "ayaṃ brahmacariyantarāyo.",
  "tika-vin11t0:3364_0": "“Cevā”ti iminā antarāyeva antarāyasaññinā vitthāruddese akatepi anāpattīti dīpeti.",
  "tika-vin11t0:3364_1": "Anuddesoti vitthārena anuddeso.",
  "tika-vin11t0:3364_2": "Nivāritoti “na,",
  "tika-vin11t0:3364_3": "bhikkhave,",
  "tika-vin11t0:3364_4": "asati antarāye saṃkhittena pātimokkhaṃ uddisitabba”ntiādinā paṭisiddho.",
  "tika-vin11t0:3364_5": "Iminā “anujānāmi,",
  "tika-vin11t0:3364_6": "bhikkhave,",
  "tika-vin11t0:3364_7": "sati antarāye saṃkhittena pātimokkhaṃ uddisitu”nti idampi vibhāvitaṃ hoti.",
  "tika-vin11t0:3365_0": "2578.",
  "tika-vin11t0:3365_1": "Tassāti pātimokkhassa.",
  "tika-vin11t0:3365_2": "Issaraṇassa hetumāha “‘therādheyya’nti pāṭhato”ti.",
  "tika-vin11t0:3365_3": "Therādheyyanti therādhīnaṃ,",
  "tika-vin11t0:3365_4": "therāyattanti attho.",
  "tika-vin11t0:3365_5": "Pāṭhatoti pāḷivacanato.",
  "tika-vin11t0:3365_6": "“Yo tattha bhikkhu byatto paṭibalo,",
  "tika-vin11t0:3365_7": "tassādheyyaṃ pātimokkha”nti vacanato āha “avattantenā”tiādi.",
  "tika-vin11t0:3365_8": "Avattantenāti antamaso dvepi uddese uddisituṃ asakkontena.",
  "tika-vin11t0:3365_9": "Therena yo ajjhiṭṭho,",
  "tika-vin11t0:3365_10": "evamajjhiṭṭhassa yassa pana therassa, navassa,",
  "tika-vin11t0:3365_11": "majjhimassa vā so pātimokkho vattati paguṇo hoti,",
  "tika-vin11t0:3365_12": "so issaroti sambandho.",
  "tika-vin11t0:3366_0": "Ajjhiṭṭhoti “tvaṃ, āvuso,",
  "tika-vin11t0:3366_1": "pātimokkhaṃ uddisā”ti āṇatto,",
  "tika-vin11t0:3366_2": "iminā anāṇattassa uddisituṃ sāmatthiyā satipi anissarabhāvo dīpito hoti. Yathāha –",
  "tika-vin11t0:3366_3": "“sace therassa pañca vā cattāro vā tayo vā pātimokkhuddesā nāgacchanti,",
  "tika-vin11t0:3366_4": "dve pana akhaṇḍā suvisadā vācuggatā honti,",
  "tika-vin11t0:3366_5": "therāyattova pātimokkho.",
  "tika-vin11t0:3366_6": "Sace pana ettakampi visadaṃ kātuṃ na sakkoti,",
  "tika-vin11t0:3366_7": "byattassa bhikkhuno āyatto hotī”ti.",
  "tika-vin11t0:3367_0": "2579.",
  "tika-vin11t0:3367_1": "Uddisanteti pātimokkhuddesake pātimokkhaṃ uddisante.",
  "tika-vin11t0:3367_2": "Samā vāti āvāsikehi gaṇanena samā vā.",
  "tika-vin11t0:3367_3": "Appā vāti ūnā vā.",
  "tika-vin11t0:3367_4": "Āgacchanti sace panāti sace pana āgantukā bhikkhū āgacchanti.",
  "tika-vin11t0:3367_5": "Sesakanti anuddiṭṭhaṭṭhānaṃ.",
  "tika-vin11t0:3368_0": "2580.",
  "tika-vin11t0:3368_1": "Uddiṭṭhamatteti uddiṭṭhakkhaṇeyeva kathārambhato pubbameva.",
  "tika-vin11t0:3368_2": "“Vā”ti idaṃ etthāpi yojetabbaṃ,",
  "tika-vin11t0:3368_3": "iminā avuttaṃ “avuṭṭhitāya vā”ti imaṃ vikappaṃ sampiṇḍeti.",
  "tika-vin11t0:3368_4": "Avuṭṭhitāya parisāyāti ca bhikkhuparisāya aññamaññaṃ sukhakathāya nisinnāyayevāti attho.",
  "tika-vin11t0:3368_5": "Parisāyāti ettha “ekaccāyā”ti ca “sabbāyā”ti ca seso.",
  "tika-vin11t0:3368_6": "Bhikkhūnaṃ ekaccāya parisāya vuṭṭhitāya vā sabbāya parisāya vuṭṭhitāya vāti yojanā.",
  "tika-vin11t0:3368_7": "Tesanti vuttappakārānaṃ āvāsikānaṃ.",
  "tika-vin11t0:3368_8": "Mūleti santike.",
  "tika-vin11t0:3368_9": "Pārisuddhi kātabbāti yojanā.",
  "tika-vin11t0:3368_10": "“Idha pana,",
  "tika-vin11t0:3368_11": "bhikkhave…pe…",
  "tika-vin11t0:3368_12": "āgacchanti bahutarā, tehi,",
  "tika-vin11t0:3368_13": "bhikkhave,",
  "tika-vin11t0:3368_14": "bhikkhūhi puna pātimokkhaṃ uddisitabba”nti vuttanayaṃ dassetumāha “sace bahū”ti.",
  "tika-vin11t0:3368_15": "Ettha “puna pātimokkhaṃ uddisitabba”nti seso.",
  "tika-vin11t0:3368_16": "Sabbavikappesu pubbakiccaṃ katvā puna pātimokkhaṃ uddisitabbanti attho.",
  "tika-vin11t0:3368_17": "Ayaṃ panettha sesavinicchayo –",
  "tika-vin11t0:3369_0": "“Pannarasovāsikānaṃ, itarānaṃ sacetaro;",
  "tika-vin11t0:3370_0": "Samānetarenuvattantu, purimānaṃ sacedhikā;",
  "tika-vin11t0:3371_0": "Purimā anuvattantu, tesaṃ sesepyayaṃ nayo.",
  "tika-vin11t0:3372_0": "“Pāṭipadovāsikānaṃ,",
  "tika-vin11t0:3373_0": "Itarānaṃ uposatho;",
  "tika-vin11t0:3374_0": "Samathokānaṃ sāmaggiṃ,",
  "tika-vin11t0:3375_0": "Mūlaṭṭhā dentu kāmato.",
  "tika-vin11t0:3376_0": "Bahi gantvāna kātabbo,",
  "tika-vin11t0:3377_0": "No ce denti uposatho;",
  "tika-vin11t0:3378_0": "Deyyānicchāya sāmaggī,",
  "tika-vin11t0:3379_0": "Bahūsu bahi vā vaje.",
  "tika-vin11t0:3380_0": "“Pāṭipadegantukānaṃ, evameva ayaṃ nayo;",
  "tika-vin11t0:3381_0": "Sāveyya suttaṃ sañcicca, assāventassa dukkaṭanti.",
  "tika-vin11t0:3382_0": "2581.",
  "tika-vin11t0:3382_1": "Viniddiṭṭhassāti āṇattassa,",
  "tika-vin11t0:3382_2": "iminā itaresaṃ anāpattīti dīpeti.",
  "tika-vin11t0:3382_3": "Idha “agilānassā”ti seso.",
  "tika-vin11t0:3382_4": "Therena āṇāpentena “kiñci kammaṃ karonto vā sadākālameva eko vā bhāranittharaṇako vā sarabhāṇakadhammakathikādīsu",
  "tika-vin11t0:3382_5": "aññataro vā na uposathāgārasammajjanatthaṃ āṇāpetabbo,",
  "tika-vin11t0:3382_6": "avasesā pana vārena āṇāpetabbā”ti aṭṭhakathāya vuttavidhinā āṇāpetabbo.",
  "tika-vin11t0:3382_7": "Sace āṇatto sammajjaniṃ tāvakālikampi na labhati,",
  "tika-vin11t0:3382_8": "sākhābhaṅgaṃ kappiyaṃ kāretvā sammajjitabbaṃ.",
  "tika-vin11t0:3382_9": "Tampi alabhantassa laddhakappiyaṃ hoti.",
  "tika-vin11t0:3383_0": "Āsanapaññāpanāṇattiyampi vuttanayeneva āṇāpetabbo.",
  "tika-vin11t0:3383_1": "Āṇāpentena ca sace uposathāgāre āsanāni natthi,",
  "tika-vin11t0:3383_2": "saṅghikāvāsatopi āharitvā paññapetvā puna āharitabbāni.",
  "tika-vin11t0:3383_3": "Āsanesu asati kaṭasārakepi taṭṭikāyopi paññapetuṃ vaṭṭati,",
  "tika-vin11t0:3383_4": "taṭṭikāsupi asati sākhābhaṅgāni kappiyaṃ kāretvā paññapetabbāni,",
  "tika-vin11t0:3383_5": "kappiyakārakaṃ alabhantassa laddhakappiyaṃ hoti.",
  "tika-vin11t0:3384_0": "Padīpakaraṇepi vuttanayeneva āṇāpetabbo.",
  "tika-vin11t0:3384_1": "Āṇāpentena ca “asukasmiṃ nāma okāse telaṃ vā vaṭṭi vā kapallikā vā atthi,",
  "tika-vin11t0:3384_2": "taṃ gahetvā karohī”ti vattabbo.",
  "tika-vin11t0:3384_3": "Sace telādīni natthi,",
  "tika-vin11t0:3384_4": "bhikkhācārenapi pariyesitabbāni.",
  "tika-vin11t0:3384_5": "Pariyesitvā alabhantassa laddhakappiyaṃ hoti.",
  "tika-vin11t0:3384_6": "Apica kapāle aggipi jāletabbo.",
  "tika-vin11t0:3385_0": "2582.",
  "tika-vin11t0:3385_1": "Dīpanti ettha “jāletvā”ti seso.",
  "tika-vin11t0:3385_2": "Atha vā “katvā”ti iminā ca yojetabbaṃ.",
  "tika-vin11t0:3385_3": "Gaṇañattiṃ ṭhapetvāti “suṇantu me,",
  "tika-vin11t0:3385_4": "āyasmantā,",
  "tika-vin11t0:3385_5": "ajjuposatho pannaraso,",
  "tika-vin11t0:3385_6": "yadāyasmantānaṃ pattakallaṃ,",
  "tika-vin11t0:3385_7": "mayaṃ aññamaññaṃ pārisuddhiuposathaṃ kareyyāmā”ti evaṃ gaṇañattiṃ nikkhipitvā.",
  "tika-vin11t0:3385_8": "Kattabbo tīhuposathoti tīhi bhikkhūhi uposatho kātabbo.",
  "tika-vin11t0:3385_9": "Tīsu therena ekaṃsaṃ uttarāsaṅgaṃ katvā ukkuṭikaṃ nisīditvā añjaliṃ paggahetvā dve evaṃ tikkhattumeva vattabbo “parisuddho ahaṃ, āvuso,",
  "tika-vin11t0:3385_10": "‘parisuddho’ti maṃ dhārethā”ti. Dutiyena,",
  "tika-vin11t0:3385_11": "tatiyena ca yathākkamaṃ “parisuddho ahaṃ, bhante,",
  "tika-vin11t0:3385_12": "‘parisuddho’ti maṃ dhārethā”ti tikkhattumeva vattabbaṃ.",
  "tika-vin11t0:3386_0": "2583.",
  "tika-vin11t0:3386_1": "Pubbakiccādīni katvā ñattiṃ aṭṭhapetvā therena navo evaṃ tikkhattumeva vattabbo “parisuddho ahaṃ, āvuso,",
  "tika-vin11t0:3386_2": "‘parisuddho’ti maṃ dhārehī”ti,",
  "tika-vin11t0:3386_3": "navena theropi “parisuddho ahaṃ, bhante,",
  "tika-vin11t0:3386_4": "‘parisuddho’ti maṃ dhārethā”ti tikkhattuṃ vattabbo.",
  "tika-vin11t0:3386_5": "Imasmiṃ pana vāre ñattiyā aṭṭhapanañca “dhārehī”ti ekavacananiddeso cāti ettakova visesoti taṃ anādiyitvā",
  "tika-vin11t0:3386_6": "puggalena kātabbaṃ uposathavidhiṃ dassetumāha “pubbakiccaṃ samāpetvā,",
  "tika-vin11t0:3386_7": "adhiṭṭheyya panekako”ti.",
  "tika-vin11t0:3386_8": "Adhiṭṭheyyāti “ajja me uposatho,",
  "tika-vin11t0:3386_9": "pannaraso’ti vā ‘cātuddaso’ti vā adhiṭṭhāmī”ti adhiṭṭheyya.",
  "tika-vin11t0:3386_10": "Assāti avasāne vuttapuggalaṃ sandhāya ekavacananiddeso.",
  "tika-vin11t0:3386_11": "Yathāvutto saṅghopi tayopi dvepi attano attano anuññātaṃ uposathaṃ antarāyaṃ vinā sace na karonti,",
  "tika-vin11t0:3386_12": "evameva āpattimāpajjantīti veditabbo.",
  "tika-vin11t0:3387_0": "2584- 5.",
  "tika-vin11t0:3387_1": "Idāni “cattārimāni,",
  "tika-vin11t0:3387_2": "bhikkhave,",
  "tika-vin11t0:3387_3": "uposathakammāni,",
  "tika-vin11t0:3387_4": "adhammena vaggaṃ uposathakamma”ntiādinā nayena vuttaṃ kammacatukkaṃ dassetumāha “adhammena ca vaggenā”tiādi.",
  "tika-vin11t0:3387_5": "Adhammena vaggena kammaṃ,",
  "tika-vin11t0:3387_6": "adhammato samaggena kammaṃ,",
  "tika-vin11t0:3387_7": "dhammena vaggena kammaṃ,",
  "tika-vin11t0:3387_8": "dhammato samaggena kammanti etāni cattāri uposathassa kammānīti jino abravīti yojanā.",
  "tika-vin11t0:3387_9": "Catūsvapi panetesūti etesu catūsu kammesu pana.",
  "tika-vin11t0:3387_10": "Catutthanti “samaggena ca dhammato”ti vuttaṃ catutthaṃ uposathakammaṃ “dhammakamma”nti adhippetaṃ.",
  "tika-vin11t0:3388_0": "2586- 7.",
  "tika-vin11t0:3388_1": "Tāni kammāni vibhāvetumāha “adhammenidhā”tiādi.",
  "tika-vin11t0:3388_2": "Idha imasmiṃ sāsane ettha etesu catūsu uposathesu.",
  "tika-vin11t0:3388_3": "Adhammena vaggo uposatho katamoti kathetukāmatāpucchā.",
  "tika-vin11t0:3388_4": "Yattha yassaṃ ekasīmāyaṃ bhikkhuno cattāro vasantīti yojanā.",
  "tika-vin11t0:3389_0": "Tatra ekassa pārisuddhiṃ ānayitvā te tayo janā pārisuddhiṃ uposathaṃ karonti ce,",
  "tika-vin11t0:3389_1": "evaṃ kato uposatho adhammo vagguposatho nāmāti yojanā,",
  "tika-vin11t0:3389_2": "ekasīmaṭṭhehi catūhi saṅghuposathe kātabbe gaṇuposathassa katattā adhammo ca saṅghamajjhaṃ vinā gaṇamajjhaṃ",
  "tika-vin11t0:3389_3": "pārisuddhiyā agamanato tassa hatthapāsaṃ anupagamanena vaggo ca hotīti attho.",
  "tika-vin11t0:3390_0": "2588.",
  "tika-vin11t0:3390_1": "Adhammena samaggoti ettha “uposatho katamo”ti anuvattetabbaṃ.",
  "tika-vin11t0:3390_2": "“Bhikkhuno ekato”ti padacchedo.",
  "tika-vin11t0:3390_3": "“Hoti adhammiko”ti padacchedo.",
  "tika-vin11t0:3390_4": "Catūhi samaggehi saṅghuposathe kātabbe gaṇuposathakaraṇaṃ adhammo,",
  "tika-vin11t0:3390_5": "hatthapāsupagamanato samaggo hoti.",
  "tika-vin11t0:3391_0": "2589- 90.",
  "tika-vin11t0:3391_1": "Yo uposatho dhammena vaggo hoti,",
  "tika-vin11t0:3391_2": "so katamoti yojanā.",
  "tika-vin11t0:3391_3": "Yattha yassaṃ ekasīmāyaṃ cattāro bhikkhuno vasanti,",
  "tika-vin11t0:3391_4": "tatra ekassa pārisuddhiṃ ānayitvā te tayo janā pātimokkhaṃ uddisante ce,",
  "tika-vin11t0:3391_5": "dhammena vaggo uposatho hotīti yojanā.",
  "tika-vin11t0:3391_6": "Ekasīmaṭṭhehi catūhi saṅghuposathassa katattā dhammo,",
  "tika-vin11t0:3391_7": "ekassa hatthapāsaṃ anupagamanena vaggo ca hotīti attho.",
  "tika-vin11t0:3392_0": "2591.",
  "tika-vin11t0:3392_1": "Yo dhammato samaggo,",
  "tika-vin11t0:3392_2": "so katamoti yojanā.",
  "tika-vin11t0:3392_3": "Idha imasmiṃ sāsane cattāro bhikkhuno ekato pātimokkhaṃ uddisanti ce,",
  "tika-vin11t0:3392_4": "ayaṃ dhammato samaggo uposathoti mato adhippetoti yojanā.",
  "tika-vin11t0:3392_5": "Catūhi saṅghuposathassa katattā dhammo,",
  "tika-vin11t0:3392_6": "ekassāpi hatthapāsaṃ avijahanena samaggoti adhippāyo.",
  "tika-vin11t0:3393_0": "2592.",
  "tika-vin11t0:3393_1": "Vagge saṅghe vaggoti saññino,",
  "tika-vin11t0:3393_2": "samagge ca saṅghe vaggoti saññino ubhayattha vimatissa vā uposathaṃ karontassa dukkaṭaṃ āpatti hotīti yojanā.",
  "tika-vin11t0:3394_0": "2593.",
  "tika-vin11t0:3394_1": "Bhedādhippāyatoti “nassantete,",
  "tika-vin11t0:3394_2": "vinassantete,",
  "tika-vin11t0:3394_3": "ko tehi attho”ti evaṃ bhedapurekkhāratāya “uposathaṃ karontassā”ti ānetvā yojetabbaṃ.",
  "tika-vin11t0:3394_4": "Tassa bhikkhuno thullaccayaṃ hoti akusalabalavatāya ca thullaccayaṃ hotīti. Yathāha –",
  "tika-vin11t0:3394_5": "“bhedapurekkhārapannarasake akusalabalavatāya thullaccayaṃ vutta”nti.",
  "tika-vin11t0:3394_6": "Vagge vā samagge vā saṅghe samaggo iti saññino uposathaṃ karontassa anāpattīti yojanā.",
  "tika-vin11t0:3394_7": "Avaseso panettha vattabbavinicchayo pavāraṇavinicchayāvasāne “pārisuddhippadānenā”tiādīhi ekato vattumicchantena na vutto.",
  "tika-vin11t0:3395_0": "2594- 5.",
  "tika-vin11t0:3395_1": "“Ukkhittenā”tiādikāni karaṇavacanantāni padāni “sahā”ti iminā saddhiṃ “uposatho na kātabbo”ti padena paccekaṃ yojetabbāni.",
  "tika-vin11t0:3395_2": "Ukkhittenāti āpattiyā adassane ukkhittako,",
  "tika-vin11t0:3395_3": "āpattiyā appaṭikamme ukkhittako,",
  "tika-vin11t0:3395_4": "pāpikāya diṭṭhiyā appaṭinissagge ukkhittakoti tividhena ukkhittena.",
  "tika-vin11t0:3395_5": "Etesu hi tividhe ukkhittake sati uposathaṃ karonto saṅgho pācittiyaṃ āpajjati.",
  "tika-vin11t0:3396_0": "“Gahaṭṭhenā”ti iminā titthiyopi saṅgahito.",
  "tika-vin11t0:3396_1": "Sesehi sahadhammihīti bhikkhunī,",
  "tika-vin11t0:3396_2": "sikkhamānā, sāmaṇero,",
  "tika-vin11t0:3396_3": "sāmaṇerīti catūhi sahadhammikehi.",
  "tika-vin11t0:3396_4": "Cutanikkhittasikkhehīti ettha cuto ca nikkhittasikkho cāti viggaho.",
  "tika-vin11t0:3396_5": "Cuto nāma antimavatthuṃ ajjhāpannako.",
  "tika-vin11t0:3396_6": "Nikkhittasikkho nāma sikkhāpaccakkhātako.",
  "tika-vin11t0:3397_0": "Ekādasahīti paṇḍako,",
  "tika-vin11t0:3397_1": "theyyasaṃvāsako,",
  "tika-vin11t0:3397_2": "titthiyapakkantako,",
  "tika-vin11t0:3397_3": "tiracchānagato,",
  "tika-vin11t0:3397_4": "mātughātako,",
  "tika-vin11t0:3397_5": "pitughātako,",
  "tika-vin11t0:3397_6": "arahantaghātako,",
  "tika-vin11t0:3397_7": "bhikkhunidūsako,",
  "tika-vin11t0:3397_8": "saṅghabhedako,",
  "tika-vin11t0:3397_9": "lohituppādako,",
  "tika-vin11t0:3397_10": "ubhatobyañjanakoti imehi ekādasahi abhabbehi.",
  "tika-vin11t0:3398_0": "Sabhāgāpattikena vā saha uposatho na kātabbo,",
  "tika-vin11t0:3398_1": "pārivutthena chandena uposatho na kātabbo,",
  "tika-vin11t0:3398_2": "karoto dukkaṭaṃ hotīti yojanā.",
  "tika-vin11t0:3398_3": "Evaṃ ukkhittavajjitesu sabbavikappesu dukkaṭameva veditabbaṃ.",
  "tika-vin11t0:3398_4": "“Yaṃ dvepi janā vikālabhojanādinā sabhāgavatthunā āpattiṃ āpajjanti,",
  "tika-vin11t0:3398_5": "evarūpā vatthusabhāgā ‘sabhāgā’ti vuccatī”ti vacanato “sabhāgāpattī”ti vatthusabhāgāpattiyeva gahetabbā.",
  "tika-vin11t0:3399_0": "Uposathadivase sabbova saṅgho sace sabhāgāpattiṃ āpanno hoti,",
  "tika-vin11t0:3400_0": "“Idha pana,",
  "tika-vin11t0:3400_1": "bhikkhave,",
  "tika-vin11t0:3400_2": "aññatarasmiṃ āvāse tadahuposathe sabbo saṅgho sabhāgaṃ āpattiṃ āpanno hoti, tehi,",
  "tika-vin11t0:3400_3": "bhikkhave,",
  "tika-vin11t0:3400_4": "bhikkhūhi eko bhikkhu sāmantā āvāsā sajjukaṃ pāhetabbo ‘gacchāvuso,",
  "tika-vin11t0:3400_5": "taṃ āpattiṃ paṭikaritvā āgaccha,",
  "tika-vin11t0:3400_6": "mayaṃ te santike taṃ āpattiṃ paṭikarissāmā’ti.",
  "tika-vin11t0:3400_7": "Evañcetaṃ labhetha,",
  "tika-vin11t0:3400_8": "iccetaṃ kusalaṃ.",
  "tika-vin11t0:3400_9": "No ce labhetha,",
  "tika-vin11t0:3400_10": "byattena bhikkhunā paṭibalena saṅgho ñāpetabbo –",
  "tika-vin11t0:3400_11": "‘suṇātu me,",
  "tika-vin11t0:3400_12": "bhante saṅgho,",
  "tika-vin11t0:3400_13": "ayaṃ sabbo saṅgho sabhāgaṃ āpattiṃ āpanno,",
  "tika-vin11t0:3400_14": "yadā aññaṃ bhikkhuṃ suddhaṃ anāpattikaṃ passissati,",
  "tika-vin11t0:3400_15": "tadā tassa santike taṃ āpattiṃ paṭikarissatī”ti ca,",
  "tika-vin11t0:3401_0": "Vematiko ce hoti,",
  "tika-vin11t0:3402_0": "“Suṇātu me,",
  "tika-vin11t0:3402_1": "bhante saṅgho,",
  "tika-vin11t0:3402_2": "ayaṃ sabbo saṅgho sabhāgāya āpattiyā vematiko,",
  "tika-vin11t0:3402_3": "yadā nibbematiko bhavissati,",
  "tika-vin11t0:3402_4": "tadā taṃ āpattiṃ paṭikarissatī”ti ca,",
  "tika-vin11t0:3403_0": "Vuttanayena uposatho kātabbo.",
  "tika-vin11t0:3404_0": "Ettha ca sajjhukanti tadahevāgamanatthāya.",
  "tika-vin11t0:3404_1": "Gaṇuposathādīsupi eseva nayo.",
  "tika-vin11t0:3404_2": "Vuttañhi aṭṭhakathāgaṇṭhipade “yathā saṅgho sabhāgaṃ āpattiṃ āpajjitvā suddhaṃ alabhitvā ‘yadā suddhaṃ passissati,",
  "tika-vin11t0:3404_3": "tadā tassa santike taṃ āpattiṃ paṭikarissatī’ti vatvā uposathaṃ kātuṃ labhati,",
  "tika-vin11t0:3404_4": "evaṃ dvīhipi aññamaññaṃ ārocetvā uposathaṃ kātuṃ vaṭṭati.",
  "tika-vin11t0:3404_5": "Ekenāpi ‘parisuddhaṃ labhitvā paṭikarissāmī’ti ābhogaṃ katvā kātuṃ vaṭṭati kirā”ti.",
  "tika-vin11t0:3404_6": "Kirāti cettha anussavatthe daṭṭhabbo,",
  "tika-vin11t0:3404_7": "na panāruciyaṃ.",
  "tika-vin11t0:3405_0": "Pārivutthena chandenāti chandaṃ āharitvā kammaṃ kātuṃ nisinnenapi “asubhalakkhaṇatādinā kenaci kāraṇena",
  "tika-vin11t0:3405_1": "na karissāmī”ti vissaṭṭhe chande sace puna karissati,",
  "tika-vin11t0:3405_2": "puna chandapārisuddhiṃ āharitvā kātabbaṃ. Yathāha –",
  "tika-vin11t0:3405_3": "“etasmiṃ pārivāsiye puna chandapārisuddhiṃ anānetvā kammaṃ kātuṃ na vaṭṭatī”ti.",
  "tika-vin11t0:3406_0": "2596.",
  "tika-vin11t0:3406_1": "Adesetvā panāpattinti āpannaṃ āpattiṃ adesetvā.",
  "tika-vin11t0:3406_2": "Nāvikatvāna vematinti “ahaṃ, bhante,",
  "tika-vin11t0:3406_3": "sambahulāsu āpattīsu vematiko,",
  "tika-vin11t0:3406_4": "yadā nibbematiko bhavissāmi,",
  "tika-vin11t0:3406_5": "tadā tā āpattiyo paṭikarissāmī”ti vimatiṃ anārocetvā.",
  "tika-vin11t0:3406_6": "“Yadā nibbematikoti ettha sace panesa nibbematiko na hoti,",
  "tika-vin11t0:3406_7": "vatthuṃ kittetvāva desetuṃ vaṭṭatī”ti andhakaṭṭhakathāyaṃ vuttaṃ.",
  "tika-vin11t0:3406_8": "Tatrāyaṃ desanāvidhi –",
  "tika-vin11t0:3406_9": "sace meghacchanne sūriye “kālo nu kho,",
  "tika-vin11t0:3406_10": "vikālo”ti vematiko bhuñjati,",
  "tika-vin11t0:3406_11": "tena bhikkhunā “ahaṃ, bhante,",
  "tika-vin11t0:3406_12": "vematiko bhuñjiṃ,",
  "tika-vin11t0:3406_13": "sace kālo atthi,",
  "tika-vin11t0:3406_14": "sambahulā dukkaṭā āpattiyo āpannomhi.",
  "tika-vin11t0:3406_15": "No ce atthi,",
  "tika-vin11t0:3406_16": "sambahulā pācittiyāpattiyo āpannomhī”ti evaṃ vatthuṃ kittetvā “ahaṃ, bhante,",
  "tika-vin11t0:3406_17": "yā tasmiṃ vatthusmiṃ sambahulā dukkaṭā vā pācittiyā vā āpattiyo āpanno,",
  "tika-vin11t0:3406_18": "tā tumhamūle paṭidesemī”ti vattabbaṃ.",
  "tika-vin11t0:3406_19": "Eseva nayo sabbāpattīsūti.",
  "tika-vin11t0:3407_0": "Gaṇṭhipadesu panevaṃ vinicchayo vutto – “ahaṃ, āvuso,",
  "tika-vin11t0:3407_1": "itthannāmāya āpattiyā vematiko,",
  "tika-vin11t0:3407_2": "yadā nibbematiko bhavissāmi,",
  "tika-vin11t0:3407_3": "tadā taṃ āpattiṃ paṭikarissāmī’ti vatvā uposatho kātabbo,",
  "tika-vin11t0:3407_4": "pātimokkhaṃ sotabba”nti vacanato yāva nibbematiko na hoti,",
  "tika-vin11t0:3407_5": "tāva sabhāgāpattiṃ paṭiggahetuṃ na labhati.",
  "tika-vin11t0:3407_6": "Aññesañca kammānaṃ parisuddho nāma hoti.",
  "tika-vin11t0:3407_7": "“Puna nibbematiko hutvā desetabbamevā”ti neva pāḷiyaṃ,",
  "tika-vin11t0:3407_8": "na aṭṭhakathāyaṃ atthi,",
  "tika-vin11t0:3407_9": "desite pana na doso.",
  "tika-vin11t0:3407_10": "“Ito vuṭṭhahitvā taṃ āpattiṃ paṭikarissāmī”ti etthāpi eseva nayoti.",
  "tika-vin11t0:3408_0": "2597.",
  "tika-vin11t0:3408_1": "Uposatheti dinakārakakattabbākāravasena pannarasī,",
  "tika-vin11t0:3408_2": "saṅghuposatho,",
  "tika-vin11t0:3408_3": "suttuddesoti imehi tīhi lakkhaṇehi samannāgate uposathe.",
  "tika-vin11t0:3408_4": "Sabhikkhumhā ca āvāsāti “yasmiṃ uposathe kicca”ntiādinā vakkhamānappakārā sabhikkhukā āvāsā.",
  "tika-vin11t0:3408_5": "Idha “anāvāsā”ti seso.",
  "tika-vin11t0:3408_6": "Āvāso vā anāvāso vāti ettha “abhikkhuko vā nānāsaṃvāsakehi sabhikkhuko vā”ti ca na gantabboti ettha “aññatra saṅghena aññatra antarāyā”ti ca seso.",
  "tika-vin11t0:3408_7": "“Anāvāso”ti udositādayo vuttā.",
  "tika-vin11t0:3408_8": "Bhikkhunā uposathe sabhikkhumhā āvāsā vā anāvāsā vā abhikkhuko vā nānāsaṃvāsakehi sabhikkhuko vā āvāso",
  "tika-vin11t0:3408_9": "vā anāvāso vā aññatra saṅghena aññatra antarāyā kudācanaṃ kadācipi na gantabboti yojanā.",
  "tika-vin11t0:3409_0": "2598.",
  "tika-vin11t0:3409_1": "Yasmiṃ āvāse pana uposathe kiccaṃ sace vattati,",
  "tika-vin11t0:3409_2": "so āvāso “sabhikkhuko nāmā”ti pakāsitoti yojanā,",
  "tika-vin11t0:3409_3": "iminā sace yattha uposatho na vattati,",
  "tika-vin11t0:3409_4": "so santesupi bhikkhūsu abhikkhuko nāmāti dīpeti.",
  "tika-vin11t0:3410_0": "2599.",
  "tika-vin11t0:3410_1": "Uposathassa payojanaṃ,",
  "tika-vin11t0:3410_2": "tappasaṅgena pavāraṇāya ca niddhāretukāmatāyāha “uposatho kimatthāyā”tiādi.",
  "tika-vin11t0:3411_0": "2600.",
  "tika-vin11t0:3411_1": "Paṭikkoseyyāti nivāreyya.",
  "tika-vin11t0:3411_2": "Adentassapi dukkaṭanti ettha “kopetuṃ dhammikaṃ kamma”nti ānetvā sambandhitabbaṃ.",
  "tika-vin11t0:3412_0": "2601.",
  "tika-vin11t0:3412_1": "So cāti catuvaggādippabhedena pañcavidho so saṅgho ca.",
  "tika-vin11t0:3412_2": "Heṭṭhimaparicchedena kattabbakammānaṃ vasena paridīpito,",
  "tika-vin11t0:3412_3": "na chabbaggādīnaṃ kātuṃ ayuttatādassanavasena.",
  "tika-vin11t0:3413_0": "2602.",
  "tika-vin11t0:3413_1": "Catuvaggādibhedanibandhanaṃ kammaṃ dassetumāha “pavāraṇa”ntiādi.",
  "tika-vin11t0:3413_2": "Pavāraṇañca tathā abbhānañca upasampadañca ṭhapetvā catuvaggena akattabbaṃ kammaṃ na vijjatīti yojanā.",
  "tika-vin11t0:3414_0": "2603.",
  "tika-vin11t0:3414_1": "Majjhadese upasampadā majjhadesūpasampadā, taṃ. Abbhānaṃ,",
  "tika-vin11t0:3414_2": "majjhadesūpasampadañca vinā pañcavaggena sabbaṃ kammaṃ kātuṃ vaṭṭatīti yojanā.",
  "tika-vin11t0:3415_0": "2604.",
  "tika-vin11t0:3415_1": "Kiñcipi kammaṃ na na kattabbanti yojanā,",
  "tika-vin11t0:3415_2": "sabbampi kammaṃ kattabbamevāti attho.",
  "tika-vin11t0:3415_3": "Dve paṭisedhā pakatatthaṃ gamayantīti.",
  "tika-vin11t0:3415_4": "Vīsativaggena saṅghena sabbesampi kammānaṃ kattabbabhāve kimatthaṃ atirekavīsativaggassa gahaṇanti āha “ūne dosoti ñāpetuṃ,",
  "tika-vin11t0:3415_5": "nādhike atirekatā”ti.",
  "tika-vin11t0:3415_6": "Yathāvutte catubbidhe saṅghe gaṇanato ūne doso hoti,",
  "tika-vin11t0:3415_7": "adhike doso na hotīti ñāpetuṃ atirekatā dassitā,",
  "tika-vin11t0:3415_8": "atirekavīsativaggasaṅgho dassitoti adhippāyo.",
  "tika-vin11t0:3416_0": "2605.",
  "tika-vin11t0:3416_1": "Catuvaggena kattabbe pakatattāva cattāro kammappattāti dīpitāti yojanā.",
  "tika-vin11t0:3416_2": "Sesā pakatattā chandārahāti seso.",
  "tika-vin11t0:3416_3": "Pakatattāti anukkhittā ceva antimavatthuṃ anajjhāpannā ca gahetabbā.",
  "tika-vin11t0:3416_4": "Sesesu cāti pañcavaggādīsupi.",
  "tika-vin11t0:3417_0": "2606.",
  "tika-vin11t0:3417_1": "Catuvaggādikattabbakammaṃ asaṃvāsapuggalaṃ gaṇapūraṃ katvā karontassa dukkaṭaṃ hoti.",
  "tika-vin11t0:3417_2": "Na kevalaṃ dukkaṭameva,",
  "tika-vin11t0:3417_3": "katañca kammaṃ kuppatīti yojanā.",
  "tika-vin11t0:3418_0": "2607.",
  "tika-vin11t0:3418_1": "Parivāsādīti ettha ādi-",
  "tika-vin11t0:3418_2": "saddena mūlāyapaṭikassanādīnaṃ gahaṇaṃ.",
  "tika-vin11t0:3418_3": "Tatraṭṭhanti parivāsādīsu ṭhitaṃ.",
  "tika-vin11t0:3418_4": "“Tathā”ti iminā “kataṃ kuppati dukkaṭa”nti idaṃ anuvatteti.",
  "tika-vin11t0:3418_5": "Sesaṃ tūti parivāsādikammato aññaṃ pana uposathādikammaṃ.",
  "tika-vin11t0:3418_6": "Vaṭṭatīti te pārivāsikādayo gaṇapūrake katvā kātuṃ vaṭṭati.",
  "tika-vin11t0:3419_0": "Uposathakkhandhakakathāvaṇṇanā.",
  "tika-vin11t0:3420_0": "Vassūpanāyikakkhandhakakathāvaṇṇanā",
  "tika-vin11t0:3421_0": "2608.",
  "tika-vin11t0:3421_1": "Vassūpanāyikā vuttāti seso.",
  "tika-vin11t0:3421_2": "Pacchimā cāti ettha iti-",
  "tika-vin11t0:3421_3": "saddo nidassane.",
  "tika-vin11t0:3421_4": "Vassūpanāyikāti vassūpagamanā. Ālayo,",
  "tika-vin11t0:3421_5": "vacībhedo vā kātabbo upagacchatāti iminā vassūpagamanappakāro dassito.",
  "tika-vin11t0:3421_6": "Upagacchatā ālayo kattabbo,",
  "tika-vin11t0:3421_7": "vacībhedo vā kattabboti sambandho.",
  "tika-vin11t0:3421_8": "Upagacchantena ca senāsane asati “idha vassaṃ vasissāmī”ti cittuppādamattaṃ vā kātabbaṃ,",
  "tika-vin11t0:3421_9": "senāsane sati “imasmiṃ vihāre imaṃ temāsaṃ vassaṃ upemī”ti ca “idha vassaṃ upemī”ti ca vacībhedo vā kātabboti attho.",
  "tika-vin11t0:3422_0": "2609.",
  "tika-vin11t0:3422_1": "Jānaṃ vassūpagamanaṃ anupagacchato vāpīti yojanā.",
  "tika-vin11t0:3422_2": "Temāsanti ettha “purimaṃ vā pacchimaṃ vā”ti seso.",
  "tika-vin11t0:3422_3": "Carantassāpīti ettha “cārika”nti seso.",
  "tika-vin11t0:3422_4": "Purimaṃ vā temāsaṃ pacchimaṃ vā temāsaṃ avasitvāva cārikaṃ carantassāpi dukkaṭanti yojanā.",
  "tika-vin11t0:3422_5": "Temāsanti accantasaṃyoge upayogavacanaṃ. Yathāha – “na,",
  "tika-vin11t0:3422_6": "bhikkhave,",
  "tika-vin11t0:3422_7": "vassaṃ upagantvā purimaṃ vā temāsaṃ pacchimaṃ vā temāsaṃ avasitvā cārikā pakkamitabbā,",
  "tika-vin11t0:3422_8": "yo pakkameyya,",
  "tika-vin11t0:3422_9": "āpatti dukkaṭassā”ti.",
  "tika-vin11t0:3423_0": "2610.",
  "tika-vin11t0:3423_1": "Rukkhassa susireti ettha “suddhe”ti seso. Yathāha –",
  "tika-vin11t0:3423_2": "“rukkhasusireti ettha suddhe rukkhasusireyeva na vaṭṭati,",
  "tika-vin11t0:3423_3": "mahantassa pana rukkhasusirassa anto padaracchadanaṃ kuṭikaṃ katvā pavisanadvāraṃ yojetvā upagantuṃ vaṭṭatī”ti.",
  "tika-vin11t0:3423_4": "“Rukkhassa susire”ti iminā rukkhekadeso viṭapopi saṅgahito,",
  "tika-vin11t0:3423_5": "sopi suddhova na vaṭṭati. Yathāha –",
  "tika-vin11t0:3423_6": "“rukkhaviṭabhiyāti etthāpi suddhe viṭapamatte na vaṭṭati,",
  "tika-vin11t0:3423_7": "mahāviṭape pana aṭṭakaṃ bandhitvā tattha padaracchadanaṃ kuṭikaṃ katvā upagantuṃ vaṭṭatī”ti.",
  "tika-vin11t0:3424_0": "“Chatteti etthāpi catūsu thambhesu chattaṃ ṭhapetvā āvaraṇaṃ katvā dvāraṃ yojetvā upagantuṃ vaṭṭati,",
  "tika-vin11t0:3424_1": "chattakuṭikā nāmesā hoti.",
  "tika-vin11t0:3424_2": "Cāṭiyāti etthāpi mahantena kapallena chatte vuttanayena kuṭiṃ katvāva upagantuṃ vaṭṭatī”ti aṭṭhakathāvacanato",
  "tika-vin11t0:3424_3": "evamakatāsu suddhachattacāṭīsu nivāraṇaṃ veditabbaṃ.",
  "tika-vin11t0:3424_4": "Chavakuṭīti ṭaṅkitamañcādayo vuttā. Yathāha –",
  "tika-vin11t0:3424_5": "“chavakuṭikā nāma ṭaṅkitamañcādibhedā kuṭi,",
  "tika-vin11t0:3424_6": "tattha upagantuṃ na vaṭṭatī”ti.",
  "tika-vin11t0:3425_0": "Susāne pana aññaṃ kuṭikaṃ katvā upagantuṃ vaṭṭati.",
  "tika-vin11t0:3425_1": "“Chavasarīraṃ jhāpetvā chārikāya,",
  "tika-vin11t0:3425_2": "aṭṭhikānañca atthāya kuṭikā karīyatī”ti andhakaṭṭhakathāyaṃ chavakuṭi vuttā.",
  "tika-vin11t0:3425_3": "“Ṭaṅkitamañcoti kasikuṭikāpāsāṇagharanti likhita”nti vajirabuddhitthero.",
  "tika-vin11t0:3425_4": "Catunnaṃ pāsāṇānaṃ upari pāsāṇaṃ attharitvā kato gehopi “ṭaṅkitamañco”ti vuccati.",
  "tika-vin11t0:3425_5": "Dīghe mañcapāde majjhe vijjhitvā aṭaniyo pavesetvā mañcaṃ karontīti tassa idaṃ upari,",
  "tika-vin11t0:3425_6": "idaṃ heṭṭhāti natthi,",
  "tika-vin11t0:3425_7": "parivattetvā atthatopi tādisova hoti,",
  "tika-vin11t0:3425_8": "taṃ susāne,",
  "tika-vin11t0:3425_9": "devaṭṭhāne ca ṭhapenti,",
  "tika-vin11t0:3425_10": "ayampi ṭaṅkitamañco nāma.",
  "tika-vin11t0:3426_0": "2611.",
  "tika-vin11t0:3426_1": "“Sati paccayavekalle,",
  "tika-vin11t0:3426_2": "sarīrāphāsutāya vā”ti avasesantarāyānaṃ vakkhamānattā “antarāyo”ti iminā rājantarāyādi dasavidho gahetabbo.",
  "tika-vin11t0:3427_0": "2612- 4.",
  "tika-vin11t0:3427_1": "“Anujānāmi,",
  "tika-vin11t0:3427_2": "bhikkhave,",
  "tika-vin11t0:3427_3": "sattannaṃ sattāhakaraṇīyena appahitepi gantuṃ,",
  "tika-vin11t0:3427_4": "pageva pahite bhikkhussa bhikkhuniyā sikkhamānāya sāmaṇerassa sāmaṇeriyā mātuyā ca pitussa cā”ti vuttanayaṃ dassetumāha “mātāpitūna”ntiādi.",
  "tika-vin11t0:3428_0": "Mātāpitūnaṃ dassanatthaṃ,",
  "tika-vin11t0:3428_1": "pañcannaṃ sahadhammikānaṃ dassanatthaṃ vā nesaṃ atthe sati vā nesaṃ antare gilānaṃ daṭṭhuṃ vā tadupaṭṭhākānaṃ",
  "tika-vin11t0:3428_2": "bhattādiṃ pariyesanatthaṃ vā nesaṃ bhattādiṃ pariyesanatthaṃ vā tathā nesaṃ pañcannaṃ sahadhammikānaṃ",
  "tika-vin11t0:3428_3": "aññataraṃ anabhirataṃ ukkaṇṭhitaṃ ahaṃ gantvā vūpakāsessaṃ vā vūpakāsāpessāmi vā dhammakathamassa karissāmīti",
  "tika-vin11t0:3428_4": "vā tassa pañcannaṃ sahadhammikānaṃ aññatarassa uṭṭhitaṃ uppannaṃ diṭṭhiṃ vivecessāmi vā vivecāpessāmi",
  "tika-vin11t0:3428_5": "vā dhammakathamassa karissāmīti vā tathā uppannaṃ kukkuccaṃ vinodessāmīti vā vinodāpessāmīti vā dhammakathamassa",
  "tika-vin11t0:3428_6": "karissāmīti vā evaṃ vinayaññunā bhikkhunā sattāhakiccena apesitepi gantabbaṃ,",
  "tika-vin11t0:3428_7": "pageva pahiteti yojanā.",
  "tika-vin11t0:3429_0": "Bhattādīti ettha ādi-",
  "tika-vin11t0:3429_1": "saddena bhesajjapariyesanādiṃ saṅgaṇhāti. Yathāha –",
  "tika-vin11t0:3429_2": "“gilānabhattaṃ vā pariyesissāmi,",
  "tika-vin11t0:3429_3": "gilānupaṭṭhākabhattaṃ vā pariyesissāmi,",
  "tika-vin11t0:3429_4": "gilānabhesajjaṃ vā pariyesissāmi,",
  "tika-vin11t0:3429_5": "pucchissāmi vā upaṭṭhahissāmi vā”ti.",
  "tika-vin11t0:3429_6": "Vūpakāsessanti yattha anabhirati uppannā,",
  "tika-vin11t0:3429_7": "tato aññattha gahetvā gamissāmīti attho.",
  "tika-vin11t0:3430_0": "Vinodessāmahanti vāti ettha vā-",
  "tika-vin11t0:3430_1": "saddena “idha pana,",
  "tika-vin11t0:3430_2": "bhikkhave,",
  "tika-vin11t0:3430_3": "bhikkhu garudhammaṃ ajjhāpanno hoti parivāsāraho,",
  "tika-vin11t0:3430_4": "so ce bhikkhūnaṃ santike dūtaṃ pahiṇeyya ‘ahañhi garudhammaṃ ajjhāpanno parivāsāraho,",
  "tika-vin11t0:3430_5": "āgacchantu bhikkhū,",
  "tika-vin11t0:3430_6": "icchāmi bhikkhūnaṃ āgata’nti.",
  "tika-vin11t0:3430_7": "Gantabbaṃ,",
  "tika-vin11t0:3430_8": "bhikkhave,",
  "tika-vin11t0:3430_9": "sattāhakaraṇīyena appahitepi,",
  "tika-vin11t0:3430_10": "pageva pahite ‘parivāsadānaṃ ussukkaṃ karissāmi vā anussāvessāmi vā gaṇapūrako vā bhavissāmī”tiādinayaṃ saṅgaṇhāti.",
  "tika-vin11t0:3430_11": "Evaṃ sattāhakiccena gacchantena antoupacārasīmāya ṭhiteneva “antosattāhe āgacchissāmī”ti ābhogaṃ katvā gantabbaṃ.",
  "tika-vin11t0:3430_12": "Sace ābhogaṃ akatvā upacārasīmaṃ atikkamati,",
  "tika-vin11t0:3430_13": "chinnavasso hotīti vadanti.",
  "tika-vin11t0:3431_0": "2615.",
  "tika-vin11t0:3431_1": "“Ayaṃ panettha pāḷimuttakaratticchedavinicchayo”ti aṭṭhakathāgataṃ ratticchedavinicchayaṃ dassetumāha “vassaṃ upagatenetthā”tiādi.",
  "tika-vin11t0:3431_2": "Etthāti imasmiṃ sattāhakiccādhikāre.",
  "tika-vin11t0:3431_3": "Ayaṃ pāḷimuttakavinicchayo daṭṭhabboti attho.",
  "tika-vin11t0:3432_0": "2616.",
  "tika-vin11t0:3432_1": "“Asukaṃ nāma divasa”ntiādinā nimantanākāraṃ vakkhati.",
  "tika-vin11t0:3432_2": "Pubbanti paṭhamaṃ.",
  "tika-vin11t0:3432_3": "Vaṭṭatīti sattāhakiccena gantuṃ vaṭṭati. Yathāha –",
  "tika-vin11t0:3432_4": "“sace ekasmiṃ mahāvāse paṭhamaṃyeva katikā katā hoti ‘asukadivasaṃ nāma sannipatitabba’nti,",
  "tika-vin11t0:3432_5": "nimantitoyeva nāma hoti,",
  "tika-vin11t0:3432_6": "gantuṃ vaṭṭatī”ti.",
  "tika-vin11t0:3432_7": "“Upāsakehi ‘imasmiṃ nāma divase dānādīni karoma,",
  "tika-vin11t0:3432_8": "sabbe eva sannipatantū’ti katikāyapi katāya gantuṃ vaṭṭati,",
  "tika-vin11t0:3432_9": "nimantitoyeva nāma hotī”ti keci.",
  "tika-vin11t0:3433_0": "2617.",
  "tika-vin11t0:3433_1": "Bhaṇḍakanti attano cīvarabhaṇḍaṃ.",
  "tika-vin11t0:3433_2": "Na vaṭṭatīti sattāhakiccena gantuṃ na vaṭṭati.",
  "tika-vin11t0:3433_3": "Pahiṇantīti cīvaradhovanādikammena pahiṇanti.",
  "tika-vin11t0:3433_4": "Ācariyupajjhāyānaṃ āṇattiyena kenaci anavajjakiccena sattāhakaraṇīyena gantuṃ vaṭṭatīti imināva dīpitaṃ hoti.",
  "tika-vin11t0:3434_0": "2618.",
  "tika-vin11t0:3434_1": "Uddesādīnamatthāyāti pāḷivācanāni sandhāya. Ādi-",
  "tika-vin11t0:3434_2": "saddena paripucchādiṃ saṅgaṇhāti.",
  "tika-vin11t0:3434_3": "Garūnanti agilānānampi ācariyupajjhāyānaṃ.",
  "tika-vin11t0:3434_4": "Gantuṃ labhatīti sattāhakaraṇīyena gantuṃ labhati.",
  "tika-vin11t0:3434_5": "Puggaloti pakaraṇato bhikkhuṃyeva gaṇhāti.",
  "tika-vin11t0:3435_0": "2619.",
  "tika-vin11t0:3435_1": "Ācariyoti nidassanamattaṃ,",
  "tika-vin11t0:3435_2": "upajjhāyena nivāritepi eseva nayo.",
  "tika-vin11t0:3435_3": "“Sace pana naṃ ācariyo ‘ajja mā gacchā’ti vadati,",
  "tika-vin11t0:3435_4": "vaṭṭatī”ti aṭṭhakathānayaṃ dassetumāha “ratticchede anāpatti,",
  "tika-vin11t0:3435_5": "hotīti paridīpitā”ti.",
  "tika-vin11t0:3435_6": "Ratticchedeti vassacchedanimittaṃ.",
  "tika-vin11t0:3435_7": "“Ratticchede”ti sabbattha vassacchedoti sanniṭṭhānaṃ katvā vadanti,",
  "tika-vin11t0:3435_8": "evaṃ sattāhakaraṇīyena gataṃ naṃ antosattāheyeva puna āgacchantaṃ sace ācariyo vā upajjhāyo vā “ajja mā gacchā”ti vadati,",
  "tika-vin11t0:3435_9": "sattāhātikkamepi anāpattīti adhippāyo,",
  "tika-vin11t0:3435_10": "vassacchedo pana hotiyevāti daṭṭhabbaṃ sattāhassa bahiddhā vītināmitattā.",
  "tika-vin11t0:3436_0": "2620.",
  "tika-vin11t0:3436_1": "Yassa kassaci ñātissāti mātāpitūhi aññassa ñātijanassa.",
  "tika-vin11t0:3436_2": "“Gacchato dassanatthāyā”ti iminā sesañātikehi “mayaṃ gilānā bhadantānaṃ āgamanaṃ icchāmā”ti ca “upaṭṭhākakulehi dānaṃ dassāma,",
  "tika-vin11t0:3436_3": "dhammaṃ sossāma,",
  "tika-vin11t0:3436_4": "bhikkhūnaṃ dassanaṃ icchāmā”ti ca evaṃ kattabbaṃ niddisitvā dūte vā pesite sattāhakaraṇīyena gacchato ratticchedo ca dukkaṭañca na hotīti vuttaṃ hoti.",
  "tika-vin11t0:3436_5": "Yathāha “idha pana,",
  "tika-vin11t0:3436_6": "bhikkhave,",
  "tika-vin11t0:3436_7": "bhikkhussa ñātako gilāno hoti…pe…",
  "tika-vin11t0:3436_8": "gantabbaṃ,",
  "tika-vin11t0:3436_9": "bhikkhave,",
  "tika-vin11t0:3436_10": "sattāhakaraṇīyena pahite,",
  "tika-vin11t0:3436_11": "na tveva appahite”ti ca “idha pana,",
  "tika-vin11t0:3436_12": "bhikkhave,",
  "tika-vin11t0:3436_13": "upāsakena saṅghaṃ uddissa vihāro kārāpito hoti…pe…",
  "tika-vin11t0:3436_14": "icchāmi dānañca dātuṃ dhammañca sotuṃ bhikkhū ca passitunti.",
  "tika-vin11t0:3436_15": "Gantabbaṃ,",
  "tika-vin11t0:3436_16": "bhikkhave,",
  "tika-vin11t0:3436_17": "sattāhakaraṇīyena pahite,",
  "tika-vin11t0:3436_18": "na tveva appahite”ti ca.",
  "tika-vin11t0:3437_0": "2621.",
  "tika-vin11t0:3437_1": "“Ahaṃ gāmakaṃ gantvā ajjeva āgamissāmī”ti āgacchaṃ āgacchanto sace pāpuṇituṃ na sakkoteva,",
  "tika-vin11t0:3437_2": "vaṭṭatīti yojanā.",
  "tika-vin11t0:3437_3": "Vaṭṭatīti ettha “ajjeva āgamissāmī”ti gantvā āgacchantassa antarāmagge sace aruṇuggamanaṃ hoti,",
  "tika-vin11t0:3437_4": "vassacchedopi na hoti,",
  "tika-vin11t0:3437_5": "ratticchedadukkaṭañca natthīti adhippāyo.",
  "tika-vin11t0:3438_0": "2622.",
  "tika-vin11t0:3438_1": "Vajeti gopālakānaṃ nivāsanaṭṭhāne.",
  "tika-vin11t0:3438_2": "Sattheti jaṅghasatthasakaṭasatthānaṃ sanniviṭṭhokāse.",
  "tika-vin11t0:3438_3": "Tīsu ṭhānesu bhikkhuno,",
  "tika-vin11t0:3438_4": "vassacchede anāpattīti tehi saddhiṃ gacchantasseva natthi āpatti,",
  "tika-vin11t0:3438_5": "tehi viyuñjitvā gamane pana āpattiyeva,",
  "tika-vin11t0:3438_6": "pavāretuñca na labhati.",
  "tika-vin11t0:3439_0": "Vajādīsu vassaṃ upagacchantena vassūpanāyikadivase tena bhikkhunā upāsakā vattabbā “kuṭikā laddhuṃ vaṭṭatī”ti.",
  "tika-vin11t0:3439_1": "Sace karitvā denti,",
  "tika-vin11t0:3439_2": "tattha pavisitvā “idha vassaṃ upemī”ti tikkhattuṃ vattabbaṃ.",
  "tika-vin11t0:3439_3": "No ce denti,",
  "tika-vin11t0:3439_4": "sālāsaṅkhepena ṭhitasakaṭassa heṭṭhā upagantabbaṃ.",
  "tika-vin11t0:3439_5": "Tampi alabhantena ālayo kātabbo.",
  "tika-vin11t0:3439_6": "Satthe pana kuṭikādīnaṃ abhāve “idha vassaṃ upemī”ti vacībhedaṃ katvā upagantuṃ na vaṭṭati,",
  "tika-vin11t0:3439_7": "ālayakaraṇamattameva vaṭṭati.",
  "tika-vin11t0:3439_8": "Ālayo nāma “idha vassaṃ vasissāmī”ti cittuppādamattaṃ.",
  "tika-vin11t0:3440_0": "Sace maggappaṭipanneyeva satthe pavāraṇadivaso hoti,",
  "tika-vin11t0:3440_1": "tattheva pavāretabbaṃ.",
  "tika-vin11t0:3440_2": "Atha sattho antovasseyeva bhikkhunā patthitaṭṭhānaṃ patvā atikkamati.",
  "tika-vin11t0:3440_3": "Patthitaṭṭhāne vasitvā tattha bhikkhūhi saddhiṃ pavāretabbaṃ.",
  "tika-vin11t0:3440_4": "Athāpi sattho antovasseyeva antarā ekasmiṃ gāme tiṭṭhati vā vippakirati vā,",
  "tika-vin11t0:3440_5": "tasmiṃyeva gāme bhikkhūhi saddhiṃ vasitvā pavāretabbaṃ,",
  "tika-vin11t0:3440_6": "appavāretvā tato paraṃ gantuṃ na vaṭṭati.",
  "tika-vin11t0:3441_0": "Nāvāya vassaṃ upagacchantenāpi kuṭiyaṃyeva upagantabbaṃ.",
  "tika-vin11t0:3441_1": "Pariyesitvā alabhante ālayo kātabbo.",
  "tika-vin11t0:3441_2": "Sace antotemāsaṃ nāvā samuddeyeva hoti,",
  "tika-vin11t0:3441_3": "tattheva pavāretabbaṃ.",
  "tika-vin11t0:3441_4": "Atha nāvā kūlaṃ labhati,",
  "tika-vin11t0:3441_5": "sayañca parato gantukāmo hoti,",
  "tika-vin11t0:3441_6": "gantuṃ na vaṭṭati.",
  "tika-vin11t0:3441_7": "Nāvāya laddhagāmeyeva vasitvā bhikkhūhi saddhiṃ pavāretabbaṃ.",
  "tika-vin11t0:3441_8": "Sacepi nāvā anutīrameva aññattha gacchati,",
  "tika-vin11t0:3441_9": "bhikkhu ca paṭhamaṃ laddhagāmeyeva vasitukāmo,",
  "tika-vin11t0:3441_10": "nāvā gacchatu,",
  "tika-vin11t0:3441_11": "bhikkhunā tattheva vasitvā bhikkhūhi saddhiṃ pavāretabbaṃ.",
  "tika-vin11t0:3442_0": "Iti vaje, satthe, nāvāyanti tīsu ṭhānesu natthi vassacchede āpatti, pavāretuñca labhati.",
  "tika-vin11t0:3443_0": "2623.",
  "tika-vin11t0:3443_1": "Sati paccayavekalleti piṇḍapātādīnaṃ paccayānaṃ ūnatte sati.",
  "tika-vin11t0:3443_2": "Sarīrāphāsutāya vāti sarīrassa aphāsutāya ābādhe vā sati.",
  "tika-vin11t0:3443_3": "Vassaṃ chetvāpi pakkameti vassacchedaṃ katvāpi yathāphāsukaṭṭhānaṃ gaccheyya. Api-",
  "tika-vin11t0:3443_4": "saddena vassaṃ achetvā vassacchedakāraṇe sati sattāhakaraṇīyena gantumpi vaṭṭatīti dīpeti.",
  "tika-vin11t0:3444_0": "2624.",
  "tika-vin11t0:3444_1": "Yena kenantarāyenāti rājantarāyādīsu yena kenaci antarāyena.",
  "tika-vin11t0:3444_2": "Yo bhikkhu vassaṃ nopagato,",
  "tika-vin11t0:3444_3": "tenāpi chinnavassena vāpi dutiyā vassūpanāyikā upagantabbāti yojanā.",
  "tika-vin11t0:3445_0": "2625- 6.",
  "tika-vin11t0:3445_1": "Sattāhanti accantasaṃyoge upayogavacanaṃ.",
  "tika-vin11t0:3445_2": "“Vītināmetī”ti iminā sambandho.",
  "tika-vin11t0:3445_3": "Upagantvāpi vā bahiddhā eva sattāhaṃ vītināmeti ce.",
  "tika-vin11t0:3445_4": "Yo gacchati,",
  "tika-vin11t0:3445_5": "yo ca vītināmeti,",
  "tika-vin11t0:3445_6": "tassa bhikkhussa.",
  "tika-vin11t0:3445_7": "Purimāpi na vijjatīti anupagatattā,",
  "tika-vin11t0:3445_8": "chinnavassattā ca purimāpi vassūpanāyikā na vijjati na labhati.",
  "tika-vin11t0:3445_9": "Imesaṃ dvinnaṃ yathākkamaṃ upacārātikkame,",
  "tika-vin11t0:3445_10": "sattāhātikkame ca āpatti veditabbā.",
  "tika-vin11t0:3446_0": "Paṭissave ca bhikkhussa,",
  "tika-vin11t0:3446_1": "hoti āpatti dukkaṭanti “idha vassaṃ vasathā”ti vutte “sādhū”ti paṭissuṇitvā tassa visaṃvāde asaccāpane āpatti hoti.",
  "tika-vin11t0:3446_2": "Katamāti āha “dukkaṭa”nti.",
  "tika-vin11t0:3446_3": "Na kevalaṃ etasseva visaṃvāde āpatti hoti,",
  "tika-vin11t0:3446_4": "atha kho itaresampi paṭissavānaṃ visaṃvāde āpatti veditabbā. Yathāha –",
  "tika-vin11t0:3446_5": "“paṭissave ca āpatti dukkaṭassāti ettha na kevalaṃ ‘imaṃ temāsaṃ idha vassaṃ vasathā’ti etasseva paṭissavassa visaṃvāde āpatti,",
  "tika-vin11t0:3446_6": "‘imaṃ temāsaṃ bhikkhaṃ gaṇhatha,",
  "tika-vin11t0:3446_7": "ubhopi mayaṃ idha vassaṃ vasissāma,",
  "tika-vin11t0:3446_8": "ekatova uddisāpessāmā’ti evamādināpi tassa tassa paṭissavassa visaṃvāde dukkaṭa”nti.",
  "tika-vin11t0:3446_9": "Tañca kho paṭissavakāle suddhacittassa pacchā visaṃvādanapaccayā hoti.",
  "tika-vin11t0:3446_10": "Paṭhamaṃ asuddhacittassa pana paṭissave pācittiyaṃ,",
  "tika-vin11t0:3446_11": "visaṃvādena dukkaṭanti pācittiyena saddhiṃ dukkaṭaṃ yujjati.",
  "tika-vin11t0:3447_0": "2627.",
  "tika-vin11t0:3447_1": "“Vassaṃ upagantvā pana aruṇaṃ anuṭṭhāpetvā tadaheva sattāhakaraṇīyena pakkamantassāpi antosattāhe nivattantassa anāpattī”ti aṭṭhakathāvacanato,",
  "tika-vin11t0:3447_2": "“ko vādo vasitvā bahi gacchato”ti vakkhamānattā ca “nuṭṭhāpetvā panāruṇa”nti pāṭho gahetabbo.",
  "tika-vin11t0:3447_3": "Katthaci potthakesu “uṭṭhāpetvā panāruṇa”nti pāṭho dissati,",
  "tika-vin11t0:3447_4": "so na gahetabbo.",
  "tika-vin11t0:3448_0": "2628.",
  "tika-vin11t0:3448_1": "Vasitvāti dvīhatīhaṃ vasitvā.",
  "tika-vin11t0:3448_2": "Yathā vassaṃ vasitvā aruṇaṃ anuṭṭhāpetvāva sattāhakaraṇīyena gacchato anāpatti,",
  "tika-vin11t0:3448_3": "tathā gataṭṭhānato antosattāhe āgantvā punapi aruṇaṃ anuṭṭhāpetvāva sattāhakaraṇīyena gacchato anāpatti.",
  "tika-vin11t0:3448_4": "“Sattāhavārena aruṇo uṭṭhāpetabbo”ti aṭṭhakathāvacanaṃ sattamāruṇena paṭibaddhadivasaṃ sattamena aruṇeneva",
  "tika-vin11t0:3448_5": "saṅgahetvā sattamaaruṇabbhantare anāgantvā aṭṭhamaṃ aruṇaṃ bahi uṭṭhāpentassa ratticchedadassanaparaṃ,",
  "tika-vin11t0:3448_6": "na sattamaaruṇasseva tattha uṭṭhāpetabbabhāvadassanaparanti gahetabbaṃ sikkhābhājanaaṭṭhakathāya,",
  "tika-vin11t0:3448_7": "sīhaḷagaṇṭhipadesu ca tathā vinicchitattā.",
  "tika-vin11t0:3449_0": "2629.",
  "tika-vin11t0:3449_1": "“Nopeti asatiyā”ti padacchedo,",
  "tika-vin11t0:3449_2": "nopetīti “imasmiṃ vihāre imaṃ temāsaṃ vassaṃ upemī”ti vacībhedena na upagacchati.",
  "tika-vin11t0:3450_0": "2630. Vuttamevatthaṃ samatthetumāha “na doso koci vijjatī”ti.",
  "tika-vin11t0:3451_0": "2631.",
  "tika-vin11t0:3451_1": "“Imasmiṃ vihāre imaṃ temāsaṃ vassaṃ upemī”ti tikkhattuṃ vacane nicchārite eva vassaṃ upagato siyāti yojanā.",
  "tika-vin11t0:3451_2": "“Nicchāriteva tikkhattu”nti idaṃ ukkaṃsavasena vuttaṃ, sakiṃ,",
  "tika-vin11t0:3451_3": "dvikkhattuṃ vā nicchāritepi vassūpagato nāma hotīti. Yathāha –",
  "tika-vin11t0:3451_4": "“imasmiṃ vihāre imaṃ temāsaṃ vassaṃ upemīti sakiṃ vā dvattikkhattuṃ vā vācaṃ nicchāretvāva vassaṃ upagantabba”nti.",
  "tika-vin11t0:3452_0": "2632.",
  "tika-vin11t0:3452_1": "Navamito paṭṭhāya gantuṃ vaṭṭati,",
  "tika-vin11t0:3452_2": "āgacchatu vā mā vā,",
  "tika-vin11t0:3452_3": "anāpattī”ti aṭṭhakathānayaṃ dassetumāha “ādiṃ tu navamiṃ katvā”tiādi.",
  "tika-vin11t0:3452_4": "Navamiṃ pabhuti ādiṃ katvā,",
  "tika-vin11t0:3452_5": "navamito paṭṭhāyāti vuttaṃ hoti.",
  "tika-vin11t0:3452_6": "Gantuṃ vaṭṭatīti sattāhakaraṇīyeneva gantuṃ vaṭṭati,",
  "tika-vin11t0:3452_7": "tasmā pavāraṇadivasepi tadaheva āgantuṃ asakkuṇeyyaṭṭhānaṃ pavāraṇatthāya gacchantena labbhamānena sattāhakaraṇīyena gantuṃ vaṭṭati.",
  "tika-vin11t0:3452_8": "“Pavāretvā pana gantuṃ vaṭṭati pavāraṇāya taṃdivasasannissitattā”ti hi vajirabuddhitthero.",
  "tika-vin11t0:3452_9": "So pacchā āgacchatu vā mā vā,",
  "tika-vin11t0:3452_10": "doso na vijjatīti yojanā.",
  "tika-vin11t0:3453_0": "Vassūpanāyikakkhandhakakathāvaṇṇanā.",
  "tika-vin11t0:3454_0": "Pavāraṇakkhandhakakathāvaṇṇanā",
  "tika-vin11t0:3455_0": "2633.",
  "tika-vin11t0:3455_1": "“Pavāraṇā”ti idaṃ “cātuddasī”tiādīhi paccekaṃ yojetabbaṃ.",
  "tika-vin11t0:3455_2": "Tasmiṃ tasmiṃ dine kātabbā pavāraṇā abhedopacārena tathā vuttā.",
  "tika-vin11t0:3455_3": "Sāmaggī uposathakkhandhakakathāvaṇṇanāya vuttasarūpāva.",
  "tika-vin11t0:3455_4": "Sāmaggipavāraṇaṃ karontehi ca paṭhamaṃ pavāraṇaṃ ṭhapetvā pāṭipadato paṭṭhāya yāva kattikacātumāsipuṇṇamā etthantare kātabbā,",
  "tika-vin11t0:3455_5": "tato pacchā vā pure vā na vaṭṭati.",
  "tika-vin11t0:3455_6": "Tevācī dvekavācīti “suṇātu me,",
  "tika-vin11t0:3455_7": "bhante…pe…",
  "tika-vin11t0:3455_8": "tevācikaṃ pavāreyya,",
  "tika-vin11t0:3455_9": "dvevācikaṃ pavāreyya,",
  "tika-vin11t0:3455_10": "ekavācikaṃ pavāreyyā”ti taṃ taṃ ñattiṃ ṭhapetvā kātabbā pavāraṇā vuccati.",
  "tika-vin11t0:3456_0": "2634.",
  "tika-vin11t0:3456_1": "Tīṇi kammāni muñcitvā,",
  "tika-vin11t0:3456_2": "anteneva pavārayeti “cattārimāni,",
  "tika-vin11t0:3456_3": "bhikkhave,",
  "tika-vin11t0:3456_4": "pavāraṇakammāni,",
  "tika-vin11t0:3456_5": "adhammena vaggaṃ pavāraṇakammaṃ…pe…",
  "tika-vin11t0:3456_6": "dhammena samaggaṃ pavāraṇakamma”nti vatvā “tatra,",
  "tika-vin11t0:3456_7": "bhikkhave,",
  "tika-vin11t0:3456_8": "yadidaṃ adhammena vaggaṃ pavāraṇakammaṃ, na,",
  "tika-vin11t0:3456_9": "bhikkhave,",
  "tika-vin11t0:3456_10": "evarūpaṃ pavāraṇakammaṃ kātabbaṃ…pe… tatra,",
  "tika-vin11t0:3456_11": "bhikkhave,",
  "tika-vin11t0:3456_12": "yadidaṃ dhammena samaggaṃ pavāraṇakammaṃ, evarūpaṃ,",
  "tika-vin11t0:3456_13": "bhikkhave,",
  "tika-vin11t0:3456_14": "pavāraṇakammaṃ kātabba”ntiādivacanato tīṇi akattabbāni pavāraṇakammāni muñcitvā kātuṃ anuññātena catutthena pavāraṇakammena pavāreyyāti attho.",
  "tika-vin11t0:3456_15": "Tassa vibhāgekadesaṃ “pañca yasmiṃ panāvāse”tiādinā vakkhati.",
  "tika-vin11t0:3457_0": "2635. Pubbakiccaṃ samāpetvāti –",
  "tika-vin11t0:3458_0": "“Sammajjanī padīpo ca, udakaṃ āsanena ca;",
  "tika-vin11t0:3459_0": "Pavāraṇāya etāni, ‘pubbakaraṇa’nti vuccati.",
  "tika-vin11t0:3460_0": "“Chandapārisuddhiutukkhānaṃ, bhikkhugaṇanā ca ovādo;",
  "tika-vin11t0:3461_0": "Pavāraṇāya etāni, ‘pubbakicca’nti vuccatī”ti. –",
  "tika-vin11t0:3462_0": "Vuttaṃ navavidhaṃ pubbakiccaṃ niṭṭhāpetvā.",
  "tika-vin11t0:3463_0": "Pattakalle samāniteti –",
  "tika-vin11t0:3464_0": "“Pavāraṇā yāvatikā ca bhikkhū kammappattā,",
  "tika-vin11t0:3465_0": "Sabhāgāpattiyo ca na vijjanti;",
  "tika-vin11t0:3466_0": "Vajjanīyā ca puggalā tasmiṃ na honti,",
  "tika-vin11t0:3467_0": "‘Pattakalla’nti vuccatī”ti. –",
  "tika-vin11t0:3468_0": "Vutte catubbidhe pattakalle samodhānite parisamāpite.",
  "tika-vin11t0:3469_0": "Ñattiṃ ṭhapetvāti “suṇātu me,",
  "tika-vin11t0:3469_1": "bhante saṅgho,",
  "tika-vin11t0:3469_2": "ajja pavāraṇā,",
  "tika-vin11t0:3469_3": "yadi saṅghassa pattakallaṃ,",
  "tika-vin11t0:3469_4": "saṅgho pavāreyyā”ti evaṃ sabbasaṅgāhikavasena ca “tevācikaṃ pavāreyyā”ti ca dānādikaraṇena yebhuyyena",
  "tika-vin11t0:3469_5": "rattiyā khepitāya ca rājādiantarāye sati ca tadanurūpato “dvevācikaṃ,",
  "tika-vin11t0:3469_6": "ekavācikaṃ,",
  "tika-vin11t0:3469_7": "samānavassikaṃ pavāreyyā”ti ca ñattiṃ ṭhapetvā,",
  "tika-vin11t0:3469_8": "tāsaṃ viseso aṭṭhakathāyaṃ dassitoyeva. Yathāha –",
  "tika-vin11t0:3470_0": "“Evañhi vutte tevācikañca dvevācikañca ekavācikañca pavāretuṃ vaṭṭati,",
  "tika-vin11t0:3470_1": "samānavassikaṃ na vaṭṭati.",
  "tika-vin11t0:3470_2": "‘Tevācikaṃ pavāreyyā’ti vutte pana tevācikameva vaṭṭati,",
  "tika-vin11t0:3470_3": "aññaṃ na vaṭṭati,",
  "tika-vin11t0:3470_4": "‘dvevācikaṃ pavāreyyā’ti vutte dvevācikañca tevācikañca vaṭṭati,",
  "tika-vin11t0:3470_5": "ekavācikañca samānavassikañca na vaṭṭati.",
  "tika-vin11t0:3470_6": "‘Ekavācikaṃ pavāreyyā’ti vutte pana ekavācikadvevācikatevācikāni vaṭṭanti,",
  "tika-vin11t0:3470_7": "samānavassikameva na vaṭṭati.",
  "tika-vin11t0:3470_8": "‘Samānavassika’nti vutte sabbaṃ vaṭṭatī”ti.",
  "tika-vin11t0:3471_0": "Kātabbāti therena bhikkhunā ekaṃsaṃ uttarāsaṅgaṃ karitvā ukkuṭikaṃ nisīditvā añjaliṃ paggahetvā evamassa vacanīyo “saṅghaṃ, āvuso,",
  "tika-vin11t0:3471_1": "pavāremi diṭṭhena vā…pe…",
  "tika-vin11t0:3471_2": "tatiyampi āvuso,",
  "tika-vin11t0:3471_3": "saṅghaṃ pavāremi diṭṭhena vā…pe…",
  "tika-vin11t0:3471_4": "passanto paṭikarissāmī”ti vuttanayena kātabbā.",
  "tika-vin11t0:3471_5": "Navakena bhikkhunā ekaṃsaṃ uttarāsaṅgaṃ karitvā…pe…",
  "tika-vin11t0:3471_6": "tatiyampi, bhante,",
  "tika-vin11t0:3471_7": "saṅghaṃ pavāremi diṭṭhena vā…pe…",
  "tika-vin11t0:3471_8": "passanto paṭikarissāmīti vuttanayena kātabbā.",
  "tika-vin11t0:3472_0": "2636. Theresu pavārentesu yo pana navo, so sayaṃ yāva pavāreti, tāva ukkuṭikaṃ nisīdeyyāti yojanā.",
  "tika-vin11t0:3473_0": "2637.",
  "tika-vin11t0:3473_1": "Cattāro vā tayopi vā ekāvāse ekasīmāyaṃ vasanti ce,",
  "tika-vin11t0:3473_2": "ñattiṃ vatvā “suṇantu me,",
  "tika-vin11t0:3473_3": "āyasmanto,",
  "tika-vin11t0:3473_4": "ajja pavāraṇā,",
  "tika-vin11t0:3473_5": "yadāyasmantānaṃ pattakallaṃ,",
  "tika-vin11t0:3473_6": "mayaṃ aññamaññaṃ pavāreyyāmā”ti gaṇañattiṃ ṭhapetvā pavāreyyunti yojanā.",
  "tika-vin11t0:3474_0": "Pavāreyyunti ettha therena bhikkhunā ekaṃsaṃ uttarāsaṅgaṃ katvā ukkuṭikaṃ nisīditvā añjaliṃ paggahetvā",
  "tika-vin11t0:3474_1": "te tayo vā dve vā bhikkhū evamassu vacanīyā “ahaṃ, āvuso,",
  "tika-vin11t0:3474_2": "āyasmante pavāremi diṭṭhena vā sutena vā parisaṅkāya vā,",
  "tika-vin11t0:3474_3": "vadantu maṃ āyasmanto anukampaṃ upādāya,",
  "tika-vin11t0:3474_4": "passanto paṭikarissāmi.",
  "tika-vin11t0:3474_5": "Dutiyampi…pe…",
  "tika-vin11t0:3474_6": "tatiyampi ahaṃ, āvuso,",
  "tika-vin11t0:3474_7": "āyasmante pavāremi diṭṭhena vā sutena vā parisaṅkāya vā,",
  "tika-vin11t0:3474_8": "vadantu maṃ āyasmanto anukampaṃ upādāya,",
  "tika-vin11t0:3474_9": "passanto paṭikarissāmī”ti pavāretabbaṃ.",
  "tika-vin11t0:3474_10": "Navenapi “ahaṃ, bhante,",
  "tika-vin11t0:3474_11": "āyasmante pavāremi diṭṭhena vā sutena vā parisaṅkāya vā,",
  "tika-vin11t0:3474_12": "vadantu maṃ āyasmanto anukampaṃ upādāya,",
  "tika-vin11t0:3474_13": "passanto paṭikarissāmi.",
  "tika-vin11t0:3474_14": "Dutiyampi…pe…",
  "tika-vin11t0:3474_15": "tatiyampi ahaṃ, bhante,",
  "tika-vin11t0:3474_16": "āyasmante pavāremi diṭṭhena vā sutena vā parisaṅkāya vā,",
  "tika-vin11t0:3474_17": "vadantu maṃ āyasmanto anukampaṃ upādāya,",
  "tika-vin11t0:3474_18": "passanto paṭikarissāmī”ti pavāretabbaṃ.",
  "tika-vin11t0:3475_0": "2638.",
  "tika-vin11t0:3475_1": "Aññamaññaṃ pavāreyyuṃ,",
  "tika-vin11t0:3475_2": "vinā ñattiṃ duve janā.",
  "tika-vin11t0:3475_3": "Tesu therena “ahaṃ, āvuso,",
  "tika-vin11t0:3475_4": "āyasmantaṃ pavāremi diṭṭhena vā sutena vā parisaṅkāya vā,",
  "tika-vin11t0:3475_5": "vadatu maṃ āyasmā anukampaṃ upādāya,",
  "tika-vin11t0:3475_6": "passanto paṭikarissāmi.",
  "tika-vin11t0:3475_7": "Dutiyampi…pe…",
  "tika-vin11t0:3475_8": "tatiyampi ahaṃ, āvuso,",
  "tika-vin11t0:3475_9": "āyasmantaṃ pavāremi…pe…",
  "tika-vin11t0:3475_10": "paṭikarissāmī”ti pavāretabbaṃ.",
  "tika-vin11t0:3475_11": "Navenapi “ahaṃ, bhante,",
  "tika-vin11t0:3475_12": "āyasmantaṃ pavāremi…pe…",
  "tika-vin11t0:3475_13": "vadatu maṃ āyasmā anukampaṃ upādāya,",
  "tika-vin11t0:3475_14": "passanto paṭikarissāmi.",
  "tika-vin11t0:3475_15": "Dutiyampi…pe…",
  "tika-vin11t0:3475_16": "tatiyampi ahaṃ, bhante,",
  "tika-vin11t0:3475_17": "āyasmantaṃ pavāremi…pe…",
  "tika-vin11t0:3475_18": "paṭikarissāmī”ti pavāretabbaṃ.",
  "tika-vin11t0:3476_0": "Adhiṭṭheyyāti pubbakiccaṃ samāpetvā “ajja me pavāraṇā cātuddasī”ti vā “pannarasī”ti vā vatvā “adhiṭṭhāmī”ti adhiṭṭheyya.",
  "tika-vin11t0:3476_1": "Yathāha “ajja me pavāraṇāti ettha sace cātuddasikā hoti,",
  "tika-vin11t0:3476_2": "‘ajja me pavāraṇā cātuddasī’ti,",
  "tika-vin11t0:3476_3": "sace pannarasikā,",
  "tika-vin11t0:3476_4": "‘ajja me pavāraṇā pannarasī’ti evaṃ adhiṭṭhātabba”nti,",
  "tika-vin11t0:3476_5": "iminā sabbasaṅgāhādiñattīsu ca tasmiṃ tasmiṃ divase so so vohāro kātabboti dīpitameva.",
  "tika-vin11t0:3477_0": "Sesā saṅghapavāraṇāti pañcahi, atirekehi vā bhikkhūhi kattabbā pavāraṇā saṅghapavāraṇā.",
  "tika-vin11t0:3478_0": "2639.",
  "tika-vin11t0:3478_1": "Pavāriteti paṭhamapavāraṇāya pavārite.",
  "tika-vin11t0:3478_2": "Anāgatoti kenaci antarāyena purimikāya ca pacchimikāya ca vassūpanāyikāya vassaṃ anupagato.",
  "tika-vin11t0:3478_3": "Avutthoti pacchimikāya upagato.",
  "tika-vin11t0:3478_4": "Vuttañhi khuddasikkhāvaṇṇanāya “avutthoti pacchimikāya upagato apariniṭṭhitattā ‘avuttho’ti vuccatī”ti.",
  "tika-vin11t0:3478_5": "Pārisuddhiuposathaṃ kareyyāti yojanā.",
  "tika-vin11t0:3478_6": "Ettha “tesaṃ santike”ti seso.",
  "tika-vin11t0:3479_0": "2640- 1.",
  "tika-vin11t0:3479_1": "Yasmiṃ panāvāse pañca vā cattāro vā tayo vā samaṇā vasanti,",
  "tika-vin11t0:3479_2": "te tattha ekekassa pavāraṇaṃ haritvāna sace aññamaññaṃ pavārenti,",
  "tika-vin11t0:3479_3": "āpatti dukkaṭanti yojanā.",
  "tika-vin11t0:3480_0": "Sesanti “adhammena samagga”ntiādikaṃ vinicchayaṃ.",
  "tika-vin11t0:3480_1": "Idhāti imasmiṃ pavāraṇādhikāre.",
  "tika-vin11t0:3480_2": "Budhoti vinayadharo.",
  "tika-vin11t0:3480_3": "Uposathe vuttanayenāti uposathavinicchaye vuttakkamena.",
  "tika-vin11t0:3480_4": "Nayeti jāneyya.",
  "tika-vin11t0:3481_0": "2642.",
  "tika-vin11t0:3481_1": "Sampādetattano sucinti attano uposathaṃ sampādeti.",
  "tika-vin11t0:3481_2": "Sabbaṃ sādhetīti uposathādisabbaṃ kammaṃ nipphādeti.",
  "tika-vin11t0:3481_3": "Nattanoti attano uposathaṃ na nipphādeti.",
  "tika-vin11t0:3482_0": "2643.",
  "tika-vin11t0:3482_1": "Tasmāti yasmā attano suciṃ na sādheti, tasmā.",
  "tika-vin11t0:3482_2": "Ubhinnanti attano ca saṅghassa ca.",
  "tika-vin11t0:3482_3": "Kiccasiddhatthamevidhāti uposathādikammanippajjanatthaṃ idha imasmiṃ uposathakammādipakaraṇe.",
  "tika-vin11t0:3482_4": "Pārisuddhipīti ettha pi-",
  "tika-vin11t0:3482_5": "saddena pavāraṇā saṅgahitā.",
  "tika-vin11t0:3482_6": "Teneva vakkhati “chandaṃ vā pārisuddhiṃ vā,",
  "tika-vin11t0:3482_7": "gahetvā vā pavāraṇa”nti.",
  "tika-vin11t0:3483_0": "Chandapārisuddhipavāraṇaṃ dentena sace sāpattiko hoti,",
  "tika-vin11t0:3483_1": "āpattiṃ desetvā ekaṃsaṃ uttarāsaṅgaṃ katvā ukkuṭikaṃ nisīditvā añjaliṃ paggahetvā chandādihārako bhikkhu vattabbo “chandaṃ dammi,",
  "tika-vin11t0:3483_2": "chandaṃ me hara,",
  "tika-vin11t0:3483_3": "chandaṃ me ārocehī”ti,",
  "tika-vin11t0:3483_4": "“pārisuddhiṃ dammi,",
  "tika-vin11t0:3483_5": "pārisuddhiṃ me hara,",
  "tika-vin11t0:3483_6": "pārisuddhiṃ me ārocehī”ti,",
  "tika-vin11t0:3483_7": "“pavāraṇaṃ dammi,",
  "tika-vin11t0:3483_8": "pavāraṇaṃ me hara,",
  "tika-vin11t0:3483_9": "pavāraṇaṃ me ārocehi,",
  "tika-vin11t0:3483_10": "mamatthāya pavārehī”ti.",
  "tika-vin11t0:3484_0": "2644.",
  "tika-vin11t0:3484_1": "“Chando ekenā”ti padacchedo.",
  "tika-vin11t0:3484_2": "Ekena bahūnampi chando hātabbo,",
  "tika-vin11t0:3484_3": "tathā pārisuddhi hātabbā. Pi-",
  "tika-vin11t0:3484_4": "saddena pavāraṇā hātabbāti yojanā.",
  "tika-vin11t0:3484_5": "Paramparāhaṭo chandoti bahūnaṃ vā ekassa vā chandādihārakassa hatthato antarā aññena gahitā chandapārisuddhipavāraṇā.",
  "tika-vin11t0:3484_6": "Visuddhiyā na gacchati anavajjabhāvāya na pāpuṇāti biḷālasaṅkhalikachandādīnaṃ saṅghamajjhaṃ agamanena vaggabhāvakaraṇato.",
  "tika-vin11t0:3485_0": "Ettha ca yathā biḷālasaṅkhalikāya paṭhamavalayaṃ dutiyavalayaṃ pāpuṇāti,",
  "tika-vin11t0:3485_1": "na tatiyaṃ,",
  "tika-vin11t0:3485_2": "evamimepi chandādayo dāyakena yassa dinnā,",
  "tika-vin11t0:3485_3": "tato aññattha na gacchatīti biḷālasaṅkhalikāsadisattā “biḷālasaṅkhalikā”ti vuttā.",
  "tika-vin11t0:3485_4": "Biḷālasaṅkhalikāggahaṇañcettha yāsaṃ kāsañci saṅkhalikānaṃ upalakkhaṇamattanti daṭṭhabbaṃ.",
  "tika-vin11t0:3486_0": "2645- 6.",
  "tika-vin11t0:3486_1": "Chandaṃ vā pārisuddhiṃ vā pavāraṇaṃ vā gahetvā chandādihārako saṅghamappatvā sace sāmaṇerādibhāvaṃ paṭijāneyya vā vibbhameyya vā mareyya vā,",
  "tika-vin11t0:3486_2": "taṃ sabbaṃ chandādibhāvaṃ nāhaṭaṃ hoti,",
  "tika-vin11t0:3486_3": "saṅghaṃ patvā evaṃ siyā sāmaṇerādibhāvaṃ paṭijānanto,",
  "tika-vin11t0:3486_4": "vibbhanto,",
  "tika-vin11t0:3486_5": "kālakato vā bhaveyya,",
  "tika-vin11t0:3486_6": "taṃ sabbaṃ haṭaṃ ānītaṃ hotīti yojanā.",
  "tika-vin11t0:3487_0": "Tattha sāmaṇerādibhāvaṃ vā paṭijāneyyāti “ahaṃ sāmaṇero”tiādinā bhūtaṃ sāmaṇerādibhāvaṃ katheyya,",
  "tika-vin11t0:3487_1": "pacchā sāmaṇerabhūmiyaṃ patiṭṭhaheyyāti attho. Ādi-",
  "tika-vin11t0:3487_2": "saddena antimavatthuṃ ajjhāpanno gahito.",
  "tika-vin11t0:3488_0": "2647.",
  "tika-vin11t0:3488_1": "Saṅghaṃ patvāti antamaso taṃtaṃkammappattassa catuvaggādisaṅghassa hatthapāsaṃ patvāti attho.",
  "tika-vin11t0:3488_2": "Pamattoti pamādaṃ satisammosaṃ patto.",
  "tika-vin11t0:3488_3": "Suttoti niddūpagato.",
  "tika-vin11t0:3488_4": "Khittacittakoti yakkhādīhi vikkhepamāpāditacitto.",
  "tika-vin11t0:3488_5": "Nārocetīti attano chandādīnaṃ āhaṭabhāvaṃ ekassāpi bhikkhuno na katheti.",
  "tika-vin11t0:3488_6": "Sañciccāti sañcetetvā jānantoyeva anādariyo nāroceti,",
  "tika-vin11t0:3488_7": "dukkaṭaṃ hoti.",
  "tika-vin11t0:3489_0": "2648.",
  "tika-vin11t0:3489_1": "Ye teti ye te bhikkhū therā vā navā vā majjhimā vā.",
  "tika-vin11t0:3489_2": "Vipassanāti sahacariyena samathopi gayhati.",
  "tika-vin11t0:3489_3": "Samathavipassanā ca idha taruṇāyeva adhippetā,",
  "tika-vin11t0:3489_4": "tasmā vipassanāyuttāti ettha taruṇāhi samathavipassanāhi samannāgatāti attho.",
  "tika-vin11t0:3489_5": "Rattindivanti accantasaṃyoge upayogavacanaṃ.",
  "tika-vin11t0:3489_6": "Atanditāti analasā.",
  "tika-vin11t0:3490_0": "“Rattindiva”nti ettha ratti-",
  "tika-vin11t0:3490_1": "saddena rattiyāyeva gahaṇaṃ,",
  "tika-vin11t0:3490_2": "udāhu ekadesassāti āha “pubbarattāpararatta”nti.",
  "tika-vin11t0:3490_3": "Pubbā ca sā ratti cāti pubbaratti,",
  "tika-vin11t0:3490_4": "paṭhamayāmo,",
  "tika-vin11t0:3490_5": "aparā ca sā ratti cāti apararatti,",
  "tika-vin11t0:3490_6": "pacchimayāmo,",
  "tika-vin11t0:3490_7": "pubbaratti ca apararatti cāti samāhāradvande samāsante a-",
  "tika-vin11t0:3490_8": "kārapaccayaṃ katvā “pubbarattāpararatta”nti vuttaṃ.",
  "tika-vin11t0:3490_9": "Idhāpi accantasaṃyoge upayogavacanaṃ.",
  "tika-vin11t0:3490_10": "Majjhimayāme kāyadarathavūpasamanatthāya supanaṃ anuññātanti taṃ vajjetvā purimapacchimayāmesu nirantarabhāvanānuyogo",
  "tika-vin11t0:3490_11": "kātabboti dassanatthameva vuttaṃ.",
  "tika-vin11t0:3490_12": "Vipassanā parāyanā samathavipassanāva paraṃ ayanaṃ patiṭṭhā etesanti vipassanāparāyanā,",
  "tika-vin11t0:3490_13": "samathavipassanāya yuttapayuttā hontīti vuttaṃ hoti.",
  "tika-vin11t0:3491_0": "2649.",
  "tika-vin11t0:3491_1": "Laddho phāsuvihāro yehi te laddhaphāsuvihārā, tesaṃ.",
  "tika-vin11t0:3491_2": "Phāsuvihāroti ca sukhavihārassa mūlakāraṇattā taruṇā samathavipassanā adhippetā,",
  "tika-vin11t0:3491_3": "paṭiladdhataruṇasamathavipassanānanti attho.",
  "tika-vin11t0:3491_4": "Siyā na parihāniti parihāni nāma evaṃ kate na bhaveyya.",
  "tika-vin11t0:3492_0": "Kattikamāsaketi cīvaramāsasaṅkhāte kattikamāse pavāraṇāya saṅgaho vuttoti yojanā.",
  "tika-vin11t0:3492_1": "Gāthābandhavasena “saṅgāho”ti dīgho kato,",
  "tika-vin11t0:3492_2": "pavāraṇāsaṅgaho vuttoti attho. Yathāha –",
  "tika-vin11t0:3493_0": "“Pavāraṇāsaṅgaho ca nāmāyaṃ vissaṭṭhakammaṭṭhānānaṃ thāmagatasamathavipassanānaṃ sotāpannādīnañca na dātabbo.",
  "tika-vin11t0:3493_1": "Taruṇasamathavipassanālābhino pana sabbe vā hontu,",
  "tika-vin11t0:3493_2": "upaḍḍhā vā,",
  "tika-vin11t0:3493_3": "ekapuggalo vā,",
  "tika-vin11t0:3493_4": "ekassapi vasena dātabboyeva.",
  "tika-vin11t0:3493_5": "Dinne pavāraṇāsaṅgahe antovasse parihārova hoti,",
  "tika-vin11t0:3493_6": "āgantukā tesaṃ senāsanaṃ gahetuṃ na labhanti.",
  "tika-vin11t0:3493_7": "Tehipi chinnavassehi na bhavitabbaṃ,",
  "tika-vin11t0:3493_8": "pavāretvā pana antarāpi cārikaṃ pakkamituṃ labhantī”ti.",
  "tika-vin11t0:3494_0": "Pavāraṇāsaṅgahassa dānappakāro pana pāḷito gahetabbo.",
  "tika-vin11t0:3495_0": "Pavāraṇakkhandhakakathāvaṇṇanā.",
  "tika-vin11t0:3496_0": "Cammakkhandhakakathāvaṇṇanā",
  "tika-vin11t0:3497_0": "2650.",
  "tika-vin11t0:3497_1": "Eḷakā ca ajā ca migā cāti viggaho.",
  "tika-vin11t0:3497_2": "Pasūnaṃ dvande ekattanapuṃsakattassa vibhāsitattā bahuvacananiddeso.",
  "tika-vin11t0:3497_3": "Eḷakānañca ajānañca migānaṃ rohiteṇikuruṅgānañca.",
  "tika-vin11t0:3497_4": "Pasadā ca migamātā ca pasadamigamātā,",
  "tika-vin11t0:3497_5": "“pasadamigamātuyā”ti vattabbe gāthābandhavasena “pasada”nti niggahitāgamo.",
  "tika-vin11t0:3497_6": "Pasadamigamātuyā ca cammaṃ bhikkhuno vaṭṭatīti yojanā.",
  "tika-vin11t0:3497_7": "“Migāna”nti iminā gahitānamevettha vibhāgadassanaṃ “rohiteṇī”tiādi.",
  "tika-vin11t0:3497_8": "Rohitādayo migavibhāgavisesā.",
  "tika-vin11t0:3498_0": "2651.",
  "tika-vin11t0:3498_1": "Etesaṃ yathāvuttasattānaṃ cammaṃ ṭhapetvā aññaṃ cammaṃ dukkaṭāpattiyā vatthubhūtanti attho.",
  "tika-vin11t0:3498_2": "Aññanti ca –",
  "tika-vin11t0:3499_0": "“Makkaṭo kāḷasīho ca, sarabho kadalīmigo;",
  "tika-vin11t0:3500_0": "Ye ca vāḷamigā honti, tesaṃ cammaṃ na vaṭṭatī”ti. –",
  "tika-vin11t0:3501_0": "Aṭṭhakathāya paṭikkhittaṃ cammamāha.",
  "tika-vin11t0:3501_1": "Makkaṭo nāma sākhamigo.",
  "tika-vin11t0:3501_2": "Kāḷasīho nāma mahāmukhavānarajātiko.",
  "tika-vin11t0:3501_3": "Vāḷamigā nāma sīhabyagghādayo. Yathāha –",
  "tika-vin11t0:3501_4": "“tattha vāḷamigāti sīhabyagghaacchataracchā,",
  "tika-vin11t0:3501_5": "na kevalañca eteyeva,",
  "tika-vin11t0:3501_6": "yesaṃ pana cammaṃ vaṭṭatīti vuttaṃ,",
  "tika-vin11t0:3501_7": "te ṭhapetvā avasesā antamaso gomahiṃsassamiḷārādayopi sabbe imasmiṃ atthe ‘vāḷamigā’tveva veditabbā”ti.",
  "tika-vin11t0:3502_0": "Thavikā ca upāhanā ca thavikopāhanaṃ.",
  "tika-vin11t0:3502_1": "Amānusaṃ manussacammarahitaṃ sabbaṃ cammaṃ thavikopāhane vaṭṭatīti yojanā.",
  "tika-vin11t0:3502_2": "Ettha thavikāti upāhanādikosakassa gahaṇaṃ.",
  "tika-vin11t0:3502_3": "Yathāha “manussacammaṃ ṭhapetvā yena kenaci cammena upāhanā vaṭṭati.",
  "tika-vin11t0:3502_4": "Upāhanākosakasatthakakosakakuñjikākosakesupi eseva nayo”ti.",
  "tika-vin11t0:3503_0": "2652.",
  "tika-vin11t0:3503_1": "“Anujānāmi,",
  "tika-vin11t0:3503_2": "bhikkhave,",
  "tika-vin11t0:3503_3": "sabbapaccantimesu janapadesu guṇaṅguṇūpāhana”nti vacanato “vaṭṭanti majjhime dese,",
  "tika-vin11t0:3503_4": "na guṇaṅguṇūpāhanā”ti vuttaṃ.",
  "tika-vin11t0:3503_5": "Majjhime deseti “puratthimāya disāya gajaṅgalaṃ nāma nigamo”tiādinā vuttasīmāparicchede majjhimadese.",
  "tika-vin11t0:3503_6": "Guṇaṅguṇūpāhanāti catupaṭalato paṭṭhāya bahupaṭalā upāhanā. Yathāha –",
  "tika-vin11t0:3503_7": "“guṇaṅguṇūpāhanāti catupaṭalato paṭṭhāya vuccatī”ti.",
  "tika-vin11t0:3503_8": "Majjhimadese guṇaṅguṇūpāhanā na vaṭṭantīti yojanā.",
  "tika-vin11t0:3503_9": "Antoārāmeti ettha pakaraṇato “sabbesa”nti labbhati,",
  "tika-vin11t0:3503_10": "gilānānamitaresañca sabbesanti attho.",
  "tika-vin11t0:3503_11": "Sabbatthāpi cāti antoārāme,",
  "tika-vin11t0:3503_12": "bahi cāti sabbatthāpi.",
  "tika-vin11t0:3503_13": "Roginoti gilānassa vaṭṭantīti yojanā.",
  "tika-vin11t0:3504_0": "2653.",
  "tika-vin11t0:3504_1": "Puṭabaddhā khallakabaddhācāti paccekaṃ yojetabbaṃ.",
  "tika-vin11t0:3504_2": "Viseso panetāsaṃ aṭṭhakathāyameva vutto “puṭabaddhāti yonakaupāhanā vuccati,",
  "tika-vin11t0:3504_3": "yā yāvajaṅghato sabbapādaṃ paṭicchādeti.",
  "tika-vin11t0:3504_4": "Khallakabaddhāti paṇhipidhānatthaṃ tale khallakaṃ bandhitvā katā”ti.",
  "tika-vin11t0:3504_5": "Pāliguṇṭhimā ca “paliguṇṭhitvā katā,",
  "tika-vin11t0:3504_6": "yā upari pādamattameva paṭicchādeti,",
  "tika-vin11t0:3504_7": "na jaṅgha”nti aṭṭhakathāyaṃ dassitāva.",
  "tika-vin11t0:3504_8": "Tūlapuṇṇāti tūlapicunā pūretvā katā.",
  "tika-vin11t0:3505_0": "Sabbāva nīlā sabbanīlā,",
  "tika-vin11t0:3505_1": "sā ādi yāsaṃ tā sabbanīlādayo. Ādi-",
  "tika-vin11t0:3505_2": "saddena mahānāmarattapariyantānaṃ gahaṇaṃ.",
  "tika-vin11t0:3505_3": "Etāsaṃ sarūpaṃ aṭṭhakathāyameva vuttaṃ “nīlikā umāpupphavaṇṇā hoti,",
  "tika-vin11t0:3505_4": "pītikā kaṇikārapupphavaṇṇā,",
  "tika-vin11t0:3505_5": "lohitikā jayasumanapupphavaṇṇā,",
  "tika-vin11t0:3505_6": "mañjiṭṭhikā mañjiṭṭhavaṇṇā eva,",
  "tika-vin11t0:3505_7": "kaṇhā addāriṭṭhakavaṇṇā,",
  "tika-vin11t0:3505_8": "mahāraṅgarattā satapadipiṭṭhivaṇṇā,",
  "tika-vin11t0:3505_9": "mahānāmarattā sambhinnavaṇṇā hoti paṇḍupalāsavaṇṇā.",
  "tika-vin11t0:3505_10": "Kurundiyaṃ pana ‘padumapupphavaṇṇā’ti vutta”nti.",
  "tika-vin11t0:3505_11": "Sabbanīlādayopi cāti api-",
  "tika-vin11t0:3505_12": "saddena nīlādivaddhikānaṃ gahaṇaṃ.",
  "tika-vin11t0:3506_0": "2654.",
  "tika-vin11t0:3506_1": "Citrāti vicitrā.",
  "tika-vin11t0:3506_2": "Meṇḍavisāṇūpamavaddhikāti meṇḍānaṃ visāṇasadisavaddhikā,",
  "tika-vin11t0:3506_3": "kaṇṇikaṭṭhāne meṇḍasiṅgasaṇṭhāne vaddhe yojetvā katāti attho.",
  "tika-vin11t0:3506_4": "“Meṇḍavisāṇūpamavaddhikā”ti idaṃ ajavisāṇūpamavaddhikānaṃ upalakkhaṇaṃ.",
  "tika-vin11t0:3506_5": "Morassa piñchena parisibbitāti talesu vā vaddhesu vā morapiñchehi suttakasadisehi parisibbitā.",
  "tika-vin11t0:3506_6": "Upāhanā na ca vaṭṭantīti yojanā.",
  "tika-vin11t0:3507_0": "2655.",
  "tika-vin11t0:3507_1": "Majjārāti biḷārā.",
  "tika-vin11t0:3507_2": "Kāḷakā rukkhakaṇṭakā.",
  "tika-vin11t0:3507_3": "Ūlūkā pakkhibiḷālā.",
  "tika-vin11t0:3507_4": "Sīhāti kesarasīhādayo sīhā.",
  "tika-vin11t0:3507_5": "Uddāti catuppadajātikā.",
  "tika-vin11t0:3507_6": "Dīpī saddalā.",
  "tika-vin11t0:3507_7": "Ajinassāti evaṃnāmikassa.",
  "tika-vin11t0:3507_8": "Parikkhaṭāti upāhanapariyante cīvare anuvātaṃ viya vuttappakāraṃ cammaṃ yojetvā katā.",
  "tika-vin11t0:3508_0": "2656.",
  "tika-vin11t0:3508_1": "Sace īdisā upāhanā labhanti,",
  "tika-vin11t0:3508_2": "tāsaṃ vaḷañjanappakāraṃ dassetumāha “puṭādiṃ apanetvā”tiādi.",
  "tika-vin11t0:3508_3": "Puṭādiṃ sabbaso chinditvā vā apanetvā vā upāhanā dhāretabbāti yojanā.",
  "tika-vin11t0:3508_4": "Evamakatvā laddhanīhāreneva dhārentassa dukkaṭaṃ. Yathāha –",
  "tika-vin11t0:3508_5": "“etāsu yaṃ kiñci labhitvā sace tāni khallakādīni apanetvā sakkā honti vaḷañjituṃ,",
  "tika-vin11t0:3508_6": "vaḷañjetabbā,",
  "tika-vin11t0:3508_7": "tesu pana sati vaḷañjantassa dukkaṭa”nti.",
  "tika-vin11t0:3509_0": "Vaṇṇabhedaṃ tathā katvāti ettha “ekadesenā”ti seso.",
  "tika-vin11t0:3509_1": "“Sabbaso vā”ti āharitvā sabbaso vā ekadesena vā vaṇṇabhedaṃ katvā sabbanīlādayo upāhanā dhāretabbāti yojanā.",
  "tika-vin11t0:3509_2": "Tathā akatvā dhārentassa dukkaṭaṃ.",
  "tika-vin11t0:3509_3": "Yathāha “etāsu yaṃ kiñci labhitvā rajanaṃ coḷakena puñchitvā vaṇṇaṃ bhinditvā dhāretuṃ vaṭṭati.",
  "tika-vin11t0:3509_4": "Appamattakepi bhinne vaṭṭatiyevā”ti.",
  "tika-vin11t0:3509_5": "Nīlavaddhikādayopi vaṇṇabhedaṃ katvā dhāretabbā.",
  "tika-vin11t0:3510_0": "2657.",
  "tika-vin11t0:3510_1": "Tattha ṭhāne passāvapādukā,",
  "tika-vin11t0:3510_2": "vaccapādukā,",
  "tika-vin11t0:3510_3": "ācamanapādukāti tisso pādukāyo ṭhapetvā sabbāpi pādukā tālapattikādibhedā sabbāpi saṅkamanīyā pādukā dhāretuṃ na vaṭṭantīti yojanā.",
  "tika-vin11t0:3511_0": "2658.",
  "tika-vin11t0:3511_1": "Atikkantapamāṇaṃ uccāsayanasaññitaṃ āsandiñceva pallaṅkañca sevamānassa dukkaṭanti yojanā.",
  "tika-vin11t0:3511_2": "Āsandī vuttalakkhaṇāva.",
  "tika-vin11t0:3511_3": "Pallaṅkoti pādesu āharimāni vāḷarūpāni ṭhapetvā kato,",
  "tika-vin11t0:3511_4": "ekasmiṃyeva dārumhi kaṭṭhakammavasena chinditvā katāni asaṃhārimāni tatraṭṭhāneva vāḷarūpāni yassa pādesu santi,",
  "tika-vin11t0:3511_5": "evarūpo pallaṅko kappatīti “āharimenā”ti imināva dīpitaṃ.",
  "tika-vin11t0:3511_6": "“Akappiyarūpakato akappiyamañco pallaṅko”ti hi sārasamāse vuttaṃ.",
  "tika-vin11t0:3512_0": "2659.",
  "tika-vin11t0:3512_1": "Gonakanti dīghalomakamahākojavaṃ.",
  "tika-vin11t0:3512_2": "Caturaṅgulādhikāni kira tassa lomāni,",
  "tika-vin11t0:3512_3": "kāḷavaṇṇañca hoti.",
  "tika-vin11t0:3512_4": "“Caturaṅgulato ūnakappamāṇalomo kojavo vaṭṭatī”ti vadanti.",
  "tika-vin11t0:3512_5": "Kuttakanti soḷasannaṃ nāṭakitthīnaṃ ṭhatvā naccanayoggaṃ uṇṇāmayattharaṇaṃ.",
  "tika-vin11t0:3512_6": "Cittanti bhitticchiddādikavicitraṃ uṇṇāmayattharaṇaṃ.",
  "tika-vin11t0:3512_7": "Paṭikanti uṇṇāmayaṃ setattharaṇaṃ.",
  "tika-vin11t0:3512_8": "Paṭalikanti ghanapupphakaṃ uṇṇāmayaṃ lohitattharaṇaṃ,",
  "tika-vin11t0:3512_9": "yo “āmalakapatto”tipi vuccati.",
  "tika-vin11t0:3513_0": "Ekantalominti ubhato uggatalomaṃ uṇṇāmayattharaṇaṃ.",
  "tika-vin11t0:3513_1": "Vikatinti sīhabyagghādirūpavicitraṃ uṇṇāmayattharaṇaṃ.",
  "tika-vin11t0:3513_2": "“Ekantalomīti ekatodasaṃ uṇṇāmayattharaṇa”nti dīghanikā.",
  "tika-vin11t0:3513_3": "Tūlikanti rukkhatūlalatātūlapoṭakitūlasaṅkhātānaṃ tiṇṇaṃ tūlānaṃ aññatarapuṇṇaṃ pakatitūlikaṃ.",
  "tika-vin11t0:3513_4": "Uddalomikanti ekato uggatalomaṃ uṇṇāmayattharaṇaṃ.",
  "tika-vin11t0:3513_5": "“Uddalomīti ubhatodasaṃ uṇṇāmayattharaṇaṃ.",
  "tika-vin11t0:3513_6": "Ekantalomīti ekatodasaṃ uṇṇāmayattharaṇa”nti dīghanikāyaṭṭhakathāyaṃ vuttaṃ.",
  "tika-vin11t0:3513_7": "Sārasamāse pana “uddalomīti ekato uggatapupphaṃ.",
  "tika-vin11t0:3513_8": "Ekantalomīti ubhato uggatapuppha”nti vuttaṃ.",
  "tika-vin11t0:3514_0": "2660.",
  "tika-vin11t0:3514_1": "Kaṭṭissanti ratanaparisibbitaṃ koseyyakaṭṭissamayaṃ paccattharaṇaṃ.",
  "tika-vin11t0:3514_2": "“Koseyyakaṭṭissamayanti koseyyakasaṭamaya”nti ācariyadhammapālattherena vuttaṃ,",
  "tika-vin11t0:3514_3": "kantitakoseyyapuṭamayanti attho.",
  "tika-vin11t0:3514_4": "Koseyyanti ratanaparisibbitaṃ kosiyasuttamayaṃ paccattharaṇaṃ.",
  "tika-vin11t0:3514_5": "Ratanaparisibbanarahitaṃ suddhakoseyyaṃ pana vaṭṭati.",
  "tika-vin11t0:3515_0": "Dīghanikāyaṭṭhakathāyaṃ panettha “ṭhapetvā tūlikaṃ sabbāneva gonakādīni ratanaparisibbitāni na vaṭṭantī”ti vuttaṃ.",
  "tika-vin11t0:3515_1": "Tattha “ṭhapetvā tūlika”nti etena ratanaparisibbanarahitāpi tūlikā na vaṭṭatīti dīpeti.",
  "tika-vin11t0:3515_2": "“Ratanaparisibbitāni na vaṭṭantī”ti iminā pana yāni ratanaparisibbitāni,",
  "tika-vin11t0:3515_3": "tāni bhūmattharaṇavasena yathānurūpaṃ mañcādīsu ca upanetuṃ vaṭṭatīti dīpitanti veditabbaṃ.",
  "tika-vin11t0:3515_4": "Ettha ca vinayapariyāyaṃ patvā garuke ṭhātabbattā idha vuttanayenevettha vinicchayo veditabbo.",
  "tika-vin11t0:3515_5": "Suttantikadesanāyaṃ pana gahaṭṭhānampi vasena vuttattā nesaṃ saṅgaṇhanatthaṃ “ṭhapetvā tūlikaṃ…pe…",
  "tika-vin11t0:3515_6": "vaṭṭantīti vutta”nti apare.",
  "tika-vin11t0:3516_0": "Hatthiassarathattharanti hatthipiṭṭhe attharitaṃ attharaṇaṃ hatthattharaṇaṃ nāma.",
  "tika-vin11t0:3516_1": "Assarathattharepi eseva nayo.",
  "tika-vin11t0:3516_2": "Kadalimigapavara-",
  "tika-vin11t0:3516_3": "paccattharaṇakampi cāti kadalimigacammaṃ nāma atthi,",
  "tika-vin11t0:3516_4": "tena kataṃ pavarapaccattharaṇanti attho.",
  "tika-vin11t0:3516_5": "Taṃ kira setavatthassa upari kadalimigacammaṃ pattharitvā sibbetvā karonti. Pi-",
  "tika-vin11t0:3516_6": "saddena ajinappaveṇī gahitā.",
  "tika-vin11t0:3516_7": "Ajinappaveṇī nāma ajinacammehi mañcapamāṇena sibbetvā katā paveṇī.",
  "tika-vin11t0:3516_8": "Tāni kira cammāni sukhumatarāni,",
  "tika-vin11t0:3516_9": "tasmā dupaṭṭatipaṭṭāni katvā sibbanti.",
  "tika-vin11t0:3516_10": "Tena vuttaṃ “ajinappaveṇī”ti.",
  "tika-vin11t0:3517_0": "2661.",
  "tika-vin11t0:3517_1": "Rattavitānassa heṭṭhāti kusumbhādirattassa lohitavitānassa heṭṭhā kappiyapaccattharaṇehi atthataṃ sayanāsanañca.",
  "tika-vin11t0:3517_2": "Kasāvarattavitānassa pana heṭṭhā kappiyapaccattharaṇena atthataṃ vaṭṭati.",
  "tika-vin11t0:3517_3": "Teneva vakkhati “heṭṭhā akappiye”tiādi.",
  "tika-vin11t0:3518_0": "Dvidhā rattūpadhānakanti sīsapasse,",
  "tika-vin11t0:3518_1": "pādapasse cāti ubhatopasse paññattarattabibbohanavantañca sayanāsanaṃ.",
  "tika-vin11t0:3518_2": "Idaṃ sabbaṃ akappiyaṃ paribhuñjato dukkaṭaṃ hoti.",
  "tika-vin11t0:3518_3": "“Yaṃ pana ekameva upadhānaṃ ubhosu passesu rattaṃ vā hoti padumavaṇṇaṃ vā vicitraṃ vā,",
  "tika-vin11t0:3518_4": "sace pamāṇayuttaṃ,",
  "tika-vin11t0:3518_5": "vaṭṭatī”ti aṭṭhakathāvinicchayo eteneva byatirekato vutto hoti.",
  "tika-vin11t0:3518_6": "“Yebhuyyarattānipi dve bibbohanāni na vaṭṭantī”ti gaṇṭhipade vuttaṃ.",
  "tika-vin11t0:3518_7": "Teneva yebhuyyena rattavitānampi na vaṭṭatīti viññāyati.",
  "tika-vin11t0:3519_0": "Ettha ca kiñcāpi dīghanikāyaṭṭhakathāyaṃ “alohitakāni dvepi vaṭṭantiyeva,",
  "tika-vin11t0:3519_1": "tato uttari labhitvā aññesaṃ dātabbāni,",
  "tika-vin11t0:3519_2": "dātuṃ asakkonto mañce tiriyaṃ attharitvā upari paccattharaṇaṃ datvā nipajjitumpi labhatī”ti avisesena vuttaṃ.",
  "tika-vin11t0:3519_3": "Senāsanakkhandhakasaṃvaṇṇanāyaṃ pana “agilānassa sīsūpadhānañca pādūpadhānañcāti dvayameva vaṭṭati,",
  "tika-vin11t0:3519_4": "gilānassa bibbohanāni santharitvā upari paccattharaṇaṃ datvā nipajjitumpi vaṭṭatī”ti vuttattā gilānoyeva",
  "tika-vin11t0:3519_5": "mañce tiriyaṃ attharitvā nipajjituṃ labhatīti veditabbaṃ.",
  "tika-vin11t0:3520_0": "2662.",
  "tika-vin11t0:3520_1": "Uddhaṃ setavitānampi heṭṭhā akappiye paccattharaṇe sati na vaṭṭatīti yojanā.",
  "tika-vin11t0:3520_2": "Tasminti akappiyapaccattharaṇe.",
  "tika-vin11t0:3521_0": "2663.",
  "tika-vin11t0:3521_1": "“Ṭhapetvā”ti iminā āsandādittayassa vaṭṭanākāro natthīti dīpeti.",
  "tika-vin11t0:3521_2": "Sesaṃ sabbanti gonakādi dvidhārattūpadhānakapariyantaṃ sabbaṃ.",
  "tika-vin11t0:3521_3": "Gihisantakanti gihīnaṃ santakaṃ tehiyeva paññattaṃ,",
  "tika-vin11t0:3521_4": "iminā pañcasu sahadhammikesu aññatarena vā tesaṃ āṇattiyā vā paññattaṃ na vaṭṭatīti dīpeti.",
  "tika-vin11t0:3521_5": "Labhateti nisīdituṃ labhati.",
  "tika-vin11t0:3522_0": "2664.",
  "tika-vin11t0:3522_1": "Taṃ kattha labhatīti padesaniyamaṃ dassetumāha “dhammāsane”tiādi.",
  "tika-vin11t0:3522_2": "Dhammāsaneti ettha aṭṭhakathāyaṃ “yadi dhammāsane saṅghikampi gonakādiṃ bhikkhūhi anāṇattā ārāmikādayo sayameva paññāpenti ceva nīharanti ca,",
  "tika-vin11t0:3522_3": "etaṃ gihivikatanīhāraṃ nāma.",
  "tika-vin11t0:3522_4": "Iminā gihivikatanīhārena vaṭṭatī”ti vuttaṃ.",
  "tika-vin11t0:3522_5": "Bhattagge vāti vihāre nisīdāpetvā parivesanaṭṭhāne vā bhojanasālāyaṃ vā.",
  "tika-vin11t0:3522_6": "Apisaddena gihīnaṃ gehepi tehi paññatte gonakādimhi nisīdituṃ anāpattīti dīpeti.",
  "tika-vin11t0:3522_7": "Dhammāsanādipadesaniyamanena tato aññattha gihipaññattepi tattha nisīdituṃ na vaṭṭatīti byatirekato viññāyati.",
  "tika-vin11t0:3523_0": "Bhūmattharaṇaketi ettha “kate”ti seso.",
  "tika-vin11t0:3523_1": "Tatthāti saṅghike vā gihisantake vā gonakādimhi sahadhammikehi anāṇattehi gihīhi eva bhūmattharaṇe kate.",
  "tika-vin11t0:3523_2": "Sayitunti upari attano paccattharaṇaṃ datvā nipajjituṃ vaṭṭati. Api-",
  "tika-vin11t0:3523_3": "saddena nisīditumpi vāti samuccinoti.",
  "tika-vin11t0:3523_4": "“Bhūmattharaṇake”ti iminā gihīhi eva mañcādīsu sayanatthaṃ atthate upari attano paccattharaṇaṃ datvā sayituṃ vā nisīdituṃ vā na vaṭṭatīti dīpeti.",
  "tika-vin11t0:3524_0": "Cammakkhandhakakathāvaṇṇanā.",
  "tika-vin11t0:3525_0": "Bhesajjakkhandhakakathāvaṇṇanā",
  "tika-vin11t0:3526_0": "2665.",
  "tika-vin11t0:3526_1": "Gahapatissa bhūmi,",
  "tika-vin11t0:3526_2": "sammutibhūmi,",
  "tika-vin11t0:3526_3": "ussāvanantikābhūmi,",
  "tika-vin11t0:3526_4": "gonisādibhūmīti kappiyabhūmiyo catasso hontīti vuttā bhagavatāti yojanā.",
  "tika-vin11t0:3527_0": "2666.",
  "tika-vin11t0:3527_1": "Kathaṃ kappiyaṃ kattabbanti “anujānāmi,",
  "tika-vin11t0:3527_2": "bhikkhave,",
  "tika-vin11t0:3527_3": "catasso kappiyabhūmiyo ussāvanantikaṃ gonisādikaṃ gahapatiṃ sammuti”nti evaṃ catasso bhūmiyo uddharitvā",
  "tika-vin11t0:3527_4": "tāsaṃ sāmaññalakkhaṇaṃ dassetumāha “saṅghassā”tiādi.",
  "tika-vin11t0:3527_5": "Saṅghassa santakaṃ vāsatthāya kataṃ gehaṃ vā bhikkhuno santakaṃ vāsatthāya kataṃ gehaṃ vāti yojanā.",
  "tika-vin11t0:3527_6": "Kappiyaṃ kattabbanti kappiyaṭṭhānaṃ kattabbaṃ.",
  "tika-vin11t0:3527_7": "Sahaseyyappahonakanti sabbacchannaparicchannādilakkhaṇena sahaseyyārahaṃ.",
  "tika-vin11t0:3528_0": "2667.",
  "tika-vin11t0:3528_1": "Idāni catassopi bhūmiyo sarūpato dassetumāha “ṭhapetvā”tiādi.",
  "tika-vin11t0:3528_2": "Bhikkhuṃ ṭhapetvā aññehi kappiyabhūmiyā atthāya dinnaṃ vā tesaṃ santakaṃ vā yaṃ gehaṃ,",
  "tika-vin11t0:3528_3": "idaṃ eva gahapatibhūmi nāmāti yojanā.",
  "tika-vin11t0:3529_0": "2668.",
  "tika-vin11t0:3529_1": "Yā pana kuṭi saṅghena sammatā ñattidutiyāya kammavācāya,",
  "tika-vin11t0:3529_2": "sā sammutikā nāma.",
  "tika-vin11t0:3529_3": "Tassā sammannanakāle kammavācaṃ avatvā apalokanaṃ vā kātuṃ vaṭṭatevāti yojanā.",
  "tika-vin11t0:3530_0": "2669- 70.",
  "tika-vin11t0:3530_1": "Paṭhamaiṭṭhakāya vā paṭhamapāsāṇassa vā paṭhamatthambhassa vā ādi-",
  "tika-vin11t0:3530_2": "ggahaṇena paṭhamabhittipādassa vā ṭhapane paresu manussesu ukkhipitvā ṭhapentesu samantato parivāretvā “kappiyakuṭiṃ karoma,",
  "tika-vin11t0:3530_3": "kappiyakuṭiṃ karomā”ti abhikkhaṇaṃ vadantehi āmasitvā vā sayameva ukkhipitvā vā iṭṭhakā ṭhapeyya pāsāṇo",
  "tika-vin11t0:3530_4": "vā thambho vā bhittipādo vā ṭhapeyya ṭhapetabbo,",
  "tika-vin11t0:3530_5": "ayaṃ ussāvanantikā kuṭīti yojanā.",
  "tika-vin11t0:3531_0": "2671.",
  "tika-vin11t0:3531_1": "Iṭṭhakādipatiṭṭhānanti paṭhamiṭṭhakādīnaṃ bhūmiyaṃ patiṭṭhānaṃ.",
  "tika-vin11t0:3531_2": "Vadatanti “kappiyakuṭiṃ karoma,",
  "tika-vin11t0:3531_3": "kappiyakuṭiṃ karomā”ti vadantānaṃ.",
  "tika-vin11t0:3531_4": "Samakālaṃ tu vaṭṭatīti ekakālaṃ vaṭṭati,",
  "tika-vin11t0:3531_5": "iminā “sace hi aniṭṭhite vacane thambho patiṭṭhāti,",
  "tika-vin11t0:3531_6": "appatiṭṭhite vā tasmiṃ vacanaṃ niṭṭhāti,",
  "tika-vin11t0:3531_7": "akatā hoti kappiyakuṭī”ti aṭṭhakathāvinicchayo sūcito.",
  "tika-vin11t0:3532_0": "2672.",
  "tika-vin11t0:3532_1": "Ārāmo sakalo aparikkhitto vā yebhuyyato aparikkhitto vāti duvidhopi viññūhi vinayadharehi “gonisādī”ti vuccati.",
  "tika-vin11t0:3532_2": "Pavesanivāraṇābhāvena paviṭṭhānaṃ gunnaṃ nisajjāyogato tathā vuccatīti yojanā.",
  "tika-vin11t0:3533_0": "2673.",
  "tika-vin11t0:3533_1": "Payojanaṃ dassetumāha “ettha pakkañcā”tiādi.",
  "tika-vin11t0:3533_2": "Āmisanti purimakālikadvayaṃ.",
  "tika-vin11t0:3533_3": "“Āmisa”nti iminā nirāmisaṃ itarakālikadvayaṃ akappiyakuṭiyaṃ vutthampi pakkampi kappatīti dīpeti.",
  "tika-vin11t0:3534_0": "2674- 5.",
  "tika-vin11t0:3534_1": "Imā kappiyakuṭiyo kadā jahitavatthukā hontīti āha “ussāvanantikā yā sā”tiādi.",
  "tika-vin11t0:3534_2": "Yā ussāvanantikā yesu thambhādīsu adhiṭṭhitā,",
  "tika-vin11t0:3534_3": "sā tesu thambhādīsu apanītesu tadaññesupi thambhādīsu tiṭṭhatīti yojanā.",
  "tika-vin11t0:3535_0": "Sabbesu thambhādīsu apanītesu sā jahitavatthukā siyāti yojanā.",
  "tika-vin11t0:3535_1": "Gonisādikuṭi parikkhittā vatiādīhi jahitavatthukā siyā.",
  "tika-vin11t0:3535_2": "Parikkhittāti ca “ārāmo pana upaḍḍhaparikkhittopi bahutaraṃ parikkhittopi parikkhittoyeva nāmā”ti kurundimahāpaccariyādīsu",
  "tika-vin11t0:3535_3": "vuttattā na kevalaṃ sabbaparikkhittāva,",
  "tika-vin11t0:3535_4": "upaḍḍhaparikkhittāpi yebhuyyaparikkhittāpi gahetabbā.",
  "tika-vin11t0:3536_0": "Sesāti gahapatisammutikuṭiyo.",
  "tika-vin11t0:3536_1": "Chadananāsato jahitavatthukā siyunti yojanā.",
  "tika-vin11t0:3536_2": "Chadananāsatoti ettha “gopānasimattaṃ ṭhapetvā”ti seso.",
  "tika-vin11t0:3536_3": "Sace gopānasīnaṃ upari ekampi pakkhapāsamaṇḍalaṃ atthi, rakkhati.",
  "tika-vin11t0:3536_4": "Yatra panimā catassopi kappiyabhūmiyo natthi,",
  "tika-vin11t0:3536_5": "tattha kiṃ kātabbaṃ?",
  "tika-vin11t0:3536_6": "Anupasampannassa datvā tassa santakaṃ katvā paribhuñjitabbaṃ.",
  "tika-vin11t0:3537_0": "2676.",
  "tika-vin11t0:3537_1": "Bhikkhuṃ ṭhapetvā aññesaṃ hatthato paṭiggaho ca tesaṃ sannidhi ca tesaṃ antovutthañca bhikkhussa vaṭṭatīti yojanā.",
  "tika-vin11t0:3538_0": "2677.",
  "tika-vin11t0:3538_1": "Bhikkhussa santakaṃ saṅghikampi vā akappiyabhūmiyaṃ sahaseyyappahonake gehe antovutthañca antopakkañca bhikkhussa na vaṭṭati.",
  "tika-vin11t0:3538_2": "Bhikkhuniyā santakaṃ saṅghikampi vā akappiyabhūmiyaṃ sahaseyyappahonake gehe antovutthañca antopakkañca",
  "tika-vin11t0:3538_3": "bhikkhuniyā na vaṭṭatīti evaṃ ubhinnaṃ bhikkhubhikkhunīnaṃ na vaṭṭatīti yojanā.",
  "tika-vin11t0:3539_0": "2678.",
  "tika-vin11t0:3539_1": "Akappakuṭiyāti akappiyakuṭiyā,",
  "tika-vin11t0:3539_2": "“akappiyabhūmiyaṃ sahaseyyappahonake gehe”ti aṭṭhakathāyaṃ vuttāya akappiyabhūmiyāti attho. Ādi-",
  "tika-vin11t0:3539_3": "saddena navanītatelamadhuphāṇitānaṃ gahaṇaṃ.",
  "tika-vin11t0:3540_0": "2679.",
  "tika-vin11t0:3540_1": "Teheva antovutthehi sappiādīhi sattāhakālikehi saha bhikkhunā pakkaṃ taṃ yāvajīvikaṃ nirāmisaṃ sattāhaṃ paribhuñjituṃ vaṭṭatevāti yojanā.",
  "tika-vin11t0:3541_0": "2680.",
  "tika-vin11t0:3541_1": "Pakkaṃ sāmaṃpakkaṃ taṃ yāvajīvikaṃ sace āmisasaṃsaṭṭhaṃ paribhuñjati,",
  "tika-vin11t0:3541_2": "antovutthañca bhuñjati,",
  "tika-vin11t0:3541_3": "kiñca bhiyyo sāmaṃpakkañca bhuñjatīti yojanā.",
  "tika-vin11t0:3541_4": "Yāvajīvikassa āmisasaṃsaṭṭhassa āmisagatikattā “antovuttha”nti vuttaṃ.",
  "tika-vin11t0:3542_0": "2682. Udakaṃ na hoti kālikaṃ catūsu kālikesu asaṅgahitattā.",
  "tika-vin11t0:3543_0": "2683.",
  "tika-vin11t0:3543_1": "Tikālikā yāvakālikā yāmakālikā sattāhakālikāti tayo kālikā paṭiggahavaseneva attano attano kālaṃ atikkamitvā bhuttā dosakarā honti,",
  "tika-vin11t0:3543_2": "tatiyaṃ sattāhātikkame nissaggiyapācittiyavatthuttā abhuttampi dosakaranti yojanā.",
  "tika-vin11t0:3544_0": "“Bhuttā dosakarā”ti iminā purimakālikadvayaṃ paṭiggahetvā kālātikkamanamattena āpattiyā kāraṇaṃ na hoti,",
  "tika-vin11t0:3544_1": "bhuttameva hoti.",
  "tika-vin11t0:3544_2": "Sattāhakālikaṃ kālātikkamena aparibhuttampi āpattiyā kāraṇaṃ hotīti dīpeti.",
  "tika-vin11t0:3544_3": "Tesu sattāhakālikeyeva visesaṃ dassetumāha “abhuttaṃ tatiyampi cā”ti. Ca- saddo tu-",
  "tika-vin11t0:3544_4": "saddatthe.",
  "tika-vin11t0:3544_5": "Yāvajīvikaṃ pana paṭiggahetvā yāvajīvaṃ paribhuñjiyamānaṃ itarakālikasaṃsaggaṃ vinā dosakaraṃ na hotīti na gahitaṃ.",
  "tika-vin11t0:3545_0": "2684.",
  "tika-vin11t0:3545_1": "Ambādayo saddā rukkhānaṃ nāmabhūtā taṃtaṃphalepi vattamānā idha upacāravasena tajje pānake vuttā,",
  "tika-vin11t0:3545_2": "tenevāha “pānakaṃ mata”nti.",
  "tika-vin11t0:3545_3": "Cocaṃ aṭṭhikakadalipānaṃ.",
  "tika-vin11t0:3545_4": "Mocaṃ itarakadalipānaṃ.",
  "tika-vin11t0:3545_5": "Madhūti muddikaphalānaṃ rasaṃ.",
  "tika-vin11t0:3545_6": "Muddikāti sītodake madditānaṃ muddikaphalānaṃ pānaṃ.",
  "tika-vin11t0:3545_7": "“Sālūkapānanti rattuppalanīluppalādīnaṃ sālūke madditvā katapāna”nti pāḷiyaṃ,",
  "tika-vin11t0:3545_8": "aṭṭhakathāya ca sālūka-",
  "tika-vin11t0:3545_9": "saddassa dīghavasena saṃyogadassanato “sālu phārusakañcā”ti gāthābandhavasena rasso kato.",
  "tika-vin11t0:3546_0": "Sālūkaṃ kumuduppalānaṃ phalarasaṃ.",
  "tika-vin11t0:3546_1": "Khuddasikkhāvaṇṇanāyaṃ pana “sālūkapānaṃ nāma rattuppalanīluppalādīnaṃ kiñjakkhareṇūhi katapāna”nti vuttaṃ.",
  "tika-vin11t0:3546_2": "“Phārusaka’ntiādīsu eko rukkho”ti gaṇṭhipade vuttaṃ.",
  "tika-vin11t0:3546_3": "Tassa phalaraso phārusakaṃ nāma.",
  "tika-vin11t0:3546_4": "Etesaṃ aṭṭhannaṃ phalānaṃ raso udakasambhinno vaṭṭati,",
  "tika-vin11t0:3546_5": "sītudake maddito pasanno nikkasaṭova vaṭṭati,",
  "tika-vin11t0:3546_6": "udakena pana asambhinno raso yāvakāliko.",
  "tika-vin11t0:3547_0": "2685.",
  "tika-vin11t0:3547_1": "Phalanti ambādiphalaṃ.",
  "tika-vin11t0:3547_2": "Savatthukapaṭiggahoti pānavatthukānaṃ phalānaṃ paṭiggaho.",
  "tika-vin11t0:3547_3": "Vasati ettha pānanti vatthu, phalaṃ,",
  "tika-vin11t0:3547_4": "vatthunā saha vaṭṭatīti savatthukaṃ, pānaṃ,",
  "tika-vin11t0:3547_5": "savatthukassa paṭiggaho savatthukapaṭiggaho.",
  "tika-vin11t0:3547_6": "Savatthukassa paṭiggahaṃ nāma vatthupaṭiggahaṇamevāti katvā vuttaṃ “pānavatthukānaṃ phalānaṃ paṭiggaho”ti.",
  "tika-vin11t0:3548_0": "2686.",
  "tika-vin11t0:3548_1": "“Sukoṭṭetvā”ti vuccamānattā “ambapakka”nti āmakameva ambaphalaṃ vuccati.",
  "tika-vin11t0:3548_2": "Udaketi sītodake.",
  "tika-vin11t0:3548_3": "Parissavaṃ parissāvitaṃ.",
  "tika-vin11t0:3548_4": "Katvāti madhuādīhi abhisaṅkharitvā. Yathāha –",
  "tika-vin11t0:3548_5": "“tadahupaṭiggahitehi madhusakkarakappūrādīhi yojetvā kātabba”nti.",
  "tika-vin11t0:3548_6": "Pātuṃ vaṭṭatīti ettha vinicchayo “evaṃ kataṃ purebhattameva kappati,",
  "tika-vin11t0:3548_7": "anupasampannehi kataṃ labhitvā pana purebhattaṃ paṭiggahitaṃ purebhattaṃ sāmisaparibhogenāpi vaṭṭati,",
  "tika-vin11t0:3548_8": "pacchābhattaṃ nirāmisaparibhogena yāva aruṇuggamanā vaṭṭatiyeva.",
  "tika-vin11t0:3548_9": "Esa nayo sabbapānesū”ti aṭṭhakathāyaṃ vutto.",
  "tika-vin11t0:3549_0": "2687. Sesapānakesupīti jambupānakādīsupi.",
  "tika-vin11t0:3550_0": "2688. Ucchuraso antogadhattā idha vutto, na pana yāmakālikattā, so pana sattāhakālikoyeva.",
  "tika-vin11t0:3551_0": "2689.",
  "tika-vin11t0:3551_1": "Madhukassa rasanti madhukapupphassa rasaṃ.",
  "tika-vin11t0:3551_2": "Ettha madhukapuppharaso aggipāko vā hotu ādiccapāko vā,",
  "tika-vin11t0:3551_3": "pacchābhattaṃ na vaṭṭati.",
  "tika-vin11t0:3551_4": "Purebhattampi yaṃ pānaṃ gahetvā majjaṃ karonti,",
  "tika-vin11t0:3551_5": "so ādito paṭṭhāya na vaṭṭati.",
  "tika-vin11t0:3551_6": "Madhukapupphaṃ pana allaṃ vā sukkhaṃ vā bhajjitaṃ vā tena kataphāṇitaṃ vā yato paṭṭhāya majjaṃ na karonti,",
  "tika-vin11t0:3551_7": "taṃ sabbaṃ purebhattaṃ vaṭṭati.",
  "tika-vin11t0:3552_0": "Pakkaḍākarasanti pakkassa yāvakālikassa rasaṃ.",
  "tika-vin11t0:3552_1": "Sabbo pattaraso yāmakāliko vuttoti yojanā.",
  "tika-vin11t0:3552_2": "Aṭṭhakathāyaṃ “yāvakālikapattānañhi purebhattaṃyeva raso kappatī”ti imameva sandhāya vuttaṃ.",
  "tika-vin11t0:3553_0": "2690.",
  "tika-vin11t0:3553_1": "Sānulomānaṃ sattannaṃ dhaññānaṃ phalajaṃ rasaṃ ṭhapetvā sabbo phalajo raso vikāle yāmasaññite anulomato paribhuñjituṃ anuññātoti yojanā.",
  "tika-vin11t0:3554_0": "2691.",
  "tika-vin11t0:3554_1": "Yāvakālikapattānaṃ sītudake madditvā kato rasopi apakko,",
  "tika-vin11t0:3554_2": "ādiccapākopi vikāle pana vaṭṭatīti yojanā.",
  "tika-vin11t0:3555_0": "2692- 3.",
  "tika-vin11t0:3555_1": "Sattadhaññānulomāni sarūpato dassetumāha “tālañcanāḷikerañcā”tiādi.",
  "tika-vin11t0:3555_2": "Aparaṇṇaṃ muggādi.",
  "tika-vin11t0:3555_3": "“Sattadhaññānulomika”nti iminā etesaṃ raso yāvakāliko yāmakālasaṅkhāte vikāle paribhuñjituṃ na vaṭṭatīti dasseti.",
  "tika-vin11t0:3556_0": "2695.",
  "tika-vin11t0:3556_1": "Evamādīnaṃ khuddakānaṃ phalānaṃ raso pana aṭṭhapānānulomattā anulomike yāmakālikānulomike niddiṭṭho kathitoti yojanā.",
  "tika-vin11t0:3557_0": "2696.",
  "tika-vin11t0:3557_1": "Idha imasmiṃ loke sānulomassa dhaññassa phalajaṃ rasaṃ ṭhapetvā ayāmakāliko añño phalaraso natthīti yojanā,",
  "tika-vin11t0:3557_2": "sabbo yāmakālikoyevāti dīpeti.",
  "tika-vin11t0:3558_0": "Bhesajjakkhandhakakathāvaṇṇanā.",
  "tika-vin11t0:3559_0": "Kathinakkhandhakakathāvaṇṇanā",
  "tika-vin11t0:3560_0": "2697.",
  "tika-vin11t0:3560_1": "Vutthavassānaṃ purimikāya vassaṃ upagantvā yāva mahāpavāraṇā,",
  "tika-vin11t0:3560_2": "tāva ratticchedaṃ akatvā vutthavassānaṃ bhikkhūnaṃ ekassa vā dvinnaṃ tiṇṇaṃ catunnaṃ pañcannaṃ atirekānaṃ",
  "tika-vin11t0:3560_3": "vā bhikkhūnaṃ pañcannaṃ ānisaṃsānaṃ vakkhamānānaṃ anāmantacārādīnaṃ pañcannaṃ ānisaṃsānaṃ paṭilābhakāraṇā",
  "tika-vin11t0:3560_4": "munipuṅgavo sabbesaṃ agārikādimunīnaṃ sakalaguṇagaṇehi uttamo bhagavā kathinatthāraṃ “anujānāmi,",
  "tika-vin11t0:3560_5": "bhikkhave,",
  "tika-vin11t0:3560_6": "vassaṃvutthānaṃ bhikkhūnaṃ kathinaṃ attharitu”nti abrvi kathesīti yojanā.",
  "tika-vin11t0:3561_0": "Etthāyaṃ vinicchayo –",
  "tika-vin11t0:3561_1": "“kathinatthāraṃ ke labhanti,",
  "tika-vin11t0:3561_2": "ke na labhantīti?",
  "tika-vin11t0:3561_3": "Gaṇanavasena tāva pacchimakoṭiyā pañca janā labhanti,",
  "tika-vin11t0:3561_4": "uddhaṃ satasahassampi,",
  "tika-vin11t0:3561_5": "pañcannaṃ heṭṭhā na labhantī”ti idaṃ aṭṭhakathāya atthārakassa bhikkhuno saṅghassa kathinadussadānakammaṃ sandhāya vuttaṃ.",
  "tika-vin11t0:3561_6": "“Vutthavassavasena purimikāya vassaṃ upagantvā paṭhamapavāraṇāya pavāritā labhanti,",
  "tika-vin11t0:3561_7": "chinnavassā vā pacchimikāya upagatā vā na labhanti.",
  "tika-vin11t0:3561_8": "Aññasmiṃ vihāre vutthavassāpi na labhantīti mahāpaccariyaṃ vutta”nti idaṃ aṭṭhakathāya ānisaṃsalābhaṃ sandhāya vuttaṃ,",
  "tika-vin11t0:3561_9": "na kammaṃ.",
  "tika-vin11t0:3562_0": "Idāni tadubhayaṃ vibhajitvā dasseti –",
  "tika-vin11t0:3563_0": "“Purimikāya upagatānaṃ pana sabbe gaṇapūrakā honti,",
  "tika-vin11t0:3563_1": "ānisaṃsaṃ na labhanti,",
  "tika-vin11t0:3563_2": "ānisaṃso itaresaṃyeva hoti.",
  "tika-vin11t0:3563_3": "Sace purimikāya upagatā cattāro vā honti,",
  "tika-vin11t0:3563_4": "tayo vā dve vā eko vā,",
  "tika-vin11t0:3563_5": "itare gaṇapūrake katvā kathinaṃ attharitabbaṃ.",
  "tika-vin11t0:3563_6": "Atha cattāro bhikkhū upagatā,",
  "tika-vin11t0:3563_7": "eko paripuṇṇavasso sāmaṇero,",
  "tika-vin11t0:3563_8": "so ce pacchimikāya upasampajjati,",
  "tika-vin11t0:3563_9": "gaṇapūrako ceva hoti,",
  "tika-vin11t0:3563_10": "ānisaṃsañca labhati.",
  "tika-vin11t0:3563_11": "Tayo bhikkhū dve sāmaṇerā,",
  "tika-vin11t0:3563_12": "dve bhikkhū tayo sāmaṇerā,",
  "tika-vin11t0:3563_13": "eko bhikkhu cattāro sāmaṇerāti etthāpi eseva nayo.",
  "tika-vin11t0:3563_14": "Sace purimikāya upagatā kathinatthārakusalā na honti,",
  "tika-vin11t0:3563_15": "atthārakusalā khandhakabhāṇakattherā pariyesitvā ānetabbā,",
  "tika-vin11t0:3563_16": "kammavācaṃ sāvetvā kathinaṃ attharāpetvā dānañca bhuñjitvā gamissanti,",
  "tika-vin11t0:3563_17": "ānisaṃso pana itaresaṃyeva hotī”ti.",
  "tika-vin11t0:3564_0": "Kathinaṃ kena dinnaṃ vaṭṭatīti?",
  "tika-vin11t0:3564_1": "Yena kenaci devena vā manussena vā pañcannaṃ vā sahadhammikānaṃ aññatarena dinnaṃ vaṭṭati.",
  "tika-vin11t0:3564_2": "Kathinadāyakassa vattaṃ atthi,",
  "tika-vin11t0:3564_3": "sace so taṃ ajānanto pucchati “bhante,",
  "tika-vin11t0:3564_4": "kathaṃ kathinaṃ dātabba”nti,",
  "tika-vin11t0:3564_5": "tassa evaṃ ācikkhitabbaṃ “tiṇṇaṃ cīvarānaṃ aññatarappahonakaṃ sūriyuggamanasamaye vatthaṃ ‘kathinacīvaraṃ demā’ti dātuṃ vaṭṭati,",
  "tika-vin11t0:3564_6": "tassa parikammatthaṃ ettakā nāma sūciyo,",
  "tika-vin11t0:3564_7": "ettakaṃ suttaṃ,",
  "tika-vin11t0:3564_8": "ettakaṃ rajanaṃ,",
  "tika-vin11t0:3564_9": "parikammaṃ karontānaṃ ettakānaṃ bhikkhūnaṃ yāgubhattañca dātuṃ vaṭṭatī”ti.",
  "tika-vin11t0:3565_0": "Kathinatthārakenāpi dhammena samena uppannaṃ kathinaṃ attharantena vattaṃ jānitabbaṃ.",
  "tika-vin11t0:3565_1": "Tantavāyagehato hi ābhatasantāneneva khalimakkhitasāṭakopi na vaṭṭati,",
  "tika-vin11t0:3565_2": "malīnasāṭakopi na vaṭṭati,",
  "tika-vin11t0:3565_3": "tasmā kathinatthārasāṭakaṃ labhitvā suddhaṃ dhovitvā sūciādīni cīvarakammūpakaraṇāni sajjetvā bahūhi",
  "tika-vin11t0:3565_4": "bhikkhūhi saddhiṃ tadaheva sibbitvā niṭṭhitasūcikammaṃ rajitvā kappabinduṃ datvā kathinaṃ attharitabbaṃ.",
  "tika-vin11t0:3565_5": "Sace tasmiṃ anatthateyeva añño kathinasāṭakaṃ attharitabbakaṃ āharati,",
  "tika-vin11t0:3565_6": "aññāni ca bahūni kathinānisaṃsavatthāni deti,",
  "tika-vin11t0:3565_7": "yo ānisaṃsaṃ bahuṃ deti,",
  "tika-vin11t0:3565_8": "tassa santakeneva attharitabbaṃ.",
  "tika-vin11t0:3565_9": "Itaro yathā tathā ovaditvā saññāpetabbo.",
  "tika-vin11t0:3566_0": "Kathinaṃ pana kena attharitabbaṃ?",
  "tika-vin11t0:3566_1": "Yassa saṅgho kathinacīvaraṃ deti.",
  "tika-vin11t0:3566_2": "Saṅghena pana kassa dātabbaṃ?",
  "tika-vin11t0:3566_3": "Yo jiṇṇacīvaro hoti.",
  "tika-vin11t0:3566_4": "Sace bahū jiṇṇacīvarā honti,",
  "tika-vin11t0:3566_5": "vuḍḍhassa dātabbaṃ.",
  "tika-vin11t0:3566_6": "Vuḍḍhesupi yo mahāparivāro tadaheva cīvaraṃ katvā attharituṃ sakkoti,",
  "tika-vin11t0:3566_7": "tassa dātabbaṃ.",
  "tika-vin11t0:3566_8": "Sace vuḍḍho na sakkoti,",
  "tika-vin11t0:3566_9": "navakataro sakkoti,",
  "tika-vin11t0:3566_10": "tassa dātabbaṃ.",
  "tika-vin11t0:3566_11": "Api ca saṅghena mahātherassa saṅgahaṃ kātuṃ vaṭṭati,",
  "tika-vin11t0:3566_12": "tasmā “tumhe, bhante, gaṇhatha,",
  "tika-vin11t0:3566_13": "mayaṃ katvā dassāmā”ti vattabbaṃ.",
  "tika-vin11t0:3567_0": "Tīsu cīvaresu yaṃ jiṇṇaṃ hoti,",
  "tika-vin11t0:3567_1": "tadatthāya dātabbaṃ.",
  "tika-vin11t0:3567_2": "Pakatiyā dupaṭṭacīvarassa dupaṭṭatthāyeva dātabbaṃ.",
  "tika-vin11t0:3567_3": "Sacepissa ekapaṭṭacīvaraṃ ghanaṃ hoti,",
  "tika-vin11t0:3567_4": "kathinasāṭako ca pelavo,",
  "tika-vin11t0:3567_5": "sāruppatthāya dupaṭṭappahonakameva dātabbaṃ.",
  "tika-vin11t0:3567_6": "“Ahaṃ alabhanto ekapaṭṭaṃ pārupāmī”ti vadantassāpi dupaṭṭaṃ dātuṃ vaṭṭati.",
  "tika-vin11t0:3567_7": "Yo pana lobhapakatiko hoti,",
  "tika-vin11t0:3567_8": "tassa na dātabbaṃ.",
  "tika-vin11t0:3567_9": "Tenāpi kathinaṃ attharitvā “pacchā visibbitvā dve cīvarāni karissāmī”ti na gahetabbaṃ.",
  "tika-vin11t0:3568_0": "Yassa pana diyyati, tassa –",
  "tika-vin11t0:3569_0": "“Suṇātu me,",
  "tika-vin11t0:3569_1": "bhante saṅgho,",
  "tika-vin11t0:3569_2": "idaṃ saṅghassa kathinadussaṃ uppannaṃ,",
  "tika-vin11t0:3569_3": "yadi saṅghassa pattakallaṃ,",
  "tika-vin11t0:3569_4": "saṅgho imaṃ kathinadussaṃ itthannāmassa bhikkhuno dadeyya kathinaṃ attharituṃ,",
  "tika-vin11t0:3569_5": "esā ñatti.",
  "tika-vin11t0:3570_0": "“Suṇātu me,",
  "tika-vin11t0:3570_1": "bhante saṅgho,",
  "tika-vin11t0:3570_2": "idaṃ saṅghassa kathinadussaṃ uppannaṃ,",
  "tika-vin11t0:3570_3": "saṅgho imaṃ kathinadussaṃ itthannāmassa bhikkhuno deti kathinaṃ attharituṃ,",
  "tika-vin11t0:3570_4": "yassāyasmato khamati imassa kathinadussassa itthannāmassa bhikkhuno dānaṃ kathinaṃ attharituṃ,",
  "tika-vin11t0:3570_5": "so tuṇhassa,",
  "tika-vin11t0:3570_6": "yassa nakkhamati,",
  "tika-vin11t0:3570_7": "so bhāseyya.",
  "tika-vin11t0:3571_0": "“Dinnaṃ idaṃ saṅghena kathinadussaṃ itthannāmassa bhikkhuno kathinaṃ attharituṃ,",
  "tika-vin11t0:3571_1": "khamati saṅghassa,",
  "tika-vin11t0:3571_2": "tasmā tuṇhī,",
  "tika-vin11t0:3571_3": "evametaṃ dhārayāmī”ti –",
  "tika-vin11t0:3572_0": "Evaṃ ñattidutiyāya kammavācāya dātabbanti evaṃ dinnaṃ.",
  "tika-vin11t0:3573_0": "2698- 9.",
  "tika-vin11t0:3573_1": "Na ullikhitamattādi-",
  "tika-vin11t0:3573_2": "catuvīsativajjitanti pāḷiyaṃ āgatehi “na ullikhitamattena atthataṃ hoti kathina”nti ullikhitamattādīhi catuvīsatiyā ākārehi vajjitaṃ.",
  "tika-vin11t0:3573_3": "Cīvaranti “ahatena atthataṃ hoti kathina”nti pāḷiyaṃ āgatānaṃ soḷasannaṃ ākārānaṃ aññatarena yuttaṃ katapariyositaṃ",
  "tika-vin11t0:3573_4": "dinnaṃ kappabinduṃ tiṇṇaṃ cīvarānaṃ aññataracīvaraṃ.",
  "tika-vin11t0:3573_5": "Te pana catuvīsati ākārā,",
  "tika-vin11t0:3573_6": "soḷasākārā ca pāḷito,",
  "tika-vin11t0:3573_7": "aṭṭhakathāto ca gahetabbā.",
  "tika-vin11t0:3573_8": "Ganthagāravaparihāratthamidha na vuttā.",
  "tika-vin11t0:3574_0": "Bhikkhunā vakkhamāne aṭṭhadhamme jānantena attharakena ādāya gahetvā purāṇakaṃ attanā paribhuñjiyamānaṃ",
  "tika-vin11t0:3574_1": "attharitabbacīvarena ekanāmakaṃ purāṇacīvaraṃ uddharitvā paccuddharitvā navaṃ attharitabbaṃ cīvaraṃ adhiṭṭhahitvā",
  "tika-vin11t0:3574_2": "purāṇapaccuddhaṭacīvarassa nāmena adhiṭṭhahitvāva taṃ antaravāsakaṃ ce,",
  "tika-vin11t0:3574_3": "“iminā antaravāsakena kathinaṃ attharāmi”iti vacasā vattabbanti yojanā.",
  "tika-vin11t0:3574_4": "Sace uttarāsaṅgo hoti,",
  "tika-vin11t0:3574_5": "“iminā uttarāsaṅgena kathinaṃ attharāmi”,",
  "tika-vin11t0:3574_6": "sace saṅghāṭi hoti,",
  "tika-vin11t0:3574_7": "“imāya saṅghāṭiyā kathinaṃ attharāmī”ti vattabbaṃ.",
  "tika-vin11t0:3575_0": "2700- 1.",
  "tika-vin11t0:3575_1": "Iccevaṃ tikkhattuṃ vutte kathinaṃ atthataṃ hotīti yojanā.",
  "tika-vin11t0:3575_2": "Tena pana bhikkhunā navakena kathinacīvaraṃ ādāya saṅghaṃ upasaṅkamma “atthataṃ, bhante,",
  "tika-vin11t0:3575_3": "saṅghassa kathinaṃ,",
  "tika-vin11t0:3575_4": "dhammiko kathinatthāro,",
  "tika-vin11t0:3575_5": "anumodatha”iti vattabbanti yojanā.",
  "tika-vin11t0:3576_0": "2702.",
  "tika-vin11t0:3576_1": "Anumodakesu ca therehi “atthataṃ, āvuso,",
  "tika-vin11t0:3576_2": "saṅghassa kathinaṃ,",
  "tika-vin11t0:3576_3": "dhammiko kathinatthāro,",
  "tika-vin11t0:3576_4": "anumodāmā”ti vattabbaṃ,",
  "tika-vin11t0:3576_5": "navena pana “atthataṃ, bhante,",
  "tika-vin11t0:3576_6": "saṅghassa kathinaṃ,",
  "tika-vin11t0:3576_7": "dhammiko kathinatthāro,",
  "tika-vin11t0:3576_8": "anumodāmī”ti iti puna īraye katheyyāti yojanā.",
  "tika-vin11t0:3576_9": "Gāthāya pana anumodanapāṭhassa atthadassanamukhena “suatthataṃ tayā bhante”ti vuttaṃ,",
  "tika-vin11t0:3576_10": "na pāṭhakkamadassanavasenāti veditabbaṃ.",
  "tika-vin11t0:3577_0": "Atthārakesu ca anumodakesu ca navehi vuḍḍhānaṃ vacanakkamo vutto,",
  "tika-vin11t0:3577_1": "vuḍḍhehi navānaṃ vacanakkamo pana tadanusārena yathārahaṃ yojetvā vattabboti gāthāsu na vuttoti veditabbo.",
  "tika-vin11t0:3577_2": "Atthārakena therena vā navena vā gaṇapuggalānaṃ vacanakkamo ca gaṇapuggalehi atthārakassa vacanakkamo",
  "tika-vin11t0:3577_3": "ca vuttanayena yathārahaṃ yojetuṃ sakkāti na vutto.",
  "tika-vin11t0:3578_0": "Evaṃ atthate pana kathine sace kathinacīvarena saddhiṃ ābhataṃ ānisaṃsaṃ dāyakā “yena amhākaṃ kathinaṃ gahitaṃ,",
  "tika-vin11t0:3578_1": "tasseva ca demā”ti denti,",
  "tika-vin11t0:3578_2": "bhikkhusaṅgho anissaro.",
  "tika-vin11t0:3578_3": "Atha avicāretvāva datvā gacchanti,",
  "tika-vin11t0:3578_4": "bhikkhusaṅgho issaro.",
  "tika-vin11t0:3578_5": "Tasmā sace kathinatthārakassa sesacīvarānipi dubbalāni honti,",
  "tika-vin11t0:3578_6": "saṅghena apaloketvā tesampi atthāya vatthāni dātabbāni,",
  "tika-vin11t0:3578_7": "kammavācāya pana ekāyeva vaṭṭati.",
  "tika-vin11t0:3578_8": "Avasese kathinānisaṃse balavavatthāni vassāvāsikaṭhitikāya dātabbāni,",
  "tika-vin11t0:3578_9": "ṭhitikāya abhāve therāsanato paṭṭhāya dātabbāni,",
  "tika-vin11t0:3578_10": "garubhaṇḍaṃ na bhājetabbaṃ.",
  "tika-vin11t0:3578_11": "Sace pana ekasīmāya bahū vihārā honti,",
  "tika-vin11t0:3578_12": "sabbe bhikkhū sannipātetvā ekattha kathinaṃ attharitabbaṃ,",
  "tika-vin11t0:3578_13": "visuṃ visuṃ attharituṃ na vaṭṭati.",
  "tika-vin11t0:3579_0": "2703. “Kathinassa ca kiṃ mūla”ntiādīni sayameva vivarissati.",
  "tika-vin11t0:3580_0": "2706.",
  "tika-vin11t0:3580_1": "Aṭṭhadhammuddesagāthāya pubbakiccaṃ pubba-",
  "tika-vin11t0:3580_2": "vacaneneva uttarapadalopena vuttaṃ.",
  "tika-vin11t0:3580_3": "Teneva vakkhati “pubbakiccanti vuccatī”ti.",
  "tika-vin11t0:3580_4": "“Paccuddhāra”iti vattabbe “paccuddhara”iti gāthābandhavasena rasso.",
  "tika-vin11t0:3580_5": "Teneva vakkhati “paccuddhāro”ti.",
  "tika-vin11t0:3580_6": "Adhiṭṭhahanaṃ adhiṭṭhānaṃ.",
  "tika-vin11t0:3580_7": "Paccuddhāro ca adhiṭṭhānañca paccuddharādhiṭṭhānā.",
  "tika-vin11t0:3580_8": "Itarītarayogena dvandasamāso.",
  "tika-vin11t0:3580_9": "Atthāroti ettha “kathinatthāro”ti pakaraṇato labbhati.",
  "tika-vin11t0:3581_0": "“Mātikā”ti iminā “aṭṭha kathinubbhāramātikā”ti pakaraṇato viññāyati. Yathāha – “aṭṭhimā,",
  "tika-vin11t0:3581_1": "bhikkhave,",
  "tika-vin11t0:3581_2": "mātikā kathinassa ubbhārāyā”ti.",
  "tika-vin11t0:3581_3": "Mātikāti mātaro janettiyo,",
  "tika-vin11t0:3581_4": "kathinubbhāraṃ etā aṭṭha janentīti attho.",
  "tika-vin11t0:3581_5": "Uddhāroti kathinassa uddhāro.",
  "tika-vin11t0:3581_6": "Ānisaṃsāti ettha “kathinassā”ti pakaraṇato labbhati.",
  "tika-vin11t0:3581_7": "Kathinassa ānisaṃsāti ime aṭṭha dhammāti yojanā.",
  "tika-vin11t0:3581_8": "Yathāha “atthatakathinānaṃ vo,",
  "tika-vin11t0:3581_9": "bhikkhave,",
  "tika-vin11t0:3581_10": "pañca kappissantī”tiādi.",
  "tika-vin11t0:3581_11": "“Ānisaṃsenā”tipi pāṭho.",
  "tika-vin11t0:3581_12": "Ānisaṃsena saha ime aṭṭha dhammāti yojanā.",
  "tika-vin11t0:3582_0": "2707.",
  "tika-vin11t0:3582_1": "“Na ullikhitamattādi-",
  "tika-vin11t0:3582_2": "catuvīsativajjita”ntiādinā kathinaṃ attharituṃ katapariyositaṃ cīvaraṃ ce laddhaṃ,",
  "tika-vin11t0:3582_3": "tattha paṭipajjanavidhiṃ dassetvā sace akatasibbanādikammaṃ vatthameva laddhaṃ,",
  "tika-vin11t0:3582_4": "tattha paṭipajjanavidhiṃ pubbakiccavasena dassetumāha “dhovana”ntiādi.",
  "tika-vin11t0:3582_5": "Tattha dhovananti kathinadussassa setabhāvakaraṇaṃ.",
  "tika-vin11t0:3582_6": "Vicāroti “pañcakaṃ vā sattakaṃ vā navakaṃ vā ekādasakaṃ vā hotū”ti vicāraṇaṃ.",
  "tika-vin11t0:3582_7": "Chedananti yathāvicāritassa vatthassa chedanaṃ.",
  "tika-vin11t0:3582_8": "Bandhananti moghasuttakāropanaṃ.",
  "tika-vin11t0:3582_9": "Sibbananti sabbasūcikammaṃ.",
  "tika-vin11t0:3582_10": "Rajananti rajanakammaṃ.",
  "tika-vin11t0:3582_11": "Kappanti kappabindudānaṃ.",
  "tika-vin11t0:3582_12": "“Pubbakicca”nti vuccati idaṃ sabbaṃ kathinatthārassa paṭhamameva kattabbattā.",
  "tika-vin11t0:3583_0": "2708.",
  "tika-vin11t0:3583_1": "Antaravāsakoti ettha iti-",
  "tika-vin11t0:3583_2": "saddo luttaniddiṭṭho. Saṅghāṭi,",
  "tika-vin11t0:3583_3": "uttarāsaṅgo,",
  "tika-vin11t0:3583_4": "atho antaravāsakoti esameva tu paccuddhāropi adhiṭṭhānampi atthāropi vuttoti yojanā.",
  "tika-vin11t0:3584_0": "2709.",
  "tika-vin11t0:3584_1": "Aṭṭhamātikā dassetumāha “pakkamanañcā”tiādi.",
  "tika-vin11t0:3584_2": "Pakkamanaṃ anto etassāti pakkamanantikāti vattabbe uttarapadalopena “pakkamana”nti vuttaṃ.",
  "tika-vin11t0:3584_3": "Esa nayo sabbattha.",
  "tika-vin11t0:3584_4": "Aṭṭhimāti ettha “mātikā”ti pakaraṇato labbhati.",
  "tika-vin11t0:3584_5": "Imā aṭṭha mātikāti yojanā.",
  "tika-vin11t0:3585_0": "2710.",
  "tika-vin11t0:3585_1": "Uddesānukkamena niddisitumāha “katacīvaramādāyā”tiādi.",
  "tika-vin11t0:3585_2": "“Katacīvaramādāyā”ti iminā cīvarapalibodhupacchedo dassito.",
  "tika-vin11t0:3585_3": "“Āvāse nirapekkhako”ti iminā dutiyo āvāsapalibodhupacchedo dassito.",
  "tika-vin11t0:3585_4": "Ettha sabbavākyesu “atthatakathino yo bhikkhu sace pakkamatī”ti seso.",
  "tika-vin11t0:3585_5": "Atikkantāya sīmāyāti vihārasīmāya atikkantāya.",
  "tika-vin11t0:3585_6": "Hoti pakkamanantikāti ettha “tassa bhikkhuno”ti seso,",
  "tika-vin11t0:3585_7": "tassa bhikkhuno pakkamanantikā nāma mātikā hotīti attho.",
  "tika-vin11t0:3586_0": "2711- 2.",
  "tika-vin11t0:3586_1": "Ānisaṃsaṃ nāma vutthavassena laddhaṃ akatasūcikammavatthaṃ.",
  "tika-vin11t0:3586_2": "Teneva vakkhati “karotī”tiādi.",
  "tika-vin11t0:3586_3": "“Vihāre anapekkhako”ti iminā ettha paṭhamaṃ āvāsapalibodhupacchedo dassito.",
  "tika-vin11t0:3586_4": "Sukhaviharaṇaṃ payojanamassāti sukhavihāriko, vihāroti.",
  "tika-vin11t0:3586_5": "Tattha tasmiṃ vihāre viharantova taṃ cīvaraṃ yadi karoti,",
  "tika-vin11t0:3586_6": "tasmiṃ cīvare niṭṭhite niṭṭhānantā niṭṭhānantikāti vuccatīti yojanā.",
  "tika-vin11t0:3586_7": "“Niṭṭhitecīvare”ti iminā cīvarapalibodhupacchedo dassito.",
  "tika-vin11t0:3587_0": "2713.",
  "tika-vin11t0:3587_1": "Tamassamanti taṃ vutthavassāvāsaṃ.",
  "tika-vin11t0:3587_2": "Dhuranikkhepeti ubhayadhuranikkhepavasena cittappavattakkhaṇe.",
  "tika-vin11t0:3587_3": "Sanniṭṭhānaṃ nāma dhuranikkhepo.",
  "tika-vin11t0:3587_4": "Ettha palibodhadvayassa ekakkhaṇeyeva upacchedo aṭṭhakathāyaṃ vutto “sanniṭṭhānantike dvepi palibodhā ‘nevimaṃ cīvaraṃ kāressaṃ,",
  "tika-vin11t0:3587_5": "na paccessa’nti cintitamatteyeva ekato chijjantī”ti.",
  "tika-vin11t0:3588_0": "2714.",
  "tika-vin11t0:3588_1": "Kathinacchādananti kathinānisaṃsaṃ cīvaravatthuṃ.",
  "tika-vin11t0:3588_2": "Na paccessanti na paccāgamissāmi.",
  "tika-vin11t0:3588_3": "Karontassevāti ettha “cīvara”nti pakaraṇato labbhati.",
  "tika-vin11t0:3588_4": "“Kathinacchādana”nti idaṃ vā sambandhanīyaṃ.",
  "tika-vin11t0:3588_5": "Karontassāti anādare sāmivacanaṃ.",
  "tika-vin11t0:3588_6": "Naṭṭhanti corehi haṭattā vā upacikādīhi khāditattā vā naṭṭhaṃ.",
  "tika-vin11t0:3588_7": "Daḍḍhaṃ vāti agginā daḍḍhaṃ vā.",
  "tika-vin11t0:3588_8": "Nāsanantikāti evaṃ cīvarassa nāsanante labbhamānā ayaṃ mātikā nāsanantikā nāmāti attho.",
  "tika-vin11t0:3588_9": "Ettha “na paccessa”nti iminā paṭhamaṃ āvāsapalibodhupacchedo dassito.",
  "tika-vin11t0:3588_10": "“Karontassevā”ti iminā dutiyaṃ cīvarapalibodhupacchedo dassito.",
  "tika-vin11t0:3589_0": "2715.",
  "tika-vin11t0:3589_1": "Laddhānisaṃsoti laddhakathinānisaṃsacīvaro.",
  "tika-vin11t0:3589_2": "Ānisaṃse cīvare sāpekkho apekkhavā bahisīmagato vassaṃvutthasīmāya bahisīmagato taṃ cīvaraṃ karoti,",
  "tika-vin11t0:3589_3": "so katacīvaro antarubbhāraṃ antarā ubbhāraṃ suṇāti ce,",
  "tika-vin11t0:3589_4": "savanantikā nāma hotīti yojanā.",
  "tika-vin11t0:3589_5": "“Bahisīmagato”tiādinā dutiyapalibodhupacchedo dassito.",
  "tika-vin11t0:3589_6": "Ettha “katacīvaro”ti vuttattā cīvarapalibodhupacchedo paṭhamaṃ hoti,",
  "tika-vin11t0:3589_7": "itaro pana “saha savanena āvāsapalibodho chijjatī”ti aṭṭhakathāya vuttattā pacchā hoti.",
  "tika-vin11t0:3590_0": "2716- 7.",
  "tika-vin11t0:3590_1": "Cīvarāsāya vassaṃvuttho āvāsato pakkanto “tuyhaṃ cīvaraṃ dassāmī”ti kenaci vutto bahisīmagato pana savati,",
  "tika-vin11t0:3590_2": "puna “tava cīvaraṃ dātuṃ na sakkomī”ti vutto āsāya chinnamattāya cīvare paccāsāya upacchinnamattāya āsāvacchedikā nāma mātikāti matā ñātāti yojanā.",
  "tika-vin11t0:3590_3": "Āsāvacchādike kathinubbhāre āvāsapalibodho paṭhamaṃ chijjati,",
  "tika-vin11t0:3590_4": "cīvarāsāya upacchinnāya cīvarapalibodho chijjati.",
  "tika-vin11t0:3591_0": "2718- 20.",
  "tika-vin11t0:3591_1": "Yo vassaṃvutthavihāramhā aññaṃ vihāraṃ gato hoti,",
  "tika-vin11t0:3591_2": "so āgacchaṃ āgacchanto antarāmagge kathinuddhāraṃ atikkameyya,",
  "tika-vin11t0:3591_3": "tassa so kathinuddhāro sīmātikkantiko matoti yojanā.",
  "tika-vin11t0:3591_4": "Tattha sīmātikkantike kathinubbhāre cīvarapalibodho paṭhamaṃ chijjati,",
  "tika-vin11t0:3591_5": "tassa bahisīme āvāsapalibodho chijjati.",
  "tika-vin11t0:3592_0": "Ettha ca “sīmātikkantiko nāma cīvarakālasīmātikkantiko”ti kenaci vuttaṃ.",
  "tika-vin11t0:3592_1": "“Bahisīmāyaṃ cīvarakālasamayassa atikkantattā sīmātikkantiko”ti sāratthadīpaniyaṃ vuttaṃ.",
  "tika-vin11t0:3592_2": "“Āgacchaṃ antarāmagge,",
  "tika-vin11t0:3592_3": "taduddhāramatikkame”ti vuttattā pana saṅghena kariyamānaṃ antarubbhāraṃ āgacchanto vihārasīmaṃ asampatteyeva",
  "tika-vin11t0:3592_4": "kathinubbhārassa jātattā taṃ na sambhuṇeyya,",
  "tika-vin11t0:3592_5": "tassevaṃ sīmamatikkantasseva sato puna āgacchato antarāmagge jāto kathinubbhāro sīmātikkantikoti amhākaṃ khanti.",
  "tika-vin11t0:3593_0": "Kathinānisaṃsacīvaraṃ ādāya sace āvāse sāpekkhova gato hoti,",
  "tika-vin11t0:3593_1": "puna āgantvā kathinuddhāraṃ kathinassa antarubbhārameva sambhuṇāti ce yadi pāpuṇeyya,",
  "tika-vin11t0:3593_2": "tassa so kathinuddhāro hoti,",
  "tika-vin11t0:3593_3": "so “sahubbhāro”ti vuccatīti yojanā.",
  "tika-vin11t0:3593_4": "Sahubbhāre dve palibodhā apubbaṃ acarimaṃ chijjanti.",
  "tika-vin11t0:3594_0": "2721.",
  "tika-vin11t0:3594_1": "“Sīmātikkantikenā”ti vattabbe uttarapadalopena “sīmato”ti vuttaṃ.",
  "tika-vin11t0:3594_2": "Pakkamanañca niṭṭhānañca sanniṭṭhānañca sīmato sīmātikkantikena saha ime cattāro kathinubbhārā puggalādhīnā",
  "tika-vin11t0:3594_3": "puggalāyattā sahubbhārasaṅkhāto antarubbhāro saṅghādhīnoti yojanā.",
  "tika-vin11t0:3594_4": "“Antarubbharo”ti gāthābandhavasena rassattaṃ.",
  "tika-vin11t0:3595_0": "2722.",
  "tika-vin11t0:3595_1": "Nāsananti nāsanantiko.",
  "tika-vin11t0:3595_2": "Savananti savanantiko.",
  "tika-vin11t0:3595_3": "Āsāvacchedikāpi cāti tayopi kathinubbhārā.",
  "tika-vin11t0:3595_4": "Na tu saṅghā na bhikkhutoti saṅghatopi na honti,",
  "tika-vin11t0:3595_5": "puggalatopi na hontīti attho.",
  "tika-vin11t0:3595_6": "Cīvarassa vināso saṅghassa vā cīvarasāmikassa vā payogena na jātoti nāsanako tāva kathinubbhāro ubhatopi na hotīti vutto.",
  "tika-vin11t0:3595_7": "Savanañca ubhayesaṃ payogato na jātanti tathā vuttaṃ.",
  "tika-vin11t0:3595_8": "Tathā āsāvacchedikāpi.",
  "tika-vin11t0:3596_0": "2723.",
  "tika-vin11t0:3596_1": "Āvāsoyeva palibodhoti viggaho.",
  "tika-vin11t0:3596_2": "Palibodho ca cīvareti ettha cīvareti bhedavacanicchāya nimittatthe bhummaṃ,",
  "tika-vin11t0:3596_3": "cīvaranimittapalibodhoti attho,",
  "tika-vin11t0:3596_4": "cīvarasaṅkhāto palibodhoti vuttaṃ hoti.",
  "tika-vin11t0:3596_5": "Saccādiguṇayuttaṃ musāvādādidosavimuttaṃ atthaṃ vadati sīlenāti yuttamuttatthavādī, tena.",
  "tika-vin11t0:3597_0": "2724.",
  "tika-vin11t0:3597_1": "Aṭṭhannaṃ mātikānanti bahisīmagatānaṃ vasena vuttā pakkamanantikādayo satta mātikā,",
  "tika-vin11t0:3597_2": "bahisīmaṃ gantvā antarubbhāraṃ sambhuṇantassa vasena vutto sahubbhāroti imāsaṃ aṭṭhannaṃ mātikānaṃ vasena ca.",
  "tika-vin11t0:3597_3": "Antarubbhāratopi vāti bahisīmaṃ agantvā tattheva vasitvā kathinubbhārakammena ubbhārakathinānaṃ vasena",
  "tika-vin11t0:3597_4": "labbhanato antarubbhārato cāti mahesinā kathinassa duve ubbhārāpi vuttāti yojanā.",
  "tika-vin11t0:3597_5": "Bahisīmaṃ gantvā āgatassa vasena sahubbhāro,",
  "tika-vin11t0:3597_6": "bahisīmaṃ āgatānaṃ vasena antarubbhāroti ekoyeva ubbhāro dvidhā vutto,",
  "tika-vin11t0:3597_7": "tasmā antarubbhāraṃ visuṃ aggahetvā aṭṭheva mātikā pāḷiyaṃ vibhattāti veditabbā.",
  "tika-vin11t0:3598_0": "2725.",
  "tika-vin11t0:3598_1": "Anāmantacāro uttarapadalopavasena “anāmantā” iti vutto.",
  "tika-vin11t0:3598_2": "Yāva kathinaṃ na uddharīyati,",
  "tika-vin11t0:3598_3": "tāva anāmantetvā caraṇaṃ kappissati,",
  "tika-vin11t0:3598_4": "cārittasikkhāpadena anāpatti bhavissatīti attho.",
  "tika-vin11t0:3599_0": "Asamādānacāro “asamādāna”nti uttarapadalopena vutto.",
  "tika-vin11t0:3599_1": "Asamādānacāroti ticīvaraṃ asamādāya caraṇaṃ,",
  "tika-vin11t0:3599_2": "cīvaravippavāso kappissatīti attho.",
  "tika-vin11t0:3600_0": "“Gaṇato”ti iminā uttarapadalopena gaṇabhojanaṃ dassitaṃ.",
  "tika-vin11t0:3600_1": "Gaṇabhojanampi kappissati,",
  "tika-vin11t0:3600_2": "taṃ sarūpato pācittiyakaṇḍe vuttaṃ.",
  "tika-vin11t0:3601_0": "“Yāvadatthika”nti iminā yāvadatthacīvaraṃ vuttaṃ.",
  "tika-vin11t0:3601_1": "Yāvadatthacīvaranti yāvatakena cīvarena attho,",
  "tika-vin11t0:3601_2": "tāvatakaṃ anadhiṭṭhitaṃ avikappitaṃ kappissatīti attho.",
  "tika-vin11t0:3602_0": "“Tattha yo cīvaruppādo”ti iminā “yo ca tattha cīvaruppādo”ti vutto ānisaṃso dassito.",
  "tika-vin11t0:3602_1": "Yo ca tattha cīvaruppādoti tattha kathinatthatasīmāyaṃ matakacīvaraṃ vā hotu saṅghassa uddissa dinnaṃ vā saṅghikena tatruppādena ābhataṃ vā,",
  "tika-vin11t0:3602_2": "yena kenaci ākārena yaṃ saṅghikaṃ cīvaraṃ uppajjati,",
  "tika-vin11t0:3602_3": "taṃ tesaṃ bhavissatīti attho.",
  "tika-vin11t0:3602_4": "Ime pañca kathinānisaṃsā ca vuttāti sambandho.",
  "tika-vin11t0:3603_0": "Kathinakkhandhakakathāvaṇṇanā.",
  "tika-vin11t0:3604_0": "Cīvarakkhandhakakathāvaṇṇanā",
  "tika-vin11t0:3605_0": "2726- 7.",
  "tika-vin11t0:3605_1": "Cīvaraṃ uppajjati etāsūti “uppādā”ti janikāva vuccanti,",
  "tika-vin11t0:3605_2": "cīvaravatthaparilābhakkhettanti attho. Yathāha –",
  "tika-vin11t0:3605_3": "“yathāvuttānaṃ cīvarānaṃ paṭilābhāya khettaṃ dassetuṃ aṭṭhimā bhikkhave mātikātiādimāhā”ti.",
  "tika-vin11t0:3605_4": "Cīvaramātikāti cīvaruppādahetubhūtamātaro.",
  "tika-vin11t0:3605_5": "Tenāha kathinakkhandhakavaṇṇanāyaṃ “mātikāti mātaro,",
  "tika-vin11t0:3605_6": "janettiyoti attho”ti.",
  "tika-vin11t0:3605_7": "Mātikāti cettha cīvaradānamadhippetaṃ.",
  "tika-vin11t0:3605_8": "Yathāha “sīmāya dānaṃ ekā mātikā,",
  "tika-vin11t0:3605_9": "katikāya dānaṃ dutiyā”tiādi.",
  "tika-vin11t0:3605_10": "Sīmāya deti,",
  "tika-vin11t0:3605_11": "katikāya deti,",
  "tika-vin11t0:3605_12": "bhikkhāpaññattiyā deti,",
  "tika-vin11t0:3605_13": "saṅghassa deti,",
  "tika-vin11t0:3605_14": "ubhatosaṅghe deti,",
  "tika-vin11t0:3605_15": "vassaṃvutthasaṅghassa deti,",
  "tika-vin11t0:3605_16": "ādissa deti,",
  "tika-vin11t0:3605_17": "puggalassa deti.",
  "tika-vin11t0:3605_18": "“Imā pana aṭṭha mātikā”ti vuttameva nigamanavasena vuttaṃ.",
  "tika-vin11t0:3606_0": "2728.",
  "tika-vin11t0:3606_1": "Tatthāti tāsu aṭṭhamātikāsu.",
  "tika-vin11t0:3606_2": "Sīmāya detīti “sīmāya dammī”ti evaṃ sīmaṃ parāmasitvā dento sīmāya deti,",
  "tika-vin11t0:3606_3": "evaṃ dinnaṃ antosīmagatehi bhikkhūhi bhājetabbanti vaṇṇitanti yojanā.",
  "tika-vin11t0:3606_4": "Tattha antosīmagatehīti dāyako yaṃ sīmaṃ apekkhitvā evamāha,",
  "tika-vin11t0:3606_5": "tassā sīmāya antogatehi sabbehi.",
  "tika-vin11t0:3606_6": "Bhājetabbanti taṃ cīvaraṃ bhājetabbaṃ.",
  "tika-vin11t0:3606_7": "Varavaṇṇināti “itipi so bhagavā araha”ntiādinā sakalalokabyāpiguṇātisayayuttena byāmappabhāya,",
  "tika-vin11t0:3606_8": "chabbaṇṇānaṃ raṃsīnañca vasena uttamappabhātisayayuttena varavaṇṇinā vaṇṇitaṃ kathitaṃ.",
  "tika-vin11t0:3606_9": "Ayamettha padavaṇṇanā,",
  "tika-vin11t0:3606_10": "ayaṃ pana vinicchayo –",
  "tika-vin11t0:3606_11": "sīmāya detīti ettha tāva khaṇḍasīmā upacārasīmā samānasaṃvāsasīmā avippavāsasīmā lābhasīmā gāmasīmā nigamasīmā",
  "tika-vin11t0:3606_12": "nagarasīmā abbhantarasīmā udakukkhepasīmā janapadasīmā raṭṭhasīmā rajjasīmā dīpasīmā cakkavāḷasīmā iti",
  "tika-vin11t0:3606_13": "pannarasa sīmā veditabbā.",
  "tika-vin11t0:3607_0": "Tattha khaṇḍasīmā sīmākathāyaṃ vuttā.",
  "tika-vin11t0:3607_1": "Upacārasīmā parikkhittassa vihārassa parikkhepena,",
  "tika-vin11t0:3607_2": "aparikkhittassa vihārassa parikkhepārahaṭṭhānena paricchinnā hoti.",
  "tika-vin11t0:3607_3": "Apica bhikkhūnaṃ dhuvasannipātaṭṭhānato vā pariyante ṭhitabhojanasālato vā nibaddhavasanakaāvāsato vā",
  "tika-vin11t0:3607_4": "thāmamajjhimassa purisassa dvinnaṃ leḍḍupātānaṃ anto upacārasīmā veditabbā.",
  "tika-vin11t0:3607_5": "Sā pana āvāsesu vaḍḍhantesu vaḍḍhati,",
  "tika-vin11t0:3607_6": "parihāyantesu parihāyati.",
  "tika-vin11t0:3607_7": "Mahāpaccariyaṃ pana “bhikkhūsupi vaḍḍhantesu vaḍḍhatī”ti vuttaṃ.",
  "tika-vin11t0:3607_8": "Tasmā sace vihāre sannipatitabhikkhūhi saddhiṃ ekābaddhā hutvā yojanasatampi pūretvā nisīdanti,",
  "tika-vin11t0:3607_9": "yojanasatampi upacārasīmāva hoti,",
  "tika-vin11t0:3607_10": "sabbesaṃ lābho pāpuṇāti.",
  "tika-vin11t0:3607_11": "Samānasaṃvāsaavippavāsasīmādvayampi vuttameva.",
  "tika-vin11t0:3608_0": "Lābhasīmā nāma neva sammāsambuddhena anuññātā,",
  "tika-vin11t0:3608_1": "na dhammasaṅgāhakattherehi ṭhapitā,",
  "tika-vin11t0:3608_2": "apica kho rājarājamahāmattā vihāraṃ kāretvā gāvutaṃ vā aḍḍhayojanaṃ vā yojanaṃ vā samantato paricchinditvā",
  "tika-vin11t0:3608_3": "“ayaṃ amhākaṃ vihārassa lābhasīmā”ti nāmalikhitake thambhe nikhaṇitvā “yaṃ etthantare uppajjati,",
  "tika-vin11t0:3608_4": "sabbaṃ taṃ amhākaṃ vihārassa demā”ti sīmaṃ ṭhapenti,",
  "tika-vin11t0:3608_5": "ayaṃ lābhasīmā nāma.",
  "tika-vin11t0:3608_6": "Gāmanigamanagaraabbhantaraudakukkhepasīmāpi vuttā eva.",
  "tika-vin11t0:3609_0": "Janapadasīmā nāma kāsikosalaraṭṭhādīnaṃ anto bahū janapadā honti,",
  "tika-vin11t0:3609_1": "ettha ekeko janapadaparicchedo janapadasīmā.",
  "tika-vin11t0:3609_2": "Raṭṭhasīmā nāma kāsikosalādiraṭṭhaparicchedo.",
  "tika-vin11t0:3609_3": "Rajjasīmā nāma mahācoḷabhogo keraḷabhogoti evaṃ ekekassa rañño āṇāpavattiṭṭhānaṃ.",
  "tika-vin11t0:3609_4": "Dīpasīmā nāma samuddantena samucchinnamahādīpā ca antaradīpā ca.",
  "tika-vin11t0:3609_5": "Cakkavāḷasīmā nāma cakkavāḷapabbateneva paricchinnā.",
  "tika-vin11t0:3610_0": "Evametāsu sīmāsu khaṇḍasīmāya kenaci kammena sannipatitaṃ saṅghaṃ disvā “ettheva sīmāya saṅghassa demī”ti vutte yāvatikā bhikkhū antokhaṇḍasīmagatā,",
  "tika-vin11t0:3610_1": "tehi bhājetabbaṃ.",
  "tika-vin11t0:3610_2": "Tesaṃyeva hi taṃ pāpuṇāti,",
  "tika-vin11t0:3610_3": "aññesaṃ sīmantarikāya vā upacārasīmāya vā ṭhitānampi na pāpuṇāti.",
  "tika-vin11t0:3610_4": "Khaṇḍasīmāya ṭhite pana rukkhe vā pabbate vā ṭhitassa heṭṭhā vā pathaviyā vemajjhaṃ gatassa pāpuṇātiyeva.",
  "tika-vin11t0:3611_0": "“Imissā upacārasīmāya saṅghassa dammī”ti dinnaṃ pana khaṇḍasīmāsīmantarikāsu ṭhitānampi pāpuṇāti.",
  "tika-vin11t0:3611_1": "“Samānasaṃvāsasīmāya dammī”ti dinnaṃ pana khaṇḍasīmāsīmantarikāsu ṭhitānaṃ na pāpuṇāti.",
  "tika-vin11t0:3611_2": "Avippavāsasīmālābhasīmāsu dinnaṃ tāsu sīmāsu antogatānaṃyeva pāpuṇāti.",
  "tika-vin11t0:3611_3": "Gāmasīmādīsu dinnaṃ tāsaṃ sīmānaṃ abbhantare baddhasīmāya ṭhitānampi pāpuṇāti.",
  "tika-vin11t0:3611_4": "Abbhantarasīmāudakukkhepasīmāsu dinnaṃ tattha antogatānaṃyeva pāpuṇāti.",
  "tika-vin11t0:3611_5": "Janapadaraṭṭharajjadīpacakkavāḷasīmāsupi gāmasīmādīsu vuttasadisoyeva vinicchayo.",
  "tika-vin11t0:3612_0": "Sace pana jambudīpe ṭhito “tambapaṇṇidīpe saṅghassa dammī”ti vadati,",
  "tika-vin11t0:3612_1": "tambapaṇṇidīpato ekopi gantvā sabbesaṃ gaṇhituṃ labhati.",
  "tika-vin11t0:3612_2": "Sacepi tatreva eko sabhāgabhikkhu sabhāgānaṃ bhāgaṃ gaṇhāti,",
  "tika-vin11t0:3612_3": "na vāretabbo.",
  "tika-vin11t0:3612_4": "Evaṃ tāva yo sīmaṃ parāmasitvā deti,",
  "tika-vin11t0:3612_5": "tassa dāne vinicchayo veditabbo.",
  "tika-vin11t0:3613_0": "Yo pana “asukasīmāyā”ti vattuṃ na jānāti,",
  "tika-vin11t0:3613_1": "kevalaṃ “sīmā”ti vacanamattameva jānanto vihāraṃ āgantvā “sīmāya dammī”ti vā “sīmaṭṭhakasaṅghassa dammī”ti vā bhaṇati,",
  "tika-vin11t0:3613_2": "so pucchitabbo “sīmā nāma bahuvidhā,",
  "tika-vin11t0:3613_3": "kataraṃ sīmaṃ sandhāya bhaṇasī”ti,",
  "tika-vin11t0:3613_4": "sace vadati “ahaṃ ‘asukasīmā’ti na jānāmi,",
  "tika-vin11t0:3613_5": "sīmaṭṭhakasaṅgho bhājetvā gaṇhatū”ti,",
  "tika-vin11t0:3613_6": "katarasīmāya bhājetabbaṃ?",
  "tika-vin11t0:3613_7": "Mahāsīvatthero kirāha “avippavāsasīmāyā”ti.",
  "tika-vin11t0:3613_8": "Tato naṃ āhaṃsu “avippavāsasīmā nāma tiyojanāpi hoti,",
  "tika-vin11t0:3613_9": "evaṃ sante tiyojane ṭhitā lābhaṃ gaṇhissanti,",
  "tika-vin11t0:3613_10": "tiyojane ṭhatvā āgantukavattaṃ pūretvā ārāmaṃ pavisitabbaṃ bhavissati,",
  "tika-vin11t0:3613_11": "gamiko tiyojanaṃ gantvā senāsanaṃ āpucchissati,",
  "tika-vin11t0:3613_12": "nissayapaṭipannassa tiyojanātikkame nissayo paṭippassambhissati,",
  "tika-vin11t0:3613_13": "pārivāsikena tiyojanaṃ atikkamitvā aruṇaṃ uṭṭhāpetabbaṃ bhavissati,",
  "tika-vin11t0:3613_14": "bhikkhuniyā tiyojane ṭhatvā ārāmappavesanaṃ āpucchitabbaṃ bhavissati,",
  "tika-vin11t0:3613_15": "sabbampetaṃ upacārasīmāparicchedavaseneva kattuṃ vaṭṭati.",
  "tika-vin11t0:3613_16": "Tasmā upacārasīmāyameva bhājetabba”nti.",
  "tika-vin11t0:3614_0": "2729.",
  "tika-vin11t0:3614_1": "Ye vihārā saṅghena katikāya ekalābhakā samānalābhakā ettha etesu vihāresu dinnaṃ “katikāya dammī”ti dinnaṃ",
  "tika-vin11t0:3614_2": "sabbehi bhikkhūhi saha bhājetabbaṃ cīvaraṃ katikāya vuccatīti yojanā.",
  "tika-vin11t0:3615_0": "Ayamettha vinicchayo –",
  "tika-vin11t0:3615_1": "katikā nāma samānalābhakatikā,",
  "tika-vin11t0:3615_2": "tatrevaṃ katikā kātabbā –",
  "tika-vin11t0:3615_3": "ekasmiṃ vihāre sannipatitehi bhikkhūhi yaṃ vihāraṃ saṅgaṇhitukāmā samānalābhaṃ kātuṃ icchanti,",
  "tika-vin11t0:3615_4": "assa nāmaṃ gahetvā “asuko nāma vihāro porāṇako”ti vā “buddhādhivuttho”ti vā “appalābho”ti vā yaṃ kiñci",
  "tika-vin11t0:3615_5": "kāraṇaṃ vatvā “taṃ vihāraṃ iminā vihārena saddhiṃ ekalābhaṃ kātuṃ saṅghassa ruccatī”ti tikkhattuṃ sāvetabbaṃ.",
  "tika-vin11t0:3615_6": "Ettāvatā tasmiṃ vihāre nisinnopi idha nisinnova hoti.",
  "tika-vin11t0:3615_7": "Tasmiṃ vihārepi saṅghena evameva kātabbaṃ.",
  "tika-vin11t0:3615_8": "Ettāvatā idha nisinnopi tasmiṃ vihāre nisinnova hoti.",
  "tika-vin11t0:3615_9": "Ekasmiṃ lābhe bhājiyamāne itarasmiṃ ṭhitassa bhāgaṃ gahetuṃ vaṭṭati.",
  "tika-vin11t0:3615_10": "Evaṃ ekena vihārena saddhiṃ bahūpi āvāsā ekalābhā kātabbāti.",
  "tika-vin11t0:3616_0": "2730.",
  "tika-vin11t0:3616_1": "Cīvaradāyakena dhuvakārā pākavattādiniccasakkārā yattha saṅghassa krīyanti karīyanti tattha tasmiṃ vihāre",
  "tika-vin11t0:3616_2": "teneva dāyakena saṅghassa dinnaṃ vihāraṃ “bhikkhāpaññattiyā dinna”nti mahesinā vuttanti yojanā.",
  "tika-vin11t0:3617_0": "Tatrāyaṃ vinicchayo –",
  "tika-vin11t0:3617_1": "yasmiṃ vihāre imassa cīvaradāyakassa santakaṃ saṅghassa pākavattaṃ vā vattati,",
  "tika-vin11t0:3617_2": "yasmiṃ vā vihāre bhikkhū attano bhāraṃ katvā sadā gehe bhojeti,",
  "tika-vin11t0:3617_3": "yattha vā tena āvāso kārito,",
  "tika-vin11t0:3617_4": "salākabhattādīni vā nibaddhāni,",
  "tika-vin11t0:3617_5": "yena pana sakalopi vihāro patiṭṭhāpito,",
  "tika-vin11t0:3617_6": "tattha vattabbameva natthi,",
  "tika-vin11t0:3617_7": "ime dhuvakārā nāma.",
  "tika-vin11t0:3617_8": "Tasmā sace so “yattha mayhaṃ dhuvakārā karīyanti,",
  "tika-vin11t0:3617_9": "ettha dammī”ti vā “tattha dethā”ti vā bhaṇati,",
  "tika-vin11t0:3617_10": "bahūsu cepi ṭhānesu dhuvakārā honti,",
  "tika-vin11t0:3617_11": "sabbattha dinnameva hoti.",
  "tika-vin11t0:3618_0": "Sace pana ekasmiṃ vihāre bhikkhū bahutarā honti,",
  "tika-vin11t0:3618_1": "tehi vattabbaṃ “tumhākaṃ dhuvakāre ekattha bhikkhū bahū,",
  "tika-vin11t0:3618_2": "ekattha appakā”ti,",
  "tika-vin11t0:3618_3": "sace “bhikkhugaṇanāya gaṇhathā”ti bhaṇati,",
  "tika-vin11t0:3618_4": "tathā bhājetvā gaṇhituṃ vaṭṭati.",
  "tika-vin11t0:3618_5": "Ettha ca vatthabhesajjādi appakampi sukhena bhājīyati,",
  "tika-vin11t0:3618_6": "yadi pana mañco vā pīṭhakaṃ vā ekameva hoti,",
  "tika-vin11t0:3618_7": "taṃ pucchitvā yassa vā vihārassa ekavihārepi vā yassa senāsanassa so vicāreti,",
  "tika-vin11t0:3618_8": "tattha dātabbaṃ.",
  "tika-vin11t0:3618_9": "Sace “asukabhikkhu gaṇhatū”ti vadati, vaṭṭati.",
  "tika-vin11t0:3619_0": "Atha “mayhaṃ dhuvakāre dethā”ti vatvā avicāretvāva gacchati,",
  "tika-vin11t0:3619_1": "saṅghassapi vicāretuṃ vaṭṭati.",
  "tika-vin11t0:3619_2": "Evaṃ pana vicāretabbaṃ –",
  "tika-vin11t0:3619_3": "“saṅghattherassa vasanaṭṭhāne dethā”ti vattabbaṃ.",
  "tika-vin11t0:3619_4": "Sace tattha senāsanaṃ paripuṇṇaṃ hoti.",
  "tika-vin11t0:3619_5": "Yattha nappahoti,",
  "tika-vin11t0:3619_6": "tattha dātabbaṃ.",
  "tika-vin11t0:3619_7": "Sace eko bhikkhu “mayhaṃ vasanaṭṭhāne senāsanaparibhogabhaṇḍaṃ natthī”ti vadati,",
  "tika-vin11t0:3619_8": "tattha dātabbanti.",
  "tika-vin11t0:3620_0": "2731.",
  "tika-vin11t0:3620_1": "Saṅghassa pana yaṃ dinnanti vihāraṃ pavisitvā “imāni cīvarāni saṅghassa dammī”ti yaṃ cīvaraṃ dinnaṃ.",
  "tika-vin11t0:3620_2": "“Sammukhībhūtenā”ti vattabbe gāthābandhena rassattaṃ.",
  "tika-vin11t0:3620_3": "Sammukhibhūtenāti ca upacārasīmāya ṭhitena.",
  "tika-vin11t0:3620_4": "Bhājetabbanti ghaṇṭiṃ paharitvā kālaṃ ghosetvā bhājetabbaṃ.",
  "tika-vin11t0:3620_5": "Idamettha mukhamattadassanaṃ.",
  "tika-vin11t0:3620_6": "Vinicchayo aṭṭhakathāya veditabbo.",
  "tika-vin11t0:3620_7": "Seyyathidaṃ –",
  "tika-vin11t0:3620_8": "cīvaradāyakena vihāraṃ pavisitvā “imāni cīvarāni saṅghassa dammī”ti dinnesu bhājiyamānesu sīmaṭṭhassa asampattassapi bhāgaṃ gaṇhanto na vāretabbo.",
  "tika-vin11t0:3620_9": "Vihāro mahā hoti,",
  "tika-vin11t0:3620_10": "therāsanato paṭṭhāya vatthesu diyyamānesu alasajātikā mahātherā pacchā āgacchanti, “bhante,",
  "tika-vin11t0:3620_11": "vīsativassānaṃ diyyati,",
  "tika-vin11t0:3620_12": "tumhākaṃ ṭhitikā atikkantā”ti na vattabbā,",
  "tika-vin11t0:3620_13": "ṭhitikaṃ ṭhapetvā tesaṃ datvā pacchā ṭhitikāya dātabbaṃ.",
  "tika-vin11t0:3621_0": "“Asukavihāre kira bahuṃ cīvaraṃ uppanna”nti sutvā yojanantarikavihāratopi bhikkhū āgacchanti,",
  "tika-vin11t0:3621_1": "sampattasampattānaṃ ṭhitaṭṭhānato paṭṭhāya dātabbaṃ.",
  "tika-vin11t0:3621_2": "Asampattānampi upacārasīmaṃ paviṭṭhānaṃ antevāsikādīsu gaṇhantesu dātabbameva.",
  "tika-vin11t0:3621_3": "“Bahi upacārasīmāya ṭhitānaṃ dethā”ti vadanti,",
  "tika-vin11t0:3621_4": "na dātabbaṃ.",
  "tika-vin11t0:3621_5": "Sace pana upacārasīmaṃ okkantehi ekābaddhā hutvā attano vihāradvāre vā antovihāreyeva vā honti,",
  "tika-vin11t0:3621_6": "parisavasena vaḍḍhitā nāma sīmā hoti,",
  "tika-vin11t0:3621_7": "tasmā dātabbaṃ.",
  "tika-vin11t0:3621_8": "Saṅghanavakassa dinnepi pacchā āgatānaṃ dātabbameva.",
  "tika-vin11t0:3621_9": "Dutiyabhāge pana therāsanaṃ āruḷhe āgatānaṃ paṭhamabhāgo na pāpuṇāti,",
  "tika-vin11t0:3621_10": "dutiyabhāgato vassaggena dātabbaṃ.",
  "tika-vin11t0:3622_0": "Ekasmiṃ vihāre dasa bhikkhū honti,",
  "tika-vin11t0:3622_1": "dasa vatthāni “saṅghassa demā”ti denti,",
  "tika-vin11t0:3622_2": "pāṭekkaṃ bhājetabbāni.",
  "tika-vin11t0:3622_3": "Sace “sabbāneva amhākaṃ pāpuṇantī”ti gahetvā gacchanti,",
  "tika-vin11t0:3622_4": "duppāpitāni ceva duggahitāni ca,",
  "tika-vin11t0:3622_5": "gatagataṭṭhāne saṅghikāneva honti.",
  "tika-vin11t0:3622_6": "Ekaṃ pana uddharitvā “idaṃ tumhākaṃ pāpuṇātī”ti saṅghattherassa datvā sesāni “imāni amhākaṃ pāpuṇantī”ti gahetuṃ vaṭṭati.",
  "tika-vin11t0:3623_0": "Ekameva vatthaṃ “saṅghassa demā”ti āharanti,",
  "tika-vin11t0:3623_1": "abhājetvāva “amhākaṃ pāpuṇātī”ti gaṇhanti,",
  "tika-vin11t0:3623_2": "duppāpitañceva duggahitañca,",
  "tika-vin11t0:3623_3": "satthakena,",
  "tika-vin11t0:3623_4": "pana haliddiādinā vā lekhaṃ katvā ekaṃ koṭṭhāsaṃ “imaṃ ṭhānaṃ tumhākaṃ pāpuṇātī”ti saṅghattherassa pāpetvā sesaṃ “amhākaṃ pāpuṇātī”ti gahetuṃ vaṭṭati.",
  "tika-vin11t0:3623_5": "Yaṃ pana vatthasseva pupphaṃ vā vali vā,",
  "tika-vin11t0:3623_6": "tena paricchedaṃ kātuṃ na vaṭṭati.",
  "tika-vin11t0:3623_7": "Sace ekaṃ tantaṃ uddharitvā “idaṃ ṭhānaṃ tumhākaṃ pāpuṇātī”ti saṅghattherassa datvā sesaṃ “amhākaṃ pāpuṇātī”ti gaṇhanti, vaṭṭati.",
  "tika-vin11t0:3623_8": "Khaṇḍaṃ khaṇḍaṃ chinditvā bhājiyamānaṃ vaṭṭatiyeva.",
  "tika-vin11t0:3624_0": "Ekabhikkhuke vihāre saṅghassa cīvaresu uppannesu sace pubbe vuttanayeneva so bhikkhu “sabbāni mayhaṃ pāpuṇantī”ti gaṇhāti,",
  "tika-vin11t0:3624_1": "suggahitāni,",
  "tika-vin11t0:3624_2": "ṭhitikā pana na tiṭṭhati.",
  "tika-vin11t0:3624_3": "Sace ekekaṃ uddharitvā “idaṃ mayhaṃ pāpuṇātī”ti gaṇhāti,",
  "tika-vin11t0:3624_4": "ṭhitikā tiṭṭhati.",
  "tika-vin11t0:3624_5": "Tattha ṭhitikāya aṭṭhitāya puna aññasmiṃ cīvare uppanne sace eko bhikkhu āgacchati,",
  "tika-vin11t0:3624_6": "majjhe chinditvā dvīhipi gahetabbaṃ.",
  "tika-vin11t0:3624_7": "Ṭhitāya ṭhitikāya puna aññasmiṃ cīvare uppanne sace navakataro āgacchati,",
  "tika-vin11t0:3624_8": "ṭhitikā heṭṭhā orohati.",
  "tika-vin11t0:3624_9": "Sace vuḍḍhataro āgacchati,",
  "tika-vin11t0:3624_10": "ṭhitikā uddhaṃ ārohati.",
  "tika-vin11t0:3624_11": "Atha añño natthi,",
  "tika-vin11t0:3624_12": "puna attano pāpetvā gahetabbaṃ.",
  "tika-vin11t0:3625_0": "“Saṅghassa demā”ti vā “bhikkhusaṅghassa demā”ti vā yena kenaci ākārena saṅghaṃ āmasitvā dinnaṃ pana paṃsukūlikānaṃ",
  "tika-vin11t0:3625_1": "na vaṭṭati “gahapaticīvaraṃ paṭikkhipāmi,",
  "tika-vin11t0:3625_2": "paṃsukūlikaṅgaṃ samādiyāmī”ti vuttattā,",
  "tika-vin11t0:3625_3": "na pana akappiyattā.",
  "tika-vin11t0:3625_4": "Bhikkhusaṅghena apaloketvā dinnampi na gahetabbaṃ.",
  "tika-vin11t0:3625_5": "Yaṃ pana bhikkhu attano santakaṃ deti,",
  "tika-vin11t0:3625_6": "taṃ bhikkhudattiyaṃ nāma vaṭṭati.",
  "tika-vin11t0:3625_7": "Paṃsukūlaṃ pana na hoti.",
  "tika-vin11t0:3625_8": "Evaṃ santepi dhutaṅgaṃ na bhijjati.",
  "tika-vin11t0:3625_9": "“Bhikkhūnaṃ dema,",
  "tika-vin11t0:3625_10": "therānaṃ demā”ti vutte pana paṃsukūlikānampi vaṭṭati.",
  "tika-vin11t0:3625_11": "“Idaṃ vatthaṃ saṅghassa dema,",
  "tika-vin11t0:3625_12": "iminā upāhanatthavikapattatthavikaāyogaaṃsabaddhakādīni karothā”ti dinnampi vaṭṭati.",
  "tika-vin11t0:3626_0": "Pattatthavikādīnaṃ atthāya dinnāni bahūnipi honti,",
  "tika-vin11t0:3626_1": "cīvaratthāyapi pahonti,",
  "tika-vin11t0:3626_2": "tato cīvaraṃ katvā pārupituṃ vaṭṭati.",
  "tika-vin11t0:3626_3": "Sace pana saṅgho bhājitātirittāni vatthāni chinditvā upāhanatthavikādīnaṃ atthāya bhājeti,",
  "tika-vin11t0:3626_4": "tato gahetuṃ na vaṭṭati.",
  "tika-vin11t0:3626_5": "Sāmikehi vicāritameva hi vaṭṭati,",
  "tika-vin11t0:3626_6": "na itaraṃ.",
  "tika-vin11t0:3627_0": "“Paṃsukūlikasaṅghassa dhammakaraṇaaṃsabaddhādīnaṃ atthāya demā”ti vuttepi gahetuṃ vaṭṭati.",
  "tika-vin11t0:3627_1": "Parikkhāro nāma paṃsukūlikānampi icchitabbo.",
  "tika-vin11t0:3627_2": "Yaṃ tattha atirekaṃ hoti,",
  "tika-vin11t0:3627_3": "taṃ cīvarepi upanetuṃ vaṭṭati.",
  "tika-vin11t0:3627_4": "Suttaṃ saṅghassa denti,",
  "tika-vin11t0:3627_5": "paṃsukūlikehipi gahetabbaṃ.",
  "tika-vin11t0:3627_6": "Ayaṃ tāva vihāraṃ pavisitvā “imāni cīvarāni saṅghassa dammī”ti dinnesu vinicchayo.",
  "tika-vin11t0:3628_0": "Sace pana bahi upacārasīmāya addhānapaṭipanne bhikkhū disvā “saṅghassa dammī”ti saṅghattherassa vā saṅghanavakassa vā āroceti,",
  "tika-vin11t0:3628_1": "sacepi yojanaṃ pharitvā parisā ṭhitā hoti,",
  "tika-vin11t0:3628_2": "ekābaddhā ce,",
  "tika-vin11t0:3628_3": "sabbesaṃ pāpuṇāti.",
  "tika-vin11t0:3628_4": "Ye pana dvādasahi hatthehi parisaṃ asampattā,",
  "tika-vin11t0:3628_5": "tesaṃ na pāpuṇātīti.",
  "tika-vin11t0:3629_0": "2732.",
  "tika-vin11t0:3629_1": "Idāni “ubhatosaṅghe detī”ti mātikaṃ vivaranto āha “ubhatosaṅghamuddissā”tiādi.",
  "tika-vin11t0:3629_2": "Ubhatosaṅghamuddissāti bhikkhusaṅghaṃ,",
  "tika-vin11t0:3629_3": "bhikkhunisaṅghañca uddisitvā.",
  "tika-vin11t0:3629_4": "Detīti “ubhatosaṅghassa demī”ti deti.",
  "tika-vin11t0:3629_5": "“Bahu vā”ti ettha “bahū vā”ti vattabbe gāthābandhavasena rassattaṃ.",
  "tika-vin11t0:3629_6": "Bhikkhunīnaṃ bhikkhū thokā vā hontu bahū vā,",
  "tika-vin11t0:3629_7": "puggalaggena akatvā ubhatosaṅghavasena samabhāgova kātuṃ vaṭṭatīti yojanā.",
  "tika-vin11t0:3630_0": "Tatrāyaṃ vinicchayo –",
  "tika-vin11t0:3630_1": "“ubhatosaṅghassa dammī”ti vuttepi “dvedhāsaṅghassa dammi,",
  "tika-vin11t0:3630_2": "dvinnaṃ saṅghānaṃ dammi,",
  "tika-vin11t0:3630_3": "bhikkhusaṅghassa ca bhikkhunisaṅghassa ca dammī”ti vuttepi ubhatosaṅghassa dinnameva hoti,",
  "tika-vin11t0:3630_4": "dve bhāge same katvā eko dātabbo.",
  "tika-vin11t0:3631_0": "“Ubhatosaṅghassa ca tuyhañca dammī”ti vutte sace dasa dasa bhikkhū,",
  "tika-vin11t0:3631_1": "bhikkhuniyo ca honti,",
  "tika-vin11t0:3631_2": "ekavīsati paṭivīse katvā eko puggalassa dātabbo,",
  "tika-vin11t0:3631_3": "dasa bhikkhusaṅghassa,",
  "tika-vin11t0:3631_4": "dasa bhikkhunisaṅghassa.",
  "tika-vin11t0:3631_5": "Yena puggaliko laddho,",
  "tika-vin11t0:3631_6": "so saṅghatopi attano vassaggena gahetuṃ labhati. Kasmā?",
  "tika-vin11t0:3631_7": "Ubhatosaṅghaggahaṇena gahitattā.",
  "tika-vin11t0:3632_0": "“Ubhatosaṅghassa ca cetiyassa ca dammī”ti vuttepi eseva nayo.",
  "tika-vin11t0:3632_1": "Idha pana cetiyassa saṅghato pāpuṇanakoṭṭhāso nāma natthi,",
  "tika-vin11t0:3632_2": "ekapuggalassa pattakoṭṭhāsasamova koṭṭhāso hoti.",
  "tika-vin11t0:3633_0": "“Ubhatosaṅghassa ca tuyhañca cetiyassa cā”ti vutte pana dvāvīsati koṭṭhāse katvā dasa bhikkhūnaṃ,",
  "tika-vin11t0:3633_1": "dasa bhikkhunīnaṃ,",
  "tika-vin11t0:3633_2": "eko puggalassa,",
  "tika-vin11t0:3633_3": "eko cetiyassa dātabbo.",
  "tika-vin11t0:3633_4": "Tattha puggalo saṅghatopi attano vassaggena puna gahetuṃ labhati.",
  "tika-vin11t0:3633_5": "Cetiyassa ekoyeva.",
  "tika-vin11t0:3634_0": "“Bhikkhusaṅghassa ca bhikkhunīnañca dammī”ti vutte pana majjhe bhinditvā na dātabbaṃ,",
  "tika-vin11t0:3634_1": "bhikkhū ca bhikkhuniyo ca gaṇetvā dātabbaṃ.",
  "tika-vin11t0:3635_0": "“Bhikkhusaṅghassa ca bhikkhunīnañca tuyhañcā”ti vutte pana puggalo visuṃ na labhati,",
  "tika-vin11t0:3635_1": "pāpuṇanaṭṭhānato ekameva labhati. Kasmā?",
  "tika-vin11t0:3635_2": "Bhikkhusaṅghaggahaṇena gahitattā.",
  "tika-vin11t0:3636_0": "“Bhikkhusaṅghassa ca bhikkhunīnañca tuyhañca cetiyassa cā”ti vuttepi cetiyassa ekapuggalapaṭivīso labbhati,",
  "tika-vin11t0:3636_1": "puggalassa visuṃ na labbhati.",
  "tika-vin11t0:3636_2": "Tasmā ekaṃ cetiyassa datvā avasesaṃ bhikkhū ca bhikkhuniyo ca gaṇetvā bhājetabbaṃ.",
  "tika-vin11t0:3637_0": "“Bhikkhūnañca bhikkhunīnañca dammī”ti vuttepi na majjhe bhinditvā dātabbaṃ,",
  "tika-vin11t0:3637_1": "puggalagaṇanāya eva vibhajitabbaṃ.",
  "tika-vin11t0:3638_0": "“Bhikkhūnañca bhikkhunīnañca tuyhañca cetiyassa cā”ti evaṃ vuttepi cetiyassa ekapuggalapaṭivīso labbhati,",
  "tika-vin11t0:3638_1": "puggalassa visuṃ natthi,",
  "tika-vin11t0:3638_2": "bhikkhū ca bhikkhuniyo ca gaṇetvā eva bhājetabbaṃ.",
  "tika-vin11t0:3638_3": "Yathā ca bhikkhusaṅghaṃ ādiṃ katvā nayo nīto,",
  "tika-vin11t0:3638_4": "evaṃ bhikkhunisaṅghaṃ ādiṃ katvāpi netabbo.",
  "tika-vin11t0:3639_0": "“Bhikkhusaṅghassa ca tuyhañcā”ti vutte puggalassa visuṃ na labbhati, vassaggeneva gahetabbaṃ.",
  "tika-vin11t0:3640_0": "“Bhikkhusaṅghassa ca cetiyassa cā”ti vutte pana cetiyassa visuṃ paṭivīso labbhati.",
  "tika-vin11t0:3641_0": "“Bhikkhusaṅghassa ca tuyhañca cetiyassa cā”ti vuttepi cetiyasseva labbhati, na puggalassa.",
  "tika-vin11t0:3642_0": "“Bhikkhūnañca tuyhañcā”ti vuttepi visuṃ na labbhati.",
  "tika-vin11t0:3643_0": "“Bhikkhūnañca cetiyassa cā”ti vutte pana cetiyassa labbhati.",
  "tika-vin11t0:3644_0": "“Bhikkhūnañca tuyhañca cetiyassa cā”ti vuttepi cetiyasseva visuṃ labbhati,",
  "tika-vin11t0:3644_1": "na puggalassa.",
  "tika-vin11t0:3644_2": "Bhikkhunisaṅghaṃ ādiṃ katvāpi evameva yojetabbaṃ.",
  "tika-vin11t0:3645_0": "Pubbe buddhappamukhassa ubhatosaṅghassa dānaṃ denti,",
  "tika-vin11t0:3645_1": "bhagavā majjhe nisīdati,",
  "tika-vin11t0:3645_2": "dakkhiṇato bhikkhū,",
  "tika-vin11t0:3645_3": "vāmato bhikkhuniyo nisīdanti,",
  "tika-vin11t0:3645_4": "bhagavā ubhinnaṃ saṅghatthero,",
  "tika-vin11t0:3645_5": "tadā bhagavā attano laddhapaccaye attanāpi paribhuñjati,",
  "tika-vin11t0:3645_6": "bhikkhūnampi dāpeti.",
  "tika-vin11t0:3645_7": "Etarahi pana paṇḍitamanussā sadhātukaṃ paṭimaṃ vā cetiyaṃ vā ṭhapetvā buddhappamukhassa ubhatosaṅghassa dānaṃ denti,",
  "tika-vin11t0:3645_8": "paṭimāya vā cetiyassa vā purato ādhārake pattaṃ ṭhapetvā dakkhiṇodakaṃ datvā “buddhānaṃ demā”ti tattha yaṃ paṭhamaṃ khādanīyaṃ bhojanīyaṃ denti,",
  "tika-vin11t0:3645_9": "vihāraṃ vā āharitvā “idaṃ cetiyassa demā”ti piṇḍapātañca mālāgandhādīni ca denti,",
  "tika-vin11t0:3645_10": "tattha kathaṃ paṭipajjitabbanti?",
  "tika-vin11t0:3645_11": "Mālāgandhādīni tāva cetiye āropetabbāni,",
  "tika-vin11t0:3645_12": "vatthehi paṭākā,",
  "tika-vin11t0:3645_13": "telena padīpā kātabbā.",
  "tika-vin11t0:3645_14": "Piṇḍapātamadhuphāṇitādīni pana yo nibaddhaṃ cetiyassa jaggako hoti pabbajito vā gahaṭṭho vā,",
  "tika-vin11t0:3645_15": "tassa dātabbāni.",
  "tika-vin11t0:3645_16": "Nibaddhajaggake asati āhaṭapattaṃ ṭhapetvā vattaṃ katvā paribhuñjituṃ vaṭṭati.",
  "tika-vin11t0:3645_17": "Upakaṭṭhe kāle bhuñjitvā pacchāpi vattaṃ kātuṃ vaṭṭatiyeva.",
  "tika-vin11t0:3646_0": "Mālāgandhādīsu ca yaṃ kiñci “idaṃ haritvā cetiyassa pūjaṃ karothā”ti vutte dūrampi haritvā pūjetabbaṃ.",
  "tika-vin11t0:3646_1": "“Bhikkhaṃ saṅghassa harā”ti vuttepi haritabbaṃ.",
  "tika-vin11t0:3646_2": "Sace pana “ahaṃ piṇḍāya carāmi,",
  "tika-vin11t0:3646_3": "āsanasālāya bhikkhū atthi,",
  "tika-vin11t0:3646_4": "te harissantī”ti vutte “bhante,",
  "tika-vin11t0:3646_5": "tuyhaṃyeva dammī”ti vadati,",
  "tika-vin11t0:3646_6": "bhuñjituṃ vaṭṭati.",
  "tika-vin11t0:3646_7": "Atha pana “bhikkhusaṅghassa dassāmī”ti harantassa gacchato antarāva kālo upakaṭṭho hoti,",
  "tika-vin11t0:3646_8": "attano pāpetvā bhuñjituṃ vaṭṭati.",
  "tika-vin11t0:3647_0": "2733.",
  "tika-vin11t0:3647_1": "Yaṃ pana cīvaraṃ “yasmiṃ āvāse vassaṃvutthassa saṅghassa dammī”ti deti,",
  "tika-vin11t0:3647_2": "tasmiṃyeva āvāse vutthavassena saṅghena vā gaṇena vā puggalena vā taṃ cīvaraṃ bhājetabbanti vaṇṇitaṃ desitanti yojanā.",
  "tika-vin11t0:3648_0": "Tatrāyaṃ vinicchayo –",
  "tika-vin11t0:3648_1": "vihāraṃ pavisitvā “imāni cīvarāni vassaṃvutthasaṅghassa dammī”ti deti,",
  "tika-vin11t0:3648_2": "yāvatikā bhikkhū tasmiṃ āvāse vassaṃvutthā,",
  "tika-vin11t0:3648_3": "yattakā vassacchedaṃ akatvā purimavassaṃvutthā,",
  "tika-vin11t0:3648_4": "tehi bhājetabbaṃ,",
  "tika-vin11t0:3648_5": "aññesaṃ na pāpuṇāti.",
  "tika-vin11t0:3648_6": "Disāpakkantassāpi sati gāhake yāva kathinassa ubbhārā dātabbaṃ.",
  "tika-vin11t0:3648_7": "Anatthate pana kathine antohemante evañca vatvā dinnaṃ pacchimavassaṃvutthānampi pāpuṇātīti lakkhaṇaññū vadanti.",
  "tika-vin11t0:3648_8": "Aṭṭhakathāsu panetaṃ avicāritaṃ.",
  "tika-vin11t0:3649_0": "Sace pana bahi upacārasīmāyaṃ ṭhito “vassaṃvutthasaṅghassa dammī”ti vadati,",
  "tika-vin11t0:3649_1": "sampattānaṃ sabbesaṃ pāpuṇāti.",
  "tika-vin11t0:3649_2": "Atha “asukavihāre vassaṃvutthasaṅghassā”ti vadati,",
  "tika-vin11t0:3649_3": "tatra vassaṃvutthānameva yāva kathinassubbhārā pāpuṇāti.",
  "tika-vin11t0:3649_4": "Sace pana gimhānaṃ paṭhamadivasato paṭṭhāya evaṃ vadati,",
  "tika-vin11t0:3649_5": "tatra sammukhībhūtānaṃyeva sabbesaṃ pāpuṇāti. Kasmā?",
  "tika-vin11t0:3649_6": "Piṭṭhisamaye uppannattā.",
  "tika-vin11t0:3649_7": "Antovasseyeva “vassaṃ vasantānaṃ dammī”ti vutte chinnavassā na labhanti,",
  "tika-vin11t0:3649_8": "vassaṃ vasantāva labhanti.",
  "tika-vin11t0:3649_9": "Cīvaramāse pana “vassaṃ vasantānaṃ dammī”ti vutte pacchimikāya vassūpagatānaṃyeva pāpuṇāti,",
  "tika-vin11t0:3649_10": "purimikāya vassūpagatānañca chinnavassānañca na pāpuṇāti.",
  "tika-vin11t0:3650_0": "Cīvaramāsato paṭṭhāya yāva hemantassa pacchimo divaso,",
  "tika-vin11t0:3650_1": "tāva “vassāvāsikaṃ demā”ti vutte kathinaṃ atthataṃ vā hotu anatthataṃ vā,",
  "tika-vin11t0:3650_2": "atītavassaṃvutthānameva pāpuṇāti.",
  "tika-vin11t0:3650_3": "Gimhānaṃ paṭhamadivasato paṭṭhāya vutte pana mātikā āropetabbā “atītavassāvāsassa pañca māsā abhikkantā,",
  "tika-vin11t0:3650_4": "anāgate cātumāsaccayena bhavissati,",
  "tika-vin11t0:3650_5": "kataravassāvāsassa desī”ti.",
  "tika-vin11t0:3650_6": "Sace “atītavassaṃvutthānaṃ dammī”ti vadati,",
  "tika-vin11t0:3650_7": "taṃ antovassaṃ vutthānameva pāpuṇāti.",
  "tika-vin11t0:3650_8": "Disāpakkantānampi sabhāgā gaṇhituṃ labhanti.",
  "tika-vin11t0:3651_0": "Sace “anāgate vassāvāsikaṃ dammī”ti vadati,",
  "tika-vin11t0:3651_1": "taṃ ṭhapetvā vassūpanāyikadivase gahetabbaṃ.",
  "tika-vin11t0:3651_2": "Atha “agutto vihāro,",
  "tika-vin11t0:3651_3": "corabhayaṃ atthi,",
  "tika-vin11t0:3651_4": "na sakkā ṭhapetuṃ,",
  "tika-vin11t0:3651_5": "gaṇhitvā vā āhiṇḍitu”nti vutte “sampattānaṃ dammī”ti vadati,",
  "tika-vin11t0:3651_6": "bhājetvā gahetabbaṃ.",
  "tika-vin11t0:3651_7": "Sace vadati “ito me, bhante,",
  "tika-vin11t0:3651_8": "tatiye vasse vassāvāsikaṃ na dinnaṃ,",
  "tika-vin11t0:3651_9": "taṃ dammī”ti,",
  "tika-vin11t0:3651_10": "tasmiṃ antovasse vutthabhikkhūnaṃ pāpuṇāti.",
  "tika-vin11t0:3651_11": "Sace te disāpakkantā,",
  "tika-vin11t0:3651_12": "añño vissāsiko gaṇhāti, dātabbaṃ.",
  "tika-vin11t0:3651_13": "Atha ekoyeva avasiṭṭho,",
  "tika-vin11t0:3651_14": "sesā kālakatā,",
  "tika-vin11t0:3651_15": "sabbaṃ ekasseva pāpuṇāti.",
  "tika-vin11t0:3651_16": "Sace ekopi natthi,",
  "tika-vin11t0:3651_17": "saṅghikaṃ hoti,",
  "tika-vin11t0:3651_18": "sammukhībhūtehi bhājetabbanti.",
  "tika-vin11t0:3652_0": "2734.",
  "tika-vin11t0:3652_1": "Yāguyā pana pītāya vā bhatte vā bhutte sace pana ādissa “yena me yāgu pītā,",
  "tika-vin11t0:3652_2": "tassa dammi,",
  "tika-vin11t0:3652_3": "yena me bhattaṃ bhuttaṃ,",
  "tika-vin11t0:3652_4": "tassa dammī”ti paricchinditvā cīvaraṃ deti,",
  "tika-vin11t0:3652_5": "vinayadharena tattha tattheva dānaṃ dātabbanti yojanā.",
  "tika-vin11t0:3652_6": "Esa nayo khādanīyacīvarasenāsanabhesajjādīsu.",
  "tika-vin11t0:3653_0": "Tatrāyaṃ vinicchayo –",
  "tika-vin11t0:3653_1": "bhikkhū ajjatanāya vā svātanāya vā yāguyā nimantetvā tesaṃ gharaṃ paviṭṭhānaṃ yāguṃ deti,",
  "tika-vin11t0:3653_2": "yāguṃ datvā pītāya yāguyā “imāni cīvarāni yehi mayhaṃ yāgu pītā,",
  "tika-vin11t0:3653_3": "tesaṃ dammī”ti deti,",
  "tika-vin11t0:3653_4": "yehi nimantitehi yāgu pītā,",
  "tika-vin11t0:3653_5": "tesaṃyeva pāpuṇanti,",
  "tika-vin11t0:3653_6": "yehi pana bhikkhācāravattena gharadvārena gacchantehi vā gharaṃ paviṭṭhehi vā yāgu laddhā,",
  "tika-vin11t0:3653_7": "yesaṃ vā āsanasālato pattaṃ āharitvā manussehi nītā,",
  "tika-vin11t0:3653_8": "ye vā therehi pesitā,",
  "tika-vin11t0:3653_9": "tesaṃ na pāpuṇanti.",
  "tika-vin11t0:3654_0": "Sace pana nimantitabhikkhūhi saddhiṃ aññepi bahū āgantvā antogehañca bahigehañca pūretvā nisinnā,",
  "tika-vin11t0:3654_1": "dāyako ca evaṃ vadati “nimantitā vā hontu animantitā vā,",
  "tika-vin11t0:3654_2": "yesaṃ mayā yāgu dinnā,",
  "tika-vin11t0:3654_3": "sabbesaṃ imāni vatthāni hontū”ti,",
  "tika-vin11t0:3654_4": "sabbesaṃ pāpuṇanti.",
  "tika-vin11t0:3654_5": "Yehi pana therānaṃ hatthato yāgu laddhā,",
  "tika-vin11t0:3654_6": "tesaṃ na pāpuṇanti.",
  "tika-vin11t0:3654_7": "Atha so “yehi mayhaṃ yāgu pītā,",
  "tika-vin11t0:3654_8": "sabbesaṃ hontū”ti vadati,",
  "tika-vin11t0:3654_9": "sabbesaṃ pāpuṇanti.",
  "tika-vin11t0:3654_10": "Bhattakhādanīyesupi eseva nayo.",
  "tika-vin11t0:3655_0": "Cīvare vāti pubbepi yena vassaṃ vāsetvā bhikkhūnaṃ cīvaraṃ dinnapubbaṃ hoti,",
  "tika-vin11t0:3655_1": "so ce bhikkhū bhojetvā vadati “yesaṃ mayā pubbe cīvaraṃ dinnaṃ,",
  "tika-vin11t0:3655_2": "tesaṃyeva imaṃ cīvaraṃ vā suttaṃ vā sappimadhuphāṇitādīni vā hontū”ti,",
  "tika-vin11t0:3655_3": "sabbaṃ tesaṃyeva pāpuṇāti.",
  "tika-vin11t0:3656_0": "Senāsane vāti “yo mayā kārite vihāre vā pariveṇe vā vasati, tassidaṃ hotū”ti vutte tasseva hoti.",
  "tika-vin11t0:3657_0": "Bhesajje vāti “mayaṃ kālena kālaṃ therānaṃ sappiādīni bhesajjāni dema,",
  "tika-vin11t0:3657_1": "yehi tāni laddhāni,",
  "tika-vin11t0:3657_2": "tesaṃyevidaṃ hotū”ti vutte tesaṃyeva hotīti.",
  "tika-vin11t0:3658_0": "2735.",
  "tika-vin11t0:3658_1": "Dīyateti dānanti kammasādhanena cīvaraṃ vuccati. Yaṃ-",
  "tika-vin11t0:3658_2": "saddena cīvarassa parāmaṭṭhattā taṃ-",
  "tika-vin11t0:3658_3": "saddenāpi tadeva parāmasitabbanti.",
  "tika-vin11t0:3659_0": "Tatrāyaṃ vinicchayo –",
  "tika-vin11t0:3659_1": "“imaṃ cīvaraṃ itthannāmassa dammī”ti evaṃ parammukhā vā “idaṃ me, bhante,",
  "tika-vin11t0:3659_2": "tumhākaṃ dammī”ti evaṃ sammukhā vā pādamūle ṭhapetvā vā deti,",
  "tika-vin11t0:3659_3": "taṃ tasseva hoti.",
  "tika-vin11t0:3659_4": "Sace pana “idaṃ tumhākañca tumhākaṃ antevāsikānañca dammī”ti evaṃ vadati,",
  "tika-vin11t0:3659_5": "therassa ca antevāsikānañca pāpuṇāti.",
  "tika-vin11t0:3659_6": "Uddesaṃ gahetuṃ āgato gahetvā gacchanto ca atthi,",
  "tika-vin11t0:3659_7": "tassāpi pāpuṇāti.",
  "tika-vin11t0:3659_8": "“Tumhehi saddhiṃ nibaddhacārikabhikkhūnaṃ dammī”ti vutte uddesantevāsikānaṃ vattaṃ katvā uddesaparipucchādīni",
  "tika-vin11t0:3659_9": "gahetvā vicarantānaṃ sabbesaṃ pāpuṇātīti.",
  "tika-vin11t0:3660_0": "2737.",
  "tika-vin11t0:3660_1": "Vadaticcevameva ceti iccevaṃ yathāvuttanayena vadati ce.",
  "tika-vin11t0:3660_2": "Tanti taṃ parikkhāraṃ.",
  "tika-vin11t0:3660_3": "Tesanti mātuādīnaṃ.",
  "tika-vin11t0:3660_4": "Saṅghasseva santakaṃ hotīti yojanā.",
  "tika-vin11t0:3661_0": "2738.",
  "tika-vin11t0:3661_1": "“Pañcannaṃ…pe…",
  "tika-vin11t0:3661_2": "hotī”ti iminā purimagāthādvayena vitthāritamevatthaṃ saṃkhipitvā dasseti.",
  "tika-vin11t0:3661_3": "Pañcannaṃ sahadhammikānaṃ.",
  "tika-vin11t0:3661_4": "Accayeti kālakiriyāya.",
  "tika-vin11t0:3661_5": "Dānanti “mayi kālakate imaṃ parikkhāraṃ tuyhaṃ hotu,",
  "tika-vin11t0:3661_6": "tava santakaṃ karohī”tiādinā pariccajanaṃ.",
  "tika-vin11t0:3661_7": "Kiñcipīti antamaso dantakaṭṭhampi.",
  "tika-vin11t0:3661_8": "Gihīnaṃ pana dānaṃ tathā dāyakānaṃ gihīnameva accaye rūhatīti yojanā.",
  "tika-vin11t0:3662_0": "2739.",
  "tika-vin11t0:3662_1": "Bhikkhu vā sāmaṇero vā bhikkhuniupassaye kālaṃ karoti,",
  "tika-vin11t0:3662_2": "assa bhikkhussa vā sāmaṇerassa vā parikkhārā bhikkhūnaṃyeva santakā bhikkhusaṅghasseva santakāti yojanā.",
  "tika-vin11t0:3662_3": "Bhikkhusaṅghasseva santakā kālakatassa bhikkhusaṅghapariyāpannattā.",
  "tika-vin11t0:3663_0": "2740.",
  "tika-vin11t0:3663_1": "Sāmaṇerī vāti ettha vā-",
  "tika-vin11t0:3663_2": "saddena “sikkhamānā vā”ti idaṃ saṅgaṇhāti.",
  "tika-vin11t0:3663_3": "Vihārasmiṃ bhikkhūnaṃ nivāsanaṭṭhāne.",
  "tika-vin11t0:3663_4": "Tassāti bhikkhuniyā vā sāmaṇeriyā vā sikkhamānāya vā parikkhārā bhikkhunīnaṃ santakā hontīti yojanā.",
  "tika-vin11t0:3663_5": "Santakāti etthāpi bhikkhūsu vuttanayenevattho gahetabbo.",
  "tika-vin11t0:3664_0": "2741.",
  "tika-vin11t0:3664_1": "Dehi netvāti ettha “imaṃ cīvara”nti pakaraṇato labbhati.",
  "tika-vin11t0:3664_2": "“Imaṃ cīvaraṃ netvā asukassa dehī”ti yaṃ cīvaraṃ dinnaṃ,",
  "tika-vin11t0:3664_3": "taṃ tassa purimasseva santakaṃ hoti.",
  "tika-vin11t0:3664_4": "“Idaṃ cīvaraṃ asukassa dammī”ti yaṃ cīvaraṃ dinnaṃ,",
  "tika-vin11t0:3664_5": "taṃ yassa pahiyyati,",
  "tika-vin11t0:3664_6": "tassa pacchimasseva santakaṃ hotīti yojanā.",
  "tika-vin11t0:3665_0": "2742.",
  "tika-vin11t0:3665_1": "Yathāvuttavacanappakārānurūpena sāmike ñatvā sāmikesu vissāsena vā tesu matesu matakacīvarampi gaṇhituṃ vaṭṭatīti dassetuṃ āha “eva”ntiādi.",
  "tika-vin11t0:3665_2": "“Matassa vā amatassa vā”ti padacchedo.",
  "tika-vin11t0:3665_3": "Vissāsaṃ vāpi gaṇheyyāti jīvantassa santakaṃ vissāsaggāhaṃ gaṇheyya.",
  "tika-vin11t0:3665_4": "Gaṇhe matakacīvaranti matassa cīvaraṃ matakaparikkhāranīhārena pāpetvā gaṇheyya.",
  "tika-vin11t0:3666_0": "2743.",
  "tika-vin11t0:3666_1": "Rajate anenāti rajananti mūlādisabbamāha.",
  "tika-vin11t0:3666_2": "Vantadosenāti savāsanasamucchinnarāgādidosena.",
  "tika-vin11t0:3666_3": "Tādināti rūpādīsu chaḷārammaṇesu rāgādīnaṃ anuppattiyā aṭṭhasu lokadhammesu nibbikāratāya ekasadisena.",
  "tika-vin11t0:3667_0": "2744- 5.",
  "tika-vin11t0:3667_1": "“Mūle”tiādīsu niddhāraṇe bhummaṃ.",
  "tika-vin11t0:3667_2": "Mūlarajane haliddiṃ ṭhapetvā sabbaṃ mūlarajanaṃ vaṭṭati.",
  "tika-vin11t0:3667_3": "Khandhesu rajanesu mañjeṭṭhañca tuṅgahārakañca ṭhapetvā sabbaṃ khandharajanaṃ vaṭṭati.",
  "tika-vin11t0:3667_4": "Pattesu rajanesu alliyā pattaṃ tathā nīliyā pattañca ṭhapetvā sabbaṃ pattarajanaṃ vaṭṭati.",
  "tika-vin11t0:3667_5": "Puppharajanesu kusumbhañca kiṃsukañca ṭhapetvā sabbaṃ puppharajanaṃ vaṭṭati.",
  "tika-vin11t0:3667_6": "Tacarajane loddañca kaṇḍulañca ṭhapetvā sabbaṃ tacarajanaṃ vaṭṭati.",
  "tika-vin11t0:3667_7": "Phalarajanaṃ sabbampi vaṭṭatīti yojanā.",
  "tika-vin11t0:3668_0": "Mañjeṭṭhanti eko sakaṇṭakarukkho,",
  "tika-vin11t0:3668_1": "valliviseso ca,",
  "tika-vin11t0:3668_2": "yassa rajanaṃ mañjeṭṭhabījavaṇṇaṃ hoti.",
  "tika-vin11t0:3668_3": "Mañjeṭṭharukkhassa khandho setavaṇṇoti so idha na gahetabbo rajanādhikārattā.",
  "tika-vin11t0:3668_4": "Tuṅgahārako nāma eko sakaṇṭakarukkho,",
  "tika-vin11t0:3668_5": "yassa rajanaṃ haritālavaṇṇaṃ hoti.",
  "tika-vin11t0:3668_6": "Allīti cullatāpiñcharukkho,",
  "tika-vin11t0:3668_7": "yassa paṇṇarajanaṃ haliddivaṇṇaṃ hoti.",
  "tika-vin11t0:3668_8": "Nīlīti gacchaviseso,",
  "tika-vin11t0:3668_9": "yassa pana rajanaṃ nīlavaṇṇaṃ hoti.",
  "tika-vin11t0:3668_10": "Kiṃsukaṃ nāma vallikiṃsukapupphaṃ,",
  "tika-vin11t0:3668_11": "yassa rajanaṃ lohitavaṇṇaṃ hoti.",
  "tika-vin11t0:3669_0": "2746.",
  "tika-vin11t0:3669_1": "Kiliṭṭhasāṭakanti malīnasāṭakaṃ.",
  "tika-vin11t0:3669_2": "Dhovitunti ekavāraṃ dhovituṃ.",
  "tika-vin11t0:3669_3": "Alliyā dhotaṃ kira sammadeva rajanaṃ paṭiggaṇhāti.",
  "tika-vin11t0:3670_0": "2747.",
  "tika-vin11t0:3670_1": "Cīvarānaṃ kathā sesāti bhedakāraṇappakārakathādikā idha avuttakathā.",
  "tika-vin11t0:3670_2": "Paṭhame kathine vuttāti seso.",
  "tika-vin11t0:3670_3": "Vibhāvināti khandhakabhāṇakena.",
  "tika-vin11t0:3671_0": "Cīvarakkhandhakakathāvaṇṇanā.",
  "tika-vin11t0:3672_0": "Iti vinayatthasārasandīpaniyā vinayavinicchayavaṇṇanāya",
  "tika-vin11t0:3673_0": "Mahāvaggavinicchayavaṇṇanā niṭṭhitā.",
  "tika-vin11t0:3674_0": "Cūḷavaggo",
  "tika-vin11t0:3675_0": "Pārivāsikakkhandhakakathāvaṇṇanā",
  "tika-vin11t0:3676_0": "2748.",
  "tika-vin11t0:3676_1": "Evaṃ mahāvaggavinicchayaṃ saṅkhepena dassetvā cūḷavaggāgatavinicchayaṃ dassetumāha “tajjanīya”ntiādi.",
  "tika-vin11t0:3676_2": "Tajjanīyanti kalahakārakānaṃ bhikkhūnaṃ tato viramanatthāya niggahavasena anuññātaṃ ñatticatutthaṃ tajjanīyakammañca.",
  "tika-vin11t0:3676_3": "Niyassanti bālassa abyattassa āpattibahulassa anapadānassa ananulomikehi gihisaṃsaggehi saṃsaṭṭhassa",
  "tika-vin11t0:3676_4": "viharato bhikkhuno niggahavasena nissāya vasanatthāya kātuṃ anuññātaṃ ñatticatutthaṃ niyassakammañca.",
  "tika-vin11t0:3677_0": "Pabbājanti kuladūsakassa bhikkhuno yattha tena kuladūsanaṃ kataṃ,",
  "tika-vin11t0:3677_1": "tattha na labhitabbaāvāsatthāya niggahavasena anuññātaṃ ñatticatutthaṃ pabbājanīyakammañca.",
  "tika-vin11t0:3677_2": "Paṭisāraṇanti saddhassa upāsakassa dāyakassa kārakassa saṅghupaṭṭhākassa jātiādīhi akkosavatthūhi akkosakassa",
  "tika-vin11t0:3677_3": "bhikkhuno taṃkhamāpanatthāya niggahavasena anuññātaṃ ñatticatutthaṃ paṭisāraṇīyakammañca.",
  "tika-vin11t0:3678_0": "Tividhukkhepananti āpattiyā adassane,",
  "tika-vin11t0:3678_1": "āpattiyā appaṭikamme,",
  "tika-vin11t0:3678_2": "pāpikāya diṭṭhiyā appaṭinissagge ca tato oramituṃ niggahavasena anuññātaṃ ñatticatutthaṃ tividhaṃ ukkhepanīyakammañcāti.",
  "tika-vin11t0:3678_3": "Dīpayeti pāḷiyā,",
  "tika-vin11t0:3678_4": "aṭṭhakathāya ca vuttanayena pakāseyyāti attho.",
  "tika-vin11t0:3679_0": "Tajjanīyādikammānaṃ osāraṇanissāraṇavasena paccekaṃ duvidhattepi taṃ bhedaṃ anāmasitvā kevalaṃ jātivasena “satta kammānī”ti vuttanti veditabbaṃ.",
  "tika-vin11t0:3679_1": "Yathā dassito panetesaṃ viseso atthuppattivasenāti daṭṭhabbo.",
  "tika-vin11t0:3679_2": "Vitthāro panesaṃ kammakkhandhakato veditabbo.",
  "tika-vin11t0:3680_0": "2749.",
  "tika-vin11t0:3680_1": "Khandhake kammasaṅkhāte khandhake āgatāni tecattālīsa vattāni.",
  "tika-vin11t0:3680_2": "Tadanantareti tassa kammakkhandhakassa anantare.",
  "tika-vin11t0:3680_3": "Khandhaketi pārivāsikakkhandhake.",
  "tika-vin11t0:3680_4": "Nava adhikāni yesaṃ te navādhikāni tiṃseva vattāni,",
  "tika-vin11t0:3680_5": "ekūnacattālīsa vattānīti vuttaṃ hoti.",
  "tika-vin11t0:3681_0": "Kammakkhandhake tāva –",
  "tika-vin11t0:3682_0": "“Āpattiyā adassane ukkhepanīyakammakatena,",
  "tika-vin11t0:3682_1": "bhikkhave,",
  "tika-vin11t0:3682_2": "bhikkhunā sammā vattitabbaṃ.",
  "tika-vin11t0:3682_3": "Tatrāyaṃ sammāvattanā –",
  "tika-vin11t0:3682_4": "na upasampādetabbaṃ,",
  "tika-vin11t0:3682_5": "na nissayo dātabbo,",
  "tika-vin11t0:3682_6": "na sāmaṇero upaṭṭhāpetabbo,",
  "tika-vin11t0:3682_7": "na bhikkhunovādakasammuti sāditabbā,",
  "tika-vin11t0:3682_8": "sammatenāpi bhikkhuniyo na ovaditabbā,",
  "tika-vin11t0:3682_9": "yāya āpattiyā saṅghena āpattiyā adassane ukkhepanīyakammaṃ kataṃ hoti,",
  "tika-vin11t0:3682_10": "sā āpatti na āpajjitabbā,",
  "tika-vin11t0:3682_11": "aññā vā tādisikā,",
  "tika-vin11t0:3682_12": "tato vā pāpiṭṭhatarā,",
  "tika-vin11t0:3682_13": "kammaṃ na garahitabbaṃ,",
  "tika-vin11t0:3682_14": "kammikā na garahitabbā,",
  "tika-vin11t0:3682_15": "na pakatattassa bhikkhuno abhivādanaṃ paccuṭṭhānaṃ añjalikammaṃ sāmīcikammaṃ āsanābhihāro seyyābhihāro",
  "tika-vin11t0:3682_16": "pādodakaṃ pādapīṭhaṃ pādakathalikaṃ pattacīvarapaṭiggahaṇaṃ nahāne piṭṭhiparikammaṃ sāditabbaṃ,",
  "tika-vin11t0:3682_17": "na pakatatto bhikkhu sīlavipattiyā anuddhaṃsetabbo,",
  "tika-vin11t0:3682_18": "na ācāravipattiyā anuddhaṃsetabbo,",
  "tika-vin11t0:3682_19": "na diṭṭhivipattiyā anuddhaṃsetabbo,",
  "tika-vin11t0:3682_20": "na ājīvavipattiyā anuddhaṃsetabbo,",
  "tika-vin11t0:3682_21": "na bhikkhu bhikkhūhi bhedetabbo,",
  "tika-vin11t0:3682_22": "na gihiddhajo dhāretabbo,",
  "tika-vin11t0:3682_23": "na titthiyaddhajo dhāretabbo,",
  "tika-vin11t0:3682_24": "na titthiyā sevitabbā,",
  "tika-vin11t0:3682_25": "bhikkhū sevitabbā,",
  "tika-vin11t0:3682_26": "bhikkhusikkhāya sikkhitabbaṃ,",
  "tika-vin11t0:3682_27": "na pakatattena bhikkhunā saddhiṃ ekacchanne āvāse vatthabbaṃ,",
  "tika-vin11t0:3682_28": "na ekacchanne anāvāse vatthabbaṃ,",
  "tika-vin11t0:3682_29": "na ekacchanne āvāse vā anāvāse vā vatthabbaṃ,",
  "tika-vin11t0:3682_30": "pakatattaṃ bhikkhuṃ disvā āsanā vuṭṭhātabbaṃ,",
  "tika-vin11t0:3682_31": "na pakatatto bhikkhu āsādetabbo anto vā bahi vā,",
  "tika-vin11t0:3682_32": "na pakatattassa bhikkhuno uposatho ṭhapetabbo,",
  "tika-vin11t0:3682_33": "na pavāraṇā ṭhapetabbā,",
  "tika-vin11t0:3682_34": "na savacanīyaṃ kātabbaṃ,",
  "tika-vin11t0:3682_35": "na anuvādo paṭṭhapetabbo,",
  "tika-vin11t0:3682_36": "na okāso kāretabbo,",
  "tika-vin11t0:3682_37": "na codetabbo,",
  "tika-vin11t0:3682_38": "na sāretabbo,",
  "tika-vin11t0:3682_39": "na bhikkhūhi sampayojetabba”nti –",
  "tika-vin11t0:3683_0": "Evaṃ cetāni tecattālīsa vattāni sandhāya vuttaṃ “tecattālīsa vattāni, khandhake kammasaññite”ti.",
  "tika-vin11t0:3684_0": "Pārivāsikakkhandhake –",
  "tika-vin11t0:3685_0": "“Pārivāsikena,",
  "tika-vin11t0:3685_1": "bhikkhave,",
  "tika-vin11t0:3685_2": "bhikkhunā sammā vattitabbaṃ.",
  "tika-vin11t0:3685_3": "Tatrāyaṃ sammāvattanā –",
  "tika-vin11t0:3685_4": "na upasampādetabbaṃ,",
  "tika-vin11t0:3685_5": "na nissayo dātabbo,",
  "tika-vin11t0:3685_6": "na sāmaṇero upaṭṭhāpetabbo,",
  "tika-vin11t0:3685_7": "na bhikkhunovādakasammuti sāditabbā,",
  "tika-vin11t0:3685_8": "sammatenapi bhikkhuniyo na ovaditabbā,",
  "tika-vin11t0:3685_9": "yāya āpattiyā saṅghena parivāso dinno hoti,",
  "tika-vin11t0:3685_10": "sā āpatti na āpajjitabbā,",
  "tika-vin11t0:3685_11": "aññā vā tādisikā,",
  "tika-vin11t0:3685_12": "tato vā pāpiṭṭhatarā,",
  "tika-vin11t0:3685_13": "kammaṃ na garahitabbaṃ,",
  "tika-vin11t0:3685_14": "kammikā na garahitabbā,",
  "tika-vin11t0:3685_15": "na pakatattassa bhikkhuno uposatho ṭhapetabbo,",
  "tika-vin11t0:3685_16": "na pavāraṇā ṭhapetabbā,",
  "tika-vin11t0:3685_17": "na savacanīyaṃ kātabbaṃ,",
  "tika-vin11t0:3685_18": "na anuvādo paṭṭhapetabbo,",
  "tika-vin11t0:3685_19": "na okāso kāretabbo,",
  "tika-vin11t0:3685_20": "na codetabbo,",
  "tika-vin11t0:3685_21": "na sāretabbo,",
  "tika-vin11t0:3685_22": "na bhikkhūhi sampayojetabbaṃ.",
  "tika-vin11t0:3686_0": "“Na,",
  "tika-vin11t0:3686_1": "bhikkhave,",
  "tika-vin11t0:3686_2": "pārivāsikena bhikkhunā pakatattassa bhikkhuno purato gantabbaṃ,",
  "tika-vin11t0:3686_3": "na purato nisīditabbaṃ,",
  "tika-vin11t0:3686_4": "yo hoti saṅghassa āsanapariyanto seyyāpariyanto vihārapariyanto,",
  "tika-vin11t0:3686_5": "so tassa padātabbo,",
  "tika-vin11t0:3686_6": "tena ca so sāditabbo.",
  "tika-vin11t0:3687_0": "“Na,",
  "tika-vin11t0:3687_1": "bhikkhave,",
  "tika-vin11t0:3687_2": "pārivāsikena bhikkhunā pakatattassa bhikkhuno puresamaṇena vā pacchāsamaṇena vā kulāni upasaṅkamitabbāni,",
  "tika-vin11t0:3687_3": "na āraññikaṅgaṃ samādātabbaṃ,",
  "tika-vin11t0:3687_4": "na piṇḍapātikaṅgaṃ samādātabbaṃ,",
  "tika-vin11t0:3687_5": "na ca tappaccayā piṇḍapāto nīharāpetabbo ‘mā maṃ jāniṃsū’ti.",
  "tika-vin11t0:3688_0": "“Pārivāsikena,",
  "tika-vin11t0:3688_1": "bhikkhave,",
  "tika-vin11t0:3688_2": "bhikkhunā āgantukena ārocetabbaṃ,",
  "tika-vin11t0:3688_3": "āgantukassa ārocetabbaṃ,",
  "tika-vin11t0:3688_4": "uposathe ārocetabbaṃ,",
  "tika-vin11t0:3688_5": "pavāraṇāya ārocetabbaṃ,",
  "tika-vin11t0:3688_6": "sace gilāno hoti,",
  "tika-vin11t0:3688_7": "dūtenapi ārocetabbaṃ.",
  "tika-vin11t0:3689_0": "“Na,",
  "tika-vin11t0:3689_1": "bhikkhave,",
  "tika-vin11t0:3689_2": "pārivāsikena bhikkhunā sabhikkhukā āvāsā abhikkhuko āvāso gantabbo aññatra pakatattena aññatra antarāyā.",
  "tika-vin11t0:3690_0": "“Na,",
  "tika-vin11t0:3690_1": "bhikkhave,",
  "tika-vin11t0:3690_2": "pārivāsikena bhikkhunā sabhikkhukā āvāsā abhikkhuko anāvāso gantabbo aññatra pakatattena aññatra antarāyā. Na,",
  "tika-vin11t0:3690_3": "bhikkhave,",
  "tika-vin11t0:3690_4": "pārivāsikena bhikkhunā sabhikkhukā āvāsā abhikkhuko āvāso vā anāvāso vā gantabbo aññatra pakatattena aññatra antarāyā.",
  "tika-vin11t0:3691_0": "“Na,",
  "tika-vin11t0:3691_1": "bhikkhave,",
  "tika-vin11t0:3691_2": "pārivāsikena bhikkhunā sabhikkhukā anāvāsā abhikkhuko āvāso gantabbo aññatra pakatattena aññatra antarāyā. Na,",
  "tika-vin11t0:3691_3": "bhikkhave,",
  "tika-vin11t0:3691_4": "pārivāsikena bhikkhunā sabhikkhukā anāvāsā abhikkhuko anāvāso gantabbo aññatra pakatattena aññatra antarāyā. Na,",
  "tika-vin11t0:3691_5": "bhikkhave,",
  "tika-vin11t0:3691_6": "pārivāsikena bhikkhunā sabhikkhukā anāvāsā abhikkhuko āvāso vā anāvāso vā gantabbo aññatra pakatattena aññatra antarāyā.",
  "tika-vin11t0:3692_0": "“Na,",
  "tika-vin11t0:3692_1": "bhikkhave,",
  "tika-vin11t0:3692_2": "pārivāsikena bhikkhunā sabhikkhukā āvāsā vā anāvāsā vā abhikkhuko āvāso gantabbo aññatra pakatattena aññatra antarāyā. Na,",
  "tika-vin11t0:3692_3": "bhikkhave,",
  "tika-vin11t0:3692_4": "pārivāsikena bhikkhunā sabhikkhukā āvāsā vā anāvāsā vā abhikkhuko anāvāso gantabbo aññatra pakatattena aññatra antarāyā. Na,",
  "tika-vin11t0:3692_5": "bhikkhave,",
  "tika-vin11t0:3692_6": "pārivāsikena bhikkhunā sabhikkhukā āvāsā vā anāvāsā vā abhikkhuko āvāso vā anāvāso vā gantabbo aññatra pakatattena aññatra antarāyā.",
  "tika-vin11t0:3693_0": "“Na,",
  "tika-vin11t0:3693_1": "bhikkhave,",
  "tika-vin11t0:3693_2": "pārivāsikena bhikkhunā sabhikkhukā āvāsā sabhikkhuko āvāso gantabbo yatthassu bhikkhū nānāsaṃvāsakā aññatra pakatattena aññatra antarāyā. Na,",
  "tika-vin11t0:3693_3": "bhikkhave,",
  "tika-vin11t0:3693_4": "pārivāsikena bhikkhunā sabhikkhukā āvāsā sabhikkhuko anāvāso gantabbo yatthassu bhikkhū nānāsaṃvāsakā aññatra pakatattena aññatra antarāyā. Na,",
  "tika-vin11t0:3693_5": "bhikkhave,",
  "tika-vin11t0:3693_6": "pārivāsikena bhikkhunā sabhikkhukā āvāsā sabhikkhuko āvāso vā anāvāso vā gantabbo yatthassu bhikkhū nānāsaṃvāsakā",
  "tika-vin11t0:3693_7": "aññatra pakatattena aññatra antarāyā.",
  "tika-vin11t0:3694_0": "“Na,",
  "tika-vin11t0:3694_1": "bhikkhave,",
  "tika-vin11t0:3694_2": "pārivāsikena bhikkhunā sabhikkhukā anāvāsā sabhikkhuko āvāso gantabbo yatthassu bhikkhū nānāsaṃvāsakā aññatra pakatattena aññatra antarāyā. Na,",
  "tika-vin11t0:3694_3": "bhikkhave,",
  "tika-vin11t0:3694_4": "pārivāsikena bhikkhunā sabhikkhukā anāvāsā sabhikkhuko anāvāso gantabbo yatthassu bhikkhū nānāsaṃvāsakā aññatra pakatattena aññatra antarāyā. Na,",
  "tika-vin11t0:3694_5": "bhikkhave,",
  "tika-vin11t0:3694_6": "pārivāsikena bhikkhunā sabhikkhukā anāvāsā sabhikkhuko āvāso vā anāvāso vā gantabbo yatthassu bhikkhū",
  "tika-vin11t0:3694_7": "nānāsaṃvāsakā aññatra pakatattena aññatra antarāyā.",
  "tika-vin11t0:3695_0": "“Na,",
  "tika-vin11t0:3695_1": "bhikkhave,",
  "tika-vin11t0:3695_2": "pārivāsikena bhikkhunā sabhikkhukā āvāsā vā anāvāsā vā sabhikkhuko āvāso gantabbo yatthassu bhikkhū nānāsaṃvāsakā",
  "tika-vin11t0:3695_3": "aññatra pakatattena aññatra antarāyā. Na,",
  "tika-vin11t0:3695_4": "bhikkhave,",
  "tika-vin11t0:3695_5": "pārivāsikena bhikkhunā sabhikkhukā āvāsā vā anāvāsā vā sabhikkhuko anāvāso gantabbo yatthassu bhikkhū",
  "tika-vin11t0:3695_6": "nānāsaṃvāsakā aññatra pakatattena aññatra antarāyā. Na,",
  "tika-vin11t0:3695_7": "bhikkhave,",
  "tika-vin11t0:3695_8": "pārivāsikena bhikkhunā sabhikkhukā āvāsā vā anāvāsā vā sabhikkhuko āvāso vā anāvāso vā gantabbo yatthassu",
  "tika-vin11t0:3695_9": "bhikkhū nānāsaṃvāsakā aññatra pakatattena aññatra antarāyā.",
  "tika-vin11t0:3696_0": "“Gantabbo,",
  "tika-vin11t0:3696_1": "bhikkhave,",
  "tika-vin11t0:3696_2": "pārivāsikena bhikkhunā sabhikkhukā āvāsā sabhikkhuko āvāso yatthassu bhikkhū samānasaṃvāsakā yaṃ jaññā ‘sakkomi ajjeva gantu’nti.",
  "tika-vin11t0:3697_0": "“Gantabbo,",
  "tika-vin11t0:3697_1": "bhikkhave,",
  "tika-vin11t0:3697_2": "pārivāsikena bhikkhunā sabhikkhukā āvāsā sabhikkhuko anāvāso yatthassu bhikkhū samānasaṃvāsakā yaṃ jaññā ‘sakkomi ajjeva gantu’nti.",
  "tika-vin11t0:3698_0": "“Gantabbo,",
  "tika-vin11t0:3698_1": "bhikkhave,",
  "tika-vin11t0:3698_2": "pārivāsikena bhikkhunā sabhikkhukā āvāsā sabhikkhuko āvāso vā anāvāso vā yatthassu bhikkhū samānasaṃvāsakā yaṃ jaññā ‘sakkomi ajjeva gantu’nti.",
  "tika-vin11t0:3699_0": "“Gantabbo,",
  "tika-vin11t0:3699_1": "bhikkhave,",
  "tika-vin11t0:3699_2": "pārivāsikena bhikkhunā sabhikkhukā anāvāsā sabhikkhuko āvāso yatthassu bhikkhū samānasaṃvāsakā yaṃ jaññā ‘sakkomi ajjeva gantu’nti.",
  "tika-vin11t0:3700_0": "“Gantabbo,",
  "tika-vin11t0:3700_1": "bhikkhave,",
  "tika-vin11t0:3700_2": "pārivāsikena bhikkhunā sabhikkhukā anāvāsā sabhikkhuko anāvāso yatthassu bhikkhū samānasaṃvāsakā yaṃ jaññā ‘sakkomi ajjeva gantu’nti.",
  "tika-vin11t0:3701_0": "“Gantabbo,",
  "tika-vin11t0:3701_1": "bhikkhave,",
  "tika-vin11t0:3701_2": "pārivāsikena bhikkhunā sabhikkhukā anāvāsā sabhikkhuko āvāso vā anāvāso vā yatthassu bhikkhū samānasaṃvāsakā yaṃ jaññā ‘sakkomi ajjeva gantu’nti.",
  "tika-vin11t0:3702_0": "“Gantabbo,",
  "tika-vin11t0:3702_1": "bhikkhave,",
  "tika-vin11t0:3702_2": "pārivāsikena bhikkhunā sabhikkhukā āvāsā vā anāvāsā vā sabhikkhuko āvāso yatthassu bhikkhū samānasaṃvāsakā yaṃ jaññā ‘sakkomi ajjeva gantu’nti.",
  "tika-vin11t0:3703_0": "“Gantabbo,",
  "tika-vin11t0:3703_1": "bhikkhave,",
  "tika-vin11t0:3703_2": "pārivāsikena bhikkhunā sabhikkhukā āvāsā vā anāvāsā vā sabhikkhuko anāvāso yatthassu bhikkhū samānasaṃvāsakā yaṃ jaññā ‘sakkomi ajjeva gantu’nti.",
  "tika-vin11t0:3704_0": "“Gantabbo,",
  "tika-vin11t0:3704_1": "bhikkhave,",
  "tika-vin11t0:3704_2": "pārivāsikena bhikkhunā sabhikkhukā āvāsā vā anāvāsā vā sabhikkhuko āvāso vā anāvāso vā yatthassu bhikkhū",
  "tika-vin11t0:3704_3": "samānasaṃvāsakā yaṃ jaññā ‘sakkomi ajjeva gantu’nti.",
  "tika-vin11t0:3705_0": "“Na,",
  "tika-vin11t0:3705_1": "bhikkhave,",
  "tika-vin11t0:3705_2": "pārivāsikena bhikkhunā pakatattena bhikkhunā saddhiṃ ekacchanne āvāse vatthabbaṃ,",
  "tika-vin11t0:3705_3": "na ekacchanne anāvāse vatthabbaṃ,",
  "tika-vin11t0:3705_4": "na ekacchanne āvāse vā anāvāse vā vatthabbaṃ,",
  "tika-vin11t0:3705_5": "pakatattaṃ bhikkhuṃ disvā āsanā vuṭṭhātabbaṃ,",
  "tika-vin11t0:3705_6": "pakatatto bhikkhu āsanena nimantetabbo,",
  "tika-vin11t0:3705_7": "na pakatattena bhikkhunā saddhiṃ ekāsane nisīditabbaṃ,",
  "tika-vin11t0:3705_8": "na nīce āsane nisinne ucce āsane nisīditabbaṃ,",
  "tika-vin11t0:3705_9": "na chamāyaṃ nisinne āsane nisīditabbaṃ,",
  "tika-vin11t0:3705_10": "na ekacaṅkame caṅkamitabbaṃ,",
  "tika-vin11t0:3705_11": "na nīce caṅkame caṅkamante ucce caṅkame caṅkamitabbaṃ,",
  "tika-vin11t0:3705_12": "na chamāyaṃ caṅkamante caṅkame caṅkamitabbaṃ.",
  "tika-vin11t0:3706_0": "“Na,",
  "tika-vin11t0:3706_1": "bhikkhave,",
  "tika-vin11t0:3706_2": "pārivāsikena bhikkhunā pārivāsikena vuḍḍhatarena bhikkhunā saddhiṃ…pe…",
  "tika-vin11t0:3706_3": "mūlāyapaṭikassanārahena bhikkhunā saddhiṃ…pe…",
  "tika-vin11t0:3706_4": "mānattārahena bhikkhunā saddhiṃ…pe…",
  "tika-vin11t0:3706_5": "mānattacārikena bhikkhunā saddhiṃ…pe…",
  "tika-vin11t0:3706_6": "abbhānārahena bhikkhunā saddhiṃ ekacchanne āvāse vatthabbaṃ,",
  "tika-vin11t0:3706_7": "na ekacchanne anāvāse vatthabbaṃ,",
  "tika-vin11t0:3706_8": "na ekacchanne āvāse vā anāvāse vā vatthabbaṃ,",
  "tika-vin11t0:3706_9": "na ekāsane nisīditabbaṃ,",
  "tika-vin11t0:3706_10": "na nīce āsane nisinne ucce āsane nisīditabbaṃ,",
  "tika-vin11t0:3706_11": "na chamāyaṃ nisinne āsane nisīditabbaṃ,",
  "tika-vin11t0:3706_12": "na ekacaṅkame caṅkamitabbaṃ,",
  "tika-vin11t0:3706_13": "na nīce caṅkame caṅkamante ucce caṅkame caṅkamitabbaṃ,",
  "tika-vin11t0:3706_14": "na chamāyaṃ caṅkamante caṅkame caṅkamitabbaṃ.",
  "tika-vin11t0:3707_0": "“Pārivāsikacatuttho ce,",
  "tika-vin11t0:3707_1": "bhikkhave,",
  "tika-vin11t0:3707_2": "parivāsaṃ dadeyya,",
  "tika-vin11t0:3707_3": "mūlāya paṭikasseyya,",
  "tika-vin11t0:3707_4": "mānattaṃ dadeyya,",
  "tika-vin11t0:3707_5": "taṃvīso abbheyya,",
  "tika-vin11t0:3707_6": "akammaṃ na ca karaṇīya”nti –",
  "tika-vin11t0:3708_0": "Evaṃ pārivāsikānaṃ catunavuti vattāni.",
  "tika-vin11t0:3709_0": "Sā ca nesaṃ catunavutisaṅkhā evaṃ veditabbā –",
  "tika-vin11t0:3709_1": "naupasampādanādinakammikagarahapariyosānāni nava vattāni,",
  "tika-vin11t0:3709_2": "tato pakatattassa uposathaṭṭhapanādibhikkhūhisampayojanapariyosānāni aṭṭha,",
  "tika-vin11t0:3709_3": "tato napuratogamanādī pañca,",
  "tika-vin11t0:3709_4": "napuregamanādī cattāri,",
  "tika-vin11t0:3709_5": "āgantukena ārocanādī cattārīti tiṃsa,",
  "tika-vin11t0:3709_6": "sabhikkhukāvāsādito abhikkhukāvāsādigamanapaasaṃyuttāni tīṇi navakāni cāti sattapaññāsa,",
  "tika-vin11t0:3709_7": "tato napakatattena saddhiṃ ekacchannavāsādipaṭisaṃyuttāni ekādasa,",
  "tika-vin11t0:3709_8": "tato napārivāsikavuḍḍhataramūlāyapaṭikassanārahamānattārahamānattacārikaabbhānārahehi saddhiṃ ekacchannavāsādipaṭisaṃyuttāni",
  "tika-vin11t0:3709_9": "paccekaṃ ekādasa katvā pañcapaññāsāya vattesu pārivāsikavuḍḍhataramūlāyapaṭikassanārahamānattārahānaṃ",
  "tika-vin11t0:3709_10": "tiṇṇaṃ samānattā tesu ekaṃ ekādasakaṃ,",
  "tika-vin11t0:3709_11": "mānattacārikaabbhānārahānaṃ dvinnaṃ samānattā tesu ekaṃ ekādasakanti duve ekādasakāni,",
  "tika-vin11t0:3709_12": "ante pārivāsikacatutthassa saṅghassa parivāsādidānacatukke gaṇapūraṇatthadosato nivattivasena cattāri cattārīti catunavuti vattāni.",
  "tika-vin11t0:3709_13": "Tāni aggahitaggahaṇena ekūnacattālīsavattāni nāma.",
  "tika-vin11t0:3709_14": "Ādito nava,",
  "tika-vin11t0:3709_15": "uposathaṭṭhapanādīni aṭṭha,",
  "tika-vin11t0:3709_16": "pakatattena ekacchannavāsādī cattāri cāti ekavīsati vattāni kammakkhandhake gahitattā idha gaṇanāya aggahetvā",
  "tika-vin11t0:3709_17": "tato sesesu tesattatiyā vattesu pārivāsikavuḍḍhatarādīhi ekacchanne vāsādipaṭisaṃyuttāni dvāvīsati vattāni",
  "tika-vin11t0:3709_18": "pakatattehi samānattā tāni ca “gantabbo bhikkhave”tiādikaṃ navakaṃ tathā gacchantassa anāpattidassanaparaṃ,",
  "tika-vin11t0:3709_19": "na āvāsato gacchantassa āpattidassanaparanti tañca aggahetvā avasesesu dvācattālīsavattesu pārivāsikacatautthādikammacatukkaṃ",
  "tika-vin11t0:3709_20": "garukāpattivuṭṭhānāya gaṇapūraṇatthasāmaññena ekaṃ katvā tayo apanetvā gaṇitāni ekūnacattālīsāni hontīti",
  "tika-vin11t0:3709_21": "vuttaṃ “navādhikāni tiṃseva,",
  "tika-vin11t0:3709_22": "khandhake tadanantare”ti.",
  "tika-vin11t0:3710_0": "2750.",
  "tika-vin11t0:3710_1": "Imāni ekūnacattālīsa vattāni purimehi tecattālīsavattehi saddhiṃ dvāsīti hontīti āha “evaṃ sabbāni…pe…",
  "tika-vin11t0:3710_2": "gahitāgahaṇena tū”ti.",
  "tika-vin11t0:3711_0": "Evaṃ kammakkhandhakapārivāsikakkhandhakesu mahesinā vuttāni khandhakavattāni gahitāgahaṇena dvāsīti eva hontīti yojanā.",
  "tika-vin11t0:3711_1": "Evamettha dvāsītikkhandhakavattāni dassitāni.",
  "tika-vin11t0:3712_0": "Āgamaṭṭhakathāvaṇṇanāyaṃ pana –",
  "tika-vin11t0:3713_0": "“Pārivāsikānaṃ bhikkhūnaṃ vattaṃ paññapessāmīti ārabhitvā ‘na upasampādetabbaṃ…pe…",
  "tika-vin11t0:3713_1": "na chamāyaṃ caṅkamante caṅkame caṅkamitabba’nti vuttāvasānāni chasaṭṭhi,",
  "tika-vin11t0:3713_2": "tato paraṃ ‘na,",
  "tika-vin11t0:3713_3": "bhikkhave,",
  "tika-vin11t0:3713_4": "pārivāsikena bhikkhunā pārivāsikena vuḍḍhatarena bhikkhunā saddhiṃ,",
  "tika-vin11t0:3713_5": "mūlāyapaṭikassanārahena,",
  "tika-vin11t0:3713_6": "mānattārahena,",
  "tika-vin11t0:3713_7": "mānattacārikena,",
  "tika-vin11t0:3713_8": "abbhānārahena bhikkhunā saddhiṃ ekacchanne āvāse vatthabba’ntiādīnaṃ pakatatte caritabbehi anaññattā",
  "tika-vin11t0:3713_9": "visuṃ te agaṇetvā pārivāsikavuḍḍhatarādīsu puggalantaresu caritabbattā tesaṃ vasena sampiṇḍetvā ekekaṃ",
  "tika-vin11t0:3713_10": "katvā gaṇitāni pañcāti ekasattati vattāni,",
  "tika-vin11t0:3713_11": "ukkhepanīyakammakatavattesu vattapaññāpanavasena vuttaṃ ‘na pakatattassa bhikkhuno abhivādanaṃ …pe…",
  "tika-vin11t0:3713_12": "nahāne piṭṭhiparikammaṃ sāditabba’nti idaṃ abhivādanādīnaṃ asādiyanaṃ ekaṃ,",
  "tika-vin11t0:3713_13": "‘na pakatatto bhikkhu sīlavipattiyā anuddhaṃsetabbo’tiādīni ca dasāti evametāni dvāsīti honti.",
  "tika-vin11t0:3713_14": "Etesveva kānici tajjanīyakammādivattāni,",
  "tika-vin11t0:3713_15": "kānici pārivāsikādivattānīti aggahitaggahaṇena dvāsīti evā”ti –",
  "tika-vin11t0:3714_0": "Vuttaṃ.",
  "tika-vin11t0:3714_1": "Etāni pana vattāni kadāci tajjanīyakammakatādikāle,",
  "tika-vin11t0:3714_2": "pārivāsikādikāle ca caritabbāni khuddakavattānīti gahetabbāni āgantukavattādīnaṃ cuddasamahāvattānaṃ vakkhamānattā.",
  "tika-vin11t0:3715_0": "2751.",
  "tika-vin11t0:3715_1": "Idāni pārivāsikassa bhikkhuno ratticchedaṃ,",
  "tika-vin11t0:3715_2": "vattabhedañca dassetumāha “parivāsañca vattañcā”tiādi.",
  "tika-vin11t0:3715_3": "Parivāsañca vattañca samādinnassāti “parivāsaṃ samādiyāmī”ti parivāsañca “vattaṃ samādiyāmī”ti vattañca",
  "tika-vin11t0:3715_4": "pakatattassa bhikkhuno santike ukkuṭikaṃ nisīditvā añjaliṃ paggahetvā vacībhedaṃ katvā samādinnassa.",
  "tika-vin11t0:3715_5": "Bhikkhunoti pārivāsikassa bhikkhuno.",
  "tika-vin11t0:3716_0": "2752.",
  "tika-vin11t0:3716_1": "Sahavāsādayo “ekacchanne”tiādinā sayameva vakkhati. Sahavāso, vināvāso,",
  "tika-vin11t0:3716_2": "anārocanameva cāti imehi tīhi pārivāsikabhikkhussa ratticchedo ca dukkaṭañca hotīti yojanā.",
  "tika-vin11t0:3717_0": "2753.",
  "tika-vin11t0:3717_1": "Udakapātena samantā nibbakosassa udakapātaṭṭhānena.",
  "tika-vin11t0:3717_2": "Ekacchanneti ekacchanne paricchanne vā aparicchanne vā āvāse.",
  "tika-vin11t0:3717_3": "Pakatattena bhikkhunā saha ukkhittassa nivāso nivāritoti yojanā.",
  "tika-vin11t0:3717_4": "“Nivārito”ti iminā dukkaṭaṃ hotīti dīpeti.",
  "tika-vin11t0:3718_0": "2754.",
  "tika-vin11t0:3718_1": "Antoyevāti ekacchannassa āvāsaparicchedassa antoyeva.",
  "tika-vin11t0:3718_2": "“Na labbhatī”ti iminā ratticchedo ca dukkaṭañca hotīti dīpeti.",
  "tika-vin11t0:3719_0": "2755.",
  "tika-vin11t0:3719_1": "Mahāaṭṭhakathādisūti ādi-",
  "tika-vin11t0:3719_2": "saddena kurundaṭṭhakathādiṃ saṅgaṇhāti.",
  "tika-vin11t0:3719_3": "Ubhinnanti ukkhittakapārivāsikānaṃ.",
  "tika-vin11t0:3719_4": "Iti avisesena niddiṭṭhanti yojanā.",
  "tika-vin11t0:3720_0": "2756.",
  "tika-vin11t0:3720_1": "Iminā sahavāsena ratticchedañca dukkaṭañca dassetvā vināvāsena dassetumāha “abhikkhuke panāvāse”ti.",
  "tika-vin11t0:3720_2": "Āvāseti vasanatthāya katasenāsane.",
  "tika-vin11t0:3720_3": "Anāvāseti vāsatthāya akate cetiyaghare vā bodhighare vā sammajjaniaṭṭake vā dāruaṭṭake vā pānīyamāḷe",
  "tika-vin11t0:3720_4": "vā vaccakuṭiyaṃ vā dvārakoṭṭhake vā aññatra vā yattha katthaci evarūpe ṭhāne.",
  "tika-vin11t0:3720_5": "Vippavāsaṃ vasantassāti pakatattena vinā vāsaṃ kappentassa.",
  "tika-vin11t0:3720_6": "Ratticchedo ca dukkaṭanti ratticchedo ceva vattabhedadukkaṭañca hoti.",
  "tika-vin11t0:3721_0": "2757.",
  "tika-vin11t0:3721_1": "Evaṃ vippavāsena ratticchedadukkaṭāni dassetvā anārocanena dassetumāha “pārivāsikabhikkhussā”tiādi.",
  "tika-vin11t0:3721_2": "Bhikkhuṃ disvānāti ākāsenāpi gacchantaṃ samānasaṃvāsakaṃ āgantukaṃ bhikkhuṃ disvā.",
  "tika-vin11t0:3721_3": "Taṅkhaṇeti tasmiṃ diṭṭhakkhaṇeyeva.",
  "tika-vin11t0:3721_4": "“Anārocentassa eva etassā”ti padacchedo.",
  "tika-vin11t0:3721_5": "Evakārena ratticchedo ca dukkaṭañcāti ubhayaṃ etassa hotīti dīpentena adiṭṭho ce,",
  "tika-vin11t0:3721_6": "ratticchedova hotīti ñāpeti. Yathāha –",
  "tika-vin11t0:3721_7": "“sopissa ratticchedaṃ karoti,",
  "tika-vin11t0:3721_8": "aññātattā pana vattabhedadukkaṭaṃ natthī”ti.",
  "tika-vin11t0:3721_9": "Nānāsaṃvāsakena saha vinayakammaṃ kātuṃ na vaṭṭati,",
  "tika-vin11t0:3721_10": "tassa anārocanepi ratticchedo na hoti.",
  "tika-vin11t0:3722_0": "2758- 9.",
  "tika-vin11t0:3722_1": "Pārivāsiko bhikkhu yattha saṅghanavakaṭṭhāne ṭhito,",
  "tika-vin11t0:3722_2": "tattheva tasmiṃyeva ṭhāne ṭhatvā yathāvuḍḍhaṃ pakatattehipi saddhiṃ vuḍḍhapaṭipāṭiyā pañca kiccāni kātuṃ vaṭṭatīti yojanā.",
  "tika-vin11t0:3723_0": "Tāni sarūpato dassetumāha “uposathapavāraṇa”ntiādi.",
  "tika-vin11t0:3723_1": "Uposathapavāraṇaṃ yathāvuḍḍhaṃ kātuṃ labhatīti yojanā.",
  "tika-vin11t0:3723_2": "Dentīti ettha “ghaṇṭiṃ paharitvā”ti seso.",
  "tika-vin11t0:3723_3": "Saṅghadāyakāti kammadhārayasamāso.",
  "tika-vin11t0:3723_4": "Saṅghassa ekattepi garūsu bahuvacananiddeso.",
  "tika-vin11t0:3723_5": "“Deti ce saṅghadāyako”tipi pāṭho.",
  "tika-vin11t0:3723_6": "Tattha ghaṇṭiṃ paharitvā bhājetvā dento saṅgho vassikasāṭikaṃ deti ce,",
  "tika-vin11t0:3723_7": "pārivāsiko yathāvuḍḍhaṃ attano pattaṭṭhāne labhatīti yojanā.",
  "tika-vin11t0:3724_0": "Oṇojananti vissajjanaṃ,",
  "tika-vin11t0:3724_1": "saṅghato attano pattānaṃ dvinnaṃ,",
  "tika-vin11t0:3724_2": "tiṇṇaṃ vā uddesabhattādīnaṃ attano puggalikabhattapaccāsāya paṭiggahetvā “mayhaṃ ajja bhattapaccāsā atthi,",
  "tika-vin11t0:3724_3": "sve gaṇhissāmī”ti vatvā saṅghavissajjanaṃ labhatīti vuttaṃ hoti.",
  "tika-vin11t0:3724_4": "Bhattanti āgatāgatehi vuḍḍhapaṭipāṭiyā gahetvā gantabbaṃ vihāre saṅghassa catussālabhattaṃ.",
  "tika-vin11t0:3724_5": "Tathā pārivāsiko yathāvuḍḍhaṃ labhatīti yojanā.",
  "tika-vin11t0:3724_6": "Ime pañcāti vuttamevatthaṃ nigamayati.",
  "tika-vin11t0:3725_0": "Tatrāyaṃ vinicchayo –",
  "tika-vin11t0:3725_1": "uposathapavāraṇe tāva pātimokkhe uddissamāne hatthapāse nisīdituṃ vaṭṭati.",
  "tika-vin11t0:3725_2": "Mahāpaccariyaṃ pana “pāḷiyā anisīditvā pāḷiṃ vihāya hatthapāsaṃ amuñcantena nisīditabba”nti vuttaṃ.",
  "tika-vin11t0:3725_3": "Pārisuddhiuposathe kariyamāne saṅghanavakaṭṭhāne nisīditvā tattheva nisinnena attano pāḷiyā pārisuddhiuposatho kātabbova.",
  "tika-vin11t0:3725_4": "Pavāraṇāyapi saṅghanavakaṭṭhāne nisīditvā tattheva nisinnena attano pāḷiyā pavāretabbaṃ.",
  "tika-vin11t0:3725_5": "Saṅghena ghaṇṭiṃ paharitvā bhājiyamānaṃ vassikasāṭikampi attano pattaṭṭhāne gahetuṃ vaṭṭati.",
  "tika-vin11t0:3726_0": "Oṇojane sace pārivāsikassa dve tīṇi uddesabhattādīni pāpuṇanti,",
  "tika-vin11t0:3726_1": "aññā cassa puggalikabhattapaccāsā hoti,",
  "tika-vin11t0:3726_2": "tāni paṭipāṭiyā gahetvā “bhante,",
  "tika-vin11t0:3726_3": "heṭṭhā gāhetha,",
  "tika-vin11t0:3726_4": "ajja mayhaṃ bhattapaccāsā atthi,",
  "tika-vin11t0:3726_5": "sveva gaṇhissāmī”ti vatvā vissajjetabbāni,",
  "tika-vin11t0:3726_6": "evaṃ tāni punadivasesu gaṇhituṃ labhati.",
  "tika-vin11t0:3726_7": "“Punadivase sabbapaṭhamaṃ etassa dātabba”nti kurundiyaṃ vuttaṃ.",
  "tika-vin11t0:3726_8": "Yadi pana na gaṇhāti na vissajjeti,",
  "tika-vin11t0:3726_9": "punadivase na labhati.",
  "tika-vin11t0:3726_10": "Idaṃ oṇojanaṃ nāma pārivāsikasseva odissa anuññātaṃ. Kasmā?",
  "tika-vin11t0:3726_11": "Tassa hi saṅghanavakaṭṭhāne nisinnassa bhattagge yāgukhajjakādīni pāpuṇanti vā na vā,",
  "tika-vin11t0:3726_12": "tasmā “so bhikkhāhārena mā kilamitthā”ti idamassa saṅgahakaraṇatthāya odissa anuññātaṃ.",
  "tika-vin11t0:3727_0": "Bhatte catussālabhattaṃ yathāvuḍḍhaṃ labhati,",
  "tika-vin11t0:3727_1": "pāḷiyā pana gantuṃ vā ṭhātuṃ vā na labhati.",
  "tika-vin11t0:3727_2": "Tasmā pāḷito osakkitvā hatthapāse ṭhitena hatthaṃ pasāretvā yathā seno nipatitvā gaṇhāti,",
  "tika-vin11t0:3727_3": "evaṃ gaṇhitabbaṃ.",
  "tika-vin11t0:3727_4": "Ārāmikasamaṇuddesehi āharāpetuṃ na labhati.",
  "tika-vin11t0:3727_5": "Sace sayameva āharanti, vaṭṭati.",
  "tika-vin11t0:3727_6": "Rañño mahāpeḷabhattepi eseva nayo.",
  "tika-vin11t0:3727_7": "Catussālabhatte pana sace oṇojanaṃ kattukāmo hoti,",
  "tika-vin11t0:3727_8": "attano atthāya ukkhitte piṇḍe “ajja me bhattaṃ atthi,",
  "tika-vin11t0:3727_9": "sveva gaṇhissāmī”ti vattabbaṃ.",
  "tika-vin11t0:3727_10": "“Punadivase dve piṇḍe labhatī”ti mahāpaccariyaṃ vuttaṃ.",
  "tika-vin11t0:3727_11": "Uddesabhattādīnipi pāḷito osakkitvāva gahetabbāni.",
  "tika-vin11t0:3727_12": "Yattha pana nisīdāpetvā parivisanti,",
  "tika-vin11t0:3727_13": "tattha sāmaṇerānaṃ jeṭṭhakena bhikkhūnaṃ saṅghanavakena hutvā nisīditabbanti.",
  "tika-vin11t0:3728_0": "Pārivāsikakkhandhakakathāvaṇṇanā.",
  "tika-vin11t0:3729_0": "Samathakkhandhakakathāvaṇṇanā",
  "tika-vin11t0:3730_0": "2760.",
  "tika-vin11t0:3730_1": "Idāni samathavinicchayaṃ dassetuṃ yesu adhikaraṇesu santesu samathehi bhavitabbaṃ,",
  "tika-vin11t0:3730_2": "tāni tāva dassento āha “vivādādhāratā”tiādi.",
  "tika-vin11t0:3730_3": "Vivādādhāratāti vivādādhikaraṇaṃ.",
  "tika-vin11t0:3730_4": "Āpattādhāratāti etthāpi eseva nayo.",
  "tika-vin11t0:3730_5": "Ādhāratāti adhikaraṇapariyāyo.",
  "tika-vin11t0:3730_6": "Ādhārīyati abhibhuyyati vūpasammati samathehīti ādhāro,",
  "tika-vin11t0:3730_7": "vivādo ca so ādhāro cāti vivādādhāro,",
  "tika-vin11t0:3730_8": "so eva vivādādhāratā.",
  "tika-vin11t0:3730_9": "Evamādhārādhikaraṇa-",
  "tika-vin11t0:3730_10": "saddānaṃ vivādādisaddehi saha kammadhārayasamāso daṭṭhabbo.",
  "tika-vin11t0:3730_11": "Adhikarīyati abhibhuyyati vūpasammati samathehīti adhikaraṇanti vivādādicatubbidhameva pāḷiyaṃ dassitaṃ.",
  "tika-vin11t0:3730_12": "Ayamattho “etesaṃ tu catunnampi,",
  "tika-vin11t0:3730_13": "samattā samathā matā”ti vakkhamānena viññāyati.",
  "tika-vin11t0:3731_0": "2761.",
  "tika-vin11t0:3731_1": "Etāni cattāri adhikaraṇāni ca “idha pana,",
  "tika-vin11t0:3731_2": "bhikkhave,",
  "tika-vin11t0:3731_3": "bhikkhū vivadanti ‘dhammo’ti vā ‘adhammo’ti vā”ti aṭṭhārasa bhedakārakavatthūni ca mahesinā vuttāni.",
  "tika-vin11t0:3731_4": "Tattha tesu catūsu adhikaraṇesu vivādo adhikaraṇasaṅkhāto etāni aṭṭhārasa bhedakaravatthūni nissito nissāya pavattoti yojanā.",
  "tika-vin11t0:3732_0": "2762.",
  "tika-vin11t0:3732_1": "Vipattiyo catassovāti “idha pana,",
  "tika-vin11t0:3732_2": "bhikkhave,",
  "tika-vin11t0:3732_3": "bhikkhū bhikkhuṃ anuvadanti sīlavipattiyā vā ācāravipattiyā vā diṭṭhivipattiyā vā ājīvavipattiyā vā”ti vuttā catasso vipattiyo.",
  "tika-vin11t0:3732_4": "Diṭṭhādīnaṃ anugantvā sīlavipattiādīhi vadanaṃ codanā anuvādo.",
  "tika-vin11t0:3732_5": "Upāgatoti nissito,",
  "tika-vin11t0:3732_6": "anuvādo catasso vipattiyo nissāya pavattoti attho.",
  "tika-vin11t0:3732_7": "“Tatthā”ti paṭhamameva niddhāraṇassa vuttattā idha punavacane payojanaṃ na dissati,",
  "tika-vin11t0:3732_8": "“sambhavā”ti vacanassāpi na koci atthaviseso dissati.",
  "tika-vin11t0:3732_9": "Tasmā “āpattādhāratā tattha,",
  "tika-vin11t0:3732_10": "sattaāpattisambhavā”ti pāṭho na yujjati,",
  "tika-vin11t0:3732_11": "“āpattādhāratā nāma,",
  "tika-vin11t0:3732_12": "satta āpattiyo matā”ti pāṭho yuttataro,",
  "tika-vin11t0:3732_13": "āpattādhāratā nāma āpattādhikaraṇaṃ nāma satta āpattiyo matā satta āpattiyova adhippetāti attho.",
  "tika-vin11t0:3733_0": "2763.",
  "tika-vin11t0:3733_1": "Saṅghakiccāni nissāyāti apalokanakammādīni cattāri saṅghakammāni upādāya kiccādhikaraṇābhidhānaṃ siyā,",
  "tika-vin11t0:3733_2": "kiccādhikaraṇaṃ nāma cattāri saṅghakammānīti attho.",
  "tika-vin11t0:3733_3": "Etesaṃ tu catunnampīti etesaṃ pana catunnampi adhikaraṇānaṃ.",
  "tika-vin11t0:3733_4": "Samattāti vūpasamahetuttā.",
  "tika-vin11t0:3733_5": "Samathā matāti sammukhāvinayādayo satta adhikaraṇasamathāti adhippetā.",
  "tika-vin11t0:3733_6": "Adhikaraṇāni samenti,",
  "tika-vin11t0:3733_7": "sammanti vā etehīti “samathā”ti vuccantīti “samattā samathā matā”ti iminā samatha-",
  "tika-vin11t0:3733_8": "saddassa anvatthaṃ dīpeti.",
  "tika-vin11t0:3734_0": "2764- 5.",
  "tika-vin11t0:3734_1": "Te sarūpato dassetumāha “sammukhā”tiādi.",
  "tika-vin11t0:3734_2": "“Vinayo”ti idaṃ sammukhādipadehi paccekaṃ yojetabbaṃ “sammukhāvinayo sativinayo amūḷhavinayo”ti.",
  "tika-vin11t0:3734_3": "“Paṭiññāvinayo”ti ca paṭiññātakaraṇaṃ vuttaṃ.",
  "tika-vin11t0:3734_4": "Sattamo vinayoti samatho adhippeto.",
  "tika-vin11t0:3734_5": "Tiṇavatthārakoti ime satta samathā buddhenādiccabandhunā vuttāti yojanā.",
  "tika-vin11t0:3735_0": "2766.",
  "tika-vin11t0:3735_1": "Catūsu adhikaraṇesu yaṃ adhikaraṇaṃ yattakehi samathehi sammati,",
  "tika-vin11t0:3735_2": "te saṅgahetvā dassento āha “vivādo”tiādi.",
  "tika-vin11t0:3736_0": "2767- 9.",
  "tika-vin11t0:3736_1": "“Vivādo”tiādinā uddiṭṭhamatthaṃ niddisanto āha “chaṭṭhenā”tiādi.",
  "tika-vin11t0:3736_2": "Ettha etesu catūsu adhikaraṇesu,",
  "tika-vin11t0:3736_3": "samathesu ca kiṃ kena sammatīti ce?",
  "tika-vin11t0:3736_4": "Vivādo vivādādhikaraṇaṃ chaṭṭhena yebhuyyasikāya,",
  "tika-vin11t0:3736_5": "paṭhamena samathena sammukhāvinayena cāti dvīhi samathehi sammati.",
  "tika-vin11t0:3736_6": "Yassā kiriyāya dhammavādino bahutarā,",
  "tika-vin11t0:3736_7": "esā yebhuyyasikā.",
  "tika-vin11t0:3736_8": "“Saṅghasammukhatā,",
  "tika-vin11t0:3736_9": "dhammasammukhatā,",
  "tika-vin11t0:3736_10": "vinayasammukhatā,",
  "tika-vin11t0:3736_11": "puggalasammukhatā”ti vuttānaṃ saṅghādīnaṃ catunnaṃ sannidhānena vā gaṇapuggalehi samiyamānaṃ vivādādhikaraṇaṃ",
  "tika-vin11t0:3736_12": "saṅghasammukhataṃ vinā itarehi tīhi vā sammatīti vuttaṃ hoti.",
  "tika-vin11t0:3737_0": "Ettha ca kārakasaṅghassa saṅghasāmaggivasena sammukhībhāvo saṅghasammukhatā,",
  "tika-vin11t0:3737_1": "sametabbassa vatthuno bhūtatā dhammasammukhatā,",
  "tika-vin11t0:3737_2": "yathā taṃ sametabbaṃ,",
  "tika-vin11t0:3737_3": "tathevassa samanaṃ vinayasammukhatā,",
  "tika-vin11t0:3737_4": "yo ca vivadati,",
  "tika-vin11t0:3737_5": "yena ca vivadati,",
  "tika-vin11t0:3737_6": "tesaṃ ubhinnaṃ atthapaccatthikānaṃ sammukhībhāvo puggalasammukhatā.",
  "tika-vin11t0:3738_0": "“Anuvādo catūhipī”ti uddiṭṭhaṃ niddisanto āha “sammukhā”tiādi.",
  "tika-vin11t0:3738_1": "Anupubbenāti anupaṭipāṭiyā.",
  "tika-vin11t0:3738_2": "Sammukhāvinayādīhi tīhipīti sammukhāvinayasativinayaamūḷhavinayehi tīhipi.",
  "tika-vin11t0:3738_3": "Tathevāti yathā tīhi,",
  "tika-vin11t0:3738_4": "tathā pañcamena tassapāpiyasikāsamathenāpi anuvādo sammati,",
  "tika-vin11t0:3738_5": "pageva catūhīti attho.",
  "tika-vin11t0:3739_0": "Yo pāpussannatāya pāpiyo puggalo,",
  "tika-vin11t0:3739_1": "tassa kattabbato “tassapāpiyasikā”ti kammaṃ vuccati.",
  "tika-vin11t0:3739_2": "Āyasmato dabbassa mallaputtassa viya sativepullappattassa khīṇāsavassa katā amūlikā sīlavipatticodanā sammukhāvinayena,",
  "tika-vin11t0:3739_3": "ñatticatutthāya kammavācāya dinnena sativinayena ca sammati.",
  "tika-vin11t0:3739_4": "Ummattakassa bhikkhuno katā āpatticodanā sammukhāvinayena ca tatheva dinnena amūḷhavinayena ca sammati.",
  "tika-vin11t0:3739_5": "Saṅghamajjhe āpattiyā codiyamānassa avajānitvā paṭijānanādiṃ karontassa pāpabhikkhuno bahulāpatticodanā",
  "tika-vin11t0:3739_6": "sammukhāvinayena ceva tatheva pakatena tassapāpiyasikākammena ca vūpasammatīti vuttaṃ hoti.",
  "tika-vin11t0:3740_0": "“Āpatti pana tīhevā”ti uddesassa niddesamāha “sammukhenā”tiādi.",
  "tika-vin11t0:3740_1": "Sammukhena sammukhāvinayena,",
  "tika-vin11t0:3740_2": "paṭiññāya paṭiññātakaraṇena,",
  "tika-vin11t0:3740_3": "tiṇavatthārakena vā imehi tīhi eva samathehi sā āpatti āpattādhikaraṇaṃ upasamaṃ yātīti yojanā.",
  "tika-vin11t0:3740_4": "Ettha paṭiññātakaraṇaṃ nāma āpattiṃ paṭiggaṇhantena “passasī”ti vutte āpattiṃ desentena “āma passāmī”ti sampaṭicchanaṃ.",
  "tika-vin11t0:3740_5": "Tiṇavatthārakaṃ pana sayameva vakkhati.",
  "tika-vin11t0:3741_0": "Tīheva samathehīti ettha garukāpatti sammukhāvinayena,",
  "tika-vin11t0:3741_1": "paṭiññātakaraṇena cāti dvīhi,",
  "tika-vin11t0:3741_2": "lahukāpattiṃ āpajjitvā saṅghe vā gaṇe vā puggale vā desanāya sammukhāvinayena ceva paṭiññātakaraṇena ca,",
  "tika-vin11t0:3741_3": "kosambakānaṃ viggahasadisaṃ mahāviggahaṃ karontehi āpannā anekavidhā āpattiyo sace honti,",
  "tika-vin11t0:3741_4": "tāsu vakkhamānasarūpaṃ thullavajjādiṃ ṭhapetvā avasesā sabbā āpattiyo sammukhāvinayena,",
  "tika-vin11t0:3741_5": "tiṇavatthārakena ca sammantīti attho.",
  "tika-vin11t0:3742_0": "Kiccaṃ kiccādhikaraṇaṃ ekena sammukhāvinayeneva sammatīti yojanā.",
  "tika-vin11t0:3743_0": "2770.",
  "tika-vin11t0:3743_1": "Yebhuyyasikakammeti ettha nimittatthe bhummaṃ.",
  "tika-vin11t0:3743_2": "Salākaṃ gāhayeti vinicchayakārake saṅghe dhammavādīnaṃ bahuttaṃ vā appatarattaṃ vā jānituṃ vakkhamānena nayena salākaṃ gāhāpeyya.",
  "tika-vin11t0:3743_3": "Budhoti “na chandāgatiṃ gacchati…pe…",
  "tika-vin11t0:3743_4": "gahitāgahitañca jānātī”ti vuttaṃ pañcahi aṅgehi samannāgataṃ puggalaṃ dasseti.",
  "tika-vin11t0:3743_5": "“Gūḷhenā”tiādinā salākaggāhappakāro dassito.",
  "tika-vin11t0:3743_6": "Kaṇṇajappenāti ettha kaṇṇe jappo yasmiṃ salākaggāhapayogeti viggaho.",
  "tika-vin11t0:3743_7": "Ettha gūḷhasalākaggāho nāma dhammavādisalākā ca adhammavādisalākā ca visuṃ visuṃ cīvarakaṇṇe pakkhipitvā",
  "tika-vin11t0:3743_8": "puggalānaṃ santikaṃ visuṃ visuṃ upasaṅkamitvā salākā visuṃ visuṃ dassetvā “ito tava ruccanakaṃ gaṇhāhī”ti",
  "tika-vin11t0:3743_9": "raho ṭhatvā gāhāpanaṃ.",
  "tika-vin11t0:3743_10": "Vivaṭakaṃ nāma dhammavādīnaṃ bahubhāvaṃ ñatvā sabbesu jānantesu puggalānaṃ santikaṃ gāhāpanaṃ.",
  "tika-vin11t0:3743_11": "Kaṇṇajappanaṃ nāma evameva kaṇṇamūle raho ṭhatvā gāhāpanaṃ.",
  "tika-vin11t0:3744_0": "2771. Alajjussadeti ettha “saṅghe”ti seso. Lajjisu bālesūti etthāpi “ussadesū”ti vattabbaṃ.",
  "tika-vin11t0:3745_0": "2772. Sakena kammunāyevāti attano yaṃ kiccaṃ, tenevāti.",
  "tika-vin11t0:3746_0": "2773- 5.",
  "tika-vin11t0:3746_1": "“Āpajjatī”tiādi “alajjī, lajjī,",
  "tika-vin11t0:3746_2": "bālo”ti jānanassa hetubhūtakammadassanaṃ.",
  "tika-vin11t0:3746_3": "Duccintitoti abhijjhāditividhamanoduccaritavasena duṭṭhu cintento.",
  "tika-vin11t0:3746_4": "Dubbhāsīti musāvādādicatubbidhavacīduccaritavasena vacīdvāre paññattānaṃ sikkhāpadānaṃ vītikkamavasena duṭṭhu bhāsanasīlo.",
  "tika-vin11t0:3746_5": "Dukkaṭakārikoti pāṇātipātāditividhakāyaduccaritavasena kāyadvāre paññattasikkhāpadānaṃ vītikkamavasena kucchitakammassa karaṇasīlo.",
  "tika-vin11t0:3746_6": "Iti lakkhaṇenevāti yathāvuttaṃ alajjīlajjībālalakkhaṇaṃ nigameti.",
  "tika-vin11t0:3747_0": "2776.",
  "tika-vin11t0:3747_1": "“Yebhuyyasikā”tiādigāthāhi niddiṭṭhameva atthaṃ nigametumāha “tidhā”tiādi.",
  "tika-vin11t0:3747_2": "Tidhāsalākagāhenāti tividhassa salākagāhassa aññatarena.",
  "tika-vin11t0:3747_3": "Bahukā dhammavādino yadi siyunti yojanā.",
  "tika-vin11t0:3747_4": "Kātabbanti ettha “vivādādhikaraṇavūpasamana”nti seso.",
  "tika-vin11t0:3748_0": "2777.",
  "tika-vin11t0:3748_1": "Yo puggalo alajjī ca hoti sānuvādo ca kammato kāyakammato,",
  "tika-vin11t0:3748_2": "vacīkammato ca asuci ca sambuddhajigucchanīyoti attho.",
  "tika-vin11t0:3748_3": "So evaṃvidho pāpapuggalo tassa pāpiyasikakammassa yogo hotīti sambandho.",
  "tika-vin11t0:3748_4": "Sānuvādoti ettha anuvādo nāma codanā,",
  "tika-vin11t0:3748_5": "saha anuvādena vattatīti sānuvādo,",
  "tika-vin11t0:3748_6": "pāpagarahitapuggalehi kātabbacodanāya anurūpoti attho.",
  "tika-vin11t0:3749_0": "2778- 9.",
  "tika-vin11t0:3749_1": "Bhaṇḍaneti kalahassa pubbabhāge.",
  "tika-vin11t0:3749_2": "Kalaheti kāyavacīdvārappavatte hatthaparāmasādike kalahe ca.",
  "tika-vin11t0:3749_3": "Vivādamhi anappaketi bahuvidhe vivāde jāte.",
  "tika-vin11t0:3749_4": "Bahuassāmaṇe ciṇṇeti samaṇānaṃ ananucchavike nānappakāre kāyikavācasikavītikkame ca kate.",
  "tika-vin11t0:3749_5": "Anaggeti anante.",
  "tika-vin11t0:3749_6": "Bhassaketi kucchite amanāpavacane ciṇṇeti yojanā,",
  "tika-vin11t0:3749_7": "bhāsiteti attho.",
  "tika-vin11t0:3749_8": "Gavesantanti gavesiyamānaṃ,",
  "tika-vin11t0:3749_9": "āpattādhikaraṇanti seso.",
  "tika-vin11t0:3749_10": "Vāḷanti caṇḍaṃ.",
  "tika-vin11t0:3749_11": "Kakkhaḷanti āsajjaṃ.",
  "tika-vin11t0:3749_12": "Kātabbanti vūpasametabbaṃ.",
  "tika-vin11t0:3750_0": "2780-2. Yathā ca vūpasammati, tathā tiṇavatthārake suddho hotīti sambandho.",
  "tika-vin11t0:3751_0": "Thullavajjanti pārājikañceva saṅghādisesañca.",
  "tika-vin11t0:3751_1": "Gihīhi paṭisaṃyutanti gihīnaṃ jātiādīhi pāḷiyā āgatehi dasahi akkosavatthūhi,",
  "tika-vin11t0:3751_2": "aṭṭhakathāgatehi ca tadaññehi akkosavatthūhi khuṃsanavambhanapaccayā ca dhammikapaṭissavassa asaccāpanapaccayā ca āpannāpattiṃ.",
  "tika-vin11t0:3751_3": "Esā eva hi āpatti gihipaṭisaṃyuttā nāma parivāre “atthi gihipaṭisaṃyuttā,",
  "tika-vin11t0:3751_4": "atthi nagihipaṭisaṃyuttā”ti dukaṃ nikkhipitvā “gihipaṭisaṃyuttāti sudhammattherassa āpatti,",
  "tika-vin11t0:3751_5": "yā ca dhammikassa paṭissavassa asaccāpane āpatti.",
  "tika-vin11t0:3751_6": "Avasesā nagihipaṭisaṃyuttā”ti vacanato.",
  "tika-vin11t0:3752_0": "Sudhammattherassa āpattīti ca tena cittassa gahapatino jātiṃ paṭicca khuṃsanavambhanapaccayā āpannā omasavādasikkhāpadavibhāgagatā",
  "tika-vin11t0:3752_1": "dukkaṭāpatti gahetabbā.",
  "tika-vin11t0:3752_2": "Idañca upalakkhaṇamattaṃ,",
  "tika-vin11t0:3752_3": "tasmā itarehipi akkosavatthūhi gihiṃ khuṃsentānaṃ vambhentānaṃ itaresaṃ bhikkhūnaṃ sā āpatti gihipaṭisaṃyuttāvāti veditabbaṃ.",
  "tika-vin11t0:3752_4": "Tathā āpannaṃ āpattiṃ desāpentena dassanūpacāraṃ avijahāpetvā savanūpacāraṃ jahāpetvā ekaṃse uttarāsaṅgaṃ",
  "tika-vin11t0:3752_5": "kārāpetvā ukkuṭikaṃ nisīdāpetvā añjaliṃ paggaṇhāpetvā sā āpatti desāpetabbā.",
  "tika-vin11t0:3753_0": "Diṭṭhāvikammikanti diṭṭhāvikamme niyutto diṭṭhāvikammiko, taṃ,",
  "tika-vin11t0:3753_1": "aṭṭhakathāyaṃ “ye pana ‘na metaṃ khamatī’ti aññamaññaṃ diṭṭhāvikammaṃ karontī”ti ye puggalā dassitā,",
  "tika-vin11t0:3753_2": "tesamaññatarasseva gahaṇaṃ.",
  "tika-vin11t0:3754_0": "Yoti bhaṇḍanakārakehi bhikkhūhi saddhiṃ mahantaṃ viggahaṃ katvā sambahulā āpattiyo āpanno yo bhikkhu.",
  "tika-vin11t0:3754_1": "Tatthāti tasmiṃ tiṇavatthārakasamathakārake bhikkhusamūhe.",
  "tika-vin11t0:3754_2": "Na hotīti chandaṃ datvā taṃ bhikkhuparisaṃ anāgatattā na saṃvijjati.",
  "tika-vin11t0:3754_3": "Tañca ṭhapetvāti yojanā.",
  "tika-vin11t0:3755_0": "Tiṇavatthārake kate sati yāva upasampadamāḷato pabhuti āpannāya sesāya āpattiyā nirāpatti hutvā suddho hoti saṅghoti yojanā.",
  "tika-vin11t0:3756_0": "Samathakkhandhakakathāvaṇṇanā.",
  "tika-vin11t0:3757_0": "Khuddakavatthukkhandhakakathāvaṇṇanā",
  "tika-vin11t0:3758_0": "2783.",
  "tika-vin11t0:3758_1": "Kuṭṭeti iṭṭhakāsilādārukuṭṭānaṃ aññatarasmiṃ.",
  "tika-vin11t0:3758_2": "Aṭṭāneti ettha aṭṭānaṃ nāma rukkhe phalakaṃ viya tacchetvā aṭṭhapadākārena rājiyo chinditvā nahānatitthe nikhaṇanti,",
  "tika-vin11t0:3758_3": "tattha cuṇṇāni ākiritvā manussā kāyaṃ ghaṃsanti.",
  "tika-vin11t0:3759_0": "2784.",
  "tika-vin11t0:3759_1": "Gandhabbahatthenāti nahānatitthe ṭhapitena dārumayahatthena.",
  "tika-vin11t0:3759_2": "Tena kira cuṇṇāni gahetvā manussā sarīraṃ ghaṃsanti.",
  "tika-vin11t0:3759_3": "Kuruvindakasuttiyāti kuruvindakapāsāṇacuṇṇāni lākhāya bandhitvā kataguḷikakalāpako vuccati,",
  "tika-vin11t0:3759_4": "taṃ ubhosu antesu gahetvā sarīraṃ ghaṃsanti.",
  "tika-vin11t0:3759_5": "Mallakenāti makaradantakaṃ chinditvā mallakamūlasaṇṭhānena katena mallakena,",
  "tika-vin11t0:3759_6": "idaṃ gilānassāpi na vaṭṭati.",
  "tika-vin11t0:3759_7": "Aññamaññañca kāyatoti aññamaññaṃ sarīrena ghaṃseyya.",
  "tika-vin11t0:3760_0": "2785. Akataṃ mallakaṃ nāma makaradante acchinditvā kataṃ, idaṃ agilānassa na vaṭṭati.",
  "tika-vin11t0:3761_0": "2786.",
  "tika-vin11t0:3761_1": "Kapāliṭṭhakakhaṇḍānīti kapālakhaṇḍaiṭṭhakakhaṇḍāni.",
  "tika-vin11t0:3761_2": "Sabbassāti gilānāgilānassa sarīre ghaṃsitvā ubbaṭṭetuṃ vaṭṭati.",
  "tika-vin11t0:3761_3": "“Puthupāṇika”nti hatthaparikammaṃ vuccati,",
  "tika-vin11t0:3761_4": "tasmā sabbassa hatthena piṭṭhiparikammaṃ kātuṃ vaṭṭati.",
  "tika-vin11t0:3761_5": "“Vatthavaṭṭī”ti idaṃ pāḷiyaṃ vuttaukkāsikassa pariyāyaṃ,",
  "tika-vin11t0:3761_6": "tasmā nahāyantassa yassa kassaci nahānasāṭakavaṭṭiyāpi ghaṃsituṃ vaṭṭati.",
  "tika-vin11t0:3762_0": "2787.",
  "tika-vin11t0:3762_1": "Pheṇakaṃ nāma samuddapheṇaṃ.",
  "tika-vin11t0:3762_2": "Kathalanti kapālakhaṇḍaṃ.",
  "tika-vin11t0:3762_3": "Pādaghaṃsane vuttā anuññātā.",
  "tika-vin11t0:3762_4": "Katakaṃ nāma padumakaṇṇikākāraṃ pādaghaṃsanatthaṃ kaṇṭake uṭṭhāpetvā kataṃ,",
  "tika-vin11t0:3762_5": "etaṃ neva paṭiggahetuṃ,",
  "tika-vin11t0:3762_6": "na paribhuñjituṃ vaṭṭati.",
  "tika-vin11t0:3763_0": "2788. Yaṃ kiñcipi alaṅkāranti hatthūpagādialaṅkāresu yaṃ kiñci alaṅkāraṃ.",
  "tika-vin11t0:3764_0": "2789.",
  "tika-vin11t0:3764_1": "Osaṇṭheyyāti alaṅkāratthaṃ saṅkharonto nameyya.",
  "tika-vin11t0:3764_2": "Hatthaphaṇakenāti hattheneva phaṇakiccaṃ karontā aṅgulīhi osaṇṭhenti.",
  "tika-vin11t0:3764_3": "Phaṇakenāti dantamayādīsu yena kenaci.",
  "tika-vin11t0:3764_4": "Kocchenāti usiramayena vā muñjapabbajamayena vā kocchena.",
  "tika-vin11t0:3765_0": "2790.",
  "tika-vin11t0:3765_1": "Sitthatelodatelehīti sitthatelañca udakatelañcāti viggaho, tehi.",
  "tika-vin11t0:3765_2": "Tattha sitthatelaṃ nāma madhusitthakaniyyāsādi yaṃ kiñci cikkaṇaṃ.",
  "tika-vin11t0:3765_3": "Cikkaṇaṃ nāma niyyāsaṃ.",
  "tika-vin11t0:3765_4": "Udakatelaṃ nāma udakamissakaṃ telaṃ.",
  "tika-vin11t0:3765_5": "Katthaci potthakesu “siṭṭhā”ti pāṭho,",
  "tika-vin11t0:3765_6": "soyevattho.",
  "tika-vin11t0:3765_7": "Anulomanipātatthanti nalāṭābhimukhaṃ anulomena pātanatthaṃ.",
  "tika-vin11t0:3765_8": "Uddhalomenāti uddhaggaṃ hutvā ṭhitalomena.",
  "tika-vin11t0:3766_0": "2791.",
  "tika-vin11t0:3766_1": "Hatthaṃ telena temetvāti karatalaṃ telena makkhetvā.",
  "tika-vin11t0:3766_2": "Siroruhā kesā.",
  "tika-vin11t0:3766_3": "Uṇhābhitattassāti uṇhābhitattarajasirassa.",
  "tika-vin11t0:3766_4": "Allahatthena siroruhe puñchituṃ vaṭṭatīti yojanā.",
  "tika-vin11t0:3767_0": "2792.",
  "tika-vin11t0:3767_1": "Ādāse udapatte vāti ettha kaṃsapattādīnipi,",
  "tika-vin11t0:3767_2": "yesu mukhanimittaṃ paññāyati,",
  "tika-vin11t0:3767_3": "sabbāni ādāsasaṅkhameva gacchanti,",
  "tika-vin11t0:3767_4": "kañjiyādīnipi ca udapattasaṅkhameva,",
  "tika-vin11t0:3767_5": "tasmā yattha katthaci olokentassa dukkaṭaṃ.",
  "tika-vin11t0:3768_0": "2793.",
  "tika-vin11t0:3768_1": "Yena hetunā mukhaṃ olokentassa anāpatti,",
  "tika-vin11t0:3768_2": "taṃ dassetumāha “sañchavi”ntiādi.",
  "tika-vin11t0:3768_3": "Ābādhapaccayā “me mukhe vaṇo sañchavi nu kho,",
  "tika-vin11t0:3768_4": "udāhu na sañchavī”ti mukhaṃ daṭṭhuñca “ahaṃ jiṇṇo nu kho,",
  "tika-vin11t0:3768_5": "udāhu no”ti attano āyusaṅkhārajānanatthañca mukhaṃ daṭṭhuṃ vaṭṭatīti yojanā.",
  "tika-vin11t0:3769_0": "2794.",
  "tika-vin11t0:3769_1": "Naccaṃ vāti yaṃ kiñci naccaṃ antamaso moranaccampi.",
  "tika-vin11t0:3769_2": "Gītanti yaṃ kiñci naṭagītaṃ vā sādhugītaṃ vā antamaso dantagītampi,",
  "tika-vin11t0:3769_3": "yaṃ “gāyissāmā”ti pubbabhāge okūjantā karonti,",
  "tika-vin11t0:3769_4": "etampi na vaṭṭati.",
  "tika-vin11t0:3769_5": "Vāditanti yaṃ kiñci vāditaṃ.",
  "tika-vin11t0:3769_6": "Daṭṭhuṃ vā pana sotuṃ vāti naccaṃ daṭṭhuṃ vā gītaṃ vāditaṃ sotuṃ vā.",
  "tika-vin11t0:3770_0": "2795.",
  "tika-vin11t0:3770_1": "Sayaṃ naccantassa vā naccāpentassa vā gāyantassa vā gāyāpentassa vā vādentassa vā vādāpentassa vā dukkaṭameva",
  "tika-vin11t0:3770_2": "aṭṭhakathāya vuttanti tadekadesaṃ dassetumāha “daṭṭhumantamaso”tiādi.",
  "tika-vin11t0:3771_0": "2796. Suṇātīti gītaṃ vā vāditaṃ vā. Passatīti naccaṃ passati.",
  "tika-vin11t0:3772_0": "2797.",
  "tika-vin11t0:3772_1": "Passissāmīti ettha “suṇissāmī”ti seso.",
  "tika-vin11t0:3772_2": "“Naccaṃ passissāmi, gītaṃ,",
  "tika-vin11t0:3772_3": "vāditaṃ vā suṇissāmī”ti vihārato vihāraṃ gacchato vāpi dukkaṭaṃ hotīti yojanā.",
  "tika-vin11t0:3773_0": "2798.",
  "tika-vin11t0:3773_1": "Uṭṭhahitvāna gacchatoti “naccaṃ passissāmī”ti, “gītaṃ,",
  "tika-vin11t0:3773_2": "vāditaṃ vā suṇissāmī”ti nisinnaṭṭhānato uṭṭhahitvā antovihārepi taṃ taṃ disaṃ gacchato āpatti hotīti yojanā.",
  "tika-vin11t0:3773_3": "Vīthiyaṃ ṭhatvā gīvaṃ pasāretvā passatopi ca āpattīti yojanā.",
  "tika-vin11t0:3774_0": "2799.",
  "tika-vin11t0:3774_1": "Dīghāti dvaṅgulato dīghā.",
  "tika-vin11t0:3774_2": "Na dhāreyyāti na dhāretabbā.",
  "tika-vin11t0:3774_3": "Dvaṅgulaṃ vā dumāsaṃ vāti ettha dve aṅgulāni parimāṇaṃ etassāti dvaṅgulo, keso.",
  "tika-vin11t0:3774_4": "Dve māsā ukkaṭṭhaparicchedo assāti dumāso.",
  "tika-vin11t0:3774_5": "Kesaṃ dhārento dvaṅgulaṃ vā dhāreyya dumāsaṃ vā.",
  "tika-vin11t0:3774_6": "Tato uddhaṃ na vaṭṭatīti tato dvaṅgulato vā dumāsato vā kesato uddhaṃ kesaṃ dhāretuṃ na vaṭṭati.",
  "tika-vin11t0:3775_0": "Atha vā dve aṅgulāni samāhaṭāni dvaṅgulaṃ,",
  "tika-vin11t0:3775_1": "dve māsā samāhaṭā dumāsaṃ,",
  "tika-vin11t0:3775_2": "ubhayattha accantasaṃyoge upayogavacanaṃ.",
  "tika-vin11t0:3775_3": "Kese dhārento dvaṅgulamattaṃ vā dhāreyya dumāsamattaṃ vā,",
  "tika-vin11t0:3775_4": "tato kālaparimāṇato uddhaṃ kese dhāretuṃ na vaṭṭatīti attho.",
  "tika-vin11t0:3775_5": "Sace kese antodvemāse dvaṅgule pāpuṇanti,",
  "tika-vin11t0:3775_6": "antodvemāseyeva chinditabbā.",
  "tika-vin11t0:3775_7": "Dvaṅgule hi atikkametuṃ na vaṭṭati.",
  "tika-vin11t0:3775_8": "Sacepi na dīghā,",
  "tika-vin11t0:3775_9": "dvemāsato ekadivasampi atikkametuṃ na labhatiyeva.",
  "tika-vin11t0:3775_10": "Evamayaṃ ubhayenapi ukkaṭṭhaparicchedeneva vutto,",
  "tika-vin11t0:3775_11": "tato oraṃ pana navaṭṭanabhāvo nāma natthi.",
  "tika-vin11t0:3776_0": "2800.",
  "tika-vin11t0:3776_1": "Dīghe nakhe,",
  "tika-vin11t0:3776_2": "dīghāni nāsikalomāni ca na dhārayeti yojanā,",
  "tika-vin11t0:3776_3": "na dhāreyya,",
  "tika-vin11t0:3776_4": "chindeyyāti attho.",
  "tika-vin11t0:3776_5": "Vīsatimaṭṭhanti vīsatiyā nakhānaṃ maṭṭhaṃ likhitamaṭṭhabhāvaṃ kātuṃ bhikkhuno na vaṭṭatīti yojanā.",
  "tika-vin11t0:3776_6": "Satthakena tacchetvā cuṇṇakena pamajjitvā phalikamaṇīnaṃ viya ujjalakaraṇaṃ likhitamaṭṭhaṃ nāma.",
  "tika-vin11t0:3776_7": "“Anujānāmi,",
  "tika-vin11t0:3776_8": "bhikkhave,",
  "tika-vin11t0:3776_9": "malamattaṃ apakaḍḍhitu”nti anuññātattā muggaphalatacādīhi nakhamalaṃ apanetuṃ vaṭṭati.",
  "tika-vin11t0:3777_0": "2801.",
  "tika-vin11t0:3777_1": "Kappāpeyya visuṃ massunti yo kesacchinno visuṃ massuṃ kappāpeyya.",
  "tika-vin11t0:3777_2": "Dāṭhikaṃ ṭhapeyyāti kese chindāpetvā massuṃ akappāpetvā visuṃ ṭhapeyya.",
  "tika-vin11t0:3777_3": "Sambādheti upakacchakamuttakaraṇasaṅkhāte sambādhaṭṭhāne.",
  "tika-vin11t0:3777_4": "Lomaṃ saṃharāpeyyavāti satthena vā saṇḍāsena vā aññena yena kenaci parena chindāpeyya,",
  "tika-vin11t0:3777_5": "sayaṃ vā chindeyya.",
  "tika-vin11t0:3777_6": "“Anujānāmi,",
  "tika-vin11t0:3777_7": "bhikkhave,",
  "tika-vin11t0:3777_8": "ābādhapaccayā sambādhe lomaṃ saṃharāpetu”nti anuññātattā yathāvuttasambādhe gaṇḍapiḷakavaṇādike ābādhe sati lomaṃ saṃharāpetuṃ vaṭṭati.",
  "tika-vin11t0:3778_0": "2802.",
  "tika-vin11t0:3778_1": "Agilānassa chindato dukkaṭaṃ vuttaṃ.",
  "tika-vin11t0:3778_2": "Aññena vā puggalena tathā kattariyā chindāpentassa dukkaṭaṃ vuttanti sambandho.",
  "tika-vin11t0:3779_0": "2803.",
  "tika-vin11t0:3779_1": "Sesaṅgachedaneti aṅguliyādiavasesasarīrāvayavānaṃ chedane.",
  "tika-vin11t0:3779_2": "Attavadheti attupakkamena vā āṇattiyā upakkamena vā attano jīvitanāse.",
  "tika-vin11t0:3780_0": "2804.",
  "tika-vin11t0:3780_1": "Aṅganti aṅgajātato avasesaṃ sarīrāvayavaṃ.",
  "tika-vin11t0:3780_2": "Ahikīṭādidaṭṭhassa tappaṭikāravasena aṅgaṃ chindato na doso.",
  "tika-vin11t0:3780_3": "Tādisābādhapaccayā tappaṭikāravasena aṅgaṃ chindato na doso.",
  "tika-vin11t0:3780_4": "Lohitaṃ mocentassāpi na dosoti yojanā.",
  "tika-vin11t0:3781_0": "2805.",
  "tika-vin11t0:3781_1": "Aparissāvano bhikkhu sace maggaṃ gacchati, dukkaṭaṃ.",
  "tika-vin11t0:3781_2": "Magge addhāne taṃ parissāvanaṃ yācamānassa yo na dadāti,",
  "tika-vin11t0:3781_3": "tassa adadato adentassāpi tatheva dukkaṭamevāti yojanā.",
  "tika-vin11t0:3781_4": "Yo pana attano hatthe parissāvane vijjamānepi yācati,",
  "tika-vin11t0:3781_5": "tassa na akāmā dātabbaṃ.",
  "tika-vin11t0:3782_0": "2806.",
  "tika-vin11t0:3782_1": "“Naggo”ti padaṃ “na bhuñje”tiādi kiriyāpadehi paccekaṃ yojetabbaṃ.",
  "tika-vin11t0:3782_2": "Na bhuñjeti bhattādiṃ bhuñjitabbaṃ na bhuñjeyya.",
  "tika-vin11t0:3782_3": "Na piveti yāguādiṃ pātabbaṃ na piveyya.",
  "tika-vin11t0:3782_4": "Na ca khādeti mūlakhādanīyādikaṃ khādanīyaṃ na khādeyya.",
  "tika-vin11t0:3782_5": "Na sāyayeti phāṇitādikaṃ sāyitabbañca na sāyeyya na liheyya.",
  "tika-vin11t0:3782_6": "Na dadeti aññassa bhattādiṃ kiñci na dadeyya.",
  "tika-vin11t0:3782_7": "Na gaṇheyyāti tathā sayaṃ naggo hutvā na paṭiggaṇheyya.",
  "tika-vin11t0:3782_8": "Añjasaṃ maggaṃ.",
  "tika-vin11t0:3783_0": "2807.",
  "tika-vin11t0:3783_1": "Parikammaṃ na kātabbanti piṭṭhiparikammādiparikammaṃ na kātabbaṃ.",
  "tika-vin11t0:3783_2": "Kārayeti sayaṃ naggo hutvā aññena piṭṭhiparikammādiparikammaṃ na kārāpeyyāti attho.",
  "tika-vin11t0:3784_0": "2808.",
  "tika-vin11t0:3784_1": "Piṭṭhikammādike parikamme jantāgharādikā tisso paṭicchādī vuttā “anujānāmi,",
  "tika-vin11t0:3784_2": "bhikkhave,",
  "tika-vin11t0:3784_3": "tisso paṭicchādiyo jantāgharapaṭicchādiṃ udakapaṭicchādiṃ vatthapaṭicchādi”nti anuññātāti yojanā.",
  "tika-vin11t0:3784_4": "Paṭicchādeti hirikopinanti paṭicchādi,",
  "tika-vin11t0:3784_5": "jantāgharameva paṭicchādi jantāgharapaṭicchādi.",
  "tika-vin11t0:3784_6": "Udakameva paṭicchādi udakapaṭicchādi.",
  "tika-vin11t0:3784_7": "Vatthameva paṭicchādi vatthapaṭicchādi.",
  "tika-vin11t0:3784_8": "“Sabbattha pana vaṭṭatī”ti iminā itarapaṭicchādidvayaṃ parikammeyeva vaṭṭatīti dīpeti.",
  "tika-vin11t0:3784_9": "Sabbatthāti bhojanādisabbakiccesu.",
  "tika-vin11t0:3785_0": "2809.",
  "tika-vin11t0:3785_1": "Yattha katthaci peḷāyanti tambalohavaṭṭalohakaṃsalohakāḷalohasuvaṇṇarajatādīhi katāya vā dārumayāya vā yāya kāyaci peḷāya āsittakūpadhāne.",
  "tika-vin11t0:3785_2": "Bhuñjituṃ na ca vaṭṭatīti bhājanaṃ ṭhapetvā bhuñjituṃ na vaṭṭati. Yathāha –",
  "tika-vin11t0:3785_3": "“āsittakūpadhānaṃ nāma tambalohena vā rajatena vā katāya peḷāya etaṃ adhivacanaṃ,",
  "tika-vin11t0:3785_4": "‘na bhikkhave āsittakūpadhāne bhuñjitabba’nti sāmaññena paṭikkhittattā pana dārumayāpi na vaṭṭatī”ti.",
  "tika-vin11t0:3785_5": "“Anujānāmi bhikkhave maḷorika”nti anuññātattā maḷorikāya ṭhapetvā bhuñjituṃ vaṭṭati.",
  "tika-vin11t0:3785_6": "“Maḷorikā”ti ca daṇḍādhārako vuccati, yaṃ tayo, cattāro,",
  "tika-vin11t0:3785_7": "bahū vā daṇḍake upari ca heṭṭhā ca vitthataṃ majjhe saṅkucitaṃ katvā bandhitvā ādhārakaṃ karonti.",
  "tika-vin11t0:3785_8": "Yaṭṭhiādhārakapaṇṇādhārakapacchikapiṭṭhaghaṭakakavāṭakādibhājanamukhaudukkhalādīnipi ettheva saṅgahaṃ gacchanti.",
  "tika-vin11t0:3785_9": "Yaṭṭhiādhārakoti yaṭṭhiṃyeva ujukaṃ ṭhapetvā bandhīkataādhārako.",
  "tika-vin11t0:3786_0": "Ekabhājane visuṃ visuṃ bhojanassāpi sambhavato “bhuñjato ekabhājane”ti ettakeyeva vutte tassāpi pasaṅgo siyāti tannivattanatthamāha “ekato”ti.",
  "tika-vin11t0:3786_1": "“Bhuñjato”ti idaṃ upalakkhaṇaṃ.",
  "tika-vin11t0:3786_2": "Ekato ekabhājane yāguādipānampi na vaṭṭati. Yathāha – “na,",
  "tika-vin11t0:3786_3": "bhikkhave,",
  "tika-vin11t0:3786_4": "ekathālake pātabba”nti.",
  "tika-vin11t0:3786_5": "Atha vā bhuñjatoti ajjhohārasāmaññena pānampi saṅgahitanti veditabbaṃ.",
  "tika-vin11t0:3786_6": "Ayamettha vinicchayo –",
  "tika-vin11t0:3786_7": "sace eko bhikkhu bhājanato phalaṃ vā pūvaṃ vā gahetvā gacchati,",
  "tika-vin11t0:3786_8": "tasmiṃ apagate itarassa sesakaṃ bhuñjituṃ vaṭṭati.",
  "tika-vin11t0:3786_9": "Itarassāpi tasmiṃ khaṇe puna gahetuṃ vaṭṭatīti.",
  "tika-vin11t0:3787_0": "2810.",
  "tika-vin11t0:3787_1": "Ye dve vā tayo vā bhikkhū ekapāvuraṇā vā ekattharaṇā vā ekattharaṇapāvuraṇā vā nipajjanti, tesañca,",
  "tika-vin11t0:3787_2": "ye ekamañcepi ekato nipajjanti,",
  "tika-vin11t0:3787_3": "tesañca āpatti dukkaṭaṃ hotīti yojanā.",
  "tika-vin11t0:3788_0": "2811.",
  "tika-vin11t0:3788_1": "Saṅghāṭipallatthikamupāgatoti ettha saṅghāṭīti saṅghāṭināmena adhiṭṭhitacīvaramāha.",
  "tika-vin11t0:3788_2": "Saṅghāṭipallatthikaṃ upagatena yutto hutvāti attho.",
  "tika-vin11t0:3788_3": "Na nisīdeyyāti vihāre vā antaraghare vā yattha katthaci na nisīdeyya.",
  "tika-vin11t0:3788_4": "“Saṅghāṭīti nāmena adhiṭṭhitacīvaravohārappattamadhiṭṭhitacīvaraṃ ‘saṅghāṭī’ti vutta”nti nissandehe,",
  "tika-vin11t0:3788_5": "khuddasikkhāvaṇṇanāyampi “saṅghāṭiyā na pallattheti adhiṭṭhitacīvarena vihāre vā antaraghare vā pallatthiko na kātabbo”ti vuttaṃ.",
  "tika-vin11t0:3788_6": "Aṭṭhakathāyaṃ pana “antogāme vāsatthāya upagatena adhiṭṭhitaṃ saṅghāṭiṃ vinā sesacīvarehi pallatthikāya nisīdituṃ vaṭṭatī”ti vuttaṃ.",
  "tika-vin11t0:3789_0": "Kiñci kīḷaṃ na kīḷeyyāti jutakīḷādikaṃ yaṃ kiñci kāyikavācasikakīḷikaṃ na kīḷeyya.",
  "tika-vin11t0:3789_1": "Na ca gāhayeti na ca gāhāpeyya,",
  "tika-vin11t0:3789_2": "na harāpeyyāti attho.",
  "tika-vin11t0:3790_0": "2812.",
  "tika-vin11t0:3790_1": "Dāṭhikāyapīti massumhi.",
  "tika-vin11t0:3790_2": "Uggatanti ettha “bībhaccha”nti seso.",
  "tika-vin11t0:3790_3": "Aññanti apalitaṃ.",
  "tika-vin11t0:3790_4": "Tādisanti bībhacchaṃ.",
  "tika-vin11t0:3791_0": "2813.",
  "tika-vin11t0:3791_1": "“Agilāno”ti iminā gilānassa anāpattibhāvaṃ dīpeti.",
  "tika-vin11t0:3791_2": "“Dhāreyyā”ti iminā suddhakattuniddesena agilānassapi paraṃ dhārāpane,",
  "tika-vin11t0:3791_3": "parassa dhāraṇasādiyane ca anāpattīti viññāyatīti.",
  "tika-vin11t0:3791_4": "Attano guttatthaṃ,",
  "tika-vin11t0:3791_5": "cīvarādīnaṃ guttatthañca vaṭṭatīti yojanā.",
  "tika-vin11t0:3791_6": "Tatrāyaṃ vinicchayo –",
  "tika-vin11t0:3791_7": "yassa kāyadāho vā pittakopo vā hoti,",
  "tika-vin11t0:3791_8": "cakkhu vā dubbalaṃ,",
  "tika-vin11t0:3791_9": "añño vā koci ābādho vinā chattena uppajjati,",
  "tika-vin11t0:3791_10": "tassa gāme vā araññe vā chattaṃ vaṭṭati.",
  "tika-vin11t0:3791_11": "Vāḷamigacorabhayesu attaguttatthaṃ,",
  "tika-vin11t0:3791_12": "vasse pana cīvaraguttatthampi vaṭṭati.",
  "tika-vin11t0:3791_13": "Ekapaṇṇacchattaṃ pana sabbattheva vaṭṭati.",
  "tika-vin11t0:3791_14": "“Ekapaṇṇacchattaṃ nāma tālapatta”nti gaṇṭhipadesu vuttanti.",
  "tika-vin11t0:3792_0": "2814.",
  "tika-vin11t0:3792_1": "Hatthisoṇḍākāro abhedopacārena “hatthisoṇḍa”nti vutto.",
  "tika-vin11t0:3792_2": "Evamuparipi.",
  "tika-vin11t0:3792_3": "Cīvarassa nāmadheyyaṃ “vasana”nti idaṃ.",
  "tika-vin11t0:3792_4": "“Nivāsentassa dukkaṭa”nti padadvayañca “hatthisoṇḍa”ntiādīhi sabbapadehi paccekaṃ yojetabbaṃ.",
  "tika-vin11t0:3792_5": "Velliyanti ettha gāthābandhavasena saṃ-",
  "tika-vin11t0:3792_6": "saddalopo,",
  "tika-vin11t0:3792_7": "saṃvelliyanti attho.",
  "tika-vin11t0:3793_0": "Ettha hatthisoṇḍaṃ nāma nābhimūlato hatthisoṇḍasaṇṭhānaṃ olambakaṃ katvā nivatthaṃ coḷikitthīnaṃ nivāsanaṃ viya.",
  "tika-vin11t0:3793_1": "Catukkaṇṇaṃ nāma uparito dve,",
  "tika-vin11t0:3793_2": "heṭṭhato dveti evaṃ cattāro kaṇṇe dassetvā nivatthaṃ.",
  "tika-vin11t0:3793_3": "Macchavāḷakaṃ nāma ekato dasantaṃ ekato pāsantaṃ olambetvā nivatthaṃ.",
  "tika-vin11t0:3793_4": "Saṃvelliyanti mallakammakārādayo viya kacchaṃ bandhitvā nivāsanaṃ.",
  "tika-vin11t0:3793_5": "Tālavaṇṭakaṃ nāma tālavaṇṭākārena sāṭakaṃ olambetvā nivāsanaṃ. Ca-",
  "tika-vin11t0:3793_6": "saddena satavalikaṃ saṅgaṇhāti.",
  "tika-vin11t0:3793_7": "Satavalikaṃ nāma dīghasāṭakaṃ anekakkhattuṃ obhañjitvā ovaṭṭikaṃ karontena nivatthaṃ,",
  "tika-vin11t0:3793_8": "vāmadakkhiṇapassesu vā nirantaraṃ valiyo dassetvā nivatthaṃ.",
  "tika-vin11t0:3793_9": "Sace pana jāṇuto paṭṭhāya ekā vā dve vā valiyo paññāyanti, vaṭṭati.",
  "tika-vin11t0:3793_10": "Evaṃ nivāsetuṃ gilānassapi maggapaṭipannassapi na vaṭṭati.",
  "tika-vin11t0:3794_0": "Yampi maggaṃ gacchantā ekaṃ vā dve vā koṇe ukkhipitvā antaravāsakassa upari laggenti,",
  "tika-vin11t0:3794_1": "anto vā ekaṃ kāsāvaṃ tathā nivāsetvā bahi aparaṃ nivāsenti,",
  "tika-vin11t0:3794_2": "sabbaṃ na vaṭṭati.",
  "tika-vin11t0:3794_3": "Gilāno pana antokāsāvassa ovaṭṭikaṃ dassetvā aparaṃ upari nivāsetuṃ labhati.",
  "tika-vin11t0:3794_4": "Agilānena dve nivāsentena saguṇaṃ katvā nivāsetabbāni.",
  "tika-vin11t0:3794_5": "Iti yañca idha paṭikkhittaṃ,",
  "tika-vin11t0:3794_6": "yañca sekhiyavaṇṇanāyaṃ,",
  "tika-vin11t0:3794_7": "taṃ sabbaṃ vajjetvā nibbikāraṃ timaṇḍalaṃ paṭicchādentena parimaṇḍalaṃ nivāsetabbaṃ.",
  "tika-vin11t0:3794_8": "Yaṃ kiñci vikāraṃ karonto dukkaṭā na muccati.",
  "tika-vin11t0:3795_0": "2815.",
  "tika-vin11t0:3795_1": "Gihipārupananti “setapaṭapārutaṃ paribbājakapārutaṃ ekasāṭakapārutaṃ soṇḍapārutaṃ antepurikapārutaṃ mahājeṭṭhakapārutaṃ",
  "tika-vin11t0:3795_2": "kuṭipavesakapārutaṃ brāhmaṇapārutaṃ pāḷikārakapāruta”nti evamādiparimaṇḍalalakkhaṇato aññathā pārutaṃ,",
  "tika-vin11t0:3795_3": "sabbametaṃ gihipārutaṃ nāma.",
  "tika-vin11t0:3795_4": "Tasmā yathā setapaṭā aḍḍhapālakanigaṇṭhā pārupanti,",
  "tika-vin11t0:3795_5": "yathā ca ekacce paribbājakā uraṃ vivaritvā dvīsu aṃsakūṭesu pāvuraṇaṃ ṭhapenti,",
  "tika-vin11t0:3795_6": "yathā ca ekasāṭakā manussā nivatthasāṭakassa ekenantena piṭṭhiṃ pārupitvā ubho kaṇṇe ubhosu aṃsakūṭesu ṭhapenti,",
  "tika-vin11t0:3795_7": "yathā ca surāsoṇḍādayo sāṭakena gīvaṃ parikkhipantā ubho ante udare vā olambenti,",
  "tika-vin11t0:3795_8": "piṭṭhiyaṃ vā khipanti,",
  "tika-vin11t0:3795_9": "yathā ca antepurikāyo akkhitārakamattaṃ dassetvā oguṇṭhikaṃ pārupanti,",
  "tika-vin11t0:3795_10": "yathā ca mahājeṭṭhā dīghasāṭakaṃ nivāsetvā tasseva ekenantena sakalasarīraṃ pārupanti,",
  "tika-vin11t0:3795_11": "yathā ca kassakā khettakuṭiṃ pavisantā sāṭakaṃ paliveṭhetvā upakacchake pakkhipitvā tasseva ekenantena sarīraṃ pārupanti,",
  "tika-vin11t0:3795_12": "yathā ca brāhmaṇā ubhinnaṃ upakacchakānaṃ antarena sāṭakaṃ pavesetvā aṃsakūṭesu pakkhipanti,",
  "tika-vin11t0:3795_13": "yathā ca pāḷikārako bhikkhu ekaṃsapārupanena pārutaṃ vāmabāhaṃ vivaritvā cīvaraṃ aṃsakūṭaṃ āropeti,",
  "tika-vin11t0:3795_14": "evaṃ apārupitvā sabbepi ete,",
  "tika-vin11t0:3795_15": "aññe ca evarūpe pārupanadose vajjetvā nibbikāraṃ parimaṇḍalaṃ pārupitabbaṃ.",
  "tika-vin11t0:3795_16": "Tathā apārupitvā ārāme vā antaraghare vā anādarena yaṃ kiñci vikāraṃ karontassa dukkaṭaṃ.",
  "tika-vin11t0:3795_17": "Parimaṇḍalato vimuttalakkhaṇanivāsanapārupanadose vajjetvā parimaṇḍalabhāvoyeva vuttalakkhaṇo adhippetoti attho.",
  "tika-vin11t0:3796_0": "2816.",
  "tika-vin11t0:3796_1": "Lokāyataṃ na vāceyyāti “sabbaṃ ucchiṭṭhaṃ,",
  "tika-vin11t0:3796_2": "sabbaṃ anucchiṭṭhaṃ,",
  "tika-vin11t0:3796_3": "seto kāko,",
  "tika-vin11t0:3796_4": "kāḷo bako iminā ca iminā ca kāraṇenā”ti evamādiniratthakakāraṇapaṭisaṃyuttaṃ titthiyasatthaṃ aññesaṃ na vāceyya.",
  "tika-vin11t0:3796_5": "Na ca taṃ pariyāpuṇeti taṃ lokāyataṃ na ca pariyāpuṇeyya na uggaṇheyya.",
  "tika-vin11t0:3796_6": "Tiracchānavijjāti hatthisippaassasippadhanusippādikā paropaghātakarā vijjā ca.",
  "tika-vin11t0:3796_7": "Bhikkhunā na pariyāpuṇitabbā,",
  "tika-vin11t0:3796_8": "na vācetabbāti yojanā.",
  "tika-vin11t0:3797_0": "2817.",
  "tika-vin11t0:3797_1": "Sabbācāmaribījanīti setādivaṇṇehi sabbehi camaravālehi katā bījanī.",
  "tika-vin11t0:3797_2": "Na cālimpeyya dāyaṃ vāti davaḍāhādiupaddavanivāraṇāya anuññātaṃ paṭaggidānakāraṇaṃ vinā araññaṃ agginā na ālimpeyya.",
  "tika-vin11t0:3797_3": "Davaḍāhe pana āgacchante anupasampanne asati paṭaggiṃ dātuṃ,",
  "tika-vin11t0:3797_4": "appaharitakaraṇena vā parikhākhaṇanena vā parittāṇaṃ kātuṃ,",
  "tika-vin11t0:3797_5": "senāsanaṃ pattaṃ vā appattaṃ vā aggiṃ allasākhaṃ bhañjitvā nibbāpetuñca labhati.",
  "tika-vin11t0:3797_6": "Udakena pana kappiyeneva labhati, netarena.",
  "tika-vin11t0:3797_7": "Anupasampanne pana sati teneva kappiyavohārena kārāpetabbaṃ.",
  "tika-vin11t0:3797_8": "Mukhaṃ na ca lañjeti manosilādinā mukhaṃ na limpeyya,",
  "tika-vin11t0:3797_9": "tilakena aṅgaṃ na kareyyāti attho.",
  "tika-vin11t0:3798_0": "2818.",
  "tika-vin11t0:3798_1": "Ubhatokājanti ubhatokoṭiyā bhāravahanakoṭikājaṃ.",
  "tika-vin11t0:3798_2": "Antarakājakanti ubhayakoṭiyā ṭhitavāhakehi vahitabbaṃ majjhebhārayuttakājaṃ.",
  "tika-vin11t0:3798_3": "Sīsakkhandhakaṭibhārādayo heṭṭhā vuttalakkhaṇāva.",
  "tika-vin11t0:3799_0": "2819.",
  "tika-vin11t0:3799_1": "Yo bhikkhu vaḍḍhakiaṅgulena aṭṭhaṅgulādhikaṃ vā teneva aṅgulena caturaṅgulapacchimaṃ vā dantakaṭṭhaṃ khādati,",
  "tika-vin11t0:3799_2": "evaṃ khādato tassa āpatti dukkaṭaṃ hotīti yojanā.",
  "tika-vin11t0:3800_0": "2820.",
  "tika-vin11t0:3800_1": "Kicce satipīti sukkhakaṭṭhādiggahaṇakicce pana sati.",
  "tika-vin11t0:3800_2": "Porisanti purisappamāṇaṃ,",
  "tika-vin11t0:3800_3": "byāmamattanti vuttaṃ hoti.",
  "tika-vin11t0:3800_4": "Āpadāsūti vāḷamigādayo vā disvā maggamūḷho vā disā oloketukāmo hutvā davaḍāhaṃ vā udakoghaṃ vā āgacchantaṃ disvā vā evarūpāsu āpadāsu.",
  "tika-vin11t0:3800_5": "Vaṭṭatevābhirūhitunti atiuccampi rukkhaṃ ārohituṃ vaṭṭati eva.",
  "tika-vin11t0:3801_0": "2821.",
  "tika-vin11t0:3801_1": "Sace akallako gilāno na siyā,",
  "tika-vin11t0:3801_2": "lasuṇaṃ māgadhaṃ āmakaṃ bhaṇḍikalasuṇaṃ na ca khādeyya neva paribhuñjeyyāti yojanā.",
  "tika-vin11t0:3801_3": "Bhaṇḍikalasuṇaṃ nāma catumiñjato paṭṭhāya bahumiñjaṃ.",
  "tika-vin11t0:3801_4": "Palaṇḍukabhañjanakādilasuṇe magadhesu jātattepi na doso.",
  "tika-vin11t0:3801_5": "Lasuṇavibhāgo heṭṭhā dassitoyeva.",
  "tika-vin11t0:3801_6": "Gilānassa pana lasuṇaṃ khādituṃ vaṭṭati. Yathāha –",
  "tika-vin11t0:3801_7": "“anujānāmi,",
  "tika-vin11t0:3801_8": "bhikkhave,",
  "tika-vin11t0:3801_9": "ābādhapaccayā lasuṇaṃ khāditu”nti.",
  "tika-vin11t0:3801_10": "Ābādhapaccayāti yassa ābādhassa lasuṇaṃ bhesajjaṃ hoti,",
  "tika-vin11t0:3801_11": "tappaccayāti attho.",
  "tika-vin11t0:3801_12": "Buddhavacananti saṅgītittayāruḷhā piṭakattayapāḷi.",
  "tika-vin11t0:3801_13": "Aññathāti sakkaṭādikhalitavacanamayaṃ vācanāmaggaṃ na ropetabbaṃ,",
  "tika-vin11t0:3801_14": "tathā na ṭhapetabbanti vuttaṃ hoti.",
  "tika-vin11t0:3802_0": "2822.",
  "tika-vin11t0:3802_1": "Khipiteti yena kenaci khipite.",
  "tika-vin11t0:3802_2": "“Jīvā”ti na vattabbanti yojanā.",
  "tika-vin11t0:3802_3": "Bhikkhunā khipite gihinā “jīvathā”ti vuttena puna “ciraṃ jīvā”ti vattuṃ vaṭṭatīti yojanā.",
  "tika-vin11t0:3802_4": "“Cira”nti pade satipi vaṭṭati.",
  "tika-vin11t0:3803_0": "2823. Ākoṭentassāti kāyena vā kāyapaṭibaddhādīhi vā paharantassa. Pupphasaṃkiṇṇeti pupphasanthate.",
  "tika-vin11t0:3804_0": "2824.",
  "tika-vin11t0:3804_1": "Nhāpitā pubbakā etassāti nhāpitapubbako,",
  "tika-vin11t0:3804_2": "nhāpitajātikoti attho.",
  "tika-vin11t0:3804_3": "Khurabhaṇḍanti nhāpitaparikkhāraṃ.",
  "tika-vin11t0:3804_4": "Na gaṇheyyāti na parihareyya.",
  "tika-vin11t0:3804_5": "Sace yo nhāpitajātiko hoti,",
  "tika-vin11t0:3804_6": "so khurabhaṇḍaṃ gahetvā na hareyyāti attho.",
  "tika-vin11t0:3804_7": "Aññassa hatthato gahetvā kesacchedādi kātuṃ vaṭṭati.",
  "tika-vin11t0:3804_8": "Uṇṇīti kesakambalaṃ vinā uṇṇamayā pāvuraṇajāti.",
  "tika-vin11t0:3804_9": "“Gonakaṃ kuttakaṃ cittaka”miccādinā vuttabhedavantatāya āha “sabbā”ti.",
  "tika-vin11t0:3804_10": "Uṇṇamayaṃ antokaritvā pārupituṃ vaṭṭatīti āha “bāhiralomikā”ti. Yathāha – “na,",
  "tika-vin11t0:3804_11": "bhikkhave,",
  "tika-vin11t0:3804_12": "bāhiralomī uṇṇīdhāretabbā”ti.",
  "tika-vin11t0:3804_13": "Sikkhāpadaṭṭhakathāyaṃ “uṇṇalomāni bahi katvā uṇṇapāvāraṃ pārupanti,",
  "tika-vin11t0:3804_14": "tathā dhārentassa dukkaṭaṃ.",
  "tika-vin11t0:3804_15": "Lomāni anto katvā pārupituṃ vaṭṭatī”ti.",
  "tika-vin11t0:3805_0": "2825.",
  "tika-vin11t0:3805_1": "Aṅgarāgaṃ nāma kuṅkumādi.",
  "tika-vin11t0:3805_2": "Karontassāti abbhañjantassa.",
  "tika-vin11t0:3805_3": "Akāyabandhanassa gāmaṃ pavisatopi dukkaṭaṃ samudīritanti yojanā.",
  "tika-vin11t0:3805_4": "Ettha ca asatiyā abandhitvā nikkhantena yattha sarati,",
  "tika-vin11t0:3805_5": "tattha bandhitabbaṃ.",
  "tika-vin11t0:3805_6": "“Āsanasālāya bandhissāmī”ti gantuṃ vaṭṭati.",
  "tika-vin11t0:3805_7": "Saritvā yāva na bandhati,",
  "tika-vin11t0:3805_8": "na tāva piṇḍāya caritabbaṃ.",
  "tika-vin11t0:3806_0": "2826.",
  "tika-vin11t0:3806_1": "Sabbaṃ āyudhaṃ vinā sabbaṃ lohajaṃ lohamayabhaṇḍañca pattaṃ,",
  "tika-vin11t0:3806_2": "saṅkamanīyapādukaṃ,",
  "tika-vin11t0:3806_3": "yathāvuttalakkhaṇaṃ pallaṅkaṃ,",
  "tika-vin11t0:3806_4": "āsandiñca vinā sabbaṃ dārujaṃ dārumayabhaṇḍañca vuttalakkhaṇameva katakaṃ,",
  "tika-vin11t0:3806_5": "kumbhakārikaṃ dhaniyasseva sabbamattikāmayaṃ kuṭiñca vinā sabbaṃ mattikāmayaṃ bhaṇḍañca kappiyanti yojanā.",
  "tika-vin11t0:3807_0": "Khuddakavatthukkhandhakakathāvaṇṇanā.",
  "tika-vin11t0:3808_0": "Senāsanakkhandhakakathāvaṇṇanā",
  "tika-vin11t0:3809_0": "2827.",
  "tika-vin11t0:3809_1": "Āsandikoti caturassapīṭhaṃ.",
  "tika-vin11t0:3809_2": "Atikkantapamāṇoti heṭṭhā aṭaniyā vaḍḍhakihatthato uccatarappamāṇapādako.",
  "tika-vin11t0:3809_3": "Ekapassato dīgho pana uccapādako na vaṭṭati. Yathāha –",
  "tika-vin11t0:3809_4": "“uccakampi āsandikanti vacanato ekatobhāgena dīghapīṭhameva hi aṭṭhaṅgulādhikapādakaṃ na vaṭṭati,",
  "tika-vin11t0:3809_5": "caturassaāsandiko pana pamāṇātikkantopi vaṭṭatī”ti.",
  "tika-vin11t0:3810_0": "Tathāti iminā “atikkantapamāṇo”ti idaṃ paccāmasati.",
  "tika-vin11t0:3810_1": "Pañcaṅgapīṭhanti cattāro pādā,",
  "tika-vin11t0:3810_2": "apassenanti imehi pañcaṅgehi yuttapīṭhaṃ.",
  "tika-vin11t0:3810_3": "Sattaṅganti tīsu disāsu apassaye yojetvā kataṃ.",
  "tika-vin11t0:3810_4": "Tañhi catūhi pādehi,",
  "tika-vin11t0:3810_5": "tīhi apassehi ca yuttattā “sattaṅgapīṭha”nti vuttaṃ.",
  "tika-vin11t0:3810_6": "Esa nayo mañcepi. Yathāha –",
  "tika-vin11t0:3810_7": "“sattaṅgo nāma tīsu disāsu apassayaṃ katvā katamañco,",
  "tika-vin11t0:3810_8": "ayampi pamāṇātikkanto vaṭṭatī”ti.",
  "tika-vin11t0:3811_0": "2828.",
  "tika-vin11t0:3811_1": "Tūlonaddhāti upari tūlaṃ pakkhipitvā baddhā.",
  "tika-vin11t0:3811_2": "Ghareyevāti gihīnaṃ geheyeva nisīdituṃ vaṭṭatīti sambandho.",
  "tika-vin11t0:3811_3": "“Nisīditu”nti imināva sayanaṃ paṭikkhittaṃ.",
  "tika-vin11t0:3811_4": "Sīsapādūpadhānanti sīsūpadhānañceva pādūpadhānañca. Ca- saddo pi-",
  "tika-vin11t0:3811_5": "saddatthe so “agilānassā”ti ettha ānetvā sambandhitabbo,",
  "tika-vin11t0:3811_6": "tena agilānassāpi tāva vaṭṭati,",
  "tika-vin11t0:3811_7": "pageva gilānassāti dīpeti.",
  "tika-vin11t0:3812_0": "2829.",
  "tika-vin11t0:3812_1": "Na kevalaṃ gilānassa sīsapādūpadhānameva vaṭṭati,",
  "tika-vin11t0:3812_2": "atha kho idampīti dassetumāha “santharitvā”tiādi.",
  "tika-vin11t0:3812_3": "Upadhānāni santharitvāti bahū upadhānāni attharitvā.",
  "tika-vin11t0:3812_4": "Tattha cāti tasmiṃ upadhānasanthare.",
  "tika-vin11t0:3812_5": "Paccattharaṇakaṃ datvāti upari paccattharaṇakaṃ attharitvā.",
  "tika-vin11t0:3813_0": "2830.",
  "tika-vin11t0:3813_1": "Tiriyanti vitthārato.",
  "tika-vin11t0:3813_2": "Muṭṭhiratananti pākatikamuṭṭhikaratanaṃ.",
  "tika-vin11t0:3813_3": "Taṃ pana vaḍḍhakīnaṃ vidatthimattaṃ.",
  "tika-vin11t0:3813_4": "Mitanti pākaṭitaṃ pamāṇayuttaṃ hotīti yojanā.",
  "tika-vin11t0:3813_5": "Katthaci potthakesu “mata”nti pāṭho dissati,",
  "tika-vin11t0:3813_6": "so na gahetabbo.",
  "tika-vin11t0:3813_7": "Dīghatoti bimbohanassa dīghato.",
  "tika-vin11t0:3813_8": "Diyaḍḍhanti diyaḍḍhahatthaṃ vā dvihatthaṃ vā hotīti kurundiyaṃ vuttanti sambandho.",
  "tika-vin11t0:3813_9": "Idameva hi “sīsappamāṇabimbohana”nti adhippetaṃ. Yathāha –",
  "tika-vin11t0:3814_0": "“Sīsappamāṇaṃ nāma yassa vitthārato tīsu kaṇṇesu dvinnaṃ kaṇṇānaṃ antaraṃ miniyamānaṃ vidatthi ceva caturaṅgulañca hoti,",
  "tika-vin11t0:3814_1": "majjhaṭṭhānaṃ muṭṭhiratanaṃ hoti.",
  "tika-vin11t0:3814_2": "Dīghato pana diyaḍḍharatanaṃ vā dviratanaṃ vāti kurundiyaṃ vuttaṃ.",
  "tika-vin11t0:3814_3": "Ayaṃ sīsappamāṇassa ukkaṭṭhaparicchedo,",
  "tika-vin11t0:3814_4": "ito uddhaṃ na vaṭṭati,",
  "tika-vin11t0:3814_5": "heṭṭhā pana vaṭṭatī”ti.",
  "tika-vin11t0:3815_0": "2831.",
  "tika-vin11t0:3815_1": "Coḷanti pilotikā.",
  "tika-vin11t0:3815_2": "Paṇṇanti rukkhalatānaṃ paṇṇaṃ.",
  "tika-vin11t0:3815_3": "Uṇṇāti eḷakādīnaṃ lomaṃ.",
  "tika-vin11t0:3815_4": "Tiṇanti dabbatiṇādi yaṃ kiñci tiṇaṃ.",
  "tika-vin11t0:3815_5": "Vākanti kadaliakkamakacivākādikaṃ.",
  "tika-vin11t0:3815_6": "Etehi pañcahi pūritā bhisiyo tūlānaṃ gaṇanāvasā hetugabbhānaṃ etesaṃ pañcannaṃ gabbhānaṃ gaṇanāvasena pañca bhāsitāti yojanā.",
  "tika-vin11t0:3816_0": "2832.",
  "tika-vin11t0:3816_1": "Bimbohanagabbhaṃ dassetumāha “bhisī”tiādi.",
  "tika-vin11t0:3816_2": "Pañcevāti yathāvuttacoḷādipañceva.",
  "tika-vin11t0:3816_3": "Tathā tūlāni tīṇipīti “anujānāmi,",
  "tika-vin11t0:3816_4": "bhikkhave,",
  "tika-vin11t0:3816_5": "tīṇi tūlāni rukkhatūlaṃ latātūlaṃ poṭakitūla”nti anuññātāni tīṇipi tūlāni.",
  "tika-vin11t0:3816_6": "Ettha ca rukkhatūlaṃ nāma simbalirukkhādīnaṃ yesaṃ kesañci rukkhānaṃ tūlaṃ.",
  "tika-vin11t0:3816_7": "Latātūlaṃ nāma khīravalliādīnaṃ yāsaṃ kāsañci vallīnaṃ tūlaṃ.",
  "tika-vin11t0:3816_8": "Poṭakitūlaṃ nāma poṭakitiṇādīnaṃ yesaṃ kesañci tiṇajātikānaṃ antamaso ucchunaḷādīnampi tūlaṃ.",
  "tika-vin11t0:3816_9": "Lomāni migapakkhīnanti sīhādicatuppadānaṃ,",
  "tika-vin11t0:3816_10": "morādipakkhīnaṃ lomāni.",
  "tika-vin11t0:3816_11": "Imeti bhisigabbhādayo ime dasa bimbohanassa gabbhāti sambandho.",
  "tika-vin11t0:3817_0": "2833.",
  "tika-vin11t0:3817_1": "Evaṃ kappiyaṃ bhisibimbohanagabbhaṃ dassetvā idāni akappiyaṃ dassetumāha “manussaloma”ntiādi.",
  "tika-vin11t0:3817_2": "Lomesu manussalomañca pupphesu bakulapiyaṅgupupphādikaṃ sabbaṃ pupphañca paṇṇesu ca suddhaṃ kevalaṃ tamālapattañca na vaṭṭatīti yojanā.",
  "tika-vin11t0:3817_3": "“Suddha”nti iminā tamālapattaṃ sesagabbhehi missaṃ vaṭṭatīti byatirekato dīpeti.",
  "tika-vin11t0:3818_0": "2834. Masūraketi cammachavibhisibimbohane.",
  "tika-vin11t0:3819_0": "2835. “Suddha”nti iminā byatirekato dassitamevatthaṃ sarūpato vibhāvetumāha “missa”ntiādi.",
  "tika-vin11t0:3820_0": "2836.",
  "tika-vin11t0:3820_1": "Tiracchānagatassa vāti antamaso gaṇḍuppādassāpi.",
  "tika-vin11t0:3820_2": "Kārentassāti cittakammakaṭṭhakammādivasena kārāpentassa vā karontassa vā.",
  "tika-vin11t0:3821_0": "2837.",
  "tika-vin11t0:3821_1": "Jātakanti apaṇṇakajātakādijātakañca.",
  "tika-vin11t0:3821_2": "Vatthunti vimānavatthuādikaṃ pasādajanakaṃ vā petavatthuādikaṃ saṃvegajanakaṃ vā vatthuṃ. Vā-",
  "tika-vin11t0:3821_3": "saddena aṭṭhakathāgataṃ idha dassitapakaraṇaṃ saṅgaṇhāti.",
  "tika-vin11t0:3821_4": "Parehi vāti ettha vā-",
  "tika-vin11t0:3821_5": "saddo avadhāraṇe,",
  "tika-vin11t0:3821_6": "tena parehi kārāpetumeva vaṭṭati,",
  "tika-vin11t0:3821_7": "na sayaṃ kātunti dīpeti.",
  "tika-vin11t0:3821_8": "Sayaṃ kātumpīti ettha api-",
  "tika-vin11t0:3821_9": "saddo pageva kārāpetunti dīpeti.",
  "tika-vin11t0:3822_0": "2838.",
  "tika-vin11t0:3822_1": "Yo pana bhikkhu dvīhi vassehi vā ekena vā vassena yassa bhikkhuno vuḍḍhataro vā hoti daharataro vā,",
  "tika-vin11t0:3822_2": "so tena bhikkhunā samānāsaniko nāma hotīti yojanā.",
  "tika-vin11t0:3823_0": "2839.",
  "tika-vin11t0:3823_1": "“Sattavassena pañcavasso”ti idaṃ dvīhi vassehi vuḍḍhanavakānaṃ samānāsanikatte udāharaṇaṃ.",
  "tika-vin11t0:3823_2": "“Cha vassena pañcavasso”ti idaṃ ekavassena vuḍḍhanavakānaṃ samānāsanikatte udāharaṇaṃ.",
  "tika-vin11t0:3824_0": "2840.",
  "tika-vin11t0:3824_1": "Yaṃ tiṇṇaṃ nisīdituṃ pahoti,",
  "tika-vin11t0:3824_2": "taṃ heṭṭhā dīghāsanaṃ nāmāti yojanā.",
  "tika-vin11t0:3824_3": "“Samānāsanikā mañce nisīditvā mañcaṃ bhindiṃsu,",
  "tika-vin11t0:3824_4": "pīṭhe nisīditvā pīṭhaṃ bhindiṃsū”ti āropite vatthumhi “anujānāmi,",
  "tika-vin11t0:3824_5": "bhikkhave,",
  "tika-vin11t0:3824_6": "duvaggassa mañcaṃ duvaggassa pīṭha”nti anuññātattā “dve”ti samānāsanike dve sandhāya vuttaṃ.",
  "tika-vin11t0:3825_0": "2841.",
  "tika-vin11t0:3825_1": "Ubhatobyañjanaṃ, itthiṃ,",
  "tika-vin11t0:3825_2": "paṇḍakaṃ ṭhapetvā sabbehipi gahaṭṭhehi,",
  "tika-vin11t0:3825_3": "pabbajitehi vā purisehi saha dīghāsane nisīdituṃ anuññātanti yojanā.",
  "tika-vin11t0:3825_4": "Potthakesu pana katthaci “sabbesa”nti sāmivacananto pāṭho dissati,",
  "tika-vin11t0:3825_5": "tato “sabbehipī”ti karaṇavacanantova pāṭho yuttataro.",
  "tika-vin11t0:3825_6": "Karaṇavacanappasaṅge vā sāmivacananiddesoti veditabbaṃ.",
  "tika-vin11t0:3825_7": "Yathāha “yaṃ tiṇṇaṃ pahoti,",
  "tika-vin11t0:3825_8": "taṃ saṃhārimaṃ vā hotu asaṃhārimaṃ vā,",
  "tika-vin11t0:3825_9": "tathārūpe api phalakakhaṇḍe anupasampannenāpi saddhiṃ nisīdituṃ vaṭṭatī”ti.",
  "tika-vin11t0:3826_0": "2842.",
  "tika-vin11t0:3826_1": "Purimikoti ñattidutiyāya kammavācāya sammatena “na chandāgatiṃ gaccheyya…pe…",
  "tika-vin11t0:3826_2": "gahitāgahitañca jāneyyā”ti vuttehi pañcahi aṅgehi samannāgatena bhikkhunā purimavassūpanāyikadivase “anujānāmi,",
  "tika-vin11t0:3826_3": "bhikkhave,",
  "tika-vin11t0:3826_4": "paṭhamaṃ bhikkhū gaṇetuṃ,",
  "tika-vin11t0:3826_5": "paṭhamaṃ bhikkhū gaṇetvā seyyā gaṇetuṃ,",
  "tika-vin11t0:3826_6": "seyyā gaṇetvā seyyaggena gāhetu”ntiādinā nayena anuññātaniyāmeneva senāsanaggāhāpanaṃ purimiko nāma senāsanaggāho.",
  "tika-vin11t0:3826_7": "Evameva pacchimikāya vassūpanāyikadivase senāsanaggāhāpanaṃ pacchimiko nāma.",
  "tika-vin11t0:3826_8": "Evameva mahāpavāraṇādivasassa anantaradivase “bhante,",
  "tika-vin11t0:3826_9": "antarāmuttakaṃ senāsanaṃ gaṇhathā”ti vatvā vuḍḍhapaṭipāṭiyā senāsanaggāhāpanaṃ antarāmuttako nāma.",
  "tika-vin11t0:3826_10": "Pakāsito “aparajjugatāya āsāḷhiyāpurimiko gāhāpetabbo,",
  "tika-vin11t0:3826_11": "māsagatāya āsāḷhiyā pacchimiko gāhetabbo,",
  "tika-vin11t0:3826_12": "aparajjugatāya pavāraṇāya āyatiṃ vassāvāsatthāya antarāmuttako gāhetabbo”ti vutto.",
  "tika-vin11t0:3827_0": "2843.",
  "tika-vin11t0:3827_1": "Vuttamevatthaṃ niyametvā dassetumāha “pubbāruṇā”tiādi.",
  "tika-vin11t0:3827_2": "Idha pāṭipadā nāma dve vassūpanāyikadivasā ceva mahāpavāraṇāya anantaradivaso ca.",
  "tika-vin11t0:3827_3": "Imesaṃ tiṇṇaṃ pāṭipadadivasānaṃ aruṇo pubbāruṇo nāma.",
  "tika-vin11t0:3827_4": "Te divase atikkamma dutiyatithipaṭibaddho aruṇo punāruṇo nāma.",
  "tika-vin11t0:3827_5": "Idanti ubhayāruṇānantaraṃ.",
  "tika-vin11t0:3827_6": "Senāsanagāhakassāti ettha sakatthe ka- paccayo,",
  "tika-vin11t0:3827_7": "senāsanaggāhassāti attho. Yathāha –",
  "tika-vin11t0:3827_8": "“idañhi senāsanaggāhassa khetta”nti.",
  "tika-vin11t0:3827_9": "Vassūpagate vassūpagame kātabbe sati,",
  "tika-vin11t0:3827_10": "sādhetabbapayojane bhummaṃ.",
  "tika-vin11t0:3827_11": "Vassūpagateti vā nimittatthe bhummaṃ.",
  "tika-vin11t0:3827_12": "Purimikāya,",
  "tika-vin11t0:3827_13": "hi pacchimikāya ca vassūpagamanassa taṃ tadahu senāsanaggāho nimittaṃ,",
  "tika-vin11t0:3827_14": "antarāmuttako pana āgamino vassūpagamanassāti evaṃ tividhopi senāsanaggāho vassūpagamanassa nimittaṃ hoti.",
  "tika-vin11t0:3828_0": "2844.",
  "tika-vin11t0:3828_1": "Pāṭipadadivasassa aruṇe uggateyeva senāsane pana gāhite añño bhikkhu āgantvā sace senāsanapaññāpakaṃ senāsanaṃ yācati,",
  "tika-vin11t0:3828_2": "so bhikkhu senāsanapaññāpakena “senāsanaṃ gāhita”nti vattabboti yojanā.",
  "tika-vin11t0:3829_0": "2845.",
  "tika-vin11t0:3829_1": "Vassāvāsassa idaṃ vassāvāsikaṃ,",
  "tika-vin11t0:3829_2": "vassaṃvutthānaṃ dātabbacīvaraṃ,",
  "tika-vin11t0:3829_3": "gāthābandhavasena “vassavāsika”nti rassattaṃ.",
  "tika-vin11t0:3829_4": "Saṅghikaṃ apaloketvā gahitaṃ vassāvāsikaṃ cīvaraṃ sace tatrajaṃ tatruppādaṃ hoti,",
  "tika-vin11t0:3829_5": "antovasse vibbhantopi labhateti yojanā.",
  "tika-vin11t0:3829_6": "“Tatrajaṃ sace”ti iminā cassa dāyakānaṃ vassāvāsikapaccayavasena gāhitaṃ pana na labhatīti dīpeti. Yathāha –",
  "tika-vin11t0:3829_7": "“paccayavasena gāhitaṃ pana na labhatīti vadantī”ti.",
  "tika-vin11t0:3830_0": "2846- 8.",
  "tika-vin11t0:3830_1": "Sace vutthavasso yo bhikkhu āvāsikahatthato kiñci ticīvarādikaṃ kappiyabhaṇḍaṃ attano gahetvā “asukasmiṃ",
  "tika-vin11t0:3830_2": "kule mayhaṃ gahitaṃ vassāvāsikacīvaraṃ gaṇha” iti evaṃ vatvā tassa āvāsikassa datvā disaṃ gacchati pakkamati,",
  "tika-vin11t0:3830_3": "so tattha gataṭṭhāne sace uppabbajati gihī hoti,",
  "tika-vin11t0:3830_4": "tassa disaṃgatassa sampattaṃ taṃ vassāvāsikaṃ tena tathā dinnampi āvāsiko bhikkhu gahetuṃ na labhati,",
  "tika-vin11t0:3830_5": "tassa pāpitaṃ vassāvāsikacīvaraṃ saṅghikaṃyeva siyāti yojanā. Yathāha – “idha,",
  "tika-vin11t0:3830_6": "bhikkhave,",
  "tika-vin11t0:3830_7": "vassaṃvuttho bhikkhu vibbhamati,",
  "tika-vin11t0:3830_8": "saṅghasseveta”nti.",
  "tika-vin11t0:3831_0": "2849.",
  "tika-vin11t0:3831_1": "Tasmiṃ kule dāyake manusse sammukhā ce paṭicchāpeti,",
  "tika-vin11t0:3831_2": "tassa disaṃgamissa sampattaṃ vassāvāsikacīvaraṃ āvāsiko labhatīti yojanā.",
  "tika-vin11t0:3832_0": "2850.",
  "tika-vin11t0:3832_1": "Tattha ārāmo nāma pupphārāmo vā phalārāmo vā.",
  "tika-vin11t0:3832_2": "Vihāro nāma yaṃ kiñci pāsādādisenāsanaṃ.",
  "tika-vin11t0:3832_3": "Vatthūni duvidhassapīti ārāmavatthu,",
  "tika-vin11t0:3832_4": "vihāravatthūti duvidhassa vatthūni ca.",
  "tika-vin11t0:3832_5": "Ārāmavatthu nāma tesaṃyeva ārāmānaṃ atthāya paricchinditvā ṭhapitokāso,",
  "tika-vin11t0:3832_6": "tesu vā ārāmesu vinaṭṭhesu tesaṃ porāṇakabhūmibhāgo.",
  "tika-vin11t0:3832_7": "Vihāravatthu nāma tassa patiṭṭhānokāso.",
  "tika-vin11t0:3832_8": "Bhisi nāma uṇṇabhisiādīnaṃ pañcannaṃ aññatarā.",
  "tika-vin11t0:3832_9": "Bimbohanaṃ nāma vuttappakārānaṃ bimbohanānaṃ aññataraṃ.",
  "tika-vin11t0:3832_10": "Mañcaṃ nāma masārako bundikābaddho,",
  "tika-vin11t0:3832_11": "kuḷīrapādako,",
  "tika-vin11t0:3832_12": "āhaccapādakoti imesaṃ pubbe vuttānaṃ catunnaṃ mañcānaṃ aññataraṃ.",
  "tika-vin11t0:3832_13": "Pīṭhaṃ nāma masārakādīnaṃyeva catunnaṃ pīṭhānaṃ aññataraṃ.",
  "tika-vin11t0:3833_0": "2851.",
  "tika-vin11t0:3833_1": "Lohakumbhī nāma kāḷalohena vā tambalohena vā yena kenaci lohena katā kumbhī.",
  "tika-vin11t0:3833_2": "Kaṭāho pākaṭova.",
  "tika-vin11t0:3833_3": "“Bhāṇaka”nti alañjaro vuccati.",
  "tika-vin11t0:3833_4": "Alañjaroti ca bahuudakagaṇhanikā mahācāṭi,",
  "tika-vin11t0:3833_5": "jalaṃ gaṇhituṃ alanti alañjaro.",
  "tika-vin11t0:3833_6": "“Vaṭṭacāṭi viya hutvā thokaṃ dīghamukho majjhe paricchedaṃ dassetvā kato”ti gaṇṭhipade vuttaṃ.",
  "tika-vin11t0:3833_7": "Vārakoti ghaṭo.",
  "tika-vin11t0:3833_8": "Ku vuccati pathavī,",
  "tika-vin11t0:3833_9": "tassā dālanato vidāraṇato “kudālo”ti ayomayaupakaraṇaviseso vuccati.",
  "tika-vin11t0:3834_0": "2852.",
  "tika-vin11t0:3834_1": "Valliveḷuādīsu veḷūti mahāveṇu.",
  "tika-vin11t0:3834_2": "Tiṇanti gehacchādanaṃ tiṇaṃ.",
  "tika-vin11t0:3834_3": "Paṇṇaṃ tālapaṇṇādikaṃ.",
  "tika-vin11t0:3834_4": "Muñjanti muñjatiṇaṃ.",
  "tika-vin11t0:3834_5": "Pabbajanti pabbajatiṇaṃ,",
  "tika-vin11t0:3834_6": "mattikā pakatimattikā vā gerukādipañcavaṇṇā vā mattikā.",
  "tika-vin11t0:3834_7": "Āha ca aṭṭhakathācariyo.",
  "tika-vin11t0:3835_0": "2853.",
  "tika-vin11t0:3835_1": "Dveti paṭhamadutiyagarubhaṇḍāni.",
  "tika-vin11t0:3835_2": "Dvīhi saṅgahitāni “āromo,",
  "tika-vin11t0:3835_3": "ārāmavatthu,",
  "tika-vin11t0:3835_4": "idaṃ paṭhamaṃ. Vihāro,",
  "tika-vin11t0:3835_5": "vihāravatthu,",
  "tika-vin11t0:3835_6": "idaṃ dutiya”nti vuttattā.",
  "tika-vin11t0:3835_7": "Catusaṅgahanti catūhi bhisiādīhi saṅgaho yassāti viggaho.",
  "tika-vin11t0:3835_8": "Navakoṭṭhāsanti lohakumbhiādayo nava koṭṭhāsā assāti viggaho.",
  "tika-vin11t0:3835_9": "Aṭṭhadhā valliādīhi aṭṭhahi pakārehi.",
  "tika-vin11t0:3836_0": "2854.",
  "tika-vin11t0:3836_1": "Itīti nidassanatthe.",
  "tika-vin11t0:3836_2": "Evaṃ vuttanayena pañcahi rāsīhi niddiṭṭhānaṃ garubhaṇḍagaṇanānaṃ piṇḍavasena pañcavīsatividhaṃ garubhaṇḍaṃ pañcanimmalalocano nātho pakāsayīti yojanā.",
  "tika-vin11t0:3836_3": "Pañca nimmalāni locanāni yassāti viggaho,",
  "tika-vin11t0:3836_4": "maṃsadibbadhammabuddhasamantacakkhuvasena pañcavidhavippasannalocanoti attho.",
  "tika-vin11t0:3837_0": "2855.",
  "tika-vin11t0:3837_1": "Vissajjentoti issaravatāya parassa vissajjento.",
  "tika-vin11t0:3837_2": "Vibhājentoti vassaggena pāpetvā vibhājento.",
  "tika-vin11t0:3837_3": "Idañhi sabbampi garubhaṇḍaṃ senāsanakkhandhake “avissajjiyaṃ.",
  "tika-vin11t0:3837_4": "Kiṭāgirivatthumhi avebhaṅgiya”nti ca vuttaṃ.",
  "tika-vin11t0:3837_5": "Ubhayattha āgatavohārabhedadassanamukhena tattha vippaṭipajjantassa āpattiṃ dassento āha “bhikkhu thullaccayaṃ phuse”ti.",
  "tika-vin11t0:3837_6": "Parivāre pana –",
  "tika-vin11t0:3838_0": "Avissajjiyaṃ avebhaṅgiyaṃ, pañca vuttā mahesinā;",
  "tika-vin11t0:3839_0": "Vissajjentassa paribhuñjantassa anāpatti;",
  "tika-vin11t0:3840_0": "Pañhā mesā kusalehi cintitāti. –",
  "tika-vin11t0:3841_0": "Āgataṃ.",
  "tika-vin11t0:3841_1": "Tasmā mūlacchejjavasena avissajjiyaṃ,",
  "tika-vin11t0:3841_2": "avebhaṅgiyañca,",
  "tika-vin11t0:3841_3": "parivattanavasena pana vissajjentassa,",
  "tika-vin11t0:3841_4": "paribhuñjantassa ca anāpattīti evamettha adhippāyo.",
  "tika-vin11t0:3842_0": "2856.",
  "tika-vin11t0:3842_1": "Bhikkhunā puggalena vā saṅghena vā gaṇena vā garubhaṇḍaṃ tu vissajjitaṃ avissaṭṭhameva hoti,",
  "tika-vin11t0:3842_2": "vibhattañca avibhājitameva hotīti yojanā.",
  "tika-vin11t0:3843_0": "2857.",
  "tika-vin11t0:3843_1": "Ettha etesu pañcasu garubhaṇḍesu purimesu tīsu agarubhaṇḍakaṃ kiñci na ca atthīti yojanā.",
  "tika-vin11t0:3843_2": "Catutthe pana garubhaṇḍe aṭṭhakathāya “lohakumbhī,",
  "tika-vin11t0:3843_3": "lohabhāṇakaṃ,",
  "tika-vin11t0:3843_4": "lohakaṭāhanti imāni tīṇi mahantāni vā hontu khuddakāni vā,",
  "tika-vin11t0:3843_5": "antamaso pasatamattaudakagaṇhanakānipi garubhaṇḍāniyevā”ti vuttanayaṃ dassetumāha “lohakumbhī”tiādi.",
  "tika-vin11t0:3844_0": "2858.",
  "tika-vin11t0:3844_1": "Idaṃ tividhanti sambandho.",
  "tika-vin11t0:3844_2": "Pādagaṇhanakoti ettha pādo nāma magadhanāḷiyā pañcanāḷimattagaṇhanako bhājanaviseso.",
  "tika-vin11t0:3844_3": "Bhājanānaṃ pamāṇaṃ karontā sīhaḷadīpe yebhuyyena teneva pādena minanti.",
  "tika-vin11t0:3844_4": "Tasmā aṭṭhakathāyaṃ “sīhaḷadīpe pādagaṇhanako bhājetabbo”ti vuttaṃ.",
  "tika-vin11t0:3844_5": "Lohavārakoti kāḷalohatambalohavaṭṭalohakaṃsalohānaṃ yena kenaci kato.",
  "tika-vin11t0:3844_6": "Bhājiyoti bhājetabbo.",
  "tika-vin11t0:3845_0": "2859.",
  "tika-vin11t0:3845_1": "Tato uddhanti tato pādagaṇhanakavārakato uddhaṃ adhikaṃ gaṇhanako.",
  "tika-vin11t0:3845_2": "Evaṃ pāḷiāgatānaṃ vinicchayaṃ dassetvā aṭṭhakathāgatānaṃ dassetumāha “bhiṅgārādīnī”tiādi.",
  "tika-vin11t0:3845_3": "Bhiṅgāro nāma ukkhittahatthisoṇḍākārena katajalaniggamakaṇṇiko uccagīvo mahāmukhaudakabhājanaviseso. Ādi-",
  "tika-vin11t0:3845_4": "saddena aṭṭhakathāgatāni “paṭiggahauḷuṅkadabbikaṭacchupātitaṭṭakasarakasamuggaaṅgārakapalladhūmakaṭacchuādīni",
  "tika-vin11t0:3845_5": "khuddakāni vā mahantāni vā”ti vuttāni saṅgaṇhāti.",
  "tika-vin11t0:3845_6": "Sabbānīti khuddakāni vā mahantāni vā.",
  "tika-vin11t0:3846_0": "2860.",
  "tika-vin11t0:3846_1": "Tambathālakā ayathālakā bhājetabbāti yojanā. Ca-",
  "tika-vin11t0:3846_2": "saddena aṭṭhakathāyaṃ vuttaṃ “ṭhapetvā pana bhājanavikatiṃ aññasmimpi kappiyalohabhaṇḍe añjanī añjanisalākā",
  "tika-vin11t0:3846_3": "kaṇṇamalaharaṇī sūci paṇṇasūci khuddako pipphalako khuddakaṃ ārakaṇṭakaṃ kuñcikā tāḷaṃ kattarayaṭṭhivedhako",
  "tika-vin11t0:3846_4": "natthudānaṃ bhindivālo lohakūṭo lohakuṭṭi lohaguḷo lohapiṇḍi lohaaraṇī cakkalikaṃ aññampi vippakataṃ",
  "tika-vin11t0:3846_5": "lohabhaṇḍaṃ bhājiya”nti vacanaṃ saṅgaṇhāti.",
  "tika-vin11t0:3846_6": "Dhūmanettanti dhūmanāḷikā. Ādi-",
  "tika-vin11t0:3846_7": "saddena “phāladīparukkhadīpakapallakaolambakadīpakaitthipurisatiracchānagatarūpakāni pana aññāni vā bhitticchadanakavāṭādīsu",
  "tika-vin11t0:3846_8": "upanetabbāni antamaso lohakhilakaṃ upādāya sabbāni lohabhaṇḍāni garubhaṇḍāniyeva hontī”ti vuttaṃ saṅgaṇhāti.",
  "tika-vin11t0:3847_0": "2861.",
  "tika-vin11t0:3847_1": "Attanā paṭiladdhanti ettha pi-",
  "tika-vin11t0:3847_2": "saddo luttaniddiṭṭho,",
  "tika-vin11t0:3847_3": "attanā paṭiladdhampīti attho.",
  "tika-vin11t0:3847_4": "Bhikkhunā attanā paṭiladdhampi taṃ lohabhaṇḍaṃ kiñcipi puggalikaparibhogena na bhuñjitabbanti yojanā.",
  "tika-vin11t0:3848_0": "2862.",
  "tika-vin11t0:3848_1": "Kaṃsavaṭṭalohānaṃ vikārabhūtāni tambamayabhājanānipi puggalikaparibhogena sabbaso paribhuñjituṃ na vaṭṭantīti yojanā.",
  "tika-vin11t0:3849_0": "2863.",
  "tika-vin11t0:3849_1": "Eseva nayoti “na puggalikabhogenā”tiādinā dassitanayo.",
  "tika-vin11t0:3849_2": "Saṅghikesu vā gihīnaṃ santakesu vā yathāvuttabhaṇḍesu paribhogapaccayā doso na atthīti yojanā.",
  "tika-vin11t0:3849_3": "“Kaṃsalohādibhājanaṃ saṅghassa dinnampi pārihāriyaṃ na vaṭṭati,",
  "tika-vin11t0:3849_4": "gihivikatanīhāreneva paribhuñjitabba”nti mahāpaccariyaṃ vuttaṃ.",
  "tika-vin11t0:3849_5": "Ettha ca pārihāriyaṃ na vaṭṭati attano santakaṃ viya gahetvā paribhuñjituṃ na vaṭṭatīti.",
  "tika-vin11t0:3849_6": "“Gihivikatanīhāreneva paribhuñjitabba”nti iminā sace ārāmikādayo paṭisāmetvā paṭidenti,",
  "tika-vin11t0:3849_7": "paribhuñjituṃ vaṭṭatīti dasseti.",
  "tika-vin11t0:3850_0": "2864.",
  "tika-vin11t0:3850_1": "Khīrapāsāṇanti mudukā pāṇajāti.",
  "tika-vin11t0:3850_2": "Vuttañhi mātikāṭṭhakathāgaṇṭhipade “khīrapāsāṇo nāma muduko pāsāṇo”ti.",
  "tika-vin11t0:3850_3": "Garukanti garubhaṇḍaṃ.",
  "tika-vin11t0:3850_4": "Taṭṭakādikanti ādi-",
  "tika-vin11t0:3850_5": "saddena sarakādīnaṃ saṅgaho.",
  "tika-vin11t0:3850_6": "Ghaṭakoti khīrapāsāṇamayoyeva vārako.",
  "tika-vin11t0:3850_7": "“Pādagaṇhanato uddha”nti iminā pādagaṇhanako agarubhaṇḍanti dīpeti.",
  "tika-vin11t0:3851_0": "2865.",
  "tika-vin11t0:3851_1": "“Suvaṇṇarajatahārakūṭajātiphalikabhājanāni gihivikatānipi na vaṭṭanti,",
  "tika-vin11t0:3851_2": "pageva saṅghikaparibhogena vā puggalikaparibhogena vā”ti aṭṭhakathāyaṃ vuttanayaṃ dassetumāha “siṅgī”tiādi.",
  "tika-vin11t0:3851_3": "Siṅgīti suvaṇṇaṃ.",
  "tika-vin11t0:3851_4": "Sajjhu rajataṃ.",
  "tika-vin11t0:3851_5": "Hārakūṭaṃ nāma suvaṇṇavaṇṇaṃ lohajātaṃ.",
  "tika-vin11t0:3851_6": "Phalikena ubbhavaṃ jātaṃ,",
  "tika-vin11t0:3851_7": "phalikamayaṃ bhājananti attho.",
  "tika-vin11t0:3851_8": "Gihīnaṃ santakānipīti api-",
  "tika-vin11t0:3851_9": "saddena gihivikataparibhogenāpi tāva na vaṭṭanti,",
  "tika-vin11t0:3851_10": "pageva saṅghikaparibhogena vā puggalikaparibhogena vāti dīpeti.",
  "tika-vin11t0:3851_11": "Senāsanaparibhoge pana āmāsampi anāmāsampi sabbaṃ vaṭṭati.",
  "tika-vin11t0:3852_0": "2866.",
  "tika-vin11t0:3852_1": "Khuddāti yāya vāsiyā ṭhapetvā dantakaṭṭhacchedanaṃ vā ucchutacchanaṃ vā aññaṃ mahākammaṃ kātuṃ na sakkā,",
  "tika-vin11t0:3852_2": "evarūpā khuddakā vāsi bhājanīyā.",
  "tika-vin11t0:3852_3": "Mahattarīti yathāvuttappamāṇāya vāsiyā mahantatarā yena kenaci ākārena katavāsi garubhaṇḍaṃ.",
  "tika-vin11t0:3852_4": "Vejjānaṃ sirāvedhanakampi ca pharasu tathā garubhaṇḍanti yojanā.",
  "tika-vin11t0:3853_0": "2867.",
  "tika-vin11t0:3853_1": "Kuṭhārīti ettha pharasusadisova vinicchayo.",
  "tika-vin11t0:3853_2": "Yā pana āvudhasaṅkhepena katā,",
  "tika-vin11t0:3853_3": "ayaṃ anāmāsā.",
  "tika-vin11t0:3853_4": "Kudālo antamaso caturaṅgulamattopi.",
  "tika-vin11t0:3853_5": "Sikharanti dhanurajjuto nāmetvā dāruādīnaṃ vijjhanakakaṇṭako.",
  "tika-vin11t0:3853_6": "Tenevāti nikhādaneneva.",
  "tika-vin11t0:3854_0": "2868.",
  "tika-vin11t0:3854_1": "Nikhādanassa bhedavantatāya taṃ vibhajitvā dassetumāha “caturassamukhaṃ doṇimukha”nti.",
  "tika-vin11t0:3854_2": "Doṇimukhanti doṇi viya ubhayapassena nāmitamukhaṃ.",
  "tika-vin11t0:3854_3": "Vaṅkanti aggato nāmetvā katanikhādanaṃ. Pi-",
  "tika-vin11t0:3854_4": "saddena ujukaṃ saṅgaṇhāti.",
  "tika-vin11t0:3854_5": "Tattha cāti tasmiṃ nikhādane.",
  "tika-vin11t0:3854_6": "Sadaṇḍaṃ khuddakañca nikhādanaṃ sabbaṃ garubhaṇḍanti yojanā.",
  "tika-vin11t0:3854_7": "“Sadaṇḍaṃ khuddaka”nti iminā visesanadvayena adaṇḍaṃ phalamattaṃ sipāṭikāya ṭhapetvā pariharaṇayoggaṃ",
  "tika-vin11t0:3854_8": "sammajjanidaṇḍavedhanakaṃ nikhādanaṃ agarubhaṇḍaṃ,",
  "tika-vin11t0:3854_9": "tato mahantaṃ nikhādanaṃ adaṇḍampi garubhaṇḍanti dīpeti.",
  "tika-vin11t0:3854_10": "Yehi manussehi vihāre vāsiādīni dinnāni ca honti,",
  "tika-vin11t0:3854_11": "te ce ghare daḍḍhe vā corehi vā vilutte “detha no, bhante,",
  "tika-vin11t0:3854_12": "upakaraṇe puna pākatike karissāmā”ti vadanti, dātabbā.",
  "tika-vin11t0:3854_13": "Sace āharanti,",
  "tika-vin11t0:3854_14": "na vāretabbā,",
  "tika-vin11t0:3854_15": "anāharantāpi na codetabbā.",
  "tika-vin11t0:3855_0": "2869.",
  "tika-vin11t0:3855_1": "“Kammārataṭṭakāracundakāranaḷakāramaṇikārapattabandhakānaṃ adhikaraṇimuṭṭhikasaṇḍāsatulādīni sabbāni",
  "tika-vin11t0:3855_2": "lohamayaupakaraṇāni saṅghe dinnakālato paṭṭhāya garubhaṇḍāni.",
  "tika-vin11t0:3855_3": "Tipukoṭṭakasuvaṇṇakāracammakāraupakaraṇesupi eseva nayo.",
  "tika-vin11t0:3855_4": "Ayaṃ pana viseso –",
  "tika-vin11t0:3855_5": "tipukoṭṭakaupakaraṇesupi tipucchedanasatthakaṃ,",
  "tika-vin11t0:3855_6": "suvaṇṇakāraupakaraṇesu suvaṇṇacchedanasatthakaṃ,",
  "tika-vin11t0:3855_7": "cammakāraupakaraṇesu kataparikammacammachindanakaṃ khuddakasatthanti imāni bhājanīyabhaṇḍānī”ti aṭṭhakathāgataṃ",
  "tika-vin11t0:3855_8": "vinicchayekadesaṃ dassetumāha “muṭṭhika”ntiādi.",
  "tika-vin11t0:3855_9": "Tulādikanti ettha ādi-",
  "tika-vin11t0:3855_10": "saddena kattariādiupakaraṇaṃ saṅgaṇhāti.",
  "tika-vin11t0:3856_0": "2870.",
  "tika-vin11t0:3856_1": "“Nahāpitatunnakārānaṃ upakaraṇesupi ṭhapetvā mahākattariṃ,",
  "tika-vin11t0:3856_2": "mahāsaṇḍāsaṃ,",
  "tika-vin11t0:3856_3": "mahāpipphalakañca sabbaṃ bhājanīyaṃ.",
  "tika-vin11t0:3856_4": "Mahākattariādīni garubhaṇḍānī”ti aṭṭhakathāgataṃ vinicchayaṃ dassetumāha “nhāpitakassā”tiādi.",
  "tika-vin11t0:3856_5": "Nhāpitakassa upakaraṇesu saṇḍāso,",
  "tika-vin11t0:3856_6": "mahattarī kattarī ca tunnakārānañca upakaraṇesu mahattarī kattarī ca mahāpipphalakañca garubhaṇḍakanti yojanā.",
  "tika-vin11t0:3857_0": "2871.",
  "tika-vin11t0:3857_1": "Ettāvatā catutthagarubhaṇḍe vinicchayaṃ dassetvā idāni pañcamagarubhaṇḍe vinicchayaṃ dassetumāha “vallī”tiādi.",
  "tika-vin11t0:3857_2": "Vettalatādikā valli dullabhaṭṭhāne saṅghassa dinnā vā tattha saṅghassa bhūmiyaṃ jātā,",
  "tika-vin11t0:3857_3": "rakkhitā gopitā vā aḍḍhabāhuppamāṇā garubhaṇḍaṃ hotīti yojanā.",
  "tika-vin11t0:3857_4": "“Aḍḍhabāhūti kapparato paṭṭhāya yāva aṃsakūṭa”nti gaṇṭhipade vuttaṃ.",
  "tika-vin11t0:3857_5": "“Aḍḍhabāhu nāma vidatthicaturaṅgula”ntipi vadanti.",
  "tika-vin11t0:3857_6": "Sace sā valli saṅghakamme,",
  "tika-vin11t0:3857_7": "cetiyakamme ca kate atirekā hoti,",
  "tika-vin11t0:3857_8": "puggalikakammepi upanetuṃ vaṭṭati.",
  "tika-vin11t0:3857_9": "Arakkhitā pana garubhaṇḍameva na hoti.",
  "tika-vin11t0:3858_0": "2872.",
  "tika-vin11t0:3858_1": "Aṭṭhakathāyaṃ “suttamakacivākanāḷikerahīracammamayā rajjukā vā yottāni vā vāke ca nāḷikerahīre ca vaṭṭetvā",
  "tika-vin11t0:3858_2": "katā ekavaṭṭā vā dvivaṭṭā vā saṅghassa dinnakālato paṭṭhāya garubhaṇḍaṃ.",
  "tika-vin11t0:3858_3": "Suttaṃ pana avaṭṭetvā dinnaṃ,",
  "tika-vin11t0:3858_4": "makacivākanāḷikerahīrā ca bhājanīyā”ti āgatavinicchayaṃ dassetumāha “suttavākādinibbattā”tiādi.",
  "tika-vin11t0:3858_5": "Vākādīti ādi-",
  "tika-vin11t0:3858_6": "saddena makacivākanāḷikerahīracammānaṃ gahaṇaṃ.",
  "tika-vin11t0:3858_7": "Nātidīghā rajjukā.",
  "tika-vin11t0:3858_8": "Atidīghaṃ yottakaṃ.",
  "tika-vin11t0:3859_0": "2873.",
  "tika-vin11t0:3859_1": "Nāḷikerassa hīre vā makacivāke vā vaṭṭetvā katā ekavaṭṭāpi garubhaṇḍakanti yojanā.",
  "tika-vin11t0:3859_2": "Yehi panetāni rajjukayottādīni dinnāni honti,",
  "tika-vin11t0:3859_3": "te attano karaṇīyena harantā na vāretabbā.",
  "tika-vin11t0:3860_0": "2874.",
  "tika-vin11t0:3860_1": "Vaḍḍhakiaṅgulena aṭṭhaṅgulāyato sūcidaṇḍamatto pariṇāhato sīhaḷadīpe lekhakānaṃ lekhanisūcidaṇḍamatto",
  "tika-vin11t0:3860_2": "saṅghassa dinno vā tatthajātako vā rakkhito gopito veḷu garubhaṇḍaṃ siyāti yojanā.",
  "tika-vin11t0:3860_3": "“Yaṃ majjhimapurisassa kaniṭṭhaṅguliyā aggappamāṇaṃ,",
  "tika-vin11t0:3860_4": "idaṃ sīhaḷadīpe lekhakānaṃ lekhanisūciyā pamāṇa”nti vadanti.",
  "tika-vin11t0:3860_5": "So ca saṅghakamme ca cetiyakamme ca kate atireko puggalikakamme dātuṃ vaṭṭati.",
  "tika-vin11t0:3861_0": "2875.",
  "tika-vin11t0:3861_1": "Daṇḍo ca salākā ca daṇḍasalākā,",
  "tika-vin11t0:3861_2": "chattassa daṇḍasalākāti viggaho.",
  "tika-vin11t0:3861_3": "Chattadaṇḍo nāma chattapiṇḍi.",
  "tika-vin11t0:3861_4": "Chattasalākāti chattapañjarasalākā.",
  "tika-vin11t0:3861_5": "Daṇḍoti upāhanadaṇḍako.",
  "tika-vin11t0:3861_6": "“Daṇḍo”ti sāmaññena vuttepi aṭṭhakathāgatesu sarūpena idhāvutto upāhanadaṇḍoyeva sāmaññavacanena pārisesato gahetabboti.",
  "tika-vin11t0:3861_7": "Daḍḍhagehamanussā gaṇhitvā gacchantā na vāretabbā.",
  "tika-vin11t0:3862_0": "2876.",
  "tika-vin11t0:3862_1": "Muñjādīsu gehacchadanārahesu tiṇesu yaṃ kiñci muṭṭhimattaṃ tiṇaṃ vā gehacchadanārahaṃ tālapaṇṇādi ekampi",
  "tika-vin11t0:3862_2": "saṅghassa dinnaṃ vā tattha saṅghikabhūmiyaṃ jātaṃ vā garubhaṇḍaṃ siyāti yojetabbā.",
  "tika-vin11t0:3862_3": "Tattha muṭṭhimattaṃ nāma karaḷamattaṃ.",
  "tika-vin11t0:3862_4": "Idañca karaḷaṃ katvā chādentānaṃ chadanakaraḷavasena gahetabbaṃ.",
  "tika-vin11t0:3862_5": "Tālapaṇṇādīti ādi-",
  "tika-vin11t0:3862_6": "saddena nāḷikerapaṇṇādigehacchadanapaṇṇānaṃ gahaṇaṃ.",
  "tika-vin11t0:3862_7": "Tampi muñjādi saṅghakamme ca cetiyakamme ca kate atirekaṃ puggalikakamme dātuṃ vaṭṭati.",
  "tika-vin11t0:3862_8": "Daḍḍhagehamanussā gahetvā gacchanti,",
  "tika-vin11t0:3862_9": "na vāretabbāti.",
  "tika-vin11t0:3863_0": "2877- 8.",
  "tika-vin11t0:3863_1": "Aṭṭhaṅgulappamāṇoti dīghato aṭṭhaṅgulamatto.",
  "tika-vin11t0:3863_2": "Keci “puthulato”ti vadanti.",
  "tika-vin11t0:3863_3": "Rittapotthakoti lekhāhi suññapotthako,",
  "tika-vin11t0:3863_4": "na likhitapotthakoti vuttaṃ hoti.",
  "tika-vin11t0:3863_5": "“Aṭṭhaṅgulappamāṇo”ti iminā aṭṭhaṅgulato ūnappamāṇo bhājiyo,",
  "tika-vin11t0:3863_6": "“rittapotthako”ti iminā aṭṭhaṅgulato atirekappamāṇopi likhitapotthako bhājiyoti dasseti.",
  "tika-vin11t0:3864_0": "“Mattikā pakatimattikā vā hotu pañcavaṇṇā vā sudhā vā sajjurasakaṅguṭṭhasilesādīsu vā yaṃ kiñci dullabhaṭṭhāne",
  "tika-vin11t0:3864_1": "ānetvā vā dinnaṃ tatthajātakaṃ vā rakkhitagopitaṃ tālaphalapakkamattaṃ garubhaṇḍaṃ hotī”ti aṭṭhakathāgatavinicchayaṃ",
  "tika-vin11t0:3864_2": "dassetumāha “mattikā”tiādi.",
  "tika-vin11t0:3864_3": "Pākatikā vā setagerukādipañcavaṇṇā vāpi mattikāti yojanā.",
  "tika-vin11t0:3864_4": "Sileso nāma kabiṭṭhādisileso. Ādi-",
  "tika-vin11t0:3864_5": "saddena sajjurasakaṅguṭṭhādīnaṃ gahaṇaṃ.",
  "tika-vin11t0:3864_6": "Tālapakkapamāṇanti ekaṭṭhitālaphalapamāṇāpi.",
  "tika-vin11t0:3864_7": "Tampi mattikādi saṅghakamme,",
  "tika-vin11t0:3864_8": "cetiyakamme ca niṭṭhite atirekaṃ puggalikakamme dātuṃ vaṭṭati.",
  "tika-vin11t0:3865_0": "2879- 80.",
  "tika-vin11t0:3865_1": "“Veḷuādika”nti padacchedo.",
  "tika-vin11t0:3865_2": "Rakkhitaṃ gopitaṃ vāpi gaṇhatā samakaṃ vā atirekaṃ vā thāvaraṃ antamaso taṃagghanakaṃ vālikameva vā datvā gahetabbanti yojanā.",
  "tika-vin11t0:3866_0": "Aṭṭhakathāyaṃ pana “rakkhitagopitaṃ veḷuṃ gaṇhantena samakaṃ vā atirekaṃ vā thāvaraṃ antamaso taṃagghanakavālikāyapi phātikammaṃ katvā gahetabbo.",
  "tika-vin11t0:3866_1": "Phātikammaṃ akatvā gaṇhantena tattheva vaḷañjetabbo,",
  "tika-vin11t0:3866_2": "gamanakāle saṅghike āvāse ṭhapetvā gantabbaṃ.",
  "tika-vin11t0:3866_3": "Asatiyā gahetvā gatena pana pahiṇitvā dātabbo.",
  "tika-vin11t0:3866_4": "Desantaragatena sampattavihāre saṅghikāvāse ṭhapetabbo”ti veḷumhiyeva ayaṃ vinicchayo vutto,",
  "tika-vin11t0:3866_5": "idha pana “valliveḷādikaṃ kiñcī”ti valliādīnampi sāmaññena vuttattā taṃ upalakkhaṇamattaṃ valliādīsupi yathārahaṃ labbhatīti veditabbaṃ.",
  "tika-vin11t0:3867_0": "2881. Añjananti silāmayo. Evaṃ haritālamanosilāpi.",
  "tika-vin11t0:3868_0": "2882.",
  "tika-vin11t0:3868_1": "Dārubhaṇḍe ayaṃ vinicchayo –",
  "tika-vin11t0:3868_2": "pariṇāhato yathāvutta sūcidaṇḍappamāṇako aṭṭhaṅguladīgho yo koci dārubhaṇḍako dārudullabhaṭṭhāne saṅghassa",
  "tika-vin11t0:3868_3": "dinno vā tatthajātako vā rakkhitagopito garubhaṇḍaṃ hotīti yojanā.",
  "tika-vin11t0:3869_0": "2883.",
  "tika-vin11t0:3869_1": "Evaṃ kurundaṭṭhakathāya āgatavinicchayaṃ dassetvā mahāaṭṭhakathāya āgataṃ dassetumāha “mahāaṭṭhakathāya”ntiādi.",
  "tika-vin11t0:3869_2": "Tattha āsandikasattaṅgā vuttalakkhaṇāva.",
  "tika-vin11t0:3869_3": "“Bhaddapīṭha”nti vettamayaṃ pīṭhaṃ vuccati.",
  "tika-vin11t0:3869_4": "Pīṭhikāti pilotikābaddhapīṭhameva.",
  "tika-vin11t0:3870_0": "2884.",
  "tika-vin11t0:3870_1": "Eḷakapādapīṭhaṃ nāma dārupaṭṭikāya upari pāde ṭhapetvā bhojanapallaṅkaṃ viya katapīṭhaṃ vuccati.",
  "tika-vin11t0:3870_2": "“Āmalakavaṭṭakapīṭha”nti etassa “āmaṇḍakavaṭṭaka”nti pariyāyo,",
  "tika-vin11t0:3870_3": "tasmā ubhayenāpi āmalakākārena yojitaṃ bahupādakapīṭhaṃ vuccati.",
  "tika-vin11t0:3870_4": "Kesuci potthakesu “tathāmaṇḍakapīṭhaka”nti pāṭho.",
  "tika-vin11t0:3870_5": "Gāthābandhavasena maṇḍaka-",
  "tika-vin11t0:3870_6": "saddapayogo.",
  "tika-vin11t0:3870_7": "Kocchaṃ bhūtagāmavagge catutthasikkhāpade vuttasarūpaṃ.",
  "tika-vin11t0:3870_8": "Palālapīṭhanti nipajjanatthāya katā palālabhisi,",
  "tika-vin11t0:3870_9": "iminā kadalipattādimayapīṭhampi upalakkhaṇato dassitaṃ. Yathāha –",
  "tika-vin11t0:3870_10": "“palālapīṭhena cettha kadalipattādipīṭhānipi saṅgahitānī”ti.",
  "tika-vin11t0:3870_11": "Dhovane phalakanti cīvaradhovanaphalakaṃ,",
  "tika-vin11t0:3870_12": "dhovanādisaddānaṃ viyettha vibhattialopo.",
  "tika-vin11t0:3870_13": "Imesu tāva yaṃ kiñci khuddakaṃ vā hotu mahantaṃ vā,",
  "tika-vin11t0:3870_14": "saṅghassa dinnaṃ garubhaṇḍaṃ hoti.",
  "tika-vin11t0:3870_15": "Byagghacammaonaddhampi vāḷarūpaparikkhittaṃ ratanaparisibbitaṃ kocchaṃ garubhaṇḍameva.",
  "tika-vin11t0:3871_0": "2885.",
  "tika-vin11t0:3871_1": "Bhaṇḍikāti daṇḍakaṭṭhacchedanabhaṇḍikā.",
  "tika-vin11t0:3871_2": "Muggaroti daṇḍamuggaro.",
  "tika-vin11t0:3871_3": "Daṇḍamuggaro nāma yena rajitacīvaraṃ pothenti.",
  "tika-vin11t0:3871_4": "Vatthaghaṭṭanamuggaroti cīvaraghaṭṭanamuggaro,",
  "tika-vin11t0:3871_5": "yena anuvātādiṃ ghaṭṭenti.",
  "tika-vin11t0:3871_6": "Ambaṇanti phalakehi pokkharaṇisadisaṃ katapānīyabhājanaṃ.",
  "tika-vin11t0:3871_7": "Mañjūsā nāma doṇipeḷā.",
  "tika-vin11t0:3871_8": "Nāvā poto.",
  "tika-vin11t0:3871_9": "Rajanadoṇikā nāma yattha cīvaraṃ rajanti,",
  "tika-vin11t0:3871_10": "pakkarajanaṃ vā ākiranti.",
  "tika-vin11t0:3872_0": "2886.",
  "tika-vin11t0:3872_1": "Uḷuṅkoti nāḷikeraphalakaṭāhādimayo uḷuṅko.",
  "tika-vin11t0:3872_2": "Ubhayaṃ pidhānasamako samuggo.",
  "tika-vin11t0:3872_3": "“Khuddako parividhano karaṇḍa”nti vadanti.",
  "tika-vin11t0:3872_4": "Karaṇḍo ca pādagaṇhanakato atirekappamāṇo idha adhippeto.",
  "tika-vin11t0:3872_5": "Kaṭacchūti dabbi. Ādi-",
  "tika-vin11t0:3872_6": "saddena pānīyasarāvapānīyasaṅkhādīnaṃ gahaṇaṃ.",
  "tika-vin11t0:3873_0": "2887.",
  "tika-vin11t0:3873_1": "Gehasambhāranti gehopakaraṇaṃ.",
  "tika-vin11t0:3873_2": "Thambhatulāsopānaphalakādi dārumayaṃ,",
  "tika-vin11t0:3873_3": "pāsāṇamayampi imināva gahitaṃ.",
  "tika-vin11t0:3873_4": "Kappiyacammanti “eḷakājamigāna”ntiādinā heṭṭhā dassitaṃ kappiyacammaṃ.",
  "tika-vin11t0:3873_5": "Tabbipariyāyaṃ akappiyaṃ.",
  "tika-vin11t0:3873_6": "Abhājiyaṃ garubhaṇḍattā.",
  "tika-vin11t0:3873_7": "Bhūmattharaṇaṃ katvā paribhuñjituṃ vaṭṭati.",
  "tika-vin11t0:3874_0": "2888.",
  "tika-vin11t0:3874_1": "Aṭṭhakathāyaṃ “eḷakacammaṃ pana paccattharaṇagatikameva hoti,",
  "tika-vin11t0:3874_2": "tampi garubhaṇḍamevā”ti vuttattā āha “eḷacammaṃ garuṃ vutta”nti.",
  "tika-vin11t0:3874_3": "Kurundiyaṃ pana “sabbaṃ mañcappamāṇaṃ cammaṃ garubhaṇḍa”nti vuttaṃ.",
  "tika-vin11t0:3874_4": "Ettha ca “paccattharaṇagatikamevā”ti iminā mañcapīṭhepi attharituṃ vaṭṭatīti dīpeti.",
  "tika-vin11t0:3874_5": "“Pāvārādipaccattharaṇampi garubhaṇḍa”nti eke,",
  "tika-vin11t0:3874_6": "“no”ti apare,",
  "tika-vin11t0:3874_7": "vīmaṃsitvā gahetabbaṃ.",
  "tika-vin11t0:3874_8": "Mañcappamāṇanti ca pamāṇayuttaṃ mañcaṃ.",
  "tika-vin11t0:3874_9": "Pamāṇayuttamañco nāma yassa dīghaso nava vidatthiyo tiriyañca tadupaḍḍhaṃ.",
  "tika-vin11t0:3874_10": "Uddhaṃ mukhamassāti udukkhalaṃ. Ādi-",
  "tika-vin11t0:3874_11": "saddena musalaṃ, suppaṃ, nisadaṃ,",
  "tika-vin11t0:3874_12": "nisadapoto,",
  "tika-vin11t0:3874_13": "pāsāṇadoṇi,",
  "tika-vin11t0:3874_14": "pāsāṇakaṭāhañca saṅgahitaṃ.",
  "tika-vin11t0:3874_15": "Pesakārādīti ādi-",
  "tika-vin11t0:3874_16": "saddena cammakārādīnaṃ gahaṇaṃ.",
  "tika-vin11t0:3874_17": "Turivemādi pesakārabhaṇḍañca bhastādi cammakārabhaṇḍañca kasibhaṇḍañca yuganaṅgalādi saṅghikaṃ saṅghasantakaṃ garubhaṇḍanti yojanā.",
  "tika-vin11t0:3875_0": "2889.",
  "tika-vin11t0:3875_1": "“Tathevā”ti iminā “saṅghika”nti idaṃ paccāmasati.",
  "tika-vin11t0:3875_2": "Ādhārakoti pattādhāro.",
  "tika-vin11t0:3875_3": "Tālavaṇṭanti tālavaṇṭehi kataṃ.",
  "tika-vin11t0:3875_4": "Veḷudantavilīvehi vā morapiñchehi vā cammavikatīhi vā katampi taṃsadisaṃ “tālavaṇṭa”nteva vuccati.",
  "tika-vin11t0:3875_5": "Vaṭṭavidhūpanānaṃ tālavaṇṭeyeva antogadhattā “bījanī”ti caturassavidhūpanañca ketakapārohakuntālapaṇṇādimayadantamayavisāṇamayadaṇḍakamakasabījanī",
  "tika-vin11t0:3875_6": "ca vuccati.",
  "tika-vin11t0:3875_7": "Pacchi pākaṭāyeva.",
  "tika-vin11t0:3875_8": "Pacchito khuddako tālapaṇṇādimayo bhājanaviseso caṅkoṭakaṃ.",
  "tika-vin11t0:3875_9": "Sabbā sammajjanīti nāḷikerahīrādīhi baddhā yaṭṭhisammajjanī,",
  "tika-vin11t0:3875_10": "muṭṭhisammajjanīti duvidhā pariveṇaṅgaṇādisammajjanī ca tatheva duvidhā khajjūrināḷikerapaṇṇādīhi baddhā",
  "tika-vin11t0:3875_11": "gehasammajjanī cāti sabbāpi sammajjanī garubhaṇḍaṃ hoti.",
  "tika-vin11t0:3876_0": "2890. Cakkayuttakayānanti hatthavaṭṭakasakaṭādiyuttayānañca.",
  "tika-vin11t0:3877_0": "2891.",
  "tika-vin11t0:3877_1": "Chattanti paṇṇakilañjasetacchattavasena tividhaṃ chattaṃ.",
  "tika-vin11t0:3877_2": "Muṭṭhipaṇṇanti tālapaṇṇaṃ sandhāya vuttaṃ.",
  "tika-vin11t0:3877_3": "Visāṇabhājanañca tumbabhājanañcāti viggaho,",
  "tika-vin11t0:3877_4": "ekadesasarūpekaseso,",
  "tika-vin11t0:3877_5": "gāthābandhavasena niggahitāgamo ca.",
  "tika-vin11t0:3877_6": "Visāṇamayaṃ,",
  "tika-vin11t0:3877_7": "bhājanaṃ tumbamayaṃ bhājanañcāti attho.",
  "tika-vin11t0:3877_8": "Idha “pādagaṇhanakato atirittappamāṇa”nti seso.",
  "tika-vin11t0:3877_9": "Araṇī araṇisahitaṃ. Ādi-",
  "tika-vin11t0:3877_10": "saddena āmalakatumbaṃ anuññātavāsiyā daṇḍañca saṅgaṇhāti.",
  "tika-vin11t0:3877_11": "Lahu agarubhaṇḍaṃ,",
  "tika-vin11t0:3877_12": "bhājanīyanti attho.",
  "tika-vin11t0:3877_13": "Pādagaṇhanakato atirittappamāṇaṃ garubhaṇḍaṃ.",
  "tika-vin11t0:3878_0": "2892.",
  "tika-vin11t0:3878_1": "Visāṇanti govisāṇādi yaṃ kiñci visāṇaṃ.",
  "tika-vin11t0:3878_2": "Atacchitaṃ yathāgatameva bhājanīyaṃ.",
  "tika-vin11t0:3878_3": "Aniṭṭhitaṃ mañcapādādi yaṃ kiñci bhājanīyanti yojanā. Yathāha –",
  "tika-vin11t0:3878_4": "“mañcapādo mañcaaṭanī pīṭhapādo pīṭhaaṭanī vāsipharasuādīnaṃ daṇḍoti etesu yaṃ kiñci vippakatatacchanakammaṃ aniṭṭhitameva bhājanīyaṃ,",
  "tika-vin11t0:3878_5": "tacchitamaṭṭhaṃ pana garubhaṇḍaṃ hotī”ti.",
  "tika-vin11t0:3879_0": "2893.",
  "tika-vin11t0:3879_1": "Niṭṭhito tacchito vāpīti tacchitaniṭṭhitopi.",
  "tika-vin11t0:3879_2": "Vidhoti kāyabandhane anuññātavidho.",
  "tika-vin11t0:3879_3": "Hiṅgukaraṇḍakoti hiṅgumayo vā tadādhāro vā karaṇḍako.",
  "tika-vin11t0:3879_4": "Añjanīti añjananāḷikā ca añjanakaraṇḍako ca.",
  "tika-vin11t0:3879_5": "Salākāyoti añjanisalākā.",
  "tika-vin11t0:3879_6": "Udapuñchanīti hatthidantavisāṇādimayā udakapuñchanī.",
  "tika-vin11t0:3879_7": "Idaṃ sabbaṃ bhājanīyameva.",
  "tika-vin11t0:3880_0": "2894.",
  "tika-vin11t0:3880_1": "Paribhogārahanti manussānaṃ upabhogaparibhogayoggaṃ.",
  "tika-vin11t0:3880_2": "Kulālabhaṇḍanti ghaṭapiṭharādikumbhakārabhaṇḍampi.",
  "tika-vin11t0:3880_3": "Pattaṅgārakaṭāhanti pattakaṭāhaṃ,",
  "tika-vin11t0:3880_4": "aṅgārakaṭāhañca.",
  "tika-vin11t0:3880_5": "Dhūmadānaṃ nāḷikā.",
  "tika-vin11t0:3880_6": "Kapallikāti dīpakapallikā.",
  "tika-vin11t0:3881_0": "2895.",
  "tika-vin11t0:3881_1": "Thupikāti pāsādādithupikā.",
  "tika-vin11t0:3881_2": "Dīparukkhoti padīpādhāro.",
  "tika-vin11t0:3881_3": "Cayanacchadaniṭṭhakāti pākāracetiyādīnaṃ cayaniṭṭhakā ca gehādīnaṃ chadaniṭṭhakā ca.",
  "tika-vin11t0:3881_4": "Sabbampīti yathāvuttaṃ sabbampi anavasesaṃ parikkhāraṃ.",
  "tika-vin11t0:3882_0": "2896.",
  "tika-vin11t0:3882_1": "Kañcanakoti sarako.",
  "tika-vin11t0:3882_2": "Ghaṭakoti pādagaṇhanakato anatirittappamāṇo ghaṭako.",
  "tika-vin11t0:3882_3": "“Yathā ca mattikābhaṇḍe,",
  "tika-vin11t0:3882_4": "evaṃ lohabhaṇḍepi kuṇḍikā bhājanīyakoṭṭhāsameva bhajatī”ti aṭṭhakathānayaṃ saṅgahetumāha “lohabhaṇḍepi kuṇḍikāpi ca bhājiyā”ti.",
  "tika-vin11t0:3883_0": "2897.",
  "tika-vin11t0:3883_1": "Garu nāma pacchimaṃ garubhaṇḍattayaṃ.",
  "tika-vin11t0:3883_2": "Thāvaraṃ nāma purimadvayaṃ.",
  "tika-vin11t0:3883_3": "Saṅghassāti saṅghena.",
  "tika-vin11t0:3883_4": "Parivattetvāti puggalikādīhi tādisehi tehi parivattetvā.",
  "tika-vin11t0:3883_5": "Tatrāyaṃ parivattananayo –",
  "tika-vin11t0:3883_6": "saṅghassa nāḷikerārāmo dūre hoti,",
  "tika-vin11t0:3883_7": "kappiyakārakā taṃ bahutaraṃ khādanti,",
  "tika-vin11t0:3883_8": "tato sakaṭavetanaṃ datvā appameva āharanti,",
  "tika-vin11t0:3883_9": "aññesaṃ pana tassa ārāmassa avidūragāmavāsīnaṃ manussānaṃ vihārassa samīpe ārāmo hoti,",
  "tika-vin11t0:3883_10": "te saṅghaṃ upasaṅkamitvā sakena ārāmena taṃ ārāmaṃ yācanti,",
  "tika-vin11t0:3883_11": "saṅghena “ruccati saṅghassā”ti apaloketvā sampaṭicchitabbo.",
  "tika-vin11t0:3883_12": "Sacepi bhikkhūnaṃ rukkhasahassaṃ hoti,",
  "tika-vin11t0:3883_13": "manussānaṃ pañcasatāni,",
  "tika-vin11t0:3883_14": "“nanu tumhākaṃ ārāmo khuddako”ti na vattabbaṃ.",
  "tika-vin11t0:3883_15": "Kiñcāpi hi ayaṃ khuddako,",
  "tika-vin11t0:3883_16": "atha kho itarato bahutaraṃ āyaṃ deti.",
  "tika-vin11t0:3883_17": "Sacepi samakameva deti,",
  "tika-vin11t0:3883_18": "evampi icchiticchitakkhaṇe paribhuñjituṃ sakkāti gahetabbameva.",
  "tika-vin11t0:3884_0": "Sace pana manussānaṃ bahutarā rukkhā honti,",
  "tika-vin11t0:3884_1": "“nanu tumhākaṃ bahutarā rukkhā”ti vattabbaṃ.",
  "tika-vin11t0:3884_2": "Sace “atirekaṃ amhākaṃ puññaṃ hotu,",
  "tika-vin11t0:3884_3": "saṅghassa demā”ti vadanti,",
  "tika-vin11t0:3884_4": "jānāpetvā sampaṭicchituṃ vaṭṭati.",
  "tika-vin11t0:3884_5": "Bhikkhūnaṃ rukkhā phaladhārino,",
  "tika-vin11t0:3884_6": "manussānaṃ rukkhā na tāva phalaṃ gaṇhanti.",
  "tika-vin11t0:3884_7": "Kiñcāpi na gaṇhanti,",
  "tika-vin11t0:3884_8": "na cirasseva gaṇhissantīti sampaṭicchitabbameva.",
  "tika-vin11t0:3884_9": "Manussānaṃ rukkhā phaladhārino,",
  "tika-vin11t0:3884_10": "bhikkhūnaṃ na tāva phalaṃ gaṇhanti.",
  "tika-vin11t0:3884_11": "“Nanu tumhākaṃ rukkhā phaladhārino”ti vattabbaṃ.",
  "tika-vin11t0:3884_12": "Sace “gaṇhatha, bhante,",
  "tika-vin11t0:3884_13": "amhākaṃ puññaṃ bhavissatī”ti vadanti,",
  "tika-vin11t0:3884_14": "jānāpetvā sampaṭicchituṃ vaṭṭati.",
  "tika-vin11t0:3884_15": "Evaṃ ārāmena ārāmo parivattetabbo.",
  "tika-vin11t0:3884_16": "Eteneva nayena ārāmavatthupi vihāropi vihāravatthupi ārāmena parivattetabbaṃ.",
  "tika-vin11t0:3884_17": "Ārāmavatthunā ca mahantena vā khuddakena vā ārāmaārāmavatthuvihāravihāravatthūni.",
  "tika-vin11t0:3885_0": "Kathaṃ vihārena vihāro parivattetabbo?",
  "tika-vin11t0:3885_1": "Saṅghassa antogāme gehaṃ hoti,",
  "tika-vin11t0:3885_2": "manussānaṃ vihāramajjhe pāsādo,",
  "tika-vin11t0:3885_3": "ubhopi agghena samakā,",
  "tika-vin11t0:3885_4": "sace manussā tena pāsādena taṃ gehaṃ yācanti,",
  "tika-vin11t0:3885_5": "sampaṭicchituṃ vaṭṭati.",
  "tika-vin11t0:3885_6": "Bhikkhūnaṃ ce mahagghataraṃ gehaṃ hoti,",
  "tika-vin11t0:3885_7": "“mahagghataraṃ amhākaṃ geha”nti vutte ca “kiñcāpi mahagghataraṃ,",
  "tika-vin11t0:3885_8": "pabbajitānaṃ pana asāruppaṃ,",
  "tika-vin11t0:3885_9": "na sakkā tattha pabbajitehi vasituṃ,",
  "tika-vin11t0:3885_10": "idaṃ pana sāruppaṃ,",
  "tika-vin11t0:3885_11": "gaṇhathā”ti vadanti,",
  "tika-vin11t0:3885_12": "evampi sampaṭicchituṃ vaṭṭati.",
  "tika-vin11t0:3885_13": "Sace pana manussānaṃ mahagghaṃ hoti,",
  "tika-vin11t0:3885_14": "“nanu tumhākaṃ gehaṃ mahaggha”nti vattabbaṃ. “Hotu, bhante,",
  "tika-vin11t0:3885_15": "amhākaṃ puññaṃ bhavissati,",
  "tika-vin11t0:3885_16": "gaṇhathā”ti vutte pana sampaṭicchituṃ vaṭṭati.",
  "tika-vin11t0:3885_17": "Evaṃ vihārena vihāro parivattetabbo.",
  "tika-vin11t0:3885_18": "Eteneva nayena vihāravatthupi ārāmopi ārāmavatthupi vihārena parivattetabbaṃ.",
  "tika-vin11t0:3885_19": "Vihāravatthunā ca mahagghena vā appagghena vā vihāravihāravatthuārāmaārāmavatthūni.",
  "tika-vin11t0:3885_20": "Evaṃ tāva thāvarena thāvaraparivattanaṃ veditabbaṃ.",
  "tika-vin11t0:3886_0": "Garubhaṇḍena garubhaṇḍaparivattane pana mañcapīṭhaṃ mahantaṃ vā hotu khuddakaṃ vā,",
  "tika-vin11t0:3886_1": "antamaso caturaṅgulapādakaṃ gāmadārakehi paṃsvāgārakesu kīḷantehi katampi saṅghassa dinnakālato paṭṭhāya garubhaṇḍaṃ hoti.",
  "tika-vin11t0:3886_2": "Sacepi rājarājamahāmattādayo ekappahāreneva mañcasataṃ vā mañcasahassaṃ vā denti,",
  "tika-vin11t0:3886_3": "sabbe kappiyamañcā sampaṭicchitabbā,",
  "tika-vin11t0:3886_4": "sampaṭicchitvā vuḍḍhapaṭipāṭiyā “saṅghikaparibhogena paribhuñjathā”ti dātabbā,",
  "tika-vin11t0:3886_5": "puggalikavasena na dātabbā.",
  "tika-vin11t0:3886_6": "Atirekamañce bhaṇḍāgārādīsu paññapetvā pattacīvaraṃ nikkhipitumpi vaṭṭati.",
  "tika-vin11t0:3887_0": "Bahisīmāya “saṅghassa demā”ti dinnamañco saṅghattherassa vasanaṭṭhāne dātabbo.",
  "tika-vin11t0:3887_1": "Tattha ce bahū mañcā honti,",
  "tika-vin11t0:3887_2": "mañcena kammaṃ natthi,",
  "tika-vin11t0:3887_3": "yassa vasanaṭṭhāne kammaṃ atthi,",
  "tika-vin11t0:3887_4": "tattha “saṅghikaparibhogena paribhuñjathā”ti dātabbo.",
  "tika-vin11t0:3887_5": "Mahagghena satagghanakena,",
  "tika-vin11t0:3887_6": "sahassagghanakena vā mañcena aññaṃ mañcasataṃ labhati,",
  "tika-vin11t0:3887_7": "parivattetvā gahetabbaṃ.",
  "tika-vin11t0:3887_8": "Na kevalaṃ mañcena mañcoyeva,",
  "tika-vin11t0:3887_9": "ārāmaārāmavatthuvihāravihāravatthupīṭhabhisibimbohanānipi parivattetuṃ vaṭṭanti.",
  "tika-vin11t0:3887_10": "Esa nayo pīṭhabhisibimbohanesupi etesu hi kappiyākappiyaṃ vuttanayameva.",
  "tika-vin11t0:3887_11": "Tattha akappiyaṃ na paribhuñjitabbaṃ,",
  "tika-vin11t0:3887_12": "kappiyaṃ saṅghikaparibhogena paribhuñjitabbaṃ.",
  "tika-vin11t0:3887_13": "Akappiyaṃ vā mahagghaṃ kappiyaṃ vā parivattetvā vuttavatthūni gahetabbāni,",
  "tika-vin11t0:3887_14": "agarubhaṇḍupagaṃ pana bhisibimbohanaṃ nāma natthīti.",
  "tika-vin11t0:3888_0": "2898.",
  "tika-vin11t0:3888_1": "Bhikkhu adhotena pādena,",
  "tika-vin11t0:3888_2": "allapādena vā senāsanaṃ nakkameti sambandho.",
  "tika-vin11t0:3888_3": "Sayanti ettha,",
  "tika-vin11t0:3888_4": "āsanti cāti sayanāsanaṃ,",
  "tika-vin11t0:3888_5": "parikammakatabhūmattharaṇādi.",
  "tika-vin11t0:3888_6": "Allapādena vāti yena akkantaṭṭhāne udakaṃ paññāyati,",
  "tika-vin11t0:3888_7": "evarūpena tintapādena. Yathāha –",
  "tika-vin11t0:3888_8": "“allehi pādehīti yehi akkantaṭṭhāne udakaṃ paññāyati,",
  "tika-vin11t0:3888_9": "evarūpehi pādehi paribhaṇḍakatabhūmi vā senāsanaṃ vā na akkamitabbaṃ.",
  "tika-vin11t0:3888_10": "Sace pana udakasinehamattameva paññāyati,",
  "tika-vin11t0:3888_11": "na udakaṃ,",
  "tika-vin11t0:3888_12": "vaṭṭatī”ti.",
  "tika-vin11t0:3888_13": "Saupāhanoti ettha “dhotapādaka”nti vattabbaṃ.",
  "tika-vin11t0:3888_14": "Pāde paṭimukkāhi upāhanāhi saupāhano bhikkhu dhotapādakaṃ dhotapādehi akkamitabbaṭṭhānaṃ tatheva na akkameti yojanā.",
  "tika-vin11t0:3889_0": "2899.",
  "tika-vin11t0:3889_1": "Parikammakatāyāti sudhādiparikammakatāya.",
  "tika-vin11t0:3889_2": "Niṭṭhubhantassāti kheḷaṃ pātentassa.",
  "tika-vin11t0:3889_3": "Parikammakataṃ bhittinti setabhittiṃ vā cittakammakataṃ vā bhittiṃ.",
  "tika-vin11t0:3889_4": "Na kevalañca bhittimeva,",
  "tika-vin11t0:3889_5": "dvārampi vātapānampi apassenaphalakampi pāsāṇatthambhampi rukkhatthambhampi cīvarena vā kenaci vā appaṭicchādetvā apassayituṃ na labhatiyeva.",
  "tika-vin11t0:3889_6": "“Dvāravātapānādayo pana aparikammakatāpi apaṭicchādetvā na apassayitabbā”ti gaṇṭhipade vuttaṃ.",
  "tika-vin11t0:3890_0": "2901.",
  "tika-vin11t0:3890_1": "Niddāyato tassa koci sarīrāvayavo paccattharaṇe saṅkuṭite sahasā yadi mañcaṃ phusati,",
  "tika-vin11t0:3890_2": "dukkaṭanti yojanā.",
  "tika-vin11t0:3891_0": "2902.",
  "tika-vin11t0:3891_1": "Lomesu mañcaṃ phusantesu.",
  "tika-vin11t0:3891_2": "Hatthapādānaṃ talena akkamituṃ vaṭṭatīti yojanā.",
  "tika-vin11t0:3891_3": "Mañcapīṭhaṃ nīharantassa kāye paṭihaññati, anāpatti.",
  "tika-vin11t0:3892_0": "“Dāyakehi ‘kāyena phusitvā yathāsukhaṃ paribhuñjathā’ti dinnasenāsanaṃ,",
  "tika-vin11t0:3892_1": "mañcapīṭhādiñca dāyakena vuttaniyāmena paribhuñjantassa doso natthī”ti mātikaṭṭhakathāya sīhaḷagaṇṭhipade vuttattā tathā paribhuñjantassa anāpatti.",
  "tika-vin11t0:3892_2": "“Imaṃ mañcapīṭhādiṃ saṅghassa dammī”ti vutte garubhaṇḍaṃ hoti,",
  "tika-vin11t0:3892_3": "na bhājetabbaṃ saṅghassa parāmaṭṭhattā.",
  "tika-vin11t0:3892_4": "“Imaṃ mañcapīṭhādiṃ bhadantānaṃ vassaggena gaṇhituṃ dammī”ti vutte satipi garubhaṇḍabhāve kappiyavatthuṃ bhājetvā gaṇhituṃ vaṭṭati,",
  "tika-vin11t0:3892_5": "akappiyabhaṇḍameva bhājetvā gahetuṃ na labbhati.",
  "tika-vin11t0:3892_6": "“Imaṃ mañcapīṭhaṃ vassaggena gahetuṃ saṅghassa dammī”ti vutte vassaggena bhājetvā gahetabbaṃ vassaggena",
  "tika-vin11t0:3892_7": "bhājanaṃ paṭhamaṃ vatvā pacchā saṅghassa parāmaṭṭhattā.",
  "tika-vin11t0:3892_8": "“Saṅghassa imaṃ mañcapīṭhaṃ vassaggena gaṇhituṃ dammī”ti vutte pana garubhaṇḍaṃ hoti paṭhamaṃ saṅghassa",
  "tika-vin11t0:3892_9": "parāmaṭṭhattāti ayampi viseso mātikaṭṭhakathā gaṇṭhipadeyeva vutto.",
  "tika-vin11t0:3893_0": "2903- 4.",
  "tika-vin11t0:3893_1": "Uddesabhattavinicchayekadesaṃ dassetumāha “sahassagghanako”tiādi.",
  "tika-vin11t0:3893_2": "Sahassagghanako sacīvaro piṇḍapāto avassikaṃ bhikkhuṃ patto,",
  "tika-vin11t0:3893_3": "tasmiṃ vihāre ca “evarūpo piṇḍapāto avassikaṃ bhikkhuṃ patto”ti likhitvā ṭhapitopi ca hoti,",
  "tika-vin11t0:3893_4": "tato saṭṭhivassānamaccaye tādiso sahassagghanako sacīvaro koci piṇḍapāto sace uppanno hoti,",
  "tika-vin11t0:3893_5": "taṃ piṇḍapātaṃ budho vinicchayakusalo bhikkhu avassikaṭṭhitikāya adatvā saṭṭhivassikaṭṭhitikāya dadeyyāti yojanā.",
  "tika-vin11t0:3894_0": "2905.",
  "tika-vin11t0:3894_1": "Uddesabhattaṃ bhuñjitvāti upasampannakāle attano vassaggena pattaṃ uddesabhattaṃ paribhuñjitvā.",
  "tika-vin11t0:3894_2": "Jāto ce sāmaṇerakoti sikkhāpaccakkhānādivasena sace sāmaṇero jāto.",
  "tika-vin11t0:3894_3": "Tanti upasampannakāle gahitaṃ tadeva uddesabhattaṃ.",
  "tika-vin11t0:3894_4": "Sāmaṇerassa pāḷiyāti sāmaṇerapaṭipāṭiyā attano pattaṃ pacchā gahetuṃ labhati.",
  "tika-vin11t0:3895_0": "2906.",
  "tika-vin11t0:3895_1": "Yo sāmaṇero sampuṇṇavīsativasso “sve uddesaṃ labhissatī”ti vattabbo,",
  "tika-vin11t0:3895_2": "ajja so upasampanno hoti,",
  "tika-vin11t0:3895_3": "ṭhitikā atītā siyāti yojanā,",
  "tika-vin11t0:3895_4": "sve pāpetabbā sāmaṇeraṭṭhitikā ajja upasampannattā atikkantā hotīti attho,",
  "tika-vin11t0:3895_5": "taṃ bhattaṃ na labhatīti vuttaṃ hoti.",
  "tika-vin11t0:3896_0": "2907.",
  "tika-vin11t0:3896_1": "Uddesabhattānantaraṃ salākabhattaṃ dassetumāha “sace panā”tiādi.",
  "tika-vin11t0:3896_2": "Sace salākā laddhā,",
  "tika-vin11t0:3896_3": "taṃdine bhattaṃ na laddhaṃ,",
  "tika-vin11t0:3896_4": "punadine tassa bhattaṃ gahetabbaṃ,",
  "tika-vin11t0:3896_5": "na saṃsayo “gahetabbaṃ nu kho,",
  "tika-vin11t0:3896_6": "na gahetabba”nti evaṃ saṃsayo na kātabboti yojanā.",
  "tika-vin11t0:3897_0": "2908.",
  "tika-vin11t0:3897_1": "Uttari uttaraṃ atirekaṃ bhaṅgaṃ byañjanaṃ etassāti uttaribhaṅgaṃ, tassa,",
  "tika-vin11t0:3897_2": "atirekabyañjanassāti attho.",
  "tika-vin11t0:3897_3": "Ekacarassāti ekacārikassa.",
  "tika-vin11t0:3897_4": "Salākāyeva salākikā.",
  "tika-vin11t0:3898_0": "2909. Uttaribhaṅgameva uttaribhaṅgakaṃ.",
  "tika-vin11t0:3899_0": "2910.",
  "tika-vin11t0:3899_1": "Yena yena hīti gāhitasalākena yena yena bhikkhunā.",
  "tika-vin11t0:3899_2": "Yaṃ yanti bhattabyañjanesu yaṃ yaṃ bhattaṃ vā yaṃ yaṃ byañjanaṃ vā.",
  "tika-vin11t0:3900_0": "2911.",
  "tika-vin11t0:3900_1": "Saṅghuddesādikanti saṅghabhattauddesabhattādikaṃ. Ādi-",
  "tika-vin11t0:3900_2": "saddena nimantanaṃ, salākaṃ,",
  "tika-vin11t0:3900_3": "pakkhikaṃ,",
  "tika-vin11t0:3900_4": "uposathikaṃ,",
  "tika-vin11t0:3900_5": "pāṭipadikanti pañca bhattāni gahitāni.",
  "tika-vin11t0:3901_0": "Tattha sabbasaṅghassa dinnaṃ saṅghabhattaṃ nāma.",
  "tika-vin11t0:3901_1": "“Saṅghato ettake bhikkhū uddisitvā dethā”tiādinā vatvā dinnaṃ uddesabhattaṃ.",
  "tika-vin11t0:3901_2": "“Saṅghato ettakānaṃ bhikkhūnaṃ bhattaṃ gaṇhathā”tiādinā vatvā dinnaṃ nimantanaṃ nāma.",
  "tika-vin11t0:3901_3": "Attano attano nāmena salākagāhakānaṃ bhikkhūnaṃ dinnaṃ salākabhattaṃ nāma.",
  "tika-vin11t0:3901_4": "Cātuddasiyaṃ dinnaṃ pakkhikaṃ.",
  "tika-vin11t0:3901_5": "Uposathe dinnaṃ uposathikaṃ.",
  "tika-vin11t0:3901_6": "Pāṭipade dinnaṃ pāṭipadikaṃ.",
  "tika-vin11t0:3901_7": "Taṃtaṃnāmena dinnameva tathā tathā voharīyati.",
  "tika-vin11t0:3901_8": "Etesaṃ pana vitthārakathā “abhilakkhitesū”tiādinā aṭṭhakathāyaṃ vuttanayena veditabbā.",
  "tika-vin11t0:3901_9": "Āgantukādīti ettha ādi-",
  "tika-vin11t0:3901_10": "saddena gamikabhattaṃ,",
  "tika-vin11t0:3901_11": "gilānabhattaṃ,",
  "tika-vin11t0:3901_12": "gilānupaṭṭhākabhattanti tīṇi gahitāni.",
  "tika-vin11t0:3901_13": "Āgantukānaṃ dinnaṃ bhattaṃ āgantukabhattaṃ.",
  "tika-vin11t0:3901_14": "Eseva nayo sesesu.",
  "tika-vin11t0:3902_0": "2912.",
  "tika-vin11t0:3902_1": "Vihāranti vihārabhattaṃ uttarapadalopena,",
  "tika-vin11t0:3902_2": "vihāre tatruppādabhattassetaṃ adhivacanaṃ.",
  "tika-vin11t0:3902_3": "Vārabhattanti dubbhikkhasamaye “vārena bhikkhū jaggissāmā”ti dhuragehato paṭṭhāya dinnaṃ.",
  "tika-vin11t0:3902_4": "Niccanti niccabhattaṃ uttarapadalopena,",
  "tika-vin11t0:3902_5": "tañca tathā vatvāva dinnaṃ.",
  "tika-vin11t0:3902_6": "Kuṭibhattaṃ nāma saṅghassa āvāsaṃ katvā “amhākaṃ senāsanavāsino amhākaṃ bhattaṃ gaṇhantū”ti dinnaṃ.",
  "tika-vin11t0:3902_7": "Pannarasavidhaṃ sabbameva bhattaṃ idha imasmiṃ senāsanakkhandhake uddiṭṭhaṃ kathitaṃ.",
  "tika-vin11t0:3902_8": "Etesaṃ vitthāravinicchayo atthikehi samantapāsādikāya gahetabbo.",
  "tika-vin11t0:3903_0": "2913.",
  "tika-vin11t0:3903_1": "Paccayabhājane micchāpaṭipattiyā mahādīnavattā appamatteneva paṭipajjitabbanti paccayabhājanakaṃ anusāsanto āha “pāḷi”ntiādi.",
  "tika-vin11t0:3904_0": "Senāsanakkhandhakakathāvaṇṇanā.",
  "tika-vin11t0:3905_0": "Vattakkhandhakakathāvaṇṇanā",
  "tika-vin11t0:3906_0": "2914- 5.",
  "tika-vin11t0:3906_1": "Āgantuko ca āvāsiko ca piṇḍacāriko ca senāsanañca āraññako ca anumodanā cāti viggaho,",
  "tika-vin11t0:3906_2": "tāsu vattāni,",
  "tika-vin11t0:3906_3": "itarītarayogadvandasamāsassa uttarapadaliṅgattā itthi liṅganiddeso.",
  "tika-vin11t0:3906_4": "Bhatte bhattagge,",
  "tika-vin11t0:3906_5": "uttarapadalopo.",
  "tika-vin11t0:3906_6": "“Bhatte”tiādīhi padehi “vattānī”ti paccekaṃ yojetabbaṃ.",
  "tika-vin11t0:3907_0": "Ācariyo ca upajjhāyako ca sisso ca saddhivihāriko ca,",
  "tika-vin11t0:3907_1": "tesaṃ vattānīti viggaho.",
  "tika-vin11t0:3907_2": "Sabbasoti sabbāvayavabhedehi.",
  "tika-vin11t0:3907_3": "Catuddasevāti avayavabhedehi bahuvidhānipi vattāni visayabhedena cuddasa eva vuttāni.",
  "tika-vin11t0:3907_4": "Visuddhacittenāti savāsanasakalasaṃkilesappahānato accantaparisuddhacittasantānena.",
  "tika-vin11t0:3907_5": "Vināyakenāti satte vinetīti vināyako,",
  "tika-vin11t0:3907_6": "anuttarapurisadammasārathibhāvena dammadevabrahmanāgādike satte nānāvidhena vinayanupāyena dametīti attho.",
  "tika-vin11t0:3907_7": "Atha vā vigato nāyako assāti vināyako, tena.",
  "tika-vin11t0:3908_0": "2916.",
  "tika-vin11t0:3908_1": "Ārāmanti ettha taṃsamīpe tabbohāro.",
  "tika-vin11t0:3908_2": "Yathāha “idāni ‘ārāmaṃ pavisissāmī’ti iminā upacārasīmasamīpaṃ dasseti,",
  "tika-vin11t0:3908_3": "tasmā upacārasīmaṃ patvā upāhanāomuñcanādi sabbaṃ kātabba”nti.",
  "tika-vin11t0:3908_4": "“Pana apanetabba”nti padacchedo.",
  "tika-vin11t0:3908_5": "Muñcitabbāti upāhanā pādato apanetabbā.",
  "tika-vin11t0:3909_0": "2917.",
  "tika-vin11t0:3909_1": "Oguṇṭhananti sasīsapārupanaṃ.",
  "tika-vin11t0:3909_2": "Sīse cīvarameva vā na kātabbanti sambandho.",
  "tika-vin11t0:3909_3": "Tenāti āgantukena.",
  "tika-vin11t0:3909_4": "Pānīyavārināti pātabbajalena.",
  "tika-vin11t0:3910_0": "2918.",
  "tika-vin11t0:3910_1": "Pucchitvāti vassagaṇanaṃ pucchitvā.",
  "tika-vin11t0:3910_2": "Vihāre vuḍḍhabhikkhuno āgantukena bhikkhunā vanditabbāva.",
  "tika-vin11t0:3910_3": "Kāleti kālasseva.",
  "tika-vin11t0:3910_4": "Tena āgantukena bhikkhunā senāsanaṃ “mayhaṃ kataraṃ senāsanaṃ pāpuṇātī”ti pucchitabbañcāti yojanā.",
  "tika-vin11t0:3911_0": "2919.",
  "tika-vin11t0:3911_1": "“Pucchitabba”nti idaṃ “vaccaṭṭhāna”ntiādikehi sabbehi upayogantapadehi paccekaṃ yojetabbaṃ.",
  "tika-vin11t0:3911_2": "Pānīyameva cāti “kiṃ imissā pokkharaṇiyā pānīyameva pivanti,",
  "tika-vin11t0:3911_3": "udāhu nahānādiparibhogampi karontī”ti aṭṭhakathāgatanayena pānīyañca.",
  "tika-vin11t0:3911_4": "Tathā paribhojanīyañca.",
  "tika-vin11t0:3911_5": "Saṅghakatikanti “kesuci ṭhānesu vāḷamigā vā amanussā vā honti,",
  "tika-vin11t0:3911_6": "tasmā kaṃ kālaṃ pavisitabbaṃ,",
  "tika-vin11t0:3911_7": "kaṃ kālaṃ nikkhamitabba”nti aṭṭhakathāgatanayena saṅghassa katikasaṇṭhānañca.",
  "tika-vin11t0:3911_8": "Gocarādikanti ettha ca “gocaro pucchitabboti ‘gocaragāmo āsanne,",
  "tika-vin11t0:3911_9": "udāhu dūre,",
  "tika-vin11t0:3911_10": "kālasseva ca piṇḍāya caritabbaṃ,",
  "tika-vin11t0:3911_11": "udāhu no’ti evaṃ bhikkhācāro pucchitabbo”ti vuttanayena gocarañca. Ādi-",
  "tika-vin11t0:3911_12": "saddena agocaraṃ gahitaṃ.",
  "tika-vin11t0:3911_13": "“Agocaro nāma micchādiṭṭhikānaṃ vā gāmo paricchinnabhikkho vā gāmo,",
  "tika-vin11t0:3911_14": "yattha ekassa vā dvinnaṃ vā bhikkhā diyyati,",
  "tika-vin11t0:3911_15": "sopi pucchitabbo”ti vuttanayena agocarañca.",
  "tika-vin11t0:3912_0": "2920.",
  "tika-vin11t0:3912_1": "Evaṃ āgantukavattaṃ dassetvā idāni āvāsikavattaṃ dassetumāha “vuḍḍha”ntiādi.",
  "tika-vin11t0:3912_2": "Paccuggantvā pattañca cīvarañca paṭiggahetabbanti yojanā. Ca-",
  "tika-vin11t0:3912_3": "saddo luttaniddiṭṭho.",
  "tika-vin11t0:3913_0": "2921.",
  "tika-vin11t0:3913_1": "Tassāti āgantukassa.",
  "tika-vin11t0:3913_2": "Pādodakañcāti ca-",
  "tika-vin11t0:3913_3": "saddena dhotādhotapādā yattha ṭhapīyanti,",
  "tika-vin11t0:3913_4": "taṃ pādapīṭhaṃ,",
  "tika-vin11t0:3913_5": "pādakathalikañca upanikkhipitabbanti etaṃ gahitaṃ.",
  "tika-vin11t0:3913_6": "Pucchitabbañca vārināti “pānīyena pucchantena sace sakiṃ ānītaṃ pānīyaṃ sabbaṃ pivati,",
  "tika-vin11t0:3913_7": "‘puna ānemī’ti pucchitabboyevā”ti vuttanayena pānīyena pucchitabbo. Idha ca- saddena –",
  "tika-vin11t0:3914_0": "“Apica bījanenapi bījitabbo,",
  "tika-vin11t0:3914_1": "bījantena sakiṃ pādapiṭṭhiyaṃ bījitvā sakiṃ majjhe,",
  "tika-vin11t0:3914_2": "sakiṃ sīse bījitabbaṃ,",
  "tika-vin11t0:3914_3": "‘alaṃ hotū’ti vuttena tato mandataraṃ bījitabbaṃ.",
  "tika-vin11t0:3914_4": "Puna ‘ala’nti vuttena tato mandataraṃ bījitabbaṃ.",
  "tika-vin11t0:3914_5": "Tatiyavāraṃ vuttena bījanī ṭhapetabbā.",
  "tika-vin11t0:3914_6": "Pādāpissa dhovitabbā,",
  "tika-vin11t0:3914_7": "dhovitvā sace attano telaṃ atthi,",
  "tika-vin11t0:3914_8": "tena makkhetabbā.",
  "tika-vin11t0:3914_9": "No ce atthi,",
  "tika-vin11t0:3914_10": "tassa santakena makkhetabbā”ti –",
  "tika-vin11t0:3915_0": "Vuttavattāni saṅgaṇhāti.",
  "tika-vin11t0:3916_0": "2922- 3.",
  "tika-vin11t0:3916_1": "Vandeyyoti vuḍḍhāgantuko vanditabbo.",
  "tika-vin11t0:3916_2": "Paññapetabbanti “kattha mayhaṃ senāsanaṃ pāpuṇātī”ti pucchitena senāsanaṃ paññapetabbaṃ,",
  "tika-vin11t0:3916_3": "“etaṃ senāsanaṃ tumhākaṃ pāpuṇātī”ti evaṃ ācikkhitabbanti attho.",
  "tika-vin11t0:3916_4": "“Vattabbo”ti idaṃ “ajjhāvutthamavuttha”ntiādīhi padehi taṃtaṃliṅgavacanānurūpena parivattetvā paccekaṃ yojetabbaṃ.",
  "tika-vin11t0:3916_5": "Ajjhāvutthanti paññattasenāsanassa bhikkhūhi paṭhamaṃ vutthabhāvaṃ.",
  "tika-vin11t0:3916_6": "Avutthaṃ vāti cīvarakālaṃ tasmiṃ bhikkhūhi anajjhāvutthabhāvaṃ vā.",
  "tika-vin11t0:3916_7": "Gocarāgocaraṃ vuttameva.",
  "tika-vin11t0:3917_0": "Sekkhakulāni cāti laddhasekkhasammutikāni kulāni ca vattabbāni.",
  "tika-vin11t0:3917_1": "“Pavese nikkhame kālo”ti idaṃ “saṅghakatika”nti ettha vuttatthameva.",
  "tika-vin11t0:3917_2": "Pānīyādikanti ādi-",
  "tika-vin11t0:3917_3": "saddena paribhojanīyakattarayaṭṭhīnaṃ ācikkhanaṃ saṅgaṇhāti.",
  "tika-vin11t0:3918_0": "2924. Yathānisinnenevāti attanā nisinnaṭṭhāneyeva nisinnena. Assāti navakassa.",
  "tika-vin11t0:3919_0": "2925.",
  "tika-vin11t0:3919_1": "“Atra pattaṃ ṭhapehi,",
  "tika-vin11t0:3919_2": "idamāsanaṃ nisīdāhī”ti iccevaṃ iminā pakārena sabbaṃ vattabbanti yojanā.",
  "tika-vin11t0:3919_3": "Deyyaṃ senāsanampi cāti senāsanañca dātabbaṃ. Ca-",
  "tika-vin11t0:3919_4": "saddena “avutthaṃ vā ajjhāvutthaṃ vā ācikkhitabba”ntiādinā vuttaṃ sampiṇḍeti.",
  "tika-vin11t0:3919_5": "Mahāāvāsepi attano santikaṃ sampattassa āgantukassa vattaṃ akātuṃ na labbhati.",
  "tika-vin11t0:3920_0": "2926.",
  "tika-vin11t0:3920_1": "“Mātikāya niddiṭṭhakkameneva vattāni kātabbāni,",
  "tika-vin11t0:3920_2": "udāhu yathānuppattivasenā”ti koci maññeyyāti mātikākkameneva kātabbanti niyamo natthi,",
  "tika-vin11t0:3920_3": "yathānuppattavaseneva kātabbanti viññāpetuṃ mātikākkamamanādiyitvā gamikavattaṃ āraddhaṃ.",
  "tika-vin11t0:3920_4": "Atha vā vatticchānupubbakattā saddapayogassa mātikākkamamanādiyitvā yathicchaṃ niddeso katoti veditabboti.",
  "tika-vin11t0:3920_5": "Dārumattikabhaṇḍānīti mañcapīṭhādīni ceva rajanabhājanāni ca.",
  "tika-vin11t0:3920_6": "Paṭisāmetvāti guttaṭṭhāne ṭhapetvā.",
  "tika-vin11t0:3920_7": "Āvasathampi thaketvāti āvasathe dvārakavāṭādīni ca thaketvā.",
  "tika-vin11t0:3921_0": "2927.",
  "tika-vin11t0:3921_1": "Āpucchitvāpīti bhikkhussa vā sāmaṇerassa vā ārāmikassa vā “imaṃ paṭijaggāhī”ti niyyādetvā vā.",
  "tika-vin11t0:3921_2": "Pucchitabbe asantepīti ettha pi-",
  "tika-vin11t0:3921_3": "saddo pana-",
  "tika-vin11t0:3921_4": "saddattho.",
  "tika-vin11t0:3921_5": "Gopetvā vāpi sādhukanti “catūsu pāsāṇesu mañcaṃ paññapetvā mañce mañcaṃ āropetvā”tiādinā vuttanayena sammā paṭisāmetvā gantabbanti yojanā.",
  "tika-vin11t0:3922_0": "2928.",
  "tika-vin11t0:3922_1": "Piṇḍacārikavattaṃ dassetumāha “sahasā”tiādi.",
  "tika-vin11t0:3922_2": "Piṇḍacāriko bhikkhu antaragharaṃ pavisanto sahasā na pavise sīghaṃ na paviseyya,",
  "tika-vin11t0:3922_3": "nikkhamanto sahasā na nikkhame sīghaṃ na nikkhameyya,",
  "tika-vin11t0:3922_4": "bhikkhusāruppena paviseyya,",
  "tika-vin11t0:3922_5": "nikkhameyya ca.",
  "tika-vin11t0:3922_6": "Piṇḍacārinā bhikkhunā gehadvāraṃ sampattena atidūre na ṭhātabbaṃ nibbakosato atidūraṭṭhāne na ṭhātabbaṃ.",
  "tika-vin11t0:3922_7": "Accāsanne na ṭhātabbaṃ nibbakosato āsannatare ṭhāne na ṭhātabbaṃ.",
  "tika-vin11t0:3923_0": "2929.",
  "tika-vin11t0:3923_1": "Uccāretvāti upanāmetvā.",
  "tika-vin11t0:3923_2": "Bhājananti pattaṃ.",
  "tika-vin11t0:3923_3": "Dakkhiṇena paṇāmetvāti dakkhiṇena hatthena upanāmetvā.",
  "tika-vin11t0:3923_4": "Bhikkhaṃ gaṇheyyāti ettha “ubhohi hatthehi paṭiggahetvā”ti seso. Yathāha –",
  "tika-vin11t0:3923_5": "“ubhohi hatthehi pattaṃ paṭiggahetvā bhikkhā gahetabbā”ti.",
  "tika-vin11t0:3924_0": "2930.",
  "tika-vin11t0:3924_1": "Sūpaṃ dātukāmā vā adātukāmā vā iti muhuttakaṃ sallakkheyya tiṭṭheyya.",
  "tika-vin11t0:3924_2": "Antarāti bhikkhādānasamaye.",
  "tika-vin11t0:3924_3": "Na bhikkhādāyikāti itthī vā hotu puriso vā,",
  "tika-vin11t0:3924_4": "bhikkhādānasamaye mukhaṃ na oloketabbanti.",
  "tika-vin11t0:3925_0": "2931.",
  "tika-vin11t0:3925_1": "Piṇḍacārikavattaṃ dassetvā āraññikavattaṃ dassetumāha “pānīyādī”tiādi.",
  "tika-vin11t0:3925_2": "Pānīyādīti ādi-",
  "tika-vin11t0:3925_3": "saddena paribhojanīyaaggiaraṇisahitakattarayaṭṭhīnaṃ gahaṇaṃ.",
  "tika-vin11t0:3925_4": "Tatrāyaṃ vinicchayo –",
  "tika-vin11t0:3925_5": "pānīyaṃ upaṭṭhāpetabbanti sace bhājanāni nappahonti,",
  "tika-vin11t0:3925_6": "pānīyameva paribhojanīyampi katvā upaṭṭhāpetabbaṃ.",
  "tika-vin11t0:3925_7": "Bhājanaṃ alabhantena veḷunāḷikāyapi upaṭṭhāpetabbaṃ.",
  "tika-vin11t0:3925_8": "Tampi alabhantassa yathā samīpe khuddakaāvāṭo hoti,",
  "tika-vin11t0:3925_9": "evaṃ kātabbaṃ.",
  "tika-vin11t0:3925_10": "Araṇisahite asati aggiṃ akātumpi ca vaṭṭati.",
  "tika-vin11t0:3925_11": "Yathā ca āraññikassa,",
  "tika-vin11t0:3925_12": "evaṃ kantārapaṭipannassāpi araṇisahitaṃ icchitabbaṃ.",
  "tika-vin11t0:3925_13": "Gaṇavāsino pana tena vināpi vaṭṭatīti.",
  "tika-vin11t0:3926_0": "Nakkhattanti assayujādisattavīsatividhaṃ nakkhattaṃ jānitabbanti sambandho.",
  "tika-vin11t0:3926_1": "Kathaṃ jānitabbanti āha “tena yogo cā”ti,",
  "tika-vin11t0:3926_2": "tena nakkhattena candassa yogo ñātabboti attho.",
  "tika-vin11t0:3926_3": "Jānitabbā disāpi cāti araññe viharantena aṭṭhapi disā asammohato jānitabbā.",
  "tika-vin11t0:3927_0": "2932.",
  "tika-vin11t0:3927_1": "Aññavattaṃ dassetumāha “vaccapassāvatitthānī”tiādi.",
  "tika-vin11t0:3927_2": "Paṭipāṭiyā bhavantīti gatānukkamena sevitabbā bhavanti. Yathāha –",
  "tika-vin11t0:3927_3": "“vaccakuṭiyaṃ,",
  "tika-vin11t0:3927_4": "passāvaṭṭhāne,",
  "tika-vin11t0:3927_5": "nhānatittheti tīsupi āgatapaṭipāṭiyeva pamāṇa”nti.",
  "tika-vin11t0:3927_6": "Yathāvuḍḍhaṃ karontassāti gatapaṭipāṭiṃ vinā vuḍḍhapaṭipāṭiyā karontassa.",
  "tika-vin11t0:3928_0": "2933. Vaccakuṭiṃ pavisanto sahasā na paviseyya. Ubbhajitvāti cīvaraṃ ukkhipitvā.",
  "tika-vin11t0:3929_0": "2934.",
  "tika-vin11t0:3929_1": "Nitthunantena bhikkhunā vaccaṃ na kātabbanti yojanā.",
  "tika-vin11t0:3929_2": "“Vaccassa dunniggamanena upahato hutvā nitthunati ce,",
  "tika-vin11t0:3929_3": "na doso”ti sikkhābhājanavinicchaye vuttaṃ.",
  "tika-vin11t0:3929_4": "Daṇḍakaṭṭhaṃ khādato vaccaṃ karoto bhikkhuno dukkaṭaṃ hotīti yojanā.",
  "tika-vin11t0:3930_0": "2936.",
  "tika-vin11t0:3930_1": "Kharenāti pharusena vā phālitakaṭṭhena vā gaṇṭhikena vā kaṇṭakena vā susirena vā pūtinā vā daṇḍena na avalekheyya na puñcheyya.",
  "tika-vin11t0:3930_2": "Na kaṭṭhaṃ vaccakūpake chaḍḍeyyāti taṃ kaṭṭhaṃ vaccakūpe na chaḍḍeyya.",
  "tika-vin11t0:3930_3": "Passāvadoṇiyā kheḷaṃ na pāteyyāti yojanā.",
  "tika-vin11t0:3931_0": "2937.",
  "tika-vin11t0:3931_1": "Pādukāsūti vaccapassāvapādukāsu.",
  "tika-vin11t0:3931_2": "Nikkhamane nikkhamanakāle.",
  "tika-vin11t0:3931_3": "Tatthevāti vaccapassāvapādukāsveva.",
  "tika-vin11t0:3931_4": "Paṭicchādeyyāti ukkhittaṃ cīvaraṃ otāretvā sarīraṃ paṭicchādeyya.",
  "tika-vin11t0:3932_0": "2938.",
  "tika-vin11t0:3932_1": "Yo vaccaṃ katvā salile sati sace nācameyya udakakiccaṃ na kareyya,",
  "tika-vin11t0:3932_2": "tassa dukkaṭaṃ uddiṭṭhanti yojanā.",
  "tika-vin11t0:3932_3": "Mohanāsināti savāsanassa mohassa,",
  "tika-vin11t0:3932_4": "tena sahajekaṭṭhapahānekaṭṭhānaṃ sakalasaṃkilesānañca pahāyinā āsavakkhayañāṇena samucchindatā muninā sabbaññunā sammāsambuddhena.",
  "tika-vin11t0:3932_5": "“Salile satī”ti iminā asati niddosataṃ dīpeti. Yathāha –",
  "tika-vin11t0:3933_0": "“Sati udaketi ettha sace udakaṃ atthi,",
  "tika-vin11t0:3933_1": "paṭicchannaṭṭhānaṃ pana natthi,",
  "tika-vin11t0:3933_2": "bhājanena nīharitvā ācamitabbaṃ.",
  "tika-vin11t0:3933_3": "Bhājane asati pattena nīharitabbaṃ.",
  "tika-vin11t0:3933_4": "Pattepi asati asantaṃ nāma hoti.",
  "tika-vin11t0:3933_5": "‘Idaṃ ativivaṭaṃ,",
  "tika-vin11t0:3933_6": "purato aññaṃ udakaṃ bhavissatī’ti gatassa udakaṃ alabhantasseva bhikkhācāravelā hoti,",
  "tika-vin11t0:3933_7": "kaṭṭhena vā kenaci vā puñchitvā gantabbaṃ,",
  "tika-vin11t0:3933_8": "bhuñjitumpi anumodanampi kātuṃ vaṭṭatī”ti.",
  "tika-vin11t0:3934_0": "2939.",
  "tika-vin11t0:3934_1": "Sasaddanti udakasaddaṃ katvā.",
  "tika-vin11t0:3934_2": "“Pāsāṇādiṭṭhāne paharitvā udakaṃ saddāyati ce,",
  "tika-vin11t0:3934_3": "na doso”ti sikkhābhājanavinicchaye vuttaṃ.",
  "tika-vin11t0:3934_4": "Capu capūti cāti tādisaṃ anukaraṇaṃ katvā nācametabbanti yojanā.",
  "tika-vin11t0:3934_5": "Ācamitvāti udakakiccaṃ katvā.",
  "tika-vin11t0:3934_6": "Sarāve ācamanabhājane udakaṃ na sesetabbanti yojanā,",
  "tika-vin11t0:3934_7": "idaṃ pana sabbasādhāraṇaṭṭhānaṃ sandhāya vuttaṃ.",
  "tika-vin11t0:3934_8": "Yathāha aṭṭhakathāyaṃ –",
  "tika-vin11t0:3935_0": "“Ācamanasarāvaketi sabbasādhāraṇaṭṭhānaṃ sandhāyetaṃ vuttaṃ.",
  "tika-vin11t0:3935_1": "Tatra hi aññe aññe āgacchanti,",
  "tika-vin11t0:3935_2": "tasmā udakaṃ na sesetabbaṃ.",
  "tika-vin11t0:3935_3": "Yaṃ pana saṅghikepi vihāre ekadese nibaddhagamanatthāya kataṃ ṭhānaṃ hoti puggalikaṭṭhānaṃ vā,",
  "tika-vin11t0:3935_4": "tasmiṃ vaṭṭati.",
  "tika-vin11t0:3935_5": "Virecanaṃ pivitvā punappunaṃ pavisantassāpi vaṭṭatiyevā”ti.",
  "tika-vin11t0:3936_0": "2940.",
  "tika-vin11t0:3936_1": "Ūhatampīti aññena vā attanā vā asañcicca ūhataṃ malena dūsitaṭṭhānaṃ.",
  "tika-vin11t0:3936_2": "Adhovitvāti jale sati asodhetvā jale asati kaṭṭhena vā kenaci vā puñchitvā gantabbaṃ. Yathāha –",
  "tika-vin11t0:3936_3": "“udakaṃ atthi bhājanaṃ natthi,",
  "tika-vin11t0:3936_4": "asantaṃ nāma hoti,",
  "tika-vin11t0:3936_5": "bhājanaṃ atthi udakaṃ natthi,",
  "tika-vin11t0:3936_6": "etampi asantaṃ,",
  "tika-vin11t0:3936_7": "ubhaye pana asati asantameva,",
  "tika-vin11t0:3936_8": "kaṭṭhena vā kenaci vā puñchitvā gantabba”nti.",
  "tika-vin11t0:3936_9": "Uklāpāpi sace hontīti vaccapassāvaṭṭhānāni sace kacavarākiṇṇāni honti.",
  "tika-vin11t0:3936_10": "“Asesato sodhetabba”nti iminā tato kassaci kacavarassa apanayanaṃ sodhanaṃ nāma na hoti,",
  "tika-vin11t0:3936_11": "nissesakacavarāpanayanameva sodhananti dīpeti.",
  "tika-vin11t0:3937_0": "2941. Piṭharoti avalekhanakaṭṭhanikkhepanabhājanaṃ. Kumbhī ce rittāti ācamanakumbhī sace tucchā.",
  "tika-vin11t0:3938_0": "2942.",
  "tika-vin11t0:3938_1": "Evaṃ vaccakuṭivattaṃ dassetvā senāsanavattaṃ dassetumāha “anajjhiṭṭho”tiādi.",
  "tika-vin11t0:3938_2": "Anajjhiṭṭhoti ananuññāto.",
  "tika-vin11t0:3939_0": "2943.",
  "tika-vin11t0:3939_1": "Vuḍḍhaṃ āpucchitvā kathentassāti yojanā.",
  "tika-vin11t0:3939_2": "Vuḍḍhatarāgameti yaṃ āpucchitvā kathetumāraddho,",
  "tika-vin11t0:3939_3": "tatopi vuḍḍhatarassa bhikkhuno āgame sati.",
  "tika-vin11t0:3940_0": "2944. Ekavihārasminti ekasmiṃ gehe. “Anāpucchā”ti idaṃ vakkhamānehi yathārahaṃ yojetabbaṃ.",
  "tika-vin11t0:3941_0": "2945.",
  "tika-vin11t0:3941_1": "Paṭhamaṃ yattha katthaci vuḍḍhānaṃ sannidhāne kattabbavattaṃ niddiṭṭhanti idāni ekavihāre vasantenāpi",
  "tika-vin11t0:3941_2": "tassa kātabbataṃ dassetuṃ punapi “na ca dhammo kathetabbo”ti āha.",
  "tika-vin11t0:3941_3": "Dhammacakkhunāti dhammalocanena dhammagarukena,",
  "tika-vin11t0:3941_4": "iminā atādisassa kato vāro niratthakoti dīpeti.",
  "tika-vin11t0:3942_0": "2946.",
  "tika-vin11t0:3942_1": "Kātabboti jāletabbo.",
  "tika-vin11t0:3942_2": "Soti dīpo.",
  "tika-vin11t0:3942_3": "“Dvāraṃ nāma yasmā mahāvaḷañjaṃ,",
  "tika-vin11t0:3942_4": "tasmā tattha āpucchanakiccaṃ natthī”ti vacanato taṃ avatvā āpattikkhettameva dassetumāha “vātapānakavāṭāni,",
  "tika-vin11t0:3942_5": "thakeyya vivareyya no”ti.",
  "tika-vin11t0:3943_0": "2947.",
  "tika-vin11t0:3943_1": "Vuḍḍhato parivattayeti yena vuḍḍho,",
  "tika-vin11t0:3943_2": "tato parivattaye,",
  "tika-vin11t0:3943_3": "piṭṭhiṃ adassetvā vuḍḍhābhimukho tena parivattayeti attho.",
  "tika-vin11t0:3943_4": "Cīvarakaṇṇena vā kāyena vā taṃ vuḍḍhaṃ na ca ghaṭṭaye.",
  "tika-vin11t0:3944_0": "2948.",
  "tika-vin11t0:3944_1": "Evaṃ senāsanavattaṃ dassetvā jantāgharavattaṃ dassetumāha “purato”tiādi.",
  "tika-vin11t0:3944_2": "Therānaṃ purato neva nhāyeyya,",
  "tika-vin11t0:3944_3": "upari paṭisote na ca nhāyeyya,",
  "tika-vin11t0:3944_4": "otarantānaṃ vuḍḍhānaṃ uttaraṃ uttaranto maggaṃ dadeyya,",
  "tika-vin11t0:3944_5": "na ghaṭṭaye kāyena vā cīvarena vā na ghaṭṭayeyyāti yojanā.",
  "tika-vin11t0:3945_0": "“Timaṇḍalaṃ paṭicchādentena parimaṇḍalaṃ nivāsetvā kāyabandhanaṃ bandhitvā”tiādinā nayena vuttānaṃ bhattaggavattānaṃ",
  "tika-vin11t0:3945_1": "sekhiyakathāya vuttattā ca upajjhāyavattādīnaṃ mahākhandhakakathāya vuttattā ca anumodanavattānaṃ “anujānāmi,",
  "tika-vin11t0:3945_2": "bhikkhave,",
  "tika-vin11t0:3945_3": "bhattagge catūhi pañcahi therānutherehi bhikkhūhi āgametu”ntiādinā nayena bhattaggavatteyeva antogadhabhāvena vuttattā ca niddese tāni na vuttāni,",
  "tika-vin11t0:3945_4": "tathāpi tesu anumodanavattaṃ evaṃ veditabbaṃ –",
  "tika-vin11t0:3945_5": "saṅghatthere anumodanatthāya nisinne heṭṭhā paṭipāṭiyā catūhi nisīditabbaṃ.",
  "tika-vin11t0:3945_6": "Anuthere nisinne mahātherena ca heṭṭhā ca tīhi nisīditabbaṃ.",
  "tika-vin11t0:3945_7": "Pañcame nisinne upari catūhi nisīditabbaṃ.",
  "tika-vin11t0:3945_8": "Saṅghattherena heṭṭhā daharabhikkhusmiṃ ajjhiṭṭhepi saṅghattherato paṭṭhāya catūhi nisīditabbameva.",
  "tika-vin11t0:3945_9": "Sace pana anumodako bhikkhu “gacchatha, bhante,",
  "tika-vin11t0:3945_10": "āgametabbakiccaṃ natthī”ti vadati,",
  "tika-vin11t0:3945_11": "gantuṃ vaṭṭati.",
  "tika-vin11t0:3945_12": "Mahātherena “gacchāma,",
  "tika-vin11t0:3945_13": "āvuso”ti vutte “gacchathā”ti vadati,",
  "tika-vin11t0:3945_14": "evampi vaṭṭati.",
  "tika-vin11t0:3945_15": "“Bahigāme āgamessāmā”ti ābhogaṃ katvāpi bahigāmaṃ gantvā attano nissitake “tumhe tassa āgamanaṃ āgamethā”ti vatvāpi gantuṃ vaṭṭatiyeva.",
  "tika-vin11t0:3945_16": "Sace pana manussā attano rucitena ekena anumodanaṃ kārenti,",
  "tika-vin11t0:3945_17": "neva tassa anumodato āpatti,",
  "tika-vin11t0:3945_18": "na ca mahātherassa bhāro hoti.",
  "tika-vin11t0:3945_19": "Upanisinnakathāyameva hi manussesu kathāpentesu mahāthero āpucchitabbo,",
  "tika-vin11t0:3945_20": "mahātherena ca anumodanāya ajjhiṭṭhova āgametabboti idamettha lakkhaṇanti.",
  "tika-vin11t0:3946_0": "2949.",
  "tika-vin11t0:3946_1": "Vattanti yathāvuttaṃ ābhisamācārikavattaṃ. Yathāha –",
  "tika-vin11t0:3946_2": "“ābhisamācārikaṃ aparipūretvā sīlaṃ paripūressatīti netaṃ ṭhānaṃ vijjatī”ti.",
  "tika-vin11t0:3946_3": "Na vindatīti na labhati.",
  "tika-vin11t0:3947_0": "2950.",
  "tika-vin11t0:3947_1": "Anekaggoti vikkhittattāyeva asamāhitacitto.",
  "tika-vin11t0:3947_2": "Na ca passatīti ñāṇacakkhunā na passati,",
  "tika-vin11t0:3947_3": "daṭṭhuṃ samattho na hotīti attho.",
  "tika-vin11t0:3947_4": "Dukkhāti jātidukkhādidukkhato.",
  "tika-vin11t0:3948_0": "2951.",
  "tika-vin11t0:3948_1": "Tasmāti yasmā dukkhā na parimuccati, tasmā.",
  "tika-vin11t0:3948_2": "Ovādaṃ katvā kiṃ visesaṃ pāpuṇātīti āha “ovādaṃ buddhaseṭṭhassa,",
  "tika-vin11t0:3948_3": "katvā nibbānamehitī”ti.",
  "tika-vin11t0:3948_4": "Ehiti pāpuṇissati.",
  "tika-vin11t0:3949_0": "Vattakkhandhakakathāvaṇṇanā.",
  "tika-vin11t0:3950_0": "Bhikkhunikkhandhakakathāvaṇṇanā",
  "tika-vin11t0:3951_0": "2952. Vivaritvāna cīvaraṃ apanetvā.",
  "tika-vin11t0:3952_0": "2953.",
  "tika-vin11t0:3952_1": "Yaṃ kiñci sampayojentiyāti yaṃ kiñci anācāraṃ karontiyā.",
  "tika-vin11t0:3952_2": "Tatoti tena anācārasaṅkhātena asaddhammena.",
  "tika-vin11t0:3952_3": "Bhāsantiyāti vācāya bhāsantiyā.",
  "tika-vin11t0:3953_0": "2954- 6.",
  "tika-vin11t0:3953_1": "Dīghanti ekaparikkhepato dīghaṃ.",
  "tika-vin11t0:3953_2": "Vilīvena ca paṭṭenāti saṇhehipi vilīvehi katapaṭṭena.",
  "tika-vin11t0:3953_3": "Cammapaṭṭenāti cammamayapaṭṭena.",
  "tika-vin11t0:3953_4": "Dussapaṭṭenāti setavatthena.",
  "tika-vin11t0:3953_5": "Dussaveṇiyāti dussena gaṇṭhitaveṇiyā.",
  "tika-vin11t0:3953_6": "Dussavaṭṭiyāti dussena katavaṭṭiyā.",
  "tika-vin11t0:3953_7": "Na phāsukā nametabbāti majjhimassa tanubhāvatthāya gāmadārikā viya phāsulikā na nāmetabbā.",
  "tika-vin11t0:3953_8": "Jaghananti muttakaraṇappadesaṃ.",
  "tika-vin11t0:3953_9": "Aṭṭhikādināti gojāṇuṭṭhikādinā.",
  "tika-vin11t0:3953_10": "Na ghaṃsāpeyyāti na ghaṭṭāpeyya.",
  "tika-vin11t0:3953_11": "“Aṭṭhikādinā”ti idaṃ “na ghaṃsāpeyyā”ti iminā ca “koṭṭāpetī”ti iminā kiriyāpadena ca sambandhitabbaṃ.",
  "tika-vin11t0:3954_0": "2957.",
  "tika-vin11t0:3954_1": "“Koṭṭāpetī”ti idaṃ “hatthaṃ vā”tiādīhi upayogantapadehi paccekaṃ yojetabbaṃ.",
  "tika-vin11t0:3954_2": "Hatthanti aggabāhaṃ.",
  "tika-vin11t0:3954_3": "Hatthakocchanti piṭṭhihatthaṃ.",
  "tika-vin11t0:3954_4": "Pādanti jaṅghaṃ.",
  "tika-vin11t0:3955_0": "2958.",
  "tika-vin11t0:3955_1": "Na mukhaṃ limpitabbanti chavipasādakarena tilasāsapakakkādinā anekavidhena limpanena na limpitabbaṃ.",
  "tika-vin11t0:3955_2": "Na cuṇṇetabbanti mukhacuṇṇalepanaṃ na kātabbaṃ.",
  "tika-vin11t0:3955_3": "Manosilāya mukhaṃ lañjantiyā āpatti siyāti yojanā.",
  "tika-vin11t0:3956_0": "2959.",
  "tika-vin11t0:3956_1": "Aṅgarāgo na kātabboti haliddikuṅkumādīhi sarīracchavirāgo na kātabbo.",
  "tika-vin11t0:3956_2": "Avaṅgaṃ na ca kātabbanti añjanaṃ bahi akkhikoṭiyā lekhaṃ ṭhapetvā na añjitabbaṃ.",
  "tika-vin11t0:3956_3": "Na kātabbaṃ visesakanti gaṇḍapadese vicitrasaṇṭhānaṃ visesakaṃ vattabhaṅgaṃ na kātabbaṃ.",
  "tika-vin11t0:3957_0": "2960.",
  "tika-vin11t0:3957_1": "Olokanakatoti vātapānato.",
  "tika-vin11t0:3957_2": "Rāgāti kāmarāgena.",
  "tika-vin11t0:3957_3": "Oloketunti antaravīthiṃ viloketuṃ,",
  "tika-vin11t0:3957_4": "sāloke na ca ṭhātabbanti yojanā.",
  "tika-vin11t0:3957_5": "Sāloke dvāraṃ vivaritvā upaḍḍhakāyaṃ dassentīhi na ṭhātabbaṃ.",
  "tika-vin11t0:3957_6": "Sanaccanti naṭasamajjaṃ.",
  "tika-vin11t0:3958_0": "2961.",
  "tika-vin11t0:3958_1": "Gaṇikaṃ vuṭṭhāpentiyā vesiṃ vuṭṭhāpentiyā.",
  "tika-vin11t0:3958_2": "“Vikkiṇantiyā”ti idaṃ “sura”ntiādīhi upayogantapadehi paccekaṃ yojetabbaṃ.",
  "tika-vin11t0:3959_0": "2963.",
  "tika-vin11t0:3959_1": "Na cevupaṭṭhāpetabboti attano veyyāvaccaṃ neva kārāpetabbo.",
  "tika-vin11t0:3959_2": "Tiracchānagatopi dāso vā dāsī vā tiracchānagatopi kammakaro vā na ceva upaṭṭhāpetabbo neva attano veyyāvaccaṃ kārāpetabbo. Api-",
  "tika-vin11t0:3959_3": "saddena pageva manussabhūtoti dīpeti.",
  "tika-vin11t0:3960_0": "2964. “Sabbanīlādi”nti iminā –",
  "tika-vin11t0:3961_0": "“Sabbanīlakamañjeṭṭha-kaṇhalohitapītake;",
  "tika-vin11t0:3962_0": "Mahānāmamahāraṅga-rattesū”ti. –",
  "tika-vin11t0:3963_0": "Vuttāni akappiyacīvarāni saṅgahitāni.",
  "tika-vin11t0:3963_1": "“Namatakaṃ nāma eḷakalomehi kataṃ avāyimaṃ cammakhaṇḍaparibhogena paribhuñjitabba”nti aṭṭhakathāya vuttattā,",
  "tika-vin11t0:3963_2": "gaṇṭhipade ca “santharaṇasadiso pilotikāhi kato parikkhāraviseso”ti vuttattā ca nipajjāya paribhuñjitabbo parikkhāraviseso namatakaṃ nāma.",
  "tika-vin11t0:3964_0": "2965.",
  "tika-vin11t0:3964_1": "Channampi purisabyañjanaṃ “etthā”ti cintetvā rāgacittena olokentiyā dukkaṭaṃ hoti.",
  "tika-vin11t0:3964_2": "Sabbanti vuttappakāraṃ sabbaṃ.",
  "tika-vin11t0:3965_0": "2966. Bhikkhuṃ dūratova passitvā tassa bhikkhuno dūrato okkamitvāna maggo dātabboti yojanā.",
  "tika-vin11t0:3966_0": "2967.",
  "tika-vin11t0:3966_1": "Bhikkhaṃ carantiyā bhikkhuniyā bhikkhuṃ passitvā pana yena bhikkhāya carati,",
  "tika-vin11t0:3966_2": "taṃ pattaṃ nīharitvā upari chādetvā ṭhitaṃ saṅghāṭicīvaraṃ apanetvā ukkujjaṃ uddhaṃmukhaṃ katvā bhikkhuno dassetabbanti yojanā.",
  "tika-vin11t0:3967_0": "2968.",
  "tika-vin11t0:3967_1": "Utunīnaṃ bhikkhunīnaṃ utukāle sañjātapupphe kāle saṃvellikaṃ kātuṃ kacchaṃ bandhituṃ mahesinā kaṭisuttakaṃ anuññātanti yojanā,",
  "tika-vin11t0:3967_2": "iminā aññasmiṃ kāle kaṭisuttakaṃ bandhituṃ na vaṭṭatīti dīpeti. Yathāha – “na,",
  "tika-vin11t0:3967_3": "bhikkhave,",
  "tika-vin11t0:3967_4": "bhikkhuniyā sabbakālaṃ kaṭisuttakaṃ dhāretabbaṃ,",
  "tika-vin11t0:3967_5": "yā dhāreyya,",
  "tika-vin11t0:3967_6": "āpatti dukkaṭassa.",
  "tika-vin11t0:3967_7": "Anujānāmi,",
  "tika-vin11t0:3967_8": "bhikkhave,",
  "tika-vin11t0:3967_9": "utuniyā kaṭisuttaka”nti.",
  "tika-vin11t0:3968_0": "2969.",
  "tika-vin11t0:3968_1": "Itthiposayutanti itthīhi vā purisehi vā itthipurisehi vā yuttaṃ.",
  "tika-vin11t0:3968_2": "Itthiposayuttaṃ hatthavaṭṭakameva vā.",
  "tika-vin11t0:3968_3": "Pāṭaṅkīti paṭapoṭṭalikaṃ.",
  "tika-vin11t0:3969_0": "2970.",
  "tika-vin11t0:3969_1": "Garudhammeti saṅghādisese.",
  "tika-vin11t0:3969_2": "Mānattanti pakkhamānattaṃ.",
  "tika-vin11t0:3969_3": "Sammannitvāti ñattidutiyāya kammavācāya sammannitvā.",
  "tika-vin11t0:3970_0": "2971.",
  "tika-vin11t0:3970_1": "Yassā itthiyā pabbajitakāle gabbho vuṭṭhāti vijāyati yadi, putto ce,",
  "tika-vin11t0:3970_2": "tassāpi dārakamātu yāva so dārako viññutaṃ pāpuṇāti,",
  "tika-vin11t0:3970_3": "yāva khādituṃ,",
  "tika-vin11t0:3970_4": "bhuñjituṃ,",
  "tika-vin11t0:3970_5": "nahāyituñca attano dhammatāya sakkoti,",
  "tika-vin11t0:3970_6": "tāva dutiyā bhikkhunī tathā sammannitvā dātabbāti yojanā.",
  "tika-vin11t0:3971_0": "2972.",
  "tika-vin11t0:3971_1": "Sā pana mātā bhikkhunī attano puttaṃ pāyetuṃ, bhojetuṃ, maṇḍetuṃ,",
  "tika-vin11t0:3971_2": "ure katvā sayituñca labhatīti yojanā.",
  "tika-vin11t0:3972_0": "2973.",
  "tika-vin11t0:3972_1": "Dutiyikāya bhikkhuniyā dārakena sahaseyyaṃ ṭhapetvā yathā aññesu purisesu vattitabbaṃ paṭipajjitabbaṃ,",
  "tika-vin11t0:3972_2": "tathā eva tasmiṃ dārake vattitabbanti yojanā.",
  "tika-vin11t0:3973_0": "2974.",
  "tika-vin11t0:3973_1": "Vibbhamenevāti attano ruciyā setavatthānaṃ gahaṇeneva. Yathāha –",
  "tika-vin11t0:3973_2": "“yasmā sā vibbhantā attano ruciyā khantiyā odātāni vatthāni nivatthā,",
  "tika-vin11t0:3973_3": "tasmāyeva sā abhikkhunī,",
  "tika-vin11t0:3973_4": "na sikkhāpaccakkhānenā”ti.",
  "tika-vin11t0:3973_5": "Idhāti imasmiṃ sāsane.",
  "tika-vin11t0:3974_0": "2975.",
  "tika-vin11t0:3974_1": "Gatāyāti ettha “sakāvāsā”ti seso. Yathāha – “yā sā,",
  "tika-vin11t0:3974_2": "bhikkhave,",
  "tika-vin11t0:3974_3": "bhikkhunī sakāvāsā titthāyatanaṃ saṅkantā,",
  "tika-vin11t0:3974_4": "sā āgatā na upasampādetabbā”ti.",
  "tika-vin11t0:3974_5": "Na kevalaṃ na upasampādetabbā,",
  "tika-vin11t0:3974_6": "pabbajjampi na labhati.",
  "tika-vin11t0:3974_7": "Odātāni gahetvā vibbhantā pana pabbajjāmattaṃ labhati.",
  "tika-vin11t0:3975_0": "2976.",
  "tika-vin11t0:3975_1": "Vandananti pāde sambāhetvā vandanaṃ.",
  "tika-vin11t0:3975_2": "Sādituṃ vaṭṭatīti “anujānāmi,",
  "tika-vin11t0:3975_3": "bhikkhave,",
  "tika-vin11t0:3975_4": "sāditu”nti anuññātattā vaṭṭati.",
  "tika-vin11t0:3975_5": "Tatreke ācariyā “sace ekato vā ubhato vā avassutā honti sārattā,",
  "tika-vin11t0:3975_6": "yathāvatthukamevā”ti vadanti.",
  "tika-vin11t0:3975_7": "Eke ācariyā “natthi ettha āpattī”ti vadantīti evaṃ ācariyavādaṃ dassetvā “idaṃ odissa anuññātaṃ vaṭṭatī”ti aṭṭhakathāsu vuttaṃ,",
  "tika-vin11t0:3975_8": "taṃ pamāṇaṃ.",
  "tika-vin11t0:3975_9": "“Anujānāmi,",
  "tika-vin11t0:3975_10": "bhikkhave,",
  "tika-vin11t0:3975_11": "sāditu”nti hi vacaneneva kappiyaṃ.",
  "tika-vin11t0:3976_0": "2977.",
  "tika-vin11t0:3976_1": "Yāya kāyaci vaccakuṭiyā vacco na kātabbo,",
  "tika-vin11t0:3976_2": "heṭṭhā vivaṭe uddhaṃ paṭicchanne pana vaccaṃ kātuṃ vaṭṭati.",
  "tika-vin11t0:3976_3": "Heṭṭhā vivaṭe upari paṭicchanneti aṭṭhakathāyaṃ “sace kūpo khato hoti,",
  "tika-vin11t0:3976_4": "upari pana padaramattameva sabbadisāsu paññāyati,",
  "tika-vin11t0:3976_5": "evarūpepi vaṭṭatī”ti vuttaṃ.",
  "tika-vin11t0:3977_0": "2978.",
  "tika-vin11t0:3977_1": "Sabbatthāti bhikkhuniupassayaantaragharādisabbaṭṭhānesu.",
  "tika-vin11t0:3977_2": "Gilānāyāti yassā vinā pallaṅkaṃ na phāsu hoti.",
  "tika-vin11t0:3977_3": "Aḍḍhapallaṅkanti ekapādaṃ ābhujitvā katapallaṅkaṃ.",
  "tika-vin11t0:3977_4": "So ekaṃ paṇhiṃ ūrumūlāsannaṃ katvā itaraṃ dūre katvā ābhujitapallaṅko nāma.",
  "tika-vin11t0:3978_0": "2979.",
  "tika-vin11t0:3978_1": "Naratittheti purisānaṃ nahānatitthe. Yathāha – “na,",
  "tika-vin11t0:3978_2": "bhikkhave,",
  "tika-vin11t0:3978_3": "bhikkhuniyā purisatitthe nahāyitabbaṃ,",
  "tika-vin11t0:3978_4": "yā nahāyeyya,",
  "tika-vin11t0:3978_5": "āpatti dukkaṭassa.",
  "tika-vin11t0:3978_6": "Anujānāmi,",
  "tika-vin11t0:3978_7": "bhikkhave,",
  "tika-vin11t0:3978_8": "mahilātitthe nahāyitu”nti.",
  "tika-vin11t0:3979_0": "2980.",
  "tika-vin11t0:3979_1": "Yā samaṇī gandhacuṇṇena vā vāsitamattiyā vāsitakāya mattikāya vā paṭisote vā nhāyeyya,",
  "tika-vin11t0:3979_2": "tassā āpatti dukkaṭanti yojanā.",
  "tika-vin11t0:3979_3": "Vāsitavisesanena avāsitā vaṭṭatīti dīpeti. Yathāha –",
  "tika-vin11t0:3979_4": "“anujānāmi,",
  "tika-vin11t0:3979_5": "bhikkhave,",
  "tika-vin11t0:3979_6": "pakatimattika”nti.",
  "tika-vin11t0:3980_0": "2981.",
  "tika-vin11t0:3980_1": "Abhutvāti ettha āmisaaggaṃ gahaṇamattampi akatvā,",
  "tika-vin11t0:3980_2": "pattacīvaraṃ katipayadivasānipi aparibhuñjitvāti attho.",
  "tika-vin11t0:3980_3": "Sace asappāyaṃ,",
  "tika-vin11t0:3980_4": "sabbampi apanetuṃ vaṭṭati.",
  "tika-vin11t0:3981_0": "2982.",
  "tika-vin11t0:3981_1": "Anupasampanne asante sabbaṃ bhikkhūhi paṭiggahitaṃ vā appaṭiggahitaṃ vā sannidhikataṃ vā sabbaṃ ajjhoharaṇīyaṃ",
  "tika-vin11t0:3981_2": "bhikkhūhi paṭiggahāpetvā paribhuñjituṃ bhikkhunīnaṃ vaṭṭatīti yojanā.",
  "tika-vin11t0:3981_3": "“Bhikkhunīnaṃ vaṭṭatī”ti idaṃ pakaraṇavasena vuttaṃ.",
  "tika-vin11t0:3981_4": "Bhikkhunīhipi paṭiggahāpetvā bhikkhūnampi tathāvidhaṃ paribhuñjituṃ vaṭṭati. Yathāha –",
  "tika-vin11t0:3981_5": "“anujānāmi,",
  "tika-vin11t0:3981_6": "bhikkhave,",
  "tika-vin11t0:3981_7": "bhikkhūnaṃ sannidhiṃ bhikkhunīhi paṭiggāhāpetvā paribhuñjitu”nti.",
  "tika-vin11t0:3982_0": "Bhikkhunikkhandhakakathāvaṇṇanā.",
  "tika-vin11t0:3983_0": "Iti vinayatthasārasandīpaniyā vinayavinicchayavaṇṇanāya",
  "tika-vin11t0:3984_0": "Khandhakakathāvaṇṇanā niṭṭhitā.",
  "tika-vin11t0:3985_0": "Catubbidhakammakathāvaṇṇanā",
  "tika-vin11t0:3986_0": "2983.",
  "tika-vin11t0:3986_1": "Apalokanasaññitaṃ kammaṃ,",
  "tika-vin11t0:3986_2": "ñattikammaṃ,",
  "tika-vin11t0:3986_3": "ñattidutiyakammaṃ,",
  "tika-vin11t0:3986_4": "ñatticatutthakammanti imāni cattāri kammānīti yojanā.",
  "tika-vin11t0:3986_5": "Tattha cattārīti gaṇanaparicchedo.",
  "tika-vin11t0:3986_6": "Imānīti anantarameva vakkhamānattā āsannapaccakkhavacanaṃ.",
  "tika-vin11t0:3986_7": "Kammānīti paricchinnakammanidassanaṃ.",
  "tika-vin11t0:3986_8": "“Apalokanasaañata”ntiādi tesaṃ sarūpadassanaṃ.",
  "tika-vin11t0:3987_0": "Tatrāyaṃ saṅkhepato vinicchayo –",
  "tika-vin11t0:3987_1": "apalokanakammaṃ nāma sīmaṭṭhakasaṅghaṃ sodhetvā chandārahānaṃ chandaṃ āharitvā samaggassa saṅghassa anumatiyā",
  "tika-vin11t0:3987_2": "taṃ taṃ vatthuṃ kittetvā “ruccati saṅghassā”ti tikkhattuṃ sāvetvā kattabbaṃ kammaṃ vuccati.",
  "tika-vin11t0:3987_3": "Ñattikammaṃ nāma vuttanayeneva samaggassa saṅghassa anumatiyā ekāya ñattiyā kattabbaṃ kammaṃ.",
  "tika-vin11t0:3987_4": "Ñattidutiyakammaṃ nāma vuttanayeneva samaggassa saṅghassa anumatiyā ekāya ñattiyā,",
  "tika-vin11t0:3987_5": "ekāya ca anussāvanāyāti evaṃ ñattidutiyāya anussāvanāya kattabbaṃ kammaṃ.",
  "tika-vin11t0:3987_6": "Ñatticatutthakammaṃ nāma vuttanayeneva samaggassa saṅghassa anumatiyā ekāya ñattiyā,",
  "tika-vin11t0:3987_7": "tīhi ca anussāvanāhīti evaṃ ñatticatutthāhi tīhi anussāvanāhi kattabbaṃ kammaṃ.",
  "tika-vin11t0:3987_8": "Ñatti dutiyā yassa anussāvanassa taṃ ñattidutiyaṃ,",
  "tika-vin11t0:3987_9": "tena kattabbaṃ kammaṃ ñattidutiyakammaṃ.",
  "tika-vin11t0:3987_10": "Ñatti catutthā yassa anussāvanattayassa taṃ ñatticatutthaṃ,",
  "tika-vin11t0:3987_11": "tena kātabbaṃ kammaṃ ñatticatutthakammaṃ.",
  "tika-vin11t0:3988_0": "2984- 7.",
  "tika-vin11t0:3988_1": "Tesaṃ ṭhānavasena bhedaṃ dassetumāha “apalokanakamma”ntiādi.",
  "tika-vin11t0:3988_2": "Navannaṃ ṭhānānaṃ samāhāro navaṭṭhānaṃ,",
  "tika-vin11t0:3988_3": "“gacchatī”ti iminā sambandho.",
  "tika-vin11t0:3988_4": "Ñattikammanti gamanakiriyākattunidassanaṃ.",
  "tika-vin11t0:3988_5": "Navaṭṭhānanti kammanidassanaṃ.",
  "tika-vin11t0:3988_6": "Dutiyanti ñattidutiyakammaṃ.",
  "tika-vin11t0:3988_7": "Satta ṭhānāni gacchatīti yojanā.",
  "tika-vin11t0:3989_0": "Idāni taṃ ṭhānabhedaṃ sarūpato dassetumāha “nissāraṇañcā”tiādi.",
  "tika-vin11t0:3989_1": "Nissāraṇādi kammavisesānaṃ saññā.",
  "tika-vin11t0:3989_2": "Apalokanakammañhi nissāraṇaṃ…pe…",
  "tika-vin11t0:3989_3": "pañcamaṃ kammalakkhaṇanti imāni pañca ṭhānāni gacchatīti yojanā.",
  "tika-vin11t0:3990_0": "Evaṃ nāmavasena dassitāni nissāraṇādīni atthato vibhajitvā dassetumāha “nissāraṇañcā”tiādi.",
  "tika-vin11t0:3990_1": "Samaṇuddesatoti kaṇṭakasāmaṇerato nissāraṇañca osāraṇañca vadeti yojanā.",
  "tika-vin11t0:3990_2": "Tattha kaṇṭakasāmaṇerassa nissāraṇā tādisānaṃyeva sammāvattaṃ disvā pavesanā “osāraṇā”ti veditabbā.",
  "tika-vin11t0:3991_0": "Pabbajantena hetubhūtena bhaṇḍukaṃ bhaṇḍukammapucchanaṃ vadeyyāti attho.",
  "tika-vin11t0:3991_1": "Pabbajjāpekkhassa kesacchedanapucchanaṃ bhaṇḍukammaṃ nāma.",
  "tika-vin11t0:3991_2": "Channena hetubhūtena brahmadaṇḍakaṃ kammaṃ vadeti yojanā.",
  "tika-vin11t0:3991_3": "Tathārūpassāti channasadisassa mukharassa bhikkhū duruttavacanena ghaṭṭentassa.",
  "tika-vin11t0:3991_4": "Kātabboti “bhante,",
  "tika-vin11t0:3991_5": "itthannāmo bhikkhu mukharo bhikkhū duruttavacanehi ghaṭṭento viharati,",
  "tika-vin11t0:3991_6": "so bhikkhu yaṃ iccheyya,",
  "tika-vin11t0:3991_7": "taṃ vadeyya.",
  "tika-vin11t0:3991_8": "Bhikkhūhi itthannāmo bhikkhu neva vattabbo,",
  "tika-vin11t0:3991_9": "na ovaditabbo,",
  "tika-vin11t0:3991_10": "na anusāsitabbo. Saṅghaṃ, bhante,",
  "tika-vin11t0:3991_11": "pucchāmi ‘itthannāmassa bhikkhuno brahmadaṇḍassa dānaṃ ruccati saṅghassā’ti.",
  "tika-vin11t0:3991_12": "Dutiyampi pucchāmi…",
  "tika-vin11t0:3991_13": "tatiyampi pucchāmi ‘itthannāmassa, bhante,",
  "tika-vin11t0:3991_14": "bhikkhuno brahmadaṇḍassa dānaṃ ruccati saṅghassā”ti evaṃ brahmadaṇḍo kātabbo.",
  "tika-vin11t0:3992_0": "2988- 9.",
  "tika-vin11t0:3992_1": "“Āpucchitvānā”ti pubbakiriyāya “gahitāyā”ti aparakiriyā ajjhāharitabbā,",
  "tika-vin11t0:3992_2": "“ruciyā”ti etassa visesanaṃ.",
  "tika-vin11t0:3992_3": "Detīti ettha “acchinnacīvarādīna”nti seso.",
  "tika-vin11t0:3992_4": "Sabbo saṅgho sannipatitvāna sabbaso sabbe sīmaṭṭhe āgatāgate bhikkhū āpucchitvāna “itthannāmena parikkhārena bhavitabbaṃ,",
  "tika-vin11t0:3992_5": "ruccati tassa dāna”nti visuṃ pucchitvā gahitāya bhikkhūnaṃ ruciyā tikkhattuṃ apaloketvā cīvarādiparikkhāraṃ acchinnacīvarādīnaṃ deti,",
  "tika-vin11t0:3992_6": "yaṃ evaṃbhūtaṃ saṅghassa dānaṃ,",
  "tika-vin11t0:3992_7": "taṃ tassa apalokanakammassa kammalakkhaṇaṃ hotīti yojanā.",
  "tika-vin11t0:3992_8": "Lakkhīyatīti lakkhaṇaṃ,",
  "tika-vin11t0:3992_9": "kammameva lakkhaṇaṃ,",
  "tika-vin11t0:3992_10": "na nissāraṇādīnīti kammalakkhaṇaṃ.",
  "tika-vin11t0:3993_0": "2990- 1.",
  "tika-vin11t0:3993_1": "Evaṃ apalokanakammassa pañca ṭhānāni uddesaniddesavasena dassetvā idāni ñattikammassa kammalakkhaṇaṃ tāva dassetumāha “nissāraṇa”ntiādi.",
  "tika-vin11t0:3993_2": "Iti “ñattiyā nava ṭhānānī”ti ayamuddeso vakkhamānena “vinicchaye”tiādiniddeseneva vibhāvīyati.",
  "tika-vin11t0:3994_0": "2992.",
  "tika-vin11t0:3994_1": "Vinicchayeti ubbāhikavinicchaye.",
  "tika-vin11t0:3994_2": "Asampatteti niṭṭhaṃ agate.",
  "tika-vin11t0:3994_3": "Therassāti dhammakathikassa.",
  "tika-vin11t0:3994_4": "Tenevāha “avinayaññuno”ti.",
  "tika-vin11t0:3994_5": "Tassa “suṇantu me āyasmantā,",
  "tika-vin11t0:3994_6": "ayaṃ itthannāmo bhikkhu dhammakathiko,",
  "tika-vin11t0:3994_7": "imassa neva suttaṃ āgacchati,",
  "tika-vin11t0:3994_8": "no suttavibhaṅgo,",
  "tika-vin11t0:3994_9": "so atthaṃ asallakkhetvā byañjanacchāyāya atthaṃ paṭibāhati,",
  "tika-vin11t0:3994_10": "yadāyasmantānaṃ pattakallaṃ,",
  "tika-vin11t0:3994_11": "itthannāmaṃ bhikkhuṃ vuṭṭhāpetvā avasesā imaṃ adhikaraṇaṃ vūpasameyyāmā”ti evaṃ ubbāhikavinicchaye dhammakathikassa bhikkhuno yā nissaraṇā vuttā,",
  "tika-vin11t0:3994_12": "sā ñattikamme “nissāraṇā”ti vuttāti yojanā.",
  "tika-vin11t0:3995_0": "2993- 4.",
  "tika-vin11t0:3995_1": "Upasampadāpekkhassa “suṇātu me,",
  "tika-vin11t0:3995_2": "bhante saṅgho,",
  "tika-vin11t0:3995_3": "itthannāmo itthannāmassa āyasmato upasampadāpekkho,",
  "tika-vin11t0:3995_4": "anusiṭṭho so mayā,",
  "tika-vin11t0:3995_5": "yadi saṅghassa pattakallaṃ,",
  "tika-vin11t0:3995_6": "itthannāmo āgaccheyyāti.",
  "tika-vin11t0:3995_7": "Āgacchāhī”ti vacanapaṭisaṃyuttassa saṅghassa sammukhānayanaṃ,",
  "tika-vin11t0:3995_8": "sā osāraṇā nāma.",
  "tika-vin11t0:3995_9": "“Āgaccha osāraṇā”ti padacchedo.",
  "tika-vin11t0:3996_0": "Uposathavasenāpi,",
  "tika-vin11t0:3996_1": "pavāraṇāvasenāpi.",
  "tika-vin11t0:3996_2": "Ñattiyā ṭhapitattāti “suṇātu me,",
  "tika-vin11t0:3996_3": "bhante saṅgho,",
  "tika-vin11t0:3996_4": "ajjuposatho pannaraso,",
  "tika-vin11t0:3996_5": "yadi saṅghassa pattakallaṃ,",
  "tika-vin11t0:3996_6": "saṅgho uposathaṃ kareyya”,",
  "tika-vin11t0:3996_7": "“suṇātu me,",
  "tika-vin11t0:3996_8": "bhante saṅgho,",
  "tika-vin11t0:3996_9": "ajja pavāraṇā pannarasī,",
  "tika-vin11t0:3996_10": "yadi saṅghassa pattakallaṃ,",
  "tika-vin11t0:3996_11": "saṅgho pavāreyyā”ti uposathapavāraṇāvasena ñattiyā ṭhapitattā uposatho,",
  "tika-vin11t0:3996_12": "pavāraṇā vāti imāni dve ñattikammāni.",
  "tika-vin11t0:3997_0": "“Upasampadāpekkhañhi,",
  "tika-vin11t0:3997_1": "anusāseyyahanti cā”ti iminā “suṇātu me,",
  "tika-vin11t0:3997_2": "bhante saṅgho,",
  "tika-vin11t0:3997_3": "itthannāmo itthannāmassa āyasmato upasampadāpekkho,",
  "tika-vin11t0:3997_4": "yadi saṅghassa pattakallaṃ,",
  "tika-vin11t0:3997_5": "ahaṃ itthannāmaṃ anusāseyya”nti ayaṃ ekā ñatti gahitā.",
  "tika-vin11t0:3998_0": "2995.",
  "tika-vin11t0:3998_1": "“Itthannāmamahaṃ bhikkhuṃ,",
  "tika-vin11t0:3998_2": "puccheyyaṃ vinayanti cā”ti iminā “suṇātu me,",
  "tika-vin11t0:3998_3": "bhante saṅgho,",
  "tika-vin11t0:3998_4": "yadi saṅghassa pattakallaṃ,",
  "tika-vin11t0:3998_5": "ahaṃ itthannāmaṃ vinayaṃ puccheyya”nti ayaṃ ekā ñatti gahitā.",
  "tika-vin11t0:3998_6": "Evamādīti ādi-",
  "tika-vin11t0:3998_7": "saddena “yadi saṅghassa pattakallaṃ,",
  "tika-vin11t0:3998_8": "itthannāmo itthannāmaṃ anusāseyyā”ti,",
  "tika-vin11t0:3998_9": "“yadi saṅghassa pattakallaṃ,",
  "tika-vin11t0:3998_10": "ahaṃ itthannāmaṃ antarāyike dhamme puccheyya”nti,",
  "tika-vin11t0:3998_11": "“yadi saṅghassa pattakallaṃ,",
  "tika-vin11t0:3998_12": "itthannāmo itthannāmaṃ antarāyike dhamme puccheyyā”ti,",
  "tika-vin11t0:3998_13": "“yadi saṅghassa pattakallaṃ,",
  "tika-vin11t0:3998_14": "itthannāmo itthannāmaṃ vinayaṃ puccheyyā”ti,",
  "tika-vin11t0:3998_15": "“yadi saṅghassa pattakallaṃ,",
  "tika-vin11t0:3998_16": "ahaṃ itthannāmena vinayaṃ puṭṭho vissajjeyya”nti,",
  "tika-vin11t0:3998_17": "“yadi saṅghassa pattakallaṃ,",
  "tika-vin11t0:3998_18": "itthannāmo itthannāmena vinayaṃ puṭṭho vissajjeyyā”ti –",
  "tika-vin11t0:3998_19": "imā cha ñattiyo gahitā.",
  "tika-vin11t0:3998_20": "Evaṃ purimā dve,",
  "tika-vin11t0:3998_21": "imā ca chāti edisā imā aṭṭha ñattiyo “sammutī”ti vuttā.",
  "tika-vin11t0:3999_0": "2996.",
  "tika-vin11t0:3999_1": "Nissaṭṭhacīvarādīnaṃ dānanti “suṇātu me,",
  "tika-vin11t0:3999_2": "bhante saṅgho,",
  "tika-vin11t0:3999_3": "idaṃ cīvaraṃ itthannāmassa bhikkhuno nissaggiyaṃ saṅghassa nissaṭṭhaṃ,",
  "tika-vin11t0:3999_4": "yadi saṅghassa pattakallaṃ,",
  "tika-vin11t0:3999_5": "saṅgho imaṃ cīvaraṃ itthannāmassa bhikkhuno dadeyyā”ti evaṃ nissaṭṭhacīvarapattādīnaṃ dānaṃ “dāna”nti vuccati.",
  "tika-vin11t0:3999_6": "Āpattīnaṃ paṭiggāhoti “suṇātu me,",
  "tika-vin11t0:3999_7": "bhante saṅgho,",
  "tika-vin11t0:3999_8": "ayaṃ itthannāmo bhikkhu āpattiṃ sarati vivarati uttāniṃ karoti deseti,",
  "tika-vin11t0:3999_9": "yadi saṅghassa pattakallaṃ,",
  "tika-vin11t0:3999_10": "ahaṃ itthannāmassa bhikkhuno āpattiṃ paṭiggaṇheyya”nti,",
  "tika-vin11t0:3999_11": "“yadāyasmantānaṃ pattakallaṃ,",
  "tika-vin11t0:3999_12": "ahaṃ itthannāmassa bhikkhuno āpattiṃ paṭiggaṇheyya”nti.",
  "tika-vin11t0:3999_13": "Tena vattabbo “passasī”ti.",
  "tika-vin11t0:3999_14": "“Āma passāmī”ti.",
  "tika-vin11t0:3999_15": "“Āyatiṃ saṃvareyyāsī”ti.",
  "tika-vin11t0:3999_16": "Evaṃ āpattīnaṃ paṭiggāho “paṭiggāho”ti vuccati.",
  "tika-vin11t0:4000_0": "2997.",
  "tika-vin11t0:4000_1": "Pavārukkaḍḍhanāti pavāraṇukkaḍḍhanā.",
  "tika-vin11t0:4000_2": "Gāthābandhavasena ṇa- kāralopo.",
  "tika-vin11t0:4000_3": "Atha vā pavāraṇaṃ pavāroti pavāraṇa-",
  "tika-vin11t0:4000_4": "saddapariyāyo pavāra- saddo.",
  "tika-vin11t0:4000_5": "“Imaṃ uposathaṃ katvā,",
  "tika-vin11t0:4000_6": "kāḷe pavārayāmī”ti iminā “suṇantu me āyasmantā āvāsikā,",
  "tika-vin11t0:4000_7": "yadāyasmantānaṃ pattakallaṃ,",
  "tika-vin11t0:4000_8": "idāni uposathaṃ kareyyāma,",
  "tika-vin11t0:4000_9": "pātimokkhaṃ uddiseyyāma,",
  "tika-vin11t0:4000_10": "āgame kāḷe pavāreyyāmā”ti ayaṃ ñatti upalakkhaṇato dassitā.",
  "tika-vin11t0:4000_11": "Evaṃ katapavāraṇā “paccukkaḍḍhanā”ti matā.",
  "tika-vin11t0:4000_12": "Ettha ca kāḷeti pubbakattikamāsassa kāḷapakkhuposathe.",
  "tika-vin11t0:4000_13": "Iminā ca “āgame juṇhe pavāreyyāmā”ti ayaṃ ñatti ca upalakkhitā.",
  "tika-vin11t0:4000_14": "Juṇheti aparakattikajuṇhapakkhauposathe.",
  "tika-vin11t0:4001_0": "2998.",
  "tika-vin11t0:4001_1": "Tiṇavatthāraketi tiṇavatthārakasamathe.",
  "tika-vin11t0:4001_2": "Sabbapaṭhamā ñattīti sabbasaṅgāhikā ñatti vuccati.",
  "tika-vin11t0:4001_3": "Itarā cāti ubhayapakkhe paccekaṃ ṭhapitā dve ñattiyo cāti evaṃ tidhā pavattaṃ etaṃ ñattikammaṃ kammalakkhaṇaṃ",
  "tika-vin11t0:4001_4": "iti evaṃ vuttanayena “vinicchaye”tiādinā ñattiyā nava ṭhānāni veditabbānīti yojanā.",
  "tika-vin11t0:4002_0": "2999- 3000.",
  "tika-vin11t0:4002_1": "Evaṃ ñattikamme nava ṭhānāni dassetvā idāni ñattidutiyakamme satta ṭhānāni dassetumāha “ñattidutiyakammampī”tiādi.",
  "tika-vin11t0:4002_2": "“Ñattidutiyakamma”ntiādikā uddesagāthā uttānatthāva.",
  "tika-vin11t0:4003_0": "Niddese pattanikkujjanādīti ādi-",
  "tika-vin11t0:4003_1": "saddena pattukkujjanaṃ gahitaṃ.",
  "tika-vin11t0:4003_2": "Nissārosāraṇā matāti “nissāraṇā,",
  "tika-vin11t0:4003_3": "osāraṇā”ti ca matā.",
  "tika-vin11t0:4003_4": "Tattha bhikkhūnaṃ alābhāya parisakkanādikehi aṭṭhahi aṅgehi samannāgatassa upāsakassa saṅghena asambhogakaraṇatthaṃ",
  "tika-vin11t0:4003_5": "pattanikkujjanavasena nissāraṇā ca tasseva sammā vattantassa pattukkujjanavasena osāraṇā ca veditabbā.",
  "tika-vin11t0:4003_6": "Sā khuddakavatthukkhandhake vaḍḍhalicchavivatthusmiṃ vuttā.",
  "tika-vin11t0:4004_0": "3001.",
  "tika-vin11t0:4004_1": "Sīmādisammuti sammuti nāma.",
  "tika-vin11t0:4004_2": "Sā pañcadasadhā matāti sīmāsammuti ticīvarenaavippavāsasammuti santhatasammuti bhattuddesaka senāsanaggāhāpaka",
  "tika-vin11t0:4004_3": "bhaṇḍāgārika cīvarapaṭiggāhaka yāgubhājaka phalabhājaka khajjabhājaka appamattakavissajjaka sāṭiyaggāhāpaka",
  "tika-vin11t0:4004_4": "pattaggāhāpaka ārāmikapesaka sāmaṇerapesakasammutīti evaṃ sā sammuti pañcadasavidhā matāti attho.",
  "tika-vin11t0:4004_5": "Kathinassa vatthaṃ, tassa.",
  "tika-vin11t0:4004_6": "Matoyeva matako,",
  "tika-vin11t0:4004_7": "matakassa vāso matakavāso,",
  "tika-vin11t0:4004_8": "tassa matakavāsaso,",
  "tika-vin11t0:4004_9": "matakacīvarassa.",
  "tika-vin11t0:4005_0": "3002.",
  "tika-vin11t0:4005_1": "Ānisaṃsakhettabhūtapañcamāsabbhantareyeva ubbhāro antarubbhāro.",
  "tika-vin11t0:4005_2": "Kuṭivatthussa,",
  "tika-vin11t0:4005_3": "vihārassa vatthuno ca desanā desanā nāmāti yojanā.",
  "tika-vin11t0:4006_0": "3003.",
  "tika-vin11t0:4006_1": "Tiṇavatthārake dvinnaṃ pakkhānaṃ sādhāraṇavasena ṭhapetabbañatti ca pacchā pakkhadvaye visuṃ visuṃ ṭhapetabbā",
  "tika-vin11t0:4006_2": "dve ñattiyo cāti tisso ñattiyo kammavācāya abhāvena ñattikamme “kammalakkhaṇa”nti dassitā,",
  "tika-vin11t0:4006_3": "pacchā visuṃ visuṃ dvīsu pakkhesu vattabbā dve ñattidutiyakammavācā ñattidutiyakamme “kammalakkhaṇa”nti",
  "tika-vin11t0:4006_4": "dassitāti taṃ dassetumāha “tiṇavatthārake kamme”ti.",
  "tika-vin11t0:4006_5": "“Mohāropanatādisū”ti iminā pācittiyesu dassitamohāropanakammañca aññavādakavihesakāropanakammādiñca saṅgaṇhāti.",
  "tika-vin11t0:4006_6": "Etthāti imasmiṃ ñattidutiyakamme.",
  "tika-vin11t0:4006_7": "Kammalakkhaṇameva kammalakkhaṇatā.",
  "tika-vin11t0:4007_0": "3004- 5.",
  "tika-vin11t0:4007_1": "Iti evaṃ yathāvuttanayena ime satta ṭhānabhedā ñattidutiyakammassa.",
  "tika-vin11t0:4007_2": "Evaṃ ñattidutiyakamme satta ṭhānāni dassetvā ñatticatutthakamme ṭhānabhedaṃ dassetumāha “tathā”tiādi.",
  "tika-vin11t0:4008_0": "3006. Tajjanādīnanti ādi-saddena niyassādīnaṃ gahaṇaṃ. Tesaṃ sattannaṃ kammānaṃ. Passaddhi vūpasamo.",
  "tika-vin11t0:4009_0": "3007. “Bhikkhunīnaṃ ovādo”ti bhikkhunovādakasammuti phalūpacārena vuttā.",
  "tika-vin11t0:4010_0": "3008- 9.",
  "tika-vin11t0:4010_1": "Mūlapaṭikkasso mūlāya paṭikassanā,",
  "tika-vin11t0:4010_2": "gāthābandhavasena ka-",
  "tika-vin11t0:4010_3": "kārassa dvebhāvo.",
  "tika-vin11t0:4010_4": "Ukkhittassānuvattikāti ukkhittānuvattikā ekā yāvatatiyakā,",
  "tika-vin11t0:4010_5": "aṭṭha saṅghādisesā,",
  "tika-vin11t0:4010_6": "ariṭṭho caṇḍakāḷī ca dve,",
  "tika-vin11t0:4010_7": "ime ekādasa yāvatatiyakā bhavanti.",
  "tika-vin11t0:4010_8": "Imesaṃ vasāti ukkhittānuvattikādīni puggalādhiṭṭhānena vuttāni,",
  "tika-vin11t0:4010_9": "imesaṃ samanubhāsanakammānaṃ vasena.",
  "tika-vin11t0:4010_10": "Dasekāti ekādasa.",
  "tika-vin11t0:4011_0": "3011.",
  "tika-vin11t0:4011_1": "Evaṃ catunnampi kammānaṃ ṭhānabhedaṃ dassetvā anvayato,",
  "tika-vin11t0:4011_2": "byatirekato ca kātabbappakāraṃ dassetumāha “apalokanakammañcā”tiādi.",
  "tika-vin11t0:4011_3": "Ñattiyāpi na kāraye,",
  "tika-vin11t0:4011_4": "ñattidutiyenapi na kārayeti yojanā.",
  "tika-vin11t0:4012_0": "3012.",
  "tika-vin11t0:4012_1": "Apalokanakamme vuttalakkhaṇena ñattikammādīnampi kātabbappakāro sakkā viññātunti taṃ adassetvā ñattidutiyakamme",
  "tika-vin11t0:4012_2": "labbhamānavisesaṃ dassetumāha “ñattidutiyakammānī”tiādi.",
  "tika-vin11t0:4012_3": "Apaloketvā kātabbāni lahukānipi ñattidutiyakammāni atthīti yojanā.",
  "tika-vin11t0:4012_4": "Tāni pana katamānīti āha “sabbā sammutiyo siyu”nti.",
  "tika-vin11t0:4012_5": "Ettha sīmāsammutiṃ vinā sesā ticīvarenaavippavāsasammutiādayo sabbāpi sammutiyoti attho.",
  "tika-vin11t0:4013_0": "3013.",
  "tika-vin11t0:4013_1": "Sesānīti yathāvuttehi sesāni sīmāsammutiādīni cha kammāni.",
  "tika-vin11t0:4013_2": "Na vaṭṭatīti na vaṭṭanti,",
  "tika-vin11t0:4013_3": "gāthābandhavasena na- kāralopo.",
  "tika-vin11t0:4013_4": "Yathāha “sīmāsammuti,",
  "tika-vin11t0:4013_5": "sīmāsamūhananaṃ,",
  "tika-vin11t0:4013_6": "kathinadānaṃ,",
  "tika-vin11t0:4013_7": "kathinuddhāro,",
  "tika-vin11t0:4013_8": "kuṭivatthudesanā,",
  "tika-vin11t0:4013_9": "vihāravatthudesanāti imāni cha kammāni garukāni apaloketvā kātuṃ na vaṭṭanti,",
  "tika-vin11t0:4013_10": "ñattidutiyakammavācaṃ sāvetvāva kātabbānī”ti.",
  "tika-vin11t0:4013_11": "“Apaloketvā kātuṃ pana na vaṭṭatī”ti idaṃ nidassanamattaṃ,",
  "tika-vin11t0:4013_12": "ñatticatutthakammavasenāpi kātuṃ na vaṭṭanteva.",
  "tika-vin11t0:4013_13": "Tenevāha “yathāvuttanayeneva,",
  "tika-vin11t0:4013_14": "tena teneva kāraye”ti,",
  "tika-vin11t0:4013_15": "yo yo nayo taṃ taṃ kammaṃ kātuṃ vutto,",
  "tika-vin11t0:4013_16": "teneva teneva nayenāti attho.",
  "tika-vin11t0:4014_0": "Catubbidhakammakathāvaṇṇanā.",
  "tika-vin11t0:4015_0": "Kammavipattikathāvaṇṇanā",
  "tika-vin11t0:4016_0": "3014.",
  "tika-vin11t0:4016_1": "Kammānaṃ vipattiyā dassitāya sampattipi byatirekato viññāyatīti kammavipattiṃ tāva dassetumāha “vatthuto”tiādi.",
  "tika-vin11t0:4016_2": "Vasati ettha kammasaṅkhātaṃ phalaṃ tadāyattavuttitāyāti vatthu,",
  "tika-vin11t0:4016_3": "kammassa padhānakāraṇaṃ,",
  "tika-vin11t0:4016_4": "tato vatthuto ca.",
  "tika-vin11t0:4016_5": "Anussāvanasīmatoti anussāvanato,",
  "tika-vin11t0:4016_6": "sīmato ca.",
  "tika-vin11t0:4016_7": "Pañcevāti evakārena kammadosānaṃ etaṃparamataṃ dasseti.",
  "tika-vin11t0:4017_0": "3015.",
  "tika-vin11t0:4017_1": "Yathānikkhittakammadosamātikānukkame kammavipattiṃ vibhajitvā dassetumāha “sammukhā”tiādi.",
  "tika-vin11t0:4017_2": "Saṅghadhammavinayapuggalasammukhāsaṅkhātaṃ catubbidhaṃ sammukhāvinayaṃ upanetvā kātabbaṃ kammaṃ sammukhākaraṇīyaṃ nāma.",
  "tika-vin11t0:4018_0": "Tattha yāvatikā bhikkhū kammapattā,",
  "tika-vin11t0:4018_1": "te āgatā honti,",
  "tika-vin11t0:4018_2": "chandārahānaṃ chando āhaṭo hoti,",
  "tika-vin11t0:4018_3": "sammukhībhūtā na paṭikkosanti,",
  "tika-vin11t0:4018_4": "ayaṃ saṅghasammukhatā.",
  "tika-vin11t0:4018_5": "Yena dhammena yena vinayena yena satthusāsanena saṅgho taṃ kammaṃ karoti,",
  "tika-vin11t0:4018_6": "ayaṃ dhammasammukhatā,",
  "tika-vin11t0:4018_7": "vinayasammukhatā.",
  "tika-vin11t0:4018_8": "Tattha dhammoti bhūtaṃ vatthu.",
  "tika-vin11t0:4018_9": "Vinayoti codanā ceva sāraṇā ca.",
  "tika-vin11t0:4018_10": "Satthusāsanaṃ nāma ñattisampadā ceva anussāvanasampadā ca.",
  "tika-vin11t0:4018_11": "Yassa saṅgho taṃ kammaṃ karoti,",
  "tika-vin11t0:4018_12": "tassa sammukhabhāvo puggalasammukhatā.",
  "tika-vin11t0:4018_13": "Evaṃ catubbidhena sammukhāvinayena yaṃ saṅghakammaṃ “karaṇīya”nti vuttaṃ,",
  "tika-vin11t0:4018_14": "taṃ asammukhā karoti catubbidhalakkhaṇato ekampi parihāpetvā karoti,",
  "tika-vin11t0:4018_15": "taṃ kammaṃ vatthuvipannaṃ sammukhāvinayasaṅkhātena vatthunā vekallaṃ “adhammakamma”nti pavuccatīti yojanā.",
  "tika-vin11t0:4019_0": "3016- 8.",
  "tika-vin11t0:4019_1": "Evaṃ sammukhākaraṇīye vatthuto kammavipattiṃ dassetvā asammukhākaraṇīyaṃ vibhajitvā dassetumāha “asammukhā”tiādi.",
  "tika-vin11t0:4020_0": "Devadattassa kataṃ pakāsanīyakammañca.",
  "tika-vin11t0:4020_1": "Sekkhasammuti ummattakasammutīti yojanā.",
  "tika-vin11t0:4020_2": "Avandiyakammaṃ puggalasīsena “avandiyo”ti vuttaṃ.",
  "tika-vin11t0:4020_3": "Aḍḍhakāsiyā gaṇikāya anuññātā dūtena upasampadā dūtūpasampadā.",
  "tika-vin11t0:4020_4": "Iti imāni aṭṭha kammāni ṭhapetvāna sesāni pana sabbaso sabbāni kammāni “sammukhākaraṇīyānī”ti sobhanagamanādīhi sugato satthā abrvi kathesīti yojanā.",
  "tika-vin11t0:4021_0": "3019- 20.",
  "tika-vin11t0:4021_1": "Evaṃ vatthuto kammavipattiṃ dassetvā ñattito dassetumāha “ñattito”tiādi.",
  "tika-vin11t0:4021_2": "Vipajjananayāti vinayavipajjanakkamā.",
  "tika-vin11t0:4021_3": "Vatthuṃ na parāmasatīti yassa upasampadādikammaṃ karoti,",
  "tika-vin11t0:4021_4": "taṃ na parāmasati tassa nāmaṃ na gaṇhāti.",
  "tika-vin11t0:4021_5": "“Suṇātu me,",
  "tika-vin11t0:4021_6": "bhante saṅgho,",
  "tika-vin11t0:4021_7": "ayaṃ dhammarakkhito āyasmato buddharakkhitassa upasampadāpekkho”ti vattabbe “suṇātu me,",
  "tika-vin11t0:4021_8": "bhante saṅgho,",
  "tika-vin11t0:4021_9": "āyasmato buddharakkhitassa upasampadāpekkho”ti vadati.",
  "tika-vin11t0:4021_10": "Evaṃ vatthuṃ na parāmasati.",
  "tika-vin11t0:4022_0": "Saṅghaṃ na parāmasatīti saṅghassa nāmaṃ na parāmasati tassa nāmaṃ na gaṇhāti.",
  "tika-vin11t0:4022_1": "“Suṇātu me,",
  "tika-vin11t0:4022_2": "bhante saṅgho,",
  "tika-vin11t0:4022_3": "ayaṃ dhammarakkhito”ti vattabbe “suṇātu me, bhante,",
  "tika-vin11t0:4022_4": "ayaṃ dhammarakkhito”ti vadati.",
  "tika-vin11t0:4022_5": "Evaṃ saṅghaṃ na parāmasati.",
  "tika-vin11t0:4023_0": "Puggalaṃ na parāmasatīti yo upasampadāpekkhassa upajjhāyo,",
  "tika-vin11t0:4023_1": "taṃ na parāmasati tassa nāmaṃ na gaṇhāti.",
  "tika-vin11t0:4023_2": "“Suṇātu me,",
  "tika-vin11t0:4023_3": "bhante saṅgho,",
  "tika-vin11t0:4023_4": "ayaṃ dhammarakkhito āyasmato buddharakkhitassa upasampadāpekkho”ti vattabbe “suṇātu me,",
  "tika-vin11t0:4023_5": "bhante saṅgho,",
  "tika-vin11t0:4023_6": "ayaṃ dhammarakkhito upasampadāpekkho”ti vadati.",
  "tika-vin11t0:4023_7": "Evaṃ puggalaṃ na parāmasati.",
  "tika-vin11t0:4024_0": "Ñattiṃ na parāmasatīti sabbena sabbaṃ ñattiṃ na parāmasati,",
  "tika-vin11t0:4024_1": "ñattidutiyakamme ñattiṃ aṭṭhapetvā dvikkhattuṃ kammavācāya eva anussāvanakammaṃ karoti,",
  "tika-vin11t0:4024_2": "ñatticatutthakammepi ñattiṃ aṭṭhapetvā catukkhattuṃ kammavācāya eva anussāvanakammaṃ karoti.",
  "tika-vin11t0:4024_3": "Evaṃ ñattiṃ na parāmasati.",
  "tika-vin11t0:4025_0": "Pacchā vā ñattiṃ ṭhapetīti paṭhamaṃ kammavācāya anussāvanakammaṃ katvā “esā ñattī”ti vatvā “khamati saṅghassa,",
  "tika-vin11t0:4025_1": "tasmā tuṇhī,",
  "tika-vin11t0:4025_2": "evametaṃ dhārayāmī”ti vadati.",
  "tika-vin11t0:4025_3": "Evaṃ pacchā ñattiṃ ṭhapeti.",
  "tika-vin11t0:4025_4": "Pañcahetehīti etehi pañcahi kāraṇehi.",
  "tika-vin11t0:4026_0": "3021- 2.",
  "tika-vin11t0:4026_1": "Evaṃ ñattito kammavipattiṃ dassetvā idāni anussāvanato dassetumāha “anussāvanato”tiādi.",
  "tika-vin11t0:4026_2": "Anussāvanato kammadosā pañca pakāsitāti yojanā.",
  "tika-vin11t0:4026_3": "“Na parāmasati vatthuṃ vā”tiādīsu vatthuādīni vuttanayeneva veditabbāni.",
  "tika-vin11t0:4026_4": "Evaṃ pana nesaṃ aparāmasanaṃ hoti –",
  "tika-vin11t0:4026_5": "“suṇātu me,",
  "tika-vin11t0:4026_6": "bhante saṅgho”ti paṭhamānussāvane vā “dutiyampi etamatthaṃ vadāmi…",
  "tika-vin11t0:4026_7": "tatiyampi etamatthaṃ vadāmi,",
  "tika-vin11t0:4026_8": "“suṇātu me bhante saṅgho”ti dutiyatatiyānussāvanesu vā “ayaṃ dhammarakkhito āyasmato buddharakkhitassa upasampadāpekkho”ti vattabbe “suṇātu me,",
  "tika-vin11t0:4026_9": "bhante saṅgho,",
  "tika-vin11t0:4026_10": "āyasmato buddharakkhitassā”ti vadanto vatthuṃ na parāmasati nāma.",
  "tika-vin11t0:4027_0": "“Suṇātu me,",
  "tika-vin11t0:4027_1": "bhante saṅgho,",
  "tika-vin11t0:4027_2": "ayaṃ dhammarakkhito”ti vattabbe “suṇātu me, bhante,",
  "tika-vin11t0:4027_3": "ayaṃ dhammarakkhito”ti vadanto saṅghaṃ na parāmasati nāma.",
  "tika-vin11t0:4028_0": "“Suṇātu me,",
  "tika-vin11t0:4028_1": "bhante saṅgho,",
  "tika-vin11t0:4028_2": "ayaṃ dhammarakkhito āyasmato buddharakkhitassā”ti vattabbe “suṇātu me,",
  "tika-vin11t0:4028_3": "bhante saṅgho,",
  "tika-vin11t0:4028_4": "ayaṃ dhammarakkhito upasampadāpekkho”ti vadanto puggalaṃ na parāmasati nāma.",
  "tika-vin11t0:4029_0": "Sāvanaṃ hāpetīti sabbena sabbaṃ kammavācāya anussāvanaṃ na karoti,",
  "tika-vin11t0:4029_1": "ñattidutiyakamme dvikkhattuṃ ñattimeva ṭhapeti,",
  "tika-vin11t0:4029_2": "ñatticatutthakamme catukkhattuṃ ñattimeva ṭhapeti.",
  "tika-vin11t0:4029_3": "Evaṃ anussāvanaṃ hāpeti.",
  "tika-vin11t0:4029_4": "Yopi ñattidutiyakamme ekaṃ ñattiṃ ṭhapetvā ekaṃ kammavācaṃ anussāvento akkharaṃ vā chaḍḍeti,",
  "tika-vin11t0:4029_5": "padaṃ vā duruttaṃ karoti,",
  "tika-vin11t0:4029_6": "ayampi anussāvanaṃ hāpetiyeva.",
  "tika-vin11t0:4029_7": "Ñatticatutthakamme pana ekaṃ ñattiṃ ṭhapetvā sakimeva vā dvikkhattuṃ vā kammavācāya anussāvanaṃ karontopi",
  "tika-vin11t0:4029_8": "akkharaṃ vā padaṃ vā chaḍḍentopi duruttaṃ karontopi anussāvanaṃ hāpetiyevāti veditabbo.",
  "tika-vin11t0:4030_0": "Duruttaṃ karotīti ettha pana ayaṃ vinicchayo –",
  "tika-vin11t0:4030_1": "yo hi aññasmiṃ akkhare vattabbe aññaṃ vadati,",
  "tika-vin11t0:4030_2": "ayaṃ duruttaṃ karoti nāma.",
  "tika-vin11t0:4030_3": "Tasmā kammavācaṃ karontena bhikkhunā yvāyaṃ –",
  "tika-vin11t0:4031_0": "“Sithilaṃ dhanitañca dīgharassaṃ;",
  "tika-vin11t0:4032_0": "Garukaṃ lahukañca niggahitaṃ;",
  "tika-vin11t0:4033_0": "Sambandhaṃ vavatthitaṃ vimuttaṃ;",
  "tika-vin11t0:4034_0": "Dasadhā byañjanabuddhiyā pabhedo”ti. –",
  "tika-vin11t0:4035_0": "Vutto, ayaṃ suṭṭhu upalakkhetabbo.",
  "tika-vin11t0:4036_0": "Ettha hi sithilaṃ nāma pañcasu vaggesu paṭhamatatiyaṃ.",
  "tika-vin11t0:4036_1": "Dhanitaṃ nāma tesveva dutiyacatutthaṃ.",
  "tika-vin11t0:4036_2": "Dīghanti dīghena kālena vattabbaṃ ākārādi.",
  "tika-vin11t0:4036_3": "Rassanti tato upaḍḍhakālena vattabbaṃ akārādi.",
  "tika-vin11t0:4036_4": "Garukanti dīghameva,",
  "tika-vin11t0:4036_5": "yaṃ vā “āyasmato buddharakkhitattherassa,",
  "tika-vin11t0:4036_6": "yassa nakkhamatī”ti evaṃ saṃyogaparaṃ katvā vuccati.",
  "tika-vin11t0:4036_7": "Lahukanti rassameva,",
  "tika-vin11t0:4036_8": "yaṃ vā “āyasmato buddharakkhitatherassa,",
  "tika-vin11t0:4036_9": "yassa na khamatī”ti evaṃ asaṃyogaparaṃ katvā vuccati.",
  "tika-vin11t0:4036_10": "Niggahitanti yaṃ karaṇāni niggahetvā avissajjetvā avivaṭena mukhena anunāsikaṃ katvā vattabbaṃ.",
  "tika-vin11t0:4036_11": "Sambandhanti yaṃ parapadena sambandhitvā “tuṇhassā”ti vā “tuṇhissā”ti vā vuccati.",
  "tika-vin11t0:4036_12": "Vavatthitanti yaṃ parapadena asambandhaṃ katvā vicchinditvā “tuṇhī assā”ti vā “tuṇha assā”ti vā vuccati.",
  "tika-vin11t0:4036_13": "Vimuttanti yaṃ karaṇāni aniggahetvā vissajjetvā vivaṭena mukhena anunāsikaṃ akatvā vuccati.",
  "tika-vin11t0:4037_0": "Tattha “suṇātu me”ti vattabbe ta-",
  "tika-vin11t0:4037_1": "kārassa tha-",
  "tika-vin11t0:4037_2": "kāraṃ katvā “suṇāthu me”ti vacanaṃ sithilassa dhanitakaraṇaṃ nāma,",
  "tika-vin11t0:4037_3": "tathā “pattakallaṃ,",
  "tika-vin11t0:4037_4": "esā ñattī”ti vattabbe “patthakallaṃ,",
  "tika-vin11t0:4037_5": "esā ñatthī”tiādivacanañca.",
  "tika-vin11t0:4037_6": "“Bhante saṅgho”ti vattabbe bhakāraghakārānaṃ bakāragakāre katvā “bante saṃgo”ti vacanaṃ dhanitassa sithilakaraṇaṃ nāma.",
  "tika-vin11t0:4037_7": "“Suṇātu me”ti vivaṭena mukhena vattabbe pana “suṇaṃtu me”ti vā “esā ñattī”ti vattabbe “esaṃ ñattī”ti",
  "tika-vin11t0:4037_8": "vā avivaṭena mukhena anunāsikaṃ katvā vacanaṃ vimuttassa niggahitavacanaṃ nāma.",
  "tika-vin11t0:4037_9": "“Pattakalla”nti avivaṭena mukhena anunāsikaṃ katvā vattabbe “pattakallā”ti vivaṭena mukhena anunāsikaṃ",
  "tika-vin11t0:4037_10": "akatvā vacanaṃ niggahitassa vimuttavacanaṃ nāma.",
  "tika-vin11t0:4037_11": "Iti sithile kattabbe dhanitaṃ,",
  "tika-vin11t0:4037_12": "dhanite kattabbe sithilaṃ,",
  "tika-vin11t0:4037_13": "vimutte kattabbe niggahitaṃ,",
  "tika-vin11t0:4037_14": "niggahite kattabbe vimuttanti imāni cattāri byañjanāni antokammavācāya kammaṃ dūsenti.",
  "tika-vin11t0:4037_15": "Evaṃ vadanto hi aññasmiṃ akkhare vattabbe aññaṃ vadati,",
  "tika-vin11t0:4037_16": "duruttaṃ karotīti vuccati.",
  "tika-vin11t0:4038_0": "Itaresu pana dīgharassādīsu chasu byañjanesu dīghaṭṭhāne dīghameva,",
  "tika-vin11t0:4038_1": "rassaṭṭhāne ca rassamevāti evaṃ yathāṭhāne taṃ tadeva akkharaṃ bhāsantena anukkamāgataṃ paveṇiṃ avināsentena kammavācā kātabbā.",
  "tika-vin11t0:4038_2": "Sace pana evaṃ akatvā dīghe vattabbe rassaṃ,",
  "tika-vin11t0:4038_3": "rasse vā vattabbe dīghaṃ vadati,",
  "tika-vin11t0:4038_4": "tathā garuke vattabbe lahukaṃ,",
  "tika-vin11t0:4038_5": "lahuke vā vattabbe garukaṃ vadati,",
  "tika-vin11t0:4038_6": "sambandhe vā pana vattabbe vavatthitaṃ,",
  "tika-vin11t0:4038_7": "vavatthite vā vattabbe sambandhaṃ vadati,",
  "tika-vin11t0:4038_8": "evaṃ vuttepi kammavācā na kuppati.",
  "tika-vin11t0:4038_9": "Imāni hi cha byañjanāni kammaṃ na kopenti.",
  "tika-vin11t0:4039_0": "Yaṃ pana suttantikattherā “da- kāro ta-",
  "tika-vin11t0:4039_1": "kāramāpajjati, ta- kāro da-",
  "tika-vin11t0:4039_2": "kāramāpajjati, ca- kāro ja-",
  "tika-vin11t0:4039_3": "kāramāpajjati, ja- kāro ca-",
  "tika-vin11t0:4039_4": "kāramāpajjati, ya- kāro ka-",
  "tika-vin11t0:4039_5": "kāramāpajjati, ka- kāro ya-",
  "tika-vin11t0:4039_6": "kāramāpajjati, tasmā da-",
  "tika-vin11t0:4039_7": "kārādīsu vattabbesu ta-",
  "tika-vin11t0:4039_8": "kārādivacanaṃ na virujjhatī”ti vadanti,",
  "tika-vin11t0:4039_9": "taṃ kammavācaṃ patvā na vaṭṭati.",
  "tika-vin11t0:4039_10": "Tasmā vinayadharena neva da- kāro ta-",
  "tika-vin11t0:4039_11": "kāro kātabbo…pe… na ka- kāro ya- kāro.",
  "tika-vin11t0:4039_12": "Yathāpāḷiyā niruttiṃ sodhetvā dasavidhāya byañjananiruttiyā vuttadose pariharantena kammavācā kātabbā.",
  "tika-vin11t0:4039_13": "Itarathā hi sāvanaṃ hāpeti nāma.",
  "tika-vin11t0:4040_0": "Asamaye sāvetīti sāvanāya akāle anavakāse ñattiṃ aṭṭhapetvā paṭhamaṃyeva anussāvanakammaṃ katvā pacchā ñattiṃ ṭhapeti.",
  "tika-vin11t0:4040_1": "Iti imehi pañcahākārehi anussāvanato kammāni vipajjanti. Tenāha –",
  "tika-vin11t0:4040_2": "“evaṃ pana vipajjanti,",
  "tika-vin11t0:4040_3": "anussāvanatopi cā”ti.",
  "tika-vin11t0:4041_0": "3023.",
  "tika-vin11t0:4041_1": "Evaṃ anussāvanato kammavipattiṃ dassetvā sīmato kammavipatti uposathakkhandhakakathāya vuttanayā evāti tameva atidisanto āha “ekādasahi…pe… mayā”ti.",
  "tika-vin11t0:4041_2": "Kammadosoyeva kammadosatā.",
  "tika-vin11t0:4041_3": "Tāva paṭhamaṃ.",
  "tika-vin11t0:4042_0": "3024- 7.",
  "tika-vin11t0:4042_1": "Evaṃ sīmato kammavipattiṃ atidesato dassetvā idāni parisavasena dassetumāha “catuvaggenā”tiādi.",
  "tika-vin11t0:4042_2": "Kammapattāti ettha “cattāro pakatattā”ti seso. Yathāha –",
  "tika-vin11t0:4042_3": "“catuvaggakaraṇe kamme cattāro bhikkhū pakatattā kammapattā”ti.",
  "tika-vin11t0:4042_4": "Ettha ca pakatattā nāma anukkhittā anissāritā parisuddhasīlā cattāro bhikkhū.",
  "tika-vin11t0:4042_5": "Kammapattā kammassa arahā anucchavikā sāmino.",
  "tika-vin11t0:4042_6": "Na tehi vinā taṃ kammaṃ karīyati,",
  "tika-vin11t0:4042_7": "na tesaṃ chando vā pārisuddhi vā eti.",
  "tika-vin11t0:4042_8": "Anāgatāti parisāya hatthapāsaṃ anāgatā.",
  "tika-vin11t0:4042_9": "Chandoti ettha “chandārahāna”nti seso.",
  "tika-vin11t0:4042_10": "Yathāha “avasesā pakatattā chandārahā”ti.",
  "tika-vin11t0:4042_11": "Iminā ayamattho dīpito hoti –",
  "tika-vin11t0:4042_12": "“avasesā pana sacepi sahassamattā honti,",
  "tika-vin11t0:4042_13": "sace samānasaṃvāsakā,",
  "tika-vin11t0:4042_14": "sabbe chandārahāva honti,",
  "tika-vin11t0:4042_15": "chandapārisuddhiṃ datvā āgacchantu vā mā vā,",
  "tika-vin11t0:4042_16": "kammaṃ pana tiṭṭhatī”ti.",
  "tika-vin11t0:4042_17": "Sammukhāti sammukhībhūtā.",
  "tika-vin11t0:4043_0": "Tivaṅgikoti kammapattānāgamanachandānāharaṇapaṭikkosanasaṅkhātaaṅgattayayutto.",
  "tika-vin11t0:4043_1": "Doso kammavipattilakkhaṇo.",
  "tika-vin11t0:4043_2": "Parisāya vasā siyāti parisavasena hoti.",
  "tika-vin11t0:4044_0": "Paṭisedhentīti paṭikkosanti. Dutiye catuvaggike kamme duvaṅgiko doso parisāya vasā siyāti yojanā.",
  "tika-vin11t0:4045_0": "Ettha etasmiṃ tatiye catuvaggike paṭikkosova atthi,",
  "tika-vin11t0:4045_1": "na itare parisadosāti ekaṅgiko doso parisāya vasā siyāti yojanā.",
  "tika-vin11t0:4045_2": "Duvaṅga yuttaparisādosassa dutiyaṃ desitattā duvaṅga yuttaparisādoso “dutiyo”ti vutto.",
  "tika-vin11t0:4045_3": "Tathā tatiyaṃ desitattā ekaṅgayutto tatiyo veditabbo.",
  "tika-vin11t0:4045_4": "Imameva nayaṃ pañcavaggādisaṅghattayassa atidisanto āha “evaṃ…pe…",
  "tika-vin11t0:4045_5": "tividhesupī”ti. Ādi-",
  "tika-vin11t0:4045_6": "saddena dasavaggavīsativaggasaṅghānaṃ gahaṇaṃ.",
  "tika-vin11t0:4046_0": "3028.",
  "tika-vin11t0:4046_1": "Evaṃ catūsu saṅghesu catunnaṃ tikānaṃ vasena parisato kammavipattiyā dvādasavidhataṃ dassetumāha “catutthikā”ti.",
  "tika-vin11t0:4046_2": "Anuvādena “dasa dve siyu”nti vidhīyati.",
  "tika-vin11t0:4046_3": "Parisāvasā catutthikā dosā dasa dve dvādasa siyunti yojanā.",
  "tika-vin11t0:4046_4": "Etthāti etesu “vatthuto”tiādinā vuttesu pañcasu kammadosesu,",
  "tika-vin11t0:4046_5": "niddhāraṇe bhummaṃ.",
  "tika-vin11t0:4046_6": "“Parisāvasā”ti idaṃ niddhāretabbaṃ.",
  "tika-vin11t0:4046_7": "Kammānīti apalokanādīni cattāri.",
  "tika-vin11t0:4046_8": "Ettha ca catuvaggādikaraṇīyesu kammesu pakatattena kammavācaṃ sāvetvā katameva kammaṃ kammapattena kataṃ hoti.",
  "tika-vin11t0:4046_9": "Kammapatte pakatatte ṭhapetvā apakatattena kenaci,",
  "tika-vin11t0:4046_10": "kevaleneva kammavācaṃ sāvetvā kataṃ apakatattakammapattalakkhaṇābhāvā,",
  "tika-vin11t0:4046_11": "kammapattena ca kammavācāya assāvitattā anussāvanadosena vipannaṃ hotīti veditabbaṃ.",
  "tika-vin11t0:4046_12": "Teneva porāṇakavinayadharattherā kammavipattisaṅkāparihāratthaṃ dvīhi tīhi ekato kammavācaṃ sāvayanti.",
  "tika-vin11t0:4046_13": "Ayamettha saṅkhepo,",
  "tika-vin11t0:4046_14": "vitthāro pana parivārāvasāne pāḷiyā vā aṭṭhakathāya ca gahetabbo.",
  "tika-vin11t0:4047_0": "Kammavipattikathāvaṇṇanā.",
  "tika-vin11t0:4048_0": "Pakiṇṇakavinicchayakathāvaṇṇanā",
  "tika-vin11t0:4049_0": "3029.",
  "tika-vin11t0:4049_1": "Chattaṃ paṇṇamayaṃ kiñcīti tālapaṇṇādipaṇṇacchadanaṃ yaṃ kiñci chattaṃ.",
  "tika-vin11t0:4049_2": "Bahīti upari.",
  "tika-vin11t0:4049_3": "Antoti heṭṭhā.",
  "tika-vin11t0:4049_4": "Sibbitunti rūpaṃ dassetvā sūcikammaṃ kātuṃ.",
  "tika-vin11t0:4050_0": "3030.",
  "tika-vin11t0:4050_1": "Paṇṇeti chadanapaṇṇe.",
  "tika-vin11t0:4050_2": "Aḍḍhacandanti aḍḍhacandākāraṃ.",
  "tika-vin11t0:4050_3": "Makaradantakanti makaradantākāraṃ,",
  "tika-vin11t0:4050_4": "yaṃ “girikūṭa”nti vuccati.",
  "tika-vin11t0:4050_5": "Chindituṃ na vaṭṭatīti sambandho.",
  "tika-vin11t0:4050_6": "Mukhavaṭṭiyā nāmetvā baddhapaṇṇakoṭiyā vā matthakimaṇḍalakoṭiyā vā girikūṭādiṃ karonti,",
  "tika-vin11t0:4050_7": "iminā taṃ paṭikkhittaṃ.",
  "tika-vin11t0:4050_8": "Daṇḍeti chattadaṇḍe.",
  "tika-vin11t0:4050_9": "Ghaṭakanti ghaṭākāro.",
  "tika-vin11t0:4050_10": "Vāḷarūpaṃ vāti byagghādivāḷānaṃ rūpakaṃ vā.",
  "tika-vin11t0:4050_11": "Lekhāti ukkiritvā vā chinditvā vā cittakammavasena vā katarāji.",
  "tika-vin11t0:4051_0": "3031.",
  "tika-vin11t0:4051_1": "Pañcavaṇṇānaṃ suttānaṃ antare nīlādiekavaṇṇena suttena thiratthaṃ chattaṃ anto ca bahi ca sibbituṃ vā",
  "tika-vin11t0:4051_2": "chattadaṇḍaggāhakasalākapañjaraṃ thiratthaṃ vinandhituṃ vā vaṭṭatīti yojanā.",
  "tika-vin11t0:4051_3": "“Pañcavaṇṇānaṃ ekavaṇṇena thirattha”nti iminā anekavaṇṇehi suttehi vaṇṇamaṭṭhatthāya sibbituñca vinandhituñca na vaṭṭatīti dīpeti.",
  "tika-vin11t0:4052_0": "Potthakesu pana “pañcavaṇṇenā”ti pāṭho dissati,",
  "tika-vin11t0:4052_1": "tassa ekavaṇṇena,",
  "tika-vin11t0:4052_2": "pañcavaṇṇena vā suttena thiratthaṃ sibbituṃ,",
  "tika-vin11t0:4052_3": "vinandhituṃ vā vaṭṭatīti yojanā kātabbā hoti,",
  "tika-vin11t0:4052_4": "so ettheva heṭṭhā vuttena –",
  "tika-vin11t0:4053_0": "“Pañcavaṇṇena suttena, sibbituṃ na ca vaṭṭatī”ti –",
  "tika-vin11t0:4054_0": "Pāṭhena ca “keci tālapaṇṇacchattaṃ anto vā bahi vā pañcavaṇṇena suttena sibbantā vaṇṇamaṭṭhaṃ karonti,",
  "tika-vin11t0:4054_1": "taṃ na vaṭṭati.",
  "tika-vin11t0:4054_2": "Ekavaṇṇena pana nīlena vā pītakena vā yena kenaci suttena anto vā bahi vā sibbituṃ chattadaṇḍaggāhakaṃ salākapañjaraṃ vā vinandhituṃ vaṭṭati,",
  "tika-vin11t0:4054_3": "tañca kho thirakaraṇatthaṃ,",
  "tika-vin11t0:4054_4": "na vaṇṇamaṭṭhatthāyā”ti aṭṭhakathāpāṭhena ca virujjhati,",
  "tika-vin11t0:4054_5": "tasmā so na gahetabbo.",
  "tika-vin11t0:4055_0": "3032.",
  "tika-vin11t0:4055_1": "Lekhā vā pana kevalāti yathāvuttappakārā salākalekhā vā.",
  "tika-vin11t0:4055_2": "Chinditvāti ukkiritvā kataṃ chinditvā.",
  "tika-vin11t0:4055_3": "Ghaṃsitvāti cittakammādivasena kataṃ ghaṃsitvā.",
  "tika-vin11t0:4056_0": "3033.",
  "tika-vin11t0:4056_1": "Daṇḍabundamhīti chattadaṇḍassa pañjare gāhaṇatthāya phālitabundamhi,",
  "tika-vin11t0:4056_2": "mūleti attho.",
  "tika-vin11t0:4056_3": "Ayamettha nissandehe vuttanayo.",
  "tika-vin11t0:4056_4": "Khuddasikkhāgaṇṭhipade pana “chattapiṇḍiyā mūle”ti vuttaṃ.",
  "tika-vin11t0:4056_5": "Ahichattakasaṇṭhānanti phullaahichattākāraṃ.",
  "tika-vin11t0:4056_6": "Rajjukehi gāhāpetvā daṇḍe bandhanti,",
  "tika-vin11t0:4056_7": "tasmiṃ bandhaṭṭhāne valayamiva ukkiritvā uṭṭhāpetvā.",
  "tika-vin11t0:4056_8": "Bandhanatthāyāti vātena yathā na calati,",
  "tika-vin11t0:4056_9": "evaṃ rajjūhi daṇḍe pañjarassa bandhanatthāya.",
  "tika-vin11t0:4056_10": "Ukkiritvā katā lekhā vaṭṭatīti yojanā. Yathāha –",
  "tika-vin11t0:4056_11": "“vātappahārena acalanatthaṃ chattamaṇḍalikaṃ rajjukehi gāhāpetvā daṇḍe bandhanti,",
  "tika-vin11t0:4056_12": "tasmiṃ bandhanaṭṭhāne valayamiva ukkiritvā lekhaṃ ṭhapenti,",
  "tika-vin11t0:4056_13": "sā vaṭṭatī”ti.",
  "tika-vin11t0:4056_14": "“Sacepi na bandhanti,",
  "tika-vin11t0:4056_15": "bandhanārahaṭṭhānattā valayaṃ ukkirituṃ vaṭṭatī”ti gaṇṭhipade vuttaṃ.",
  "tika-vin11t0:4057_0": "3034. Samaṃ satapadādīnanti satapadādīhi sadisaṃ, tulyatthe karaṇavacanappasaṅge sāmivacanaṃ.",
  "tika-vin11t0:4058_0": "3035.",
  "tika-vin11t0:4058_1": "Pattassa pariyante vāti anuvātassa ubhayapariyante vā.",
  "tika-vin11t0:4058_2": "Pattamukhepi vāti dvinnaṃ ārāmavitthārapattānaṃ saṅghaṭitaṭṭhāne kaṇṇepi vā,",
  "tika-vin11t0:4058_3": "ekasseva vā pattassa ūnapūraṇatthaṃ saṅghaṭitaṭṭhānepi vā.",
  "tika-vin11t0:4058_4": "Veṇinti kudrūsasīsākārena sibbanaṃ.",
  "tika-vin11t0:4058_5": "Keci “varakasīsākārenā”ti vadanti.",
  "tika-vin11t0:4058_6": "Saṅkhalikanti biḷāladāmasadisaṃ sibbanaṃ.",
  "tika-vin11t0:4058_7": "Keci “satapadisama”nti vadanti.",
  "tika-vin11t0:4059_0": "3036.",
  "tika-vin11t0:4059_1": "Paṭṭanti paṭṭampi.",
  "tika-vin11t0:4059_2": "Aṭṭhakoṇādiko vidhi pakāro etassāti aṭṭhakoṇādikavidhi, taṃ.",
  "tika-vin11t0:4059_3": "“Aṭṭhakoṇādika”nti gāthābandhavasena niggahitāgamo.",
  "tika-vin11t0:4059_4": "“Aṭṭhakoṇādikaṃ vidhi”nti etaṃ “paṭṭa”nti etassa samānādhikaraṇavisesanaṃ,",
  "tika-vin11t0:4059_5": "kiriyāvisesanaṃ vā,",
  "tika-vin11t0:4059_6": "“karontī”ti iminā sambandho.",
  "tika-vin11t0:4059_7": "Atha vā paṭṭanti ettha bhummatthe upayogavacanaṃ,",
  "tika-vin11t0:4059_8": "paṭṭeti attho.",
  "tika-vin11t0:4059_9": "Imasmiṃ pakkhe “aṭṭhakoṇādika”nti upayogavacanaṃ.",
  "tika-vin11t0:4059_10": "“Vidhi”nti etassa visesanaṃ.",
  "tika-vin11t0:4059_11": "Idha vakkhamānacatukoṇasaṇṭhānato aññaṃ aṭṭhakoṇādikaṃ nāmaṃ.",
  "tika-vin11t0:4059_12": "Tatthāti tasmiṃ paṭṭadvaye.",
  "tika-vin11t0:4059_13": "Agghiyagadārūpanti agghiyasaṇṭhānañceva gadāsaṇṭhānañca sibbanaṃ.",
  "tika-vin11t0:4059_14": "Muggaranti laguḷasaṇṭhānasibbanaṃ. Ādi-",
  "tika-vin11t0:4059_15": "saddena cetiyādisaṇṭhānānaṃ gahaṇaṃ.",
  "tika-vin11t0:4060_0": "3037.",
  "tika-vin11t0:4060_1": "Tatthāti paṭṭadvaye tasmiṃ ṭhāne.",
  "tika-vin11t0:4060_2": "Kakkaṭakakkhīnīti kuḷīraacchisadisāni sibbanavikārāni.",
  "tika-vin11t0:4060_3": "Uṭṭhāpentīti karonti.",
  "tika-vin11t0:4060_4": "Tatthāti tasmiṃ gaṇṭhikapāsakapaṭṭake.",
  "tika-vin11t0:4060_5": "Suttāti koṇato koṇaṃ sibbitasuttā ceva caturasse sibbitasuttā ca.",
  "tika-vin11t0:4060_6": "Piḷakāti tesameva suttānaṃ nivattetvā sibbitakoṭiyo ca.",
  "tika-vin11t0:4060_7": "Duviññeyyāvāti rajanakāle duviññeyyarūpā anoḷārikā dīpitā vaṭṭantīti. Yathāha –",
  "tika-vin11t0:4060_8": "“koṇasuttapiḷakā ca cīvare ratte duviññeyyarūpā vaṭṭantī”ti.",
  "tika-vin11t0:4061_0": "3038.",
  "tika-vin11t0:4061_1": "Gaṇṭhipāsakapaṭṭakāti gaṇṭhikapaṭṭakapāsakapaṭṭakāti yojanā.",
  "tika-vin11t0:4061_2": "Kaṇṇakoṇesu suttānīti cīvarakaṇṇesu suttāni ceva gaṇṭhikapāsakapaṭṭānaṃ koṇesu suttāni ca chindeyya.",
  "tika-vin11t0:4061_3": "Ettha ca cīvare āyāmato,",
  "tika-vin11t0:4061_4": "vitthārato ca sibbitvā anuvātato bahi nikkhantasuttaṃ cīvaraṃ rajitvā sukkhāpanakāle rajjuyā vā cīvaravaṃse",
  "tika-vin11t0:4061_5": "vā bandhitvā olambituṃ anuvāte baddhasuttāni ca kaṇṇasuttāni nāma. Yathāha –",
  "tika-vin11t0:4061_6": "“cīvarassa kaṇṇasuttakaṃ na vaṭṭati,",
  "tika-vin11t0:4061_7": "rajitakāle chinditabbaṃ.",
  "tika-vin11t0:4061_8": "Yaṃ pana ‘anujānāmi,",
  "tika-vin11t0:4061_9": "bhikkhave,",
  "tika-vin11t0:4061_10": "kaṇṇasuttaka’nti evaṃ anuññātaṃ,",
  "tika-vin11t0:4061_11": "taṃ anuvāte pāsakaṃ katvā bandhitabbaṃ,",
  "tika-vin11t0:4061_12": "rajanakāle lagganatthāyā”ti.",
  "tika-vin11t0:4062_0": "3039.",
  "tika-vin11t0:4062_1": "Sūcikammavikāraṃ vāti cīvaramaṇḍanatthāya nānāsuttakehi satapadisadisaṃ sibbantā āgantukapaṭṭaṃ ṭhapenti,",
  "tika-vin11t0:4062_2": "evarūpaṃ sūcikammavikāraṃ vā.",
  "tika-vin11t0:4062_3": "Aññaṃ vā pana kiñcipīti aññampi yaṃ kiñci mālākammamigapakkhipādādikaṃ sibbanavikāraṃ.",
  "tika-vin11t0:4062_4": "Kātunti sayaṃ kātuṃ.",
  "tika-vin11t0:4062_5": "Kārāpetunti aññena vā kārāpetuṃ.",
  "tika-vin11t0:4063_0": "3040.",
  "tika-vin11t0:4063_1": "Yo bhikkhu paraṃ uttamaṃ vaṇṇamaṭṭhaṃ abhipatthayaṃ patthayanto kañjipiṭṭhakhaliallikādīsu cīvaraṃ pakkhipati,",
  "tika-vin11t0:4063_2": "tassa pana bhikkhuno dukkaṭā mokkho na vijjatīti yojanā.",
  "tika-vin11t0:4063_3": "Kañjīti vāyanatantamakkhanakañjisadisā thūlākañji.",
  "tika-vin11t0:4063_4": "Piṭṭhanti taṇḍulapiṭṭhaṃ.",
  "tika-vin11t0:4063_5": "Taṇḍulapiṭṭhehi pakkā khali.",
  "tika-vin11t0:4063_6": "Allikāti niyyāso. Ādi-",
  "tika-vin11t0:4063_7": "saddena lākhādīnaṃ gahaṇaṃ.",
  "tika-vin11t0:4064_0": "3041.",
  "tika-vin11t0:4064_1": "Cīvarassa karaṇe karaṇakāle samuṭṭhitānaṃ sūcihatthamalādīnaṃ dhovanatthaṃ,",
  "tika-vin11t0:4064_2": "kiliṭṭhakāle ca dhovanatthaṃ kañjipiṭṭhikhaliallikādīsu pakkhipati,",
  "tika-vin11t0:4064_3": "vaṭṭatīti yojanā.",
  "tika-vin11t0:4065_0": "3042.",
  "tika-vin11t0:4065_1": "Tatthāti yena kasāvena cīvaraṃ rajati,",
  "tika-vin11t0:4065_2": "tasmiṃ rajane cīvarassa sugandhabhāvatthāya gandhaṃ vā ujjalabhāvatthāya telaṃ vā vaṇṇatthāya lākhaṃ vā.",
  "tika-vin11t0:4065_3": "Kiñcīti evarūpaṃ yaṃ kiñci.",
  "tika-vin11t0:4066_0": "3043.",
  "tika-vin11t0:4066_1": "Maṇināti pāsāṇena.",
  "tika-vin11t0:4066_2": "Aññenapi ca kenacīti yena ujjalaṃ hoti,",
  "tika-vin11t0:4066_3": "evarūpena muggarādinā aññenāpi kenaci vatthunā.",
  "tika-vin11t0:4066_4": "Doṇiyāti rajanambaṇe.",
  "tika-vin11t0:4066_5": "Na ghaṃsitabbaṃ hatthena gāhetvā na ghaṭṭetabbaṃ.",
  "tika-vin11t0:4067_0": "3044.",
  "tika-vin11t0:4067_1": "Rattaṃ cīvaraṃ hatthehi kiñci thokaṃ paharituṃ vaṭṭatīti yojanā.",
  "tika-vin11t0:4067_2": "“Yattha pakkarajanaṃ pakkhipanti,",
  "tika-vin11t0:4067_3": "sā rajanadoṇi,",
  "tika-vin11t0:4067_4": "tattha aṃsabaddhakakāyabandhanādiṃ ghaṭṭetuṃ vaṭṭatī”ti gaṇṭhipade vuttaṃ.",
  "tika-vin11t0:4068_0": "3045.",
  "tika-vin11t0:4068_1": "Gaṇṭhiketi veḷudantavisāṇādimayagaṇṭhike.",
  "tika-vin11t0:4068_2": "Lekhā vāti vaṭṭādibhedā lekhā vā.",
  "tika-vin11t0:4068_3": "Piḷakā vāti sāsapabījasadisā khuddakapubbuḷā vā.",
  "tika-vin11t0:4068_4": "Pāḷikaṇṇikabhedakoti maṇikāvaḷirūpapupphakaṇṇikarūpabhedako.",
  "tika-vin11t0:4068_5": "Kappabinduvikāro vā na vaṭṭatīti yojanā.",
  "tika-vin11t0:4069_0": "3046.",
  "tika-vin11t0:4069_1": "Āraggenāti ārakaṇṭakaggena,",
  "tika-vin11t0:4069_2": "sūcimukhena vā.",
  "tika-vin11t0:4069_3": "Kācipi lekhāti vaṭṭakagomuttādisaṇṭhānā yā kācipi rāji.",
  "tika-vin11t0:4070_0": "3047. Bhamaṃ āropetvāti bhame alliyāpetvā.",
  "tika-vin11t0:4071_0": "3048.",
  "tika-vin11t0:4071_1": "Pattamaṇḍalaketi patte chavirakkhanatthāya tipusīsādīhi kate pattassa heṭṭhā ādhārādīnaṃ upari kātabbe pattamaṇḍalake.",
  "tika-vin11t0:4071_2": "Bhittikammanti vibhattaṃ katvā nānākārarūpakakammacittaṃ.",
  "tika-vin11t0:4071_3": "Yathāha “na bhikkhave citrāni pattamaṇḍalāni dhāretabbāni rūpakākiṇṇāni bhittikammakatānī”ti.",
  "tika-vin11t0:4071_4": "Tatthāti tasmiṃ pattamaṇḍale.",
  "tika-vin11t0:4071_5": "Assāti bhikkhussa.",
  "tika-vin11t0:4071_6": "Makaradantakanti girikūṭākāraṃ.",
  "tika-vin11t0:4072_0": "3049.",
  "tika-vin11t0:4072_1": "Mukhavaṭṭiyaṃ yā lekhā parissāvanabandhanatthāya anuññātā,",
  "tika-vin11t0:4072_2": "taṃ lekhaṃ ṭhapetvā dhammakaraṇacchatte vā kucchiyaṃ vā kācipi lekhā na vaṭṭatīti yojanā.",
  "tika-vin11t0:4073_0": "3050. Tahiṃ tahinti mattikāya tattha tattha. Tanti tathākoṭṭitadiguṇasuttakāyabandhanaṃ.",
  "tika-vin11t0:4074_0": "3051.",
  "tika-vin11t0:4074_1": "Antesu daḷhatthāya dasāmukhe diguṇaṃ katvā koṭṭenti,",
  "tika-vin11t0:4074_2": "vaṭṭatīti yojanā.",
  "tika-vin11t0:4074_3": "Cittikampīti mālākammalatākammacittayuttampi kāyabandhanaṃ.",
  "tika-vin11t0:4075_0": "3052. Akkhīnīti kuñjarakkhīni. Tatthāti kāyabandhane vaṭṭatīti kā kathā. Uṭṭhāpetunti ukkirituṃ.",
  "tika-vin11t0:4076_0": "3053.",
  "tika-vin11t0:4076_1": "Ghaṭanti ghaṭasaṇṭhānaṃ.",
  "tika-vin11t0:4076_2": "Deḍḍubhasīsaṃ vāti udakasappasīsamukhasaṇṭhānaṃ vā.",
  "tika-vin11t0:4076_3": "Yaṃ kiñci vikārarūpaṃ dasāmukhe na vaṭṭatīti yojanā.",
  "tika-vin11t0:4077_0": "3054.",
  "tika-vin11t0:4077_1": "Macchakaṇṭanti macchakaṇṭakākāraṃ.",
  "tika-vin11t0:4077_2": "Khajjūripattakākāranti khajjūripattasaṇṭhānaṃ.",
  "tika-vin11t0:4077_3": "Macchakaṇṭaṃ vā maṭṭhaṃ paṭṭikaṃ vā khajjūripattakākāraṃ vā ujukaṃ katvā koṭṭitaṃ vaṭṭatīti yojanā.",
  "tika-vin11t0:4077_4": "Ettha ca ubhayapassesu macchakaṇṭakayuttaṃ macchassa piṭṭhikaṇṭakaṃ viya yassa paṭṭikāya vāyanaṃ hoti,",
  "tika-vin11t0:4077_5": "idaṃ kāyabandhanaṃ macchakaṇṭakaṃ nāma.",
  "tika-vin11t0:4077_6": "Yassa khajjūripattasaṇṭhānamiva vāyanaṃ hoti,",
  "tika-vin11t0:4077_7": "taṃ khajjūripattakākāraṃ nāma.",
  "tika-vin11t0:4078_0": "3055.",
  "tika-vin11t0:4078_1": "Pakativītā paṭṭikā.",
  "tika-vin11t0:4078_2": "Sūkarantaṃnāma kuñcikākosakasaṇṭhānaṃ.",
  "tika-vin11t0:4078_3": "Tassa duvidhassa kāyabandhanassa.",
  "tika-vin11t0:4078_4": "Tattha rajjukā sūkarantānulomikā,",
  "tika-vin11t0:4078_5": "dussapaṭṭaṃ paṭṭikānulomikaṃ. Ādi-",
  "tika-vin11t0:4078_6": "saddena muddikakāyabandhanaṃ gahitaṃ,",
  "tika-vin11t0:4078_7": "tañca sūkarantānulomikaṃ. Yathāha –",
  "tika-vin11t0:4078_8": "“ekarajjukaṃ,",
  "tika-vin11t0:4078_9": "pana muddikakāyabandhanañca sūkarantakaṃ anulometī”ti.",
  "tika-vin11t0:4078_10": "Tattha ekarajjukā nāma ekavaṭṭā.",
  "tika-vin11t0:4078_11": "Bahurajjukassa akappiyabhāvaṃ vakkhati.",
  "tika-vin11t0:4078_12": "“Muddikakāyabandhanaṃ nāma caturassaṃ akatvā sajjita”nti gaṇṭhipade vuttaṃ.",
  "tika-vin11t0:4079_0": "3056.",
  "tika-vin11t0:4079_1": "Murajaṃ nāma murajavaṭṭisaṇṭhānaṃ veṭhetvā kataṃ.",
  "tika-vin11t0:4079_2": "Veṭhetvāti nānāsuttehi veṭhetvā.",
  "tika-vin11t0:4079_3": "Sikkhābhājanavinicchaye pana “bahukā rajjuyo ekato katvā ekāya rajjuyā veṭhitaṃ murajaṃ nāmā”ti vuttaṃ.",
  "tika-vin11t0:4079_4": "Maddavīṇaṃ nāma pāmaṅgasaṇṭhānaṃ.",
  "tika-vin11t0:4079_5": "Deḍḍubhakaṃ nāma udakasappasīsasadisaṃ.",
  "tika-vin11t0:4079_6": "Kalābukaṃ nāma bahurajjukaṃ.",
  "tika-vin11t0:4079_7": "Rajjuyoti ubhayakoṭiyaṃ ekato abaddhā bahū rajjuyo,",
  "tika-vin11t0:4079_8": "tathā baddhā kalābukaṃ nāma hotīti.",
  "tika-vin11t0:4079_9": "Na vaṭṭantīti murajādīni imāni sabbāni kāyabandhanāni na vaṭṭanti.",
  "tika-vin11t0:4079_10": "Purimā dveti murajaṃ,",
  "tika-vin11t0:4079_11": "maddavīṇañcāti dve.",
  "tika-vin11t0:4079_12": "“Dasāsu siyu”nti vattabbe gāthābandhavasena vaṇṇalopena “dasā siyu”nti vuttaṃ. Yathāha –",
  "tika-vin11t0:4079_13": "“murajaṃ maddavīṇa’nti idaṃ dasāsuyeva anuññāta”nti.",
  "tika-vin11t0:4080_0": "3057. Pāmaṅgasaṇṭhānāti pāmaṅgadāmaṃ viya caturassasaṇṭhānā.",
  "tika-vin11t0:4081_0": "3058.",
  "tika-vin11t0:4081_1": "Ekarajjumayanti nānāvaṭṭe ekato vaṭṭetvā katarajjumayaṃ kāyabandhanaṃ.",
  "tika-vin11t0:4081_2": "Vaṭṭaṃ vaṭṭatīti “rajjukā dussapaṭṭādī”ti ettha ekavaṭṭarajjukā gahitā,",
  "tika-vin11t0:4081_3": "idha pana nānāvaṭṭe ekato vaṭṭetvā katāva ekarajjukā gahitā.",
  "tika-vin11t0:4081_4": "Tañcāti tampi ekarajjukakāyabandhanaṃ.",
  "tika-vin11t0:4081_5": "Pāmaṅgasaṇṭhānaṃ ekampi na ca vaṭṭatīti kevalampi na vaṭṭati.",
  "tika-vin11t0:4082_0": "3059.",
  "tika-vin11t0:4082_1": "Bahū rajjuke ekato katvāti yojanā.",
  "tika-vin11t0:4082_2": "Vaṭṭati bandhitunti murajaṃ,",
  "tika-vin11t0:4082_3": "kalābukaṃ vā na hoti,",
  "tika-vin11t0:4082_4": "rajjukakāyabandhanameva hotīti adhippāyo.",
  "tika-vin11t0:4082_5": "Ayaṃ pana vinicchayo “bahū rajjuke ekato katvā ekena nirantaraṃ veṭhetvā kataṃ ‘bahurajjuka’nti na vattabbaṃ,",
  "tika-vin11t0:4082_6": "taṃ vaṭṭatī”ti aṭṭhakathāgatova idha vutto.",
  "tika-vin11t0:4082_7": "Sikkhābhājanavinicchaye “bahukā rajjuyo ekato katvā ekāya rajjuyā veṭhitaṃ murajaṃ nāmā”ti yaṃ vuttaṃ,",
  "tika-vin11t0:4082_8": "taṃ iminā virujjhanato na gahetabbaṃ.",
  "tika-vin11t0:4083_0": "3060. Danta-",
  "tika-vin11t0:4083_1": "saddena hatthidantā vuttā.",
  "tika-vin11t0:4083_2": "Jatūti lākhā.",
  "tika-vin11t0:4083_3": "Saṅkhamayanti saṅkhanābhimayaṃ.",
  "tika-vin11t0:4083_4": "Vidhakā matāti ettha “veṭhakā”tipi pāṭho vidhapariyāyo.",
  "tika-vin11t0:4084_0": "3061.",
  "tika-vin11t0:4084_1": "Kāyabandhanavidheti kāyabandhanassa dasāya thirabhāvatthaṃ kaṭṭhadantādīhi kate vidhe.",
  "tika-vin11t0:4084_2": "Vikāro aṭṭhamaṅgalādiko.",
  "tika-vin11t0:4084_3": "Tattha tatthāti tasmiṃ tasmiṃ ṭhāne,",
  "tika-vin11t0:4084_4": "ubhayakoṭiyanti attho. Tu-",
  "tika-vin11t0:4084_5": "saddena ghaṭākāropi vaṭṭatīti dīpeti.",
  "tika-vin11t0:4085_0": "3062. Mālā …pe…",
  "tika-vin11t0:4085_1": "vicittitāti mālākammalatākammehi ca migapakkhirūpādinānārūpehi ca vicittitā.",
  "tika-vin11t0:4085_2": "Janarañjanīti bālajanapalobhinī.",
  "tika-vin11t0:4086_0": "3064.",
  "tika-vin11t0:4086_1": "Aṭṭhaṃsā vāpīti ettha api-",
  "tika-vin11t0:4086_2": "saddena soḷasaṃsādīnaṃ gahaṇaṃ.",
  "tika-vin11t0:4086_3": "Vaṇṇamaṭṭhāti mālākammādivaṇṇamaṭṭhā.",
  "tika-vin11t0:4087_0": "3065.",
  "tika-vin11t0:4087_1": "Añjanisalākāpi tathā vaṇṇamaṭṭhā na vaṭṭatīti yojanā.",
  "tika-vin11t0:4087_2": "“Añjanitthavikāya ca,",
  "tika-vin11t0:4087_3": "nānāvaṇṇehi suttehi,",
  "tika-vin11t0:4087_4": "cittakammaṃ na vaṭṭatī”ti pāṭho yujjati.",
  "tika-vin11t0:4087_5": "“Thavikāpi cā”ti pāṭho dissati,",
  "tika-vin11t0:4087_6": "so na gahetabbo.",
  "tika-vin11t0:4088_0": "3066.",
  "tika-vin11t0:4088_1": "Rattādinā yena kenaci ekavaṇṇena suttena pilotikādimayaṃ yaṃ kiñci sipāṭikaṃ sibbetvā vaḷañjantassa vaṭṭatīti yojanā.",
  "tika-vin11t0:4089_0": "3067.",
  "tika-vin11t0:4089_1": "Maṇikanti thūlapubbuḷaṃ.",
  "tika-vin11t0:4089_2": "Piḷakanti sukhumapubbuḷaṃ.",
  "tika-vin11t0:4089_3": "Pipphaleti vatthacchedanasatthe.",
  "tika-vin11t0:4089_4": "Ārakaṇṭaketi pattādhāravalayānaṃ vijjhanakaṇṭake.",
  "tika-vin11t0:4089_5": "Ṭhapetunti uṭṭhāpetuṃ.",
  "tika-vin11t0:4089_6": "Yaṃ kiñcīti sesaṃ vaṇṇamaṭṭhampi ca.",
  "tika-vin11t0:4090_0": "3068.",
  "tika-vin11t0:4090_1": "Daṇḍaketi pipphaladaṇḍake. Yathāha –",
  "tika-vin11t0:4090_2": "“pipphalakepi maṇikaṃ vā piḷakaṃ vā yaṃ kiñci uṭṭhāpetuṃ na vaṭṭati,",
  "tika-vin11t0:4090_3": "daṇḍake pana paricchedalekhā vaṭṭatī”ti.",
  "tika-vin11t0:4090_4": "Paricchedalekhāmattanti āṇibandhanaṭṭhānaṃ patvā paricchindanatthaṃ ekāva lekhā vaṭṭati.",
  "tika-vin11t0:4090_5": "Valitvāti ubhayakoṭiyā mukhaṃ katvā majjhe valiyo gāhetvā.",
  "tika-vin11t0:4090_6": "Nakhacchedanaṃ yasmā karonti,",
  "tika-vin11t0:4090_7": "tasmā vaṭṭatīti yojanā.",
  "tika-vin11t0:4091_0": "3069.",
  "tika-vin11t0:4091_1": "Araṇisahite kantakiccakaro daṇḍo uttarāraṇī nāma.",
  "tika-vin11t0:4091_2": "Vāpīti pi-",
  "tika-vin11t0:4091_3": "saddena adharāraṇiṃ saṅgaṇhāti,",
  "tika-vin11t0:4091_4": "udukkhaladaṇḍassetaṃ adhivacanaṃ.",
  "tika-vin11t0:4091_5": "Añchanakayantadhanu dhanukaṃ nāma.",
  "tika-vin11t0:4091_6": "Musalamatthakapīḷanadaṇḍako pelladaṇḍako nāma.",
  "tika-vin11t0:4092_0": "3070.",
  "tika-vin11t0:4092_1": "Saṇḍāseti aggisaṇḍāsaṃ vadanti.",
  "tika-vin11t0:4092_2": "Kaṭṭhacchedanavāsiyā tathā yaṃ kiñci vaṇṇamaṭṭhaṃ na vaṭṭatīti sambandho.",
  "tika-vin11t0:4092_3": "Dvīsu passesūti vāsiyā ubhosu passesu.",
  "tika-vin11t0:4092_4": "Lohenāti kappiyalohena.",
  "tika-vin11t0:4092_5": "Bandhituṃ vaṭṭatīti ujukameva caturassaṃ vā aṭṭhaṃsaṃ vā bandhituṃ vaṭṭati.",
  "tika-vin11t0:4092_6": "“Saṇḍāseti aggisaṇḍāse”ti nissandehe vuttaṃ.",
  "tika-vin11t0:4092_7": "Aṭṭhakathāyaṃ panettha sūcisaṇḍāso dassito.",
  "tika-vin11t0:4093_0": "3071. Heṭṭhatoti heṭṭhā ayopaṭṭavalayassa. “Upari ahicchattamakulamatta”nti aṭṭhakathāyaṃ vuttaṃ.",
  "tika-vin11t0:4094_0": "3072.",
  "tika-vin11t0:4094_1": "Visāṇeti telāsiñcanakagavayamahiṃsādisiṅge.",
  "tika-vin11t0:4094_2": "Nāḷiyaṃ vāpīti veḷunāḷikādināḷiyaṃ. Api-",
  "tika-vin11t0:4094_3": "saddena alābuṃ saṅgaṇhāti.",
  "tika-vin11t0:4094_4": "Āmaṇḍasāraketi āmalakacuṇṇamayatelaghaṭe.",
  "tika-vin11t0:4094_5": "Telabhājanaketi vuttappakāreyeva telabhājane.",
  "tika-vin11t0:4094_6": "Sabbaṃ vaṇṇamaṭṭhaṃ vaṭṭatīti pumitthirūparahitaṃ mālākammādi sabbaṃ vaṇṇamaṭṭhaṃ vaṭṭati.",
  "tika-vin11t0:4095_0": "3073- 5.",
  "tika-vin11t0:4095_1": "Pānīyassa uḷuṅketi pānīyauḷuṅke.",
  "tika-vin11t0:4095_2": "Doṇiyaṃ rajanassapīti rajanadoṇiyampi.",
  "tika-vin11t0:4095_3": "Phalakapīṭheti phalakamaye pīṭhe.",
  "tika-vin11t0:4095_4": "Valayādhārakādiketi dantavalayādiādhārake. Ādi-",
  "tika-vin11t0:4095_5": "saddena daṇḍādhārako saṅgahito.",
  "tika-vin11t0:4095_6": "Pādapuñchaniyanti coḷādimayapādapuñchaniyaṃ.",
  "tika-vin11t0:4095_7": "Pīṭheti pādapīṭhe.",
  "tika-vin11t0:4095_8": "Sahacariyena pādakathalikāyañca.",
  "tika-vin11t0:4095_9": "Cittaṃ sabbameva ca vaṭṭatīti yathāvutte bhikkhuparikkhāre mātugāmarūparahitaṃ,",
  "tika-vin11t0:4095_10": "bhikkhuniparikkhāre purisarūparahitaṃ avasesaṃ sabbaṃ cittakammaṃ.",
  "tika-vin11t0:4096_0": "3076.",
  "tika-vin11t0:4096_1": "Nānā ca te maṇayo cāti nānāmaṇī,",
  "tika-vin11t0:4096_2": "indanīlādayo,",
  "tika-vin11t0:4096_3": "nānāmaṇīhi katā nānāmaṇimayā,",
  "tika-vin11t0:4096_4": "thambhā ca kavāṭā ca dvārā ca bhittiyo ca thambhakavāṭadvārabhittiyo,",
  "tika-vin11t0:4096_5": "nānāmaṇimayā thambhakavāṭadvārabhittiyo yasmiṃ taṃ tathā vuttaṃ.",
  "tika-vin11t0:4096_6": "Kā kathā vaṇṇamaṭṭhaketi mālākammalatākammacittakammādivaṇṇamaṭṭhake vattabbameva natthīti attho.",
  "tika-vin11t0:4097_0": "3077.",
  "tika-vin11t0:4097_1": "Thāvarassa ratanamayapāsādassa kappiyabhāvaṃ dassetvā suvaṇṇādimayassāpi sabbapāsādaparibhogassa kappiyabhāvaṃ dassetumāha “sovaṇṇaya”ntiādi.",
  "tika-vin11t0:4097_2": "Sovaṇṇayanti suvaṇṇamayaṃ.",
  "tika-vin11t0:4097_3": "Dvārakavāṭānaṃ anantaragāthāya dassitattā “dvārakavāṭabandha”nti iminā dvārakavāṭabāhāsaṅkhātaṃ piṭṭhasaṅghāṭaṃ gahitaṃ.",
  "tika-vin11t0:4097_4": "Dvārañca kavāṭañca dvārakavāṭāni,",
  "tika-vin11t0:4097_5": "dvārakavāṭānaṃ bandhaṃ dvārakavāṭabandhaṃ,",
  "tika-vin11t0:4097_6": "uttarapāsakummārasaṅkhātaṃ piṭṭhasaṅghāṭanti attho.",
  "tika-vin11t0:4097_7": "Nānā ca te maṇayo cāti nānāmaṇī,",
  "tika-vin11t0:4097_8": "suvaṇṇañca nānāmaṇī ca suvaṇṇanānāmaṇī,",
  "tika-vin11t0:4097_9": "bhitti ca bhūmi ca bhittibhūmi suvaṇṇanānāmaṇīhi katā bhittibhūmi suvaṇṇanānāmaṇibhittibhūmi.",
  "tika-vin11t0:4097_10": "Iti imesu senāsanāvayavesu.",
  "tika-vin11t0:4097_11": "Na kiñci ekampi nisedhanīyanti ekampi senāsanaparikkhāraṃ kiñci na nisedhanīyaṃ,",
  "tika-vin11t0:4097_12": "senāsanampi na paṭikkhipitabbanti attho.",
  "tika-vin11t0:4097_13": "Senāsanaṃ vaṭṭati sabbamevāti sabbameva senāsanaparibhogaṃ vaṭṭati. Yathāha –",
  "tika-vin11t0:4098_0": "“Sabbaṃ pāsādaparibhoganti suvaṇṇarajatādivicitrāni kavāṭāni mañcapīṭhāni tālavaṇṭāni suvaṇṇarajatamayāni",
  "tika-vin11t0:4098_1": "pānīyaghaṭapānīyasarāvāni yaṃ kiñci cittakammakataṃ,",
  "tika-vin11t0:4098_2": "sabbaṃ vaṭṭati.",
  "tika-vin11t0:4098_3": "‘Pāsādassa dāsidāsaṃ khettavatthuṃ gomahiṃsaṃ demā’ti vadanti,",
  "tika-vin11t0:4098_4": "pāṭekkaṃ gahaṇakiccaṃ natthi,",
  "tika-vin11t0:4098_5": "pāsāde paṭiggahite paṭiggahitameva hoti.",
  "tika-vin11t0:4098_6": "Gonakādīni saṅghikavihāre vā puggalikavihāre vā mañcapīṭhakesu attharitvā paribhuñjituṃ na vaṭṭanti.",
  "tika-vin11t0:4098_7": "Dhammāsane pana gihivikatanīhārena labbhanti,",
  "tika-vin11t0:4098_8": "tatrāpi nipajjituṃ na vaṭṭatī”ti.",
  "tika-vin11t0:4099_0": "“Sovaṇṇadvārakavāṭabandha”nti vā pāṭho,",
  "tika-vin11t0:4099_1": "bahubbīhisamāso.",
  "tika-vin11t0:4099_2": "Iminā ca dutiyapadena ca senāsanaṃ visesīyati.",
  "tika-vin11t0:4100_0": "3078.",
  "tika-vin11t0:4100_1": "Na davaṃ kareti “kiṃ buddho silakabuddho?",
  "tika-vin11t0:4100_2": "Kiṃ dhammo godhammo ajadhammo?",
  "tika-vin11t0:4100_3": "Kiṃ saṅgho gosaṅgho ajasaṅgho migasaṅgho”ti parihāsaṃ na kareyya.",
  "tika-vin11t0:4100_4": "Titthiyabbataṃ mūgabbatādikaṃ neva gaṇheyyāti yojanā.",
  "tika-vin11t0:4101_0": "3079. Tā bhikkhuniyo udakādinā vāpi na siñceyyāti yojanā.",
  "tika-vin11t0:4102_0": "3080.",
  "tika-vin11t0:4102_1": "Aññattha aññasmiṃ vihāre vassaṃvuttho aññattha aññasmiṃ vihāre bhāgaṃ vassāvāsikabhāgaṃ gaṇhāti ce, dukkaṭaṃ.",
  "tika-vin11t0:4102_2": "Tasmiṃ cīvare naṭṭhe vā jajjare jiṇṇe vā gīvā puna dātabbanti yojanā.",
  "tika-vin11t0:4103_0": "3081.",
  "tika-vin11t0:4103_1": "Soti aññattha bhāgaṃ gaṇhanako bhikkhu.",
  "tika-vin11t0:4103_2": "Tehīti cīvarasāmikehi.",
  "tika-vin11t0:4103_3": "Tanti tathā gahitaṃ vassāvāsikabhāgaṃ.",
  "tika-vin11t0:4103_4": "Tesanti cīvarasāmikānaṃ.",
  "tika-vin11t0:4104_0": "3082.",
  "tika-vin11t0:4104_1": "Karototi kārāpayato.",
  "tika-vin11t0:4104_2": "Davā silaṃ pavijjhantoti pantikīḷāya kīḷatthikānaṃ sippadassanavasena sakkharaṃ vā ninnaṭṭhānaṃ pavaṭṭanavasena pāsāṇaṃ vā pavijjhanto.",
  "tika-vin11t0:4104_3": "Na kevalañca pāsāṇaṃ,",
  "tika-vin11t0:4104_4": "aññampi yaṃ kiñci dārukhaṇḍaṃ vā iṭṭhakakhaṇḍaṃ vā hatthena vā yantena vā pavijjhituṃ na vaṭṭati.",
  "tika-vin11t0:4104_5": "Cetiyādīnaṃ atthāya pāsāṇādayo hasantā hasantā pavaṭṭentipi khipantipi ukkhipantipi,",
  "tika-vin11t0:4104_6": "kammasamayoti vaṭṭati.",
  "tika-vin11t0:4105_0": "3083.",
  "tika-vin11t0:4105_1": "Gihigopakadānasminti gihīnaṃ uyyānagopakādīhi attanā gopitauyyānādito phalādīnaṃ dāne yāvadatthaṃ diyyamānepi.",
  "tika-vin11t0:4105_2": "Na doso koci gaṇhatoti paṭiggaṇhato bhikkhuno koci doso natthi.",
  "tika-vin11t0:4105_3": "Saṅghacetiyasantake tālaphalādimhi uyyānagopakādīhi diyyamāne paricchedanayo tesaṃ vetanavasena paricchinnānaṃyeva gahaṇe anāpattinayo vuttoti yojanā.",
  "tika-vin11t0:4106_0": "3084.",
  "tika-vin11t0:4106_1": "Purisasaṃyuttanti parivisakehi purisehi vuyhamānaṃ.",
  "tika-vin11t0:4106_2": "Hatthavaṭṭakanti hattheneva pavaṭṭetabbasakaṭaṃ.",
  "tika-vin11t0:4107_0": "3085.",
  "tika-vin11t0:4107_1": "Bhikkhuniyā saddhiṃ kiñcipi anācāraṃ na sampayojeyya na kāreyyāti yojanā.",
  "tika-vin11t0:4107_2": "“Kiñcī”tipi pāṭho,",
  "tika-vin11t0:4107_3": "gahaṭṭhaṃ vā pabbajitaṃ vā kiñci bhikkhuniyā saddhiṃ anācāravasena na sampayojeyyāti attho.",
  "tika-vin11t0:4107_4": "Obhāsentassāti kāmādhippāyaṃ pakāsentassa.",
  "tika-vin11t0:4108_0": "3086. Haveti ekaṃsatthe nipāto.",
  "tika-vin11t0:4109_0": "3087. Attano paribhogatthaṃ dinnanti “tumheyeva paribhuñjathā”ti vatvā dinnaṃ ticīvarādiṃ.",
  "tika-vin11t0:4110_0": "3088.",
  "tika-vin11t0:4110_1": "Asappāyanti pittādidosānaṃ kopanavasena aphāsukāraṇaṃ.",
  "tika-vin11t0:4110_2": "Apanetumpi jahitumpi,",
  "tika-vin11t0:4110_3": "pageva dātunti adhippāyo.",
  "tika-vin11t0:4110_4": "Aggaṃ gahetvā dātuṃ vāti tathā gahaṇārahaṃ annādiṃ sandhāya vuttaṃ.",
  "tika-vin11t0:4110_5": "“Katipāhaṃ bhutvā”ti seso.",
  "tika-vin11t0:4110_6": "Piṇḍapātādito aggaṃ gahetvā pattādiṃ katipāhaṃ bhutvā dātuṃ vaṭṭatīti attho.",
  "tika-vin11t0:4111_0": "3089.",
  "tika-vin11t0:4111_1": "Pañcavaggūpasampadāti vinayadharapañcamena saṅghena kātabbaupasampadā.",
  "tika-vin11t0:4111_2": "Navāti aññehi ekavārampi aparibhuttā.",
  "tika-vin11t0:4111_3": "Guṇaṅguṇaupāhanā catupaṭalato paṭṭhāya bahupaṭalaupāhanā.",
  "tika-vin11t0:4111_4": "Cammatthāroti kappiyacammattharaṇañca.",
  "tika-vin11t0:4111_5": "Dhuvanhānanti pakatinahānaṃ.",
  "tika-vin11t0:4112_0": "3090.",
  "tika-vin11t0:4112_1": "Sambādhassāti vaccamaggapassāvamaggadvayassa sāmantā dvaṅgulā anto satthavatthikammaṃ vāritanti yojanā.",
  "tika-vin11t0:4112_2": "Satthena antamaso nakhenāpi chedanaphālanādivasena satthakammañca vatthīhi bhesajjatelassa anto pavisanavasena",
  "tika-vin11t0:4112_3": "kātabbaṃ vatthikammañca thullaccayāpattividhānena vāritanti attho.",
  "tika-vin11t0:4112_4": "Passāvamaggassa sāmantā dvaṅgulaṃ aṅgajātassa aggato paṭṭhāya gahetabbaṃ.",
  "tika-vin11t0:4113_0": "3091. “Pākattha”nti iminā nibbāpetuṃ calane niddosabhāvaṃ dīpeti.",
  "tika-vin11t0:4114_0": "3092.",
  "tika-vin11t0:4114_1": "Upaḷāletīti “pattacīvarādiparikkhāraṃ te dammī”ti vatvā palobhetvā gaṇhāti.",
  "tika-vin11t0:4114_2": "Tatthāti tasmiṃ puggale.",
  "tika-vin11t0:4114_3": "Ādīnavanti alajjitādibhāvaṃ dassetvā tena saha sambhogādikaraṇe alajjibhāvāpajjanādiādīnavaṃ.",
  "tika-vin11t0:4114_4": "Tassāti tato viyojetabbassa tassa.",
  "tika-vin11t0:4115_0": "3093.",
  "tika-vin11t0:4115_1": "Ādīnavadassanappakāraṃ dassetumāha “makkhana”ntiādi.",
  "tika-vin11t0:4115_2": "“Nahāyituṃ gatena gūthamuttehi makkhanaṃ viya dussīlaṃ nissāya viharatā tayā kata”nti evaṃ tattha ādīnavaṃ vattuṃ vaṭṭatīti yojanā.",
  "tika-vin11t0:4116_0": "3094- 5.",
  "tika-vin11t0:4116_1": "Bhattagge bhojanasālāya bhuñjamāno.",
  "tika-vin11t0:4116_2": "Yāgupāneti yāguṃ pivanakāle.",
  "tika-vin11t0:4116_3": "Antogāmeti antaraghare.",
  "tika-vin11t0:4116_4": "Vīthiyanti nigamanagaragāmādīnaṃ rathikāya.",
  "tika-vin11t0:4116_5": "Andhakāreti andhakāre vattamāne,",
  "tika-vin11t0:4116_6": "andhakāragatoti attho.",
  "tika-vin11t0:4116_7": "Tañhi vandantassa mañcapādādīsupi nalāṭaṃ paṭihaññeyya.",
  "tika-vin11t0:4116_8": "Anāvajjoti kiccapasutattā vandanaṃ asamannāharanto.",
  "tika-vin11t0:4116_9": "Ekāvattoti ekato āvatto sapattapakkhe ṭhito verī visabhāgapuggalo.",
  "tika-vin11t0:4116_10": "Ayañhi vandiyamāno pādenapi pahareyya.",
  "tika-vin11t0:4116_11": "Vāvaṭoti sibbanakammādikiccantarapasuto.",
  "tika-vin11t0:4117_0": "Suttoti niddaṃ okkanto.",
  "tika-vin11t0:4117_1": "Khādanti piṭṭhakakhajjakādīni khādanto.",
  "tika-vin11t0:4117_2": "Bhuñjantoti odanādīni bhuñjanto.",
  "tika-vin11t0:4117_3": "Vaccaṃ muttampi vā karanti uccāraṃ vā passāvaṃ vā karonto iti imesaṃ terasannaṃ vandanā ayuttatthena vāritāti sambandho.",
  "tika-vin11t0:4118_0": "3096- 7.",
  "tika-vin11t0:4118_1": "Kammaladdhisīmāvasena tīsu nānāsaṃvāsakesu kammanānāsaṃvāsakassa ukkhittaggahaṇena gahitattā,",
  "tika-vin11t0:4118_2": "sīmānānāsaṃvāsakavuḍḍhatarapakatattassa vandiyattā,",
  "tika-vin11t0:4118_3": "pārisesañāyena “nānāsaṃvāsako vuḍḍhataro adhammavādī avandiyo”ti vacanato ca laddhinānāsaṃvāsako idha “nānāsaṃvāsako”ti gahitoti veditabbo.",
  "tika-vin11t0:4118_4": "Ukkhittoti tividhenāpi ukkhepanīyakammena ukkhittako.",
  "tika-vin11t0:4118_5": "Garukaṭṭhā ca pañcāti pārivāsikamūlāyapaṭikassanārahamānattārahamānattacārikaabbhānārahasaṅkhātā pañca garukaṭṭhā ca.",
  "tika-vin11t0:4118_6": "Ime pana aññamaññassa yathāvuḍḍhaṃ vandanādīni labhanti,",
  "tika-vin11t0:4118_7": "pakatattena avandiyattāva avandiyesu gahitā.",
  "tika-vin11t0:4118_8": "Ime bāvīsati puggaleti naggādayo yathāvutte.",
  "tika-vin11t0:4119_0": "3098.",
  "tika-vin11t0:4119_1": "“Dhammavādī”ti idaṃ “nānāsaṃvāsavuḍḍhako”ti etassa visesanaṃ.",
  "tika-vin11t0:4119_2": "Yathāha “tayome,",
  "tika-vin11t0:4119_3": "bhikkhave, vandiyā.",
  "tika-vin11t0:4119_4": "Pacchā upasampannena pureupasampanno vandiyo,",
  "tika-vin11t0:4119_5": "nānāsaṃvāsako vuḍḍhataro dhammavādī vandiyo,",
  "tika-vin11t0:4119_6": "sadevake loke,",
  "tika-vin11t0:4119_7": "bhikkhave,",
  "tika-vin11t0:4119_8": "samārake…pe…",
  "tika-vin11t0:4119_9": "tathāgato arahaṃ sammāsambuddho vandiyo”ti.",
  "tika-vin11t0:4120_0": "3099.",
  "tika-vin11t0:4120_1": "“Eteyeva vandiyā,",
  "tika-vin11t0:4120_2": "na aññe”ti niyāmassa akatattā aññesampi vandiyānaṃ sabbhāvaṃ dassetumāha “tajjanādī”tiādi.",
  "tika-vin11t0:4120_3": "Ettha ādi-",
  "tika-vin11t0:4120_4": "saddena niyassapabbājanīyapaasāraṇīyakamme saṅgaṇhāti.",
  "tika-vin11t0:4120_5": "Etthāti etasmiṃ vandanīyādhikāre.",
  "tika-vin11t0:4120_6": "Kammanti apalokanādi catubbidhaṃ kammaṃ.",
  "tika-vin11t0:4121_0": "3100.",
  "tika-vin11t0:4121_1": "Saṅghena adhammakamme kariyamāne taṃ vāretuṃ asakkontena,",
  "tika-vin11t0:4121_2": "asakkontehi ca paṭipajjitabbavidhiṃ dassetumāha “adhiṭṭhāna”ntiādi.",
  "tika-vin11t0:4121_3": "Adhiṭṭhānaṃ panekassa uddiṭṭhanti yojanā,",
  "tika-vin11t0:4121_4": "adhammakammaṃ karontānaṃ bhikkhūnamantare nisīditvā taṃ “adhamma”nti jānitvāpi taṃ vāretuṃ asakkontassa",
  "tika-vin11t0:4121_5": "ekassa “na metaṃ khamatī”ti cittena adhiṭṭhānamuddiṭṭhanti vuttaṃ hoti.",
  "tika-vin11t0:4121_6": "Dvinnaṃ vā tiṇṇameva cāti tameva vāretuṃ asakkontānaṃ dvinnaṃ vā tiṇṇaṃ vā bhikkhūnaṃ aññamaññaṃ “na",
  "tika-vin11t0:4121_7": "metaṃ khamatī”ti diṭṭhāvikammaṃ sakasakadiṭṭhiyā pakāsanaṃ uddiṭṭhanti attho.",
  "tika-vin11t0:4121_8": "Tato uddhaṃ tīhi uddhaṃ catunnaṃ kammassa paṭikkosanaṃ “idaṃ adhammakammaṃ mā karothā”ti paṭikkhipanaṃ uddiṭṭhanti attho.",
  "tika-vin11t0:4122_0": "3101.",
  "tika-vin11t0:4122_1": "Vissāsaggāhalakkhaṇaṃ aggahitaggahaṇena pañcavidhanti dassetumāha “sandiṭṭho”tiādi.",
  "tika-vin11t0:4122_2": "Yojanā panettha evaṃ veditabbā –",
  "tika-vin11t0:4122_3": "sandiṭṭho ca hoti,",
  "tika-vin11t0:4122_4": "jīvati ca,",
  "tika-vin11t0:4122_5": "gahite ca attamano hoti,",
  "tika-vin11t0:4122_6": "sambhatto ca hoti,",
  "tika-vin11t0:4122_7": "jīvati ca,",
  "tika-vin11t0:4122_8": "gahite ca attamano hoti,",
  "tika-vin11t0:4122_9": "ālapito ca hoti,",
  "tika-vin11t0:4122_10": "jīvati ca,",
  "tika-vin11t0:4122_11": "gahite ca attamano hotīti evaṃ sandiṭṭhasambhattaālapitānaṃ tiṇṇamekekassa tīṇi tīṇi vissāsaggāhalakkhaṇāni katvā navavidhaṃ hotīti veditabbaṃ.",
  "tika-vin11t0:4122_12": "Vacanattho,",
  "tika-vin11t0:4122_13": "panettha vinicchayo ca heṭṭhā vuttova.",
  "tika-vin11t0:4123_0": "3102.",
  "tika-vin11t0:4123_1": "Sīlavipatti,",
  "tika-vin11t0:4123_2": "diṭṭhivipatti ca ācārājīvasambhavā dve vipattiyo cāti yojanā,",
  "tika-vin11t0:4123_3": "ācāravipatti,",
  "tika-vin11t0:4123_4": "ājīvavipatti cāti vuttaṃ hoti.",
  "tika-vin11t0:4124_0": "3103.",
  "tika-vin11t0:4124_1": "Tatthāti tesu catūsu vipattīsu.",
  "tika-vin11t0:4124_2": "Appaṭikammā pārājikā vuṭṭhānagāminī saṅghādisesāpattikā duve āpattiyo sīlavipattīti pakāsitāti yojanā.",
  "tika-vin11t0:4125_0": "3104.",
  "tika-vin11t0:4125_1": "Yā ca antaggāhikā diṭṭhi,",
  "tika-vin11t0:4125_2": "yā dasavatthukā diṭṭhi,",
  "tika-vin11t0:4125_3": "ayaṃ duvidhā diṭṭhi diṭṭhivipattīti dīpitāti yojanā.",
  "tika-vin11t0:4125_4": "Tattha antaggāhikadiṭṭhi nāma ucchedantasassatantagāhavasena pavattā diṭṭhi.",
  "tika-vin11t0:4125_5": "“Natthi dinna”ntiādinayappavattā dasavatthukā diṭṭhi.",
  "tika-vin11t0:4126_0": "3105.",
  "tika-vin11t0:4126_1": "Thullaccayādikā desanāgāminikā yā pañca āpattiyo,",
  "tika-vin11t0:4126_2": "ācārakusalena bhagavatā sā ācāravipattīti vuttāti yojanā. Ādi-",
  "tika-vin11t0:4126_3": "saddena pācittiyapāṭidesanīyadukkaṭadubbhāsitānaṃ gahaṇaṃ.",
  "tika-vin11t0:4126_4": "Yāti pañcāpattiyo apekkhitvā bahuttaṃ.",
  "tika-vin11t0:4126_5": "Sāti ācāravipatti sāmaññamapekkhitvā ekattaṃ.",
  "tika-vin11t0:4127_0": "3106.",
  "tika-vin11t0:4127_1": "Kuhanādīti ādi-",
  "tika-vin11t0:4127_2": "saddena lapanā nemittikatā nippesikatā lābhena lābhaṃ nijigīsanatā gahitā,",
  "tika-vin11t0:4127_3": "kuhanādīnaṃ vitthāro visuddhimagge vuttanayena veditabbo.",
  "tika-vin11t0:4127_4": "Ājīvo paccayo hetu yassā āpattiyāti viggaho.",
  "tika-vin11t0:4127_5": "Chabbidhāti catutthapārājikasañcarittathullaccayapācittiyapāṭidesanīyadukkaṭāpattīnaṃ vasena chabbidhā.",
  "tika-vin11t0:4127_6": "Pakāsitā –",
  "tika-vin11t0:4128_0": "“Ājīvahetu ājīvakāraṇā pāpiccho icchāpakato asantaṃ abhūtaṃ uttarimanussadhammaṃ ullapati,",
  "tika-vin11t0:4128_1": "āpatti pārājikassa.",
  "tika-vin11t0:4128_2": "Ājīvahetu…pe…",
  "tika-vin11t0:4128_3": "sañcarittaṃ samāpajjati,",
  "tika-vin11t0:4128_4": "āpatti saṅghādisesassa.",
  "tika-vin11t0:4128_5": "Ājīvahetu…pe…",
  "tika-vin11t0:4128_6": "‘yo te vihāre vasati,",
  "tika-vin11t0:4128_7": "so bhikkhu arahā’ti bhaṇati,",
  "tika-vin11t0:4128_8": "paṭijānantassa āpatti thullaccayassa.",
  "tika-vin11t0:4128_9": "Ājīvahetu…pe…",
  "tika-vin11t0:4128_10": "bhikkhu paṇītabhojanāni agilāno attano atthāya viññāpetvā bhuñjati,",
  "tika-vin11t0:4128_11": "āpatti pācittiyassa.",
  "tika-vin11t0:4128_12": "Ājīvahetu…pe…",
  "tika-vin11t0:4128_13": "bhikkhunī paṇītabhojanāni agilānā attano atthāya viññāpetvā bhuñjati,",
  "tika-vin11t0:4128_14": "āpatti pāṭidesanīyassa.",
  "tika-vin11t0:4128_15": "Ājīvahetu ājīvakāraṇā sūpaṃ vā odanaṃ vā agilāno attano atthāya viññāpetvā bhuñjati,",
  "tika-vin11t0:4128_16": "āpatti dukkaṭassā”ti –",
  "tika-vin11t0:4129_0": "Desitā. Iminā ājīvavipatti dīpitā.",
  "tika-vin11t0:4130_0": "3107.",
  "tika-vin11t0:4130_1": "“Ukkhitto”tiādi yathākkamena tesaṃ tiṇṇaṃ nānāsaṃvāsakānaṃ sarūpadassanaṃ.",
  "tika-vin11t0:4130_2": "Tattha tayo ukkhittakā vuttāyeva.",
  "tika-vin11t0:4131_0": "3108- 9.",
  "tika-vin11t0:4131_1": "“Yo saṅghena ukkhepanīyakammakatānaṃ adhammavādīnaṃ pakkhe nisinno ‘tumhe kiṃ bhaṇathā’ti tesañca itaresañca laddhiṃ sutvā ‘ime adhammavādino,",
  "tika-vin11t0:4131_2": "itare dhammavādino’ti cittaṃ uppādeti,",
  "tika-vin11t0:4131_3": "ayaṃ tesaṃ majjhe nisinnova tesaṃ nānāsaṃvāsako hoti,",
  "tika-vin11t0:4131_4": "kammaṃ kopeti.",
  "tika-vin11t0:4131_5": "Itaresampi hatthapāsaṃ anāgatattā kopetī”ti āgata aṭṭhakathāvinicchayaṃ dassetumāha “adhammavādipakkhasmi”ntiādi.",
  "tika-vin11t0:4132_0": "Adhammavādipakkhasminti ukkhepanīyakammena nissāritānaṃ adhammavādīnaṃ pakkhasmiṃ.",
  "tika-vin11t0:4132_1": "Nisinnovāti hatthapāsaṃ avijahitvā gaṇapūrako hutvā nisinnova.",
  "tika-vin11t0:4132_2": "Vicintayanti “ime nu kho dhammavādino,",
  "tika-vin11t0:4132_3": "udāhu ete”ti vividhenākārena cintayanto.",
  "tika-vin11t0:4132_4": "“Ete pana dhammavādī”ti mānasaṃ uppādeti,",
  "tika-vin11t0:4132_5": "evaṃ uppanne pana mānase.",
  "tika-vin11t0:4132_6": "Adhammavādipakkhasmiṃ nisinnova evaṃ mānasaṃ uppādento ayaṃ bhikkhu.",
  "tika-vin11t0:4132_7": "Laddhiyāti evaṃ uppāditamānasasaṅkhātāya laddhiyā.",
  "tika-vin11t0:4132_8": "Tesaṃ adhammavādīnaṃ nānāsaṃvāsako nāma hotīti pakāsito.",
  "tika-vin11t0:4133_0": "Tatraṭṭho pana soti tasmiṃ adhammavādipakkhasmiṃ nisinnova so. Sada-",
  "tika-vin11t0:4133_1": "dhātuyā gatinivāraṇatthattā tatra nisinno “tatraṭṭho”ti vuccati.",
  "tika-vin11t0:4133_2": "Dvinnanti dhammavādiadhammavādipakkhānaṃ dvinnaṃ saṅghānaṃ.",
  "tika-vin11t0:4133_3": "Kammanti catuvaggādisaṅghena karaṇīyakammaṃ.",
  "tika-vin11t0:4133_4": "Kopetīti adhammavādīnaṃ asaṃvāsabhāvaṃ gantvā tesaṃ gaṇapūraṇattā,",
  "tika-vin11t0:4133_5": "itaresaṃ ekasīmāyaṃ ṭhatvā hatthapāsaṃ anupagatattā,",
  "tika-vin11t0:4133_6": "chandassa ca adinnattā kammaṃ kopeti.",
  "tika-vin11t0:4133_7": "Yo pana adhammavādīnaṃ pakkhe nisinno “adhammavādino ime,",
  "tika-vin11t0:4133_8": "itare dhammavādino”ti tesaṃ majjhe pavisati,",
  "tika-vin11t0:4133_9": "yattha vā tattha vā pakkhe nisinno “ime dhammavādino”ti gaṇhāti,",
  "tika-vin11t0:4133_10": "ayaṃ attanāva attānaṃ samānasaṃvāsakaṃ karotīti veditabbo.",
  "tika-vin11t0:4134_0": "3110.",
  "tika-vin11t0:4134_1": "Bahisīmāgato pakatatto bhikkhu sace hatthapāse ṭhito hoti,",
  "tika-vin11t0:4134_2": "so sīmāya nānāsaṃvāsako matoti yojanā.",
  "tika-vin11t0:4134_3": "Taṃ gaṇapūraṇaṃ katvā katakammampi kuppati.",
  "tika-vin11t0:4134_4": "Evaṃ yathāvuttaniyāmena tayo nānāsaṃvāsakā mahesinā vuttāti yojanā.",
  "tika-vin11t0:4135_0": "3111.",
  "tika-vin11t0:4135_1": "Cutoti pārājikāpanno sāsanato cutattā “cuto”ti gahito.",
  "tika-vin11t0:4135_2": "“Bhikkhunī ekādasa abhabbā”ti padacchedo.",
  "tika-vin11t0:4135_3": "Imeti bhedamanapekkhitvā sāmaññena sattarasa janā.",
  "tika-vin11t0:4135_4": "Asaṃvāsāti na saṃvasitabbā,",
  "tika-vin11t0:4135_5": "natthi vā etehi pakatattānaṃ ekakammādiko saṃvāsoti asaṃvāsā nāma siyuṃ.",
  "tika-vin11t0:4136_0": "3112.",
  "tika-vin11t0:4136_1": "Asaṃvāsassa sabbassāti yathāvuttassa sattarasavidhassa sabbassa asaṃvāsassa.",
  "tika-vin11t0:4136_2": "Tathā kammārahassa cāti “yassa saṅgho kammaṃ karoti,",
  "tika-vin11t0:4136_3": "so neva kammapatto,",
  "tika-vin11t0:4136_4": "nāpi chandāraho,",
  "tika-vin11t0:4136_5": "apica kammāraho”ti evaṃ parivāre vuttakammārahassa ca.",
  "tika-vin11t0:4136_6": "Ummattakādīnanti ādi-",
  "tika-vin11t0:4136_7": "saddena khittacittādīnaṃ gahaṇaṃ.",
  "tika-vin11t0:4136_8": "Saṅghe tajjanīyādīni karonte.",
  "tika-vin11t0:4136_9": "Paṭikkhepoti paṭikkosanā.",
  "tika-vin11t0:4136_10": "Na rūhatīti paṭikkosaṭṭhāne na tiṭṭhati,",
  "tika-vin11t0:4136_11": "kammaṃ na kopetīti adhippāyo.",
  "tika-vin11t0:4137_0": "3113.",
  "tika-vin11t0:4137_1": "Sasaṃvāseka…pe…",
  "tika-vin11t0:4137_2": "bhikkhunoti vuttanayena kammena vā laddhiyā vā asaṃvāsikabhāvaṃ anupagatattā samānasaṃvāsakassa sīmāya",
  "tika-vin11t0:4137_3": "asaṃvāsikabhāvaṃ anupagantvā ekasīmāya ṭhitassa antimavatthuṃ anajjhāpannattā pakatattassa bhikkhuno.",
  "tika-vin11t0:4137_4": "Anantarassapi hatthapāse vacanena vacībhedakaraṇena paṭikkhepo paṭikkoso ruhati paṭikkosanaṭṭhāneyeva tiṭṭhati,",
  "tika-vin11t0:4137_5": "kammaṃ kopetīti adhippāyo.",
  "tika-vin11t0:4138_0": "3114.",
  "tika-vin11t0:4138_1": "Chahi ākārehīti lajjitāya,",
  "tika-vin11t0:4138_2": "aññāṇatāya,",
  "tika-vin11t0:4138_3": "kukkuccapakatatāya,",
  "tika-vin11t0:4138_4": "satisammosāya,",
  "tika-vin11t0:4138_5": "akappiyekappiyasaññitāya,",
  "tika-vin11t0:4138_6": "kappiyeakappiyasaññitāyāti imehi chahi ākārehi.",
  "tika-vin11t0:4138_7": "Pañca samaṇakappā ca vuttā,",
  "tika-vin11t0:4138_8": "pañca visuddhiyo ca vuttāti yojanā.",
  "tika-vin11t0:4139_0": "“Anujānāmi,",
  "tika-vin11t0:4139_1": "bhikkhave,",
  "tika-vin11t0:4139_2": "pañcahi samaṇakappehi phalaṃ paribhuñjituṃ,",
  "tika-vin11t0:4139_3": "aggiparijitaṃ satthaparijitaṃ nakhaparijitaṃ abījaṃ nibbaṭṭabījaññeva pañcama”nti khuddakavatthuke anuññātā pañca samaṇakappā nāma.",
  "tika-vin11t0:4139_4": "Pañca visuddhiyoti parivāre ekuttare “pañca visuddhiyo”ti imassa niddese “nidānaṃ uddisitvā avasesaṃ sutena sāvetabbaṃ,",
  "tika-vin11t0:4139_5": "ayaṃ paṭhamā visuddhī”tiādinā nayena dassitā pañca pātimokkhuddesasaṅkhātā pañca visuddhiyo ca “suttuddeso",
  "tika-vin11t0:4139_6": "pārisuddhiuposatho adhiṭṭhānuposatho pavāraṇā sāmaggiuposathoyeva pañcamo”ti evaṃ vuttā pañca visuddhiyo",
  "tika-vin11t0:4139_7": "cāti dvepañcavisuddhiyo “dvipañcaviññāṇānī”tiādīsu viya sāmaññavacanena saṅgahitā.",
  "tika-vin11t0:4140_0": "3115- 7.",
  "tika-vin11t0:4140_1": "Nissesena dīyati paññapīyati ettha sikkhāpadanti nidānaṃ,",
  "tika-vin11t0:4140_2": "tesaṃ tesaṃ sikkhāpadānaṃ paññattiyā ṭhānabhūtaṃ vesālīādi.",
  "tika-vin11t0:4140_3": "Puṃ vuccati nirayo,",
  "tika-vin11t0:4140_4": "taṃ galati maddati nerayikadukkhaṃ anubhavatīti puggalo, satto.",
  "tika-vin11t0:4140_5": "Ariyapuggalā taṃsadisattā,",
  "tika-vin11t0:4140_6": "bhūtapubbagatiyā vā “puggalā”ti veditabbā.",
  "tika-vin11t0:4140_7": "Idha panete sikkhāpadavītikkamassa ādikammikā adhippetā.",
  "tika-vin11t0:4140_8": "Idāni puggalaniddesaṃ vakkhati.",
  "tika-vin11t0:4140_9": "Vasati ettha bhagavato āṇāsaṅkhātā sikkhāpadapaññatti taṃ paṭicca pavattatīti vatthu,",
  "tika-vin11t0:4140_10": "tassa tassa puggalassa sikkhāpadapaññattihetubhūto ajjhācāro.",
  "tika-vin11t0:4141_0": "Vidhānaṃ vibhajanaṃ vidhi, pabhedo.",
  "tika-vin11t0:4141_1": "Paññāpīyati bhagavato āṇā pakārena ñāpīyati etāyāti paññatti,",
  "tika-vin11t0:4141_2": "paññattiyā vidhi pabhedo “paññattividhi”nti vattabbe “vidhiṃ paññattiyā”ti gāthābandhavasena asamatthaniddeso.",
  "tika-vin11t0:4141_3": "Sā pana paññattividhi paññattianupaññatti anuppannapaññatti sabbatthapaññatti padesapaññatti sādhāraṇapaññatti",
  "tika-vin11t0:4141_4": "asādhāraṇapaññatti ekatopaññatti ubhatopaññattivasena navavidhā hoti.",
  "tika-vin11t0:4142_0": "“Vipatti āpatti anāpattī”ti padacchedo,",
  "tika-vin11t0:4142_1": "vipajjanti etāya sīlādayoti vipatti.",
  "tika-vin11t0:4142_2": "Sā pana sīlaācāradiṭṭhiājīvānaṃ vasena catubbidhā.",
  "tika-vin11t0:4142_3": "Sā pana uddesavasena heṭṭhā dassitāva.",
  "tika-vin11t0:4142_4": "Āpajjanti etāya akusalābyākatabhūtāya bhagavato āṇāvītikkamanti āpatti.",
  "tika-vin11t0:4142_5": "Sā pubbapayogādivasena anekappabhedā āpatti.",
  "tika-vin11t0:4142_6": "Anāpatti ajānanādivasena āṇāya anatikkamanaṃ.",
  "tika-vin11t0:4142_7": "Samuṭṭhāti etehi āpattīti samuṭṭhānāni,",
  "tika-vin11t0:4142_8": "kāyādivasena chabbidhāni āpattikāraṇāni.",
  "tika-vin11t0:4142_9": "Samuṭṭhānānaṃ nayo samuṭṭhānanayo, taṃ.",
  "tika-vin11t0:4143_0": "Vajjañca kammañca kiriyā ca saññā ca cittañca āṇatti ca vajjakammakriyāsaññācittāṇattiyo,",
  "tika-vin11t0:4143_1": "tāsaṃ vidhi tathā vuccati, taṃ.",
  "tika-vin11t0:4143_2": "Vajjavidhinti “yassā sacittakapakkhe cittaṃ akusalameva hoti,",
  "tika-vin11t0:4143_3": "ayaṃ lokavajjā,",
  "tika-vin11t0:4143_4": "sesā paṇṇattivajjā”ti vuttaṃ vajjavidhiṃ.",
  "tika-vin11t0:4143_5": "Kammavidhinti “sabbā ca kāyakammavacīkammatadubhayavasena tividhā hontī”ti dassitaṃ kammavidhiṃ.",
  "tika-vin11t0:4143_6": "Kriyāvidhinti “atthāpatti kiriyato samuṭṭhāti,",
  "tika-vin11t0:4143_7": "atthi akiriyato,",
  "tika-vin11t0:4143_8": "atthi kiriyākiriyato,",
  "tika-vin11t0:4143_9": "atthi siyā kiriyato siyā akiriyato”tiādinā nayena dassitaṃ kiriyāvidhiṃ.",
  "tika-vin11t0:4143_10": "Saññāvidhinti “saññāvimokkhā”tiādinā nayena dassitaṃ saññāvidhiṃ.",
  "tika-vin11t0:4144_0": "Cittavidhinti “sabbāpi cittavasena duvidhā honti sacittakā,",
  "tika-vin11t0:4144_1": "acittakā cā”ti vuttaṃ cittavidhiṃ.",
  "tika-vin11t0:4144_2": "Āṇattividhinti “sāṇattikaṃ anāṇattika”nti vuttaṃ āṇattividhiṃ.",
  "tika-vin11t0:4144_3": "Aṅgavidhānanti sabbasikkhāpadesu āpattīnaṃ vuttaṃ aṅgavidhānañca.",
  "tika-vin11t0:4144_4": "Vedanāttikaṃ,",
  "tika-vin11t0:4144_5": "kusalattikañcāti yojanā.",
  "tika-vin11t0:4144_6": "Taṃ pana “akusalacittaṃ,",
  "tika-vin11t0:4144_7": "dvicittaṃ, ticittaṃ,",
  "tika-vin11t0:4144_8": "dukkhavedanaṃ,",
  "tika-vin11t0:4144_9": "dvivedanaṃ,",
  "tika-vin11t0:4144_10": "tivedana”nti tattha tattha dassitameva.",
  "tika-vin11t0:4145_0": "Sattarasavidhaṃ etaṃ lakkhaṇanti yathāvuttanidānādisattarasappabhedaṃ sabbasikkhāpadānaṃ sādhāraṇalakkhaṇaṃ.",
  "tika-vin11t0:4145_1": "Dassetvāti pakāsetvā.",
  "tika-vin11t0:4145_2": "Budho vinayakusalo.",
  "tika-vin11t0:4145_3": "Tattha tattha sikkhāpadesu yathārahaṃ yojeyyāti sambandho.",
  "tika-vin11t0:4146_0": "3118.",
  "tika-vin11t0:4146_1": "Imesu sattarasasu lakkhaṇesu nidānapuggale tāva niddisitumāha “nidāna”ntiādi.",
  "tika-vin11t0:4146_2": "Tatthāti tesu sattarasasu sādhāraṇalakkhaṇesu,",
  "tika-vin11t0:4146_3": "niddhāraṇe cetaṃ bhummaṃ.",
  "tika-vin11t0:4146_4": "Nidānanti niddhāritabbadassanaṃ.",
  "tika-vin11t0:4146_5": "“Pura”nti idaṃ “vesālī”tiādipadehi paccekaṃ yojetabbaṃ.",
  "tika-vin11t0:4146_6": "Sakkabhaggāti etehi janapadavācīhi saddehi ṭhānanissitā nāgarāva gahetabbā.",
  "tika-vin11t0:4146_7": "Tāni ca “sakkesu viharati kapilavatthusmiṃ,",
  "tika-vin11t0:4146_8": "bhaggesu viharati susumāragire”ti tattha tattha sikkhāpadanidāne nidassitāneva.",
  "tika-vin11t0:4147_0": "3119.",
  "tika-vin11t0:4147_1": "“Dasa vesāliyā”tiādīnaṃ atthavinicchayo uttare āvi bhavissati.",
  "tika-vin11t0:4147_2": "Giribbajeti rājagahanagare.",
  "tika-vin11t0:4147_3": "Tañhi samantā ṭhitehi isigiliādīhi pañcahi pabbatehi vajasadisanti “giribbaja”nti vuccati.",
  "tika-vin11t0:4148_0": "3121. Bhikkhūnaṃ pātimokkhasmiṃ sudinnadhaniyādayo tevīsatividhā ādikammikapuggalā vuttāti yojanā.",
  "tika-vin11t0:4149_0": "3122.",
  "tika-vin11t0:4149_1": "Ubhayapātimokkhe āgatā te sabbe ādikammikapuggalā paripiṇḍitā tiṃsa bhavantīti yojanā.",
  "tika-vin11t0:4149_2": "Vatthuādīnaṃ vinicchayo uttare vakkhamānattā idha na vutto.",
  "tika-vin11t0:4149_3": "Nanu ca nidānapuggalavinicchayampi tattha vakkhatīti so idha kasmā vuttoti?",
  "tika-vin11t0:4149_4": "Nāyaṃ doso,",
  "tika-vin11t0:4149_5": "imassa pakaraṇattā idhāpi vattabboti.",
  "tika-vin11t0:4149_6": "Yadi evaṃ vatthuādivinicchayopi idha vattabbo siyā,",
  "tika-vin11t0:4149_7": "so kasmā na vuttoti?",
  "tika-vin11t0:4149_8": "Ekayoganiddiṭṭhassa imassa vacanena sopi vuttoyeva hotīti ekadesadassanavasena saṃkhittoti daṭṭhabbo.",
  "tika-vin11t0:4150_0": "3123.",
  "tika-vin11t0:4150_1": "Yo enaṃ taruṃ jānāti,",
  "tika-vin11t0:4150_2": "so paññattiṃ asesato jānātīti sambandho.",
  "tika-vin11t0:4150_3": "Ettha “enaṃ taru”nti iminā nidānādisattarasappakāraṃ sabbasikkhāpadasādhāraṇalakkhaṇasamudāyaṃ rūpakena dasseti.",
  "tika-vin11t0:4150_4": "Kiṃ visiṭṭhaṃ tarunti āha “timūla”ntiādi.",
  "tika-vin11t0:4151_0": "Tattha timūlanti nidānapuggalavatthusaṅkhātāni tīṇi mūlāni etassāti timūlaṃ.",
  "tika-vin11t0:4151_1": "Navapattanti navavidhapaṇṇattisaṅkhātāni pattāni etassāti navapattaṃ.",
  "tika-vin11t0:4151_2": "Dvayaṅkuranti lokavajjapaṇṇattivajjasaṅkhātā dve aṅkurā etassāti dvayaṅkuraṃ.",
  "tika-vin11t0:4151_3": "“Dviaṅkura”nti vattabbe i-",
  "tika-vin11t0:4151_4": "kārassa ayādesaṃ katvā “dvayaṅkura”nti vuttaṃ.",
  "tika-vin11t0:4151_5": "Sattaphalanti āṇattiāpattianāpattivipattisaññāvedanākusalattikasaṅkhātāni satta phalāni etassāti sattaphalaṃ.",
  "tika-vin11t0:4151_6": "Chapupphanti chasamuṭṭhānasaṅkhātāni pupphāni etassāti chapupphaṃ.",
  "tika-vin11t0:4151_7": "Dvippabhavanti cittakammasaṅkhātā dve pabhavā etassāti dvippabhavaṃ.",
  "tika-vin11t0:4151_8": "Dvisākhanti kiriyaaṅgasaṅkhātā dve sākhā etassāti dvisākhaṃ.",
  "tika-vin11t0:4151_9": "Enaṃ taruṃ yo jānātīti yo vutto bhikkhu vuttasarūpasādhāraṇasattarasalakkhaṇarāsivinicchayasaṅkhātataruṃ jānāti.",
  "tika-vin11t0:4151_10": "Soti so bhikkhu.",
  "tika-vin11t0:4151_11": "Paññattinti vinayapiṭakaṃ.",
  "tika-vin11t0:4151_12": "Asesatoti sabbaso.",
  "tika-vin11t0:4152_0": "3124.",
  "tika-vin11t0:4152_1": "Iti evaṃ madhurapadatthaṃ anākulaṃ paramaṃ uttamaṃ imaṃ vinicchayaṃ yo paṭhati vācuggataṃ karonto pariyāpuṇāti,",
  "tika-vin11t0:4152_2": "garusantike sādhukaṃ suṇāti,",
  "tika-vin11t0:4152_3": "paripucchate ca atthaṃ paripucchati ca,",
  "tika-vin11t0:4152_4": "so bhikkhu vinaya vinicchaye upālisamo bhavati vinayadharānaṃ etadaggaṭṭhāne nikkhittena upālimahātherena sadiso bhavatīti yojanā.",
  "tika-vin11t0:4153_0": "Iti vinayatthasārasandīpaniyā vinayavinicchayavaṇṇanāya",
  "tika-vin11t0:4154_0": "Pakiṇṇakavinicchayakathāvaṇṇanā niṭṭhitā.",
  "tika-vin11t0:4155_0": "Kammaṭṭhānavibhāvanāvidhānakathāvaṇṇanā",
  "tika-vin11t0:4156_0": "3125. “Ādimhi sīlaṃ dasseyya.",
  "tika-vin11t0:4157_0": "Majjhe maggaṃ vibhāvaye;",
  "tika-vin11t0:4158_0": "Pariyosāne ca nibbānaṃ;",
  "tika-vin11t0:4159_0": "Esā kathikasaṇṭhitī”ti. –",
  "tika-vin11t0:4160_0": "Vuttaṃ dhammakathikalakkhaṇaṃ samanussarantoyamācariyo pātimokkhasaṃvarasīlaparidīpakaṃ vinicchayaṃ nātisaṅkhepavitthāramukhena",
  "tika-vin11t0:4160_1": "dassetvā taṃmūlakānaṃ itaresañca tiṇṇaṃ sīlānaṃ taṃdassaneneva dassitabhāvañca sīlavisuddhimūlikā cittavisuddhiādiyo",
  "tika-vin11t0:4160_2": "pañcavisuddhiyo ca taṃmūlikañca ariyamaggasaṅkhātaṃ ñāṇadassanavisuddhiṃ tadadhigamanīyaṃ nibbānañca",
  "tika-vin11t0:4160_3": "dassetvā yathāraddhaṃ vinayakathaṃ pariyosāpetukāmo āha “pāmokkhe”tiādi.",
  "tika-vin11t0:4160_4": "Tattha pāmokkheti samādhiādīnaṃ anavajjadhammānaṃ patiṭṭhābhāvena uttame.",
  "tika-vin11t0:4160_5": "Mokkhappavesaneti amatamahānibbānanagarassa pavesananimitte.",
  "tika-vin11t0:4160_6": "Mukhe asahāyadvārabhūte. Yathāha –",
  "tika-vin11t0:4161_0": "“Saggārohaṇasopānaṃ, aññaṃ sīlasamaṃ kuto;",
  "tika-vin11t0:4162_0": "Dvāraṃ vā pana nibbāna-nagarassa pavesane”ti. ;",
  "tika-vin11t0:4163_0": "Sabbadukkhakkhayeti jātidukkhādisabbadukkhānaṃ khayassa ariyamaggassa adhigamūpāyattā phalūpacārena sabbadukkhakkhayasaṅkhāte.",
  "tika-vin11t0:4163_1": "“Pāmokkhe”ti ca “mokkhappavesane mukhe”ti ca “sabbadukkhakkhaye”ti ca “pātimokkhasmi”nti etassa visesanaṃ.",
  "tika-vin11t0:4163_2": "Vutteti pārājikato paṭṭhāya nānappakārato niddiṭṭhe sati.",
  "tika-vin11t0:4163_3": "Itarattayaṃ vuttamevāti sambandho.",
  "tika-vin11t0:4163_4": "Indriyasaṃvarasīlaājīvapārisuddhisīlapaccayasannissitasīlasaṅkhātaṃ itaraṃ sīlattayaṃ vuttameva hoti “rājā āgato”ti vutte parisāya āgamanaṃ viya,",
  "tika-vin11t0:4163_5": "tasmā taṃ na vakkhāmāti adhippāyo.",
  "tika-vin11t0:4164_0": "3126.",
  "tika-vin11t0:4164_1": "Idaṃ catubbidhaṃ sīlanti pātimokkhasaṃvarasīlādiṃ catupārisuddhisīlaṃ.",
  "tika-vin11t0:4164_2": "Ñatvāti lakkhaṇādito, vodānato,",
  "tika-vin11t0:4164_3": "hānabhāgiyaṭṭhitibhāgiyavisesabhāgiyanibbedhabhāgiyādippakārato ca jānitvā.",
  "tika-vin11t0:4164_4": "Tatthāti catubbidhasīle.",
  "tika-vin11t0:4164_5": "Patiṭṭhitoti acchiddādiaṅgasamannāgatabhāvamāpādanena patiṭṭhito.",
  "tika-vin11t0:4164_6": "Samādhinti upacārappanābhedalokiyasamādhiṃ.",
  "tika-vin11t0:4164_7": "Bhāvetvāti samacattālīsāya kammaṭṭhānesu punappunaṃ anuyogavasena vaḍḍhetvā.",
  "tika-vin11t0:4164_8": "Paññāyāti tilakkhaṇākārādiparicchedikāya lokuttarāya paññāya hetubhūtāya,",
  "tika-vin11t0:4164_9": "karaṇabhūtāya ca.",
  "tika-vin11t0:4164_10": "Parimuccatīti sabbakilesabandhanaṃ chetvā saṃsāracārakā samantato muccati,",
  "tika-vin11t0:4164_11": "anupādisesāya nibbānadhātuyā parinibbāyatīti adhippāyo.",
  "tika-vin11t0:4165_0": "3127.",
  "tika-vin11t0:4165_1": "Evaṃ samāsato vuttamevatthaṃ niddisanto āha “dasānussatiyo”tiādi.",
  "tika-vin11t0:4165_2": "Dasa anussatiyo ca dasa kasiṇā ca dasa asubhā ca catasso appamaññāyo ca tathā cattāro āruppā ca vuttā.",
  "tika-vin11t0:4165_3": "Aparaṃ kammaṭṭhānadvayañca vuttanti sambandho.",
  "tika-vin11t0:4166_0": "Tattha dasānussatiyo nāma “buddhānussati,",
  "tika-vin11t0:4166_1": "dhammānussati,",
  "tika-vin11t0:4166_2": "saṅghānussati,",
  "tika-vin11t0:4166_3": "sīlānussati,",
  "tika-vin11t0:4166_4": "cāgānussati,",
  "tika-vin11t0:4166_5": "devatānussati,",
  "tika-vin11t0:4166_6": "kāyagatāsati,",
  "tika-vin11t0:4166_7": "maraṇānussati,",
  "tika-vin11t0:4166_8": "ānāpānasati,",
  "tika-vin11t0:4166_9": "upasamānussatī”ti evaṃ vuttā dasa anussatiyo.",
  "tika-vin11t0:4167_0": "Dasa kasiṇā nāma “pathavīkasiṇaṃ,",
  "tika-vin11t0:4167_1": "āpokasiṇaṃ,",
  "tika-vin11t0:4167_2": "tejokasiṇaṃ,",
  "tika-vin11t0:4167_3": "vāyokasiṇaṃ,",
  "tika-vin11t0:4167_4": "nīlakasiṇaṃ,",
  "tika-vin11t0:4167_5": "pītakasiṇaṃ,",
  "tika-vin11t0:4167_6": "lohitakasiṇaṃ,",
  "tika-vin11t0:4167_7": "odātakasiṇaṃ,",
  "tika-vin11t0:4167_8": "ālokakasiṇaṃ,",
  "tika-vin11t0:4167_9": "paricchinnākāsakasiṇa”nti vuttā ime dasa kasiṇā.",
  "tika-vin11t0:4168_0": "Dasa asubhā nāma “uddhumātakaṃ,",
  "tika-vin11t0:4168_1": "vinīlakaṃ,",
  "tika-vin11t0:4168_2": "vipubbakaṃ,",
  "tika-vin11t0:4168_3": "vicchiddakaṃ,",
  "tika-vin11t0:4168_4": "vikkhāyitakaṃ,",
  "tika-vin11t0:4168_5": "vikkhittakaṃ,",
  "tika-vin11t0:4168_6": "hatavikkhittakaṃ,",
  "tika-vin11t0:4168_7": "lohitakaṃ,",
  "tika-vin11t0:4168_8": "puḷuvakaṃ,",
  "tika-vin11t0:4168_9": "aṭṭhika”nti vuttā ime dasa asubhā.",
  "tika-vin11t0:4169_0": "Catasso appamaññāyo nāma “mettā, karuṇā, muditā, upekkhā”ti vuttā ime appamaññāyo.",
  "tika-vin11t0:4170_0": "Cattāro āruppā nāma “ākāsānañcāyatanaṃ,",
  "tika-vin11t0:4170_1": "viññāṇañcāyatanaṃ,",
  "tika-vin11t0:4170_2": "ākiñcaññāyatanaṃ,",
  "tika-vin11t0:4170_3": "nevasaññānāsaññāyatana”nti vuttā ime āruppā.",
  "tika-vin11t0:4170_4": "Aparaṃ kammaṭṭhānadvayaṃ nāma “āhārepaṭikkūlasaññā,",
  "tika-vin11t0:4170_5": "catudhātuvavatthāna”nti vuttaṃ ṭṭhānaubhayaṃ.",
  "tika-vin11t0:4171_0": "3128.",
  "tika-vin11t0:4171_1": "Iccevaṃ cattālīsavidhaṃ manobhuno kammaṭṭhānaṃ sabbampi kammaṭṭhānaṃ samuddiṭṭhaṃ siyāti yojanā.",
  "tika-vin11t0:4171_2": "Kammassa yogasaṅkhātassa ṭhānaṃ ārammaṇabhāvena pavattiṭṭhānanti kammaṭṭhānaṃ.",
  "tika-vin11t0:4171_3": "Tiṭṭhati ettha phalaṃ tadāyattavuttitāyāti ṭhānaṃ, kāraṇaṃ,",
  "tika-vin11t0:4171_4": "kammassa vipassanāya ṭhānaṃ kāraṇaṃ kammaṭṭhānaṃ,",
  "tika-vin11t0:4171_5": "kassāti āha “manobhuno”ti.",
  "tika-vin11t0:4171_6": "Mano abhibhavatīti manobhū,",
  "tika-vin11t0:4171_7": "tassa manobhuno,",
  "tika-vin11t0:4171_8": "kusalacittappavattinivāraṇena tathāladdhanāmassa kāmadevassāti attho.",
  "tika-vin11t0:4171_9": "Iminā kammaṭṭhānagaṇanāparicchedo dassito.",
  "tika-vin11t0:4172_0": "3129- 30.",
  "tika-vin11t0:4172_1": "Imesaṃ kammaṭṭhānānaṃ bhāvanāmayaṃ bhinditvā dassetuṃ mātikaṃ tāva dassento āha “upacārappanāto”tiādi.",
  "tika-vin11t0:4172_2": "Tattha upacārappanātoti “ettakāni kammaṭṭhānāni upacārāvahāni,",
  "tika-vin11t0:4172_3": "ettakāni appanāvahānī”ti evaṃ upacārappanāvasena ca.",
  "tika-vin11t0:4172_4": "Jhānabhedāti “ettakāni paṭhamajjhānikāni,",
  "tika-vin11t0:4172_5": "ettakāni tikacatukkajjhānikāni,",
  "tika-vin11t0:4172_6": "ettakāni pañcakajjhānikānī”tiādinā jhānabhedā ca.",
  "tika-vin11t0:4172_7": "Atikkamāti aṅgānaṃ,",
  "tika-vin11t0:4172_8": "ārammaṇānañca atikkamato.",
  "tika-vin11t0:4172_9": "Vaḍḍhanāvaḍḍhanā cāpīti aṅguladvaṅgulādivasena vaḍḍhetabbā,",
  "tika-vin11t0:4172_10": "avaḍḍhetabbā ca.",
  "tika-vin11t0:4172_11": "Ārammaṇabhūmitoti nimittārammaṇādiārammaṇato ceva labbhamānālabbhamānabhūmito ca.",
  "tika-vin11t0:4173_0": "Gahaṇāti diṭṭhādivasena gahetabbato.",
  "tika-vin11t0:4173_1": "Paccayāti taṃtaṃṭhānānaṃ paccayabhāvato ca.",
  "tika-vin11t0:4173_2": "Bhiyyoti puna-",
  "tika-vin11t0:4173_3": "saddatthanīhārattho.",
  "tika-vin11t0:4173_4": "Cariyānukūlatoti rāgacariyādīnaṃ anukūlabhāvatoti ayaṃ viseso ayaṃ bhedo.",
  "tika-vin11t0:4173_5": "Etesu cattālīsāya kammaṭṭhānesu.",
  "tika-vin11t0:4174_0": "3131.",
  "tika-vin11t0:4174_1": "Evaṃ mātikaṃ niddisitvā yathākkamaṃ niddisanto paṭhamaṃ tāva upacārāvahādayo dassetumāha “aṭṭhānussatiyo”tiādi.",
  "tika-vin11t0:4174_2": "Tatthāti tissaṃ mātikāyaṃ,",
  "tika-vin11t0:4174_3": "tesu vā cattālīsāya kammaṭṭhānesu.",
  "tika-vin11t0:4174_4": "Aṭṭhānussatiyoti kāyagatāsatiānāpānasatidvayavajjitā buddhānussatiādikā aṭṭha anussatiyo ca.",
  "tika-vin11t0:4174_5": "Saññā āhārepaṭikkūlasaññā ca.",
  "tika-vin11t0:4174_6": "Vavatthānañca catudhātuvavatthānañcāti ime dasa.",
  "tika-vin11t0:4174_7": "Upacārāvahāti buddhaguṇādīnaṃ paramatthabhāvato,",
  "tika-vin11t0:4174_8": "anekavidhattā,",
  "tika-vin11t0:4174_9": "ekassāpi gambhīrabhāvato ca etesu dasasu kammaṭṭhānesu appanāvasena samādhissa patiṭṭhātumasakkuṇeyyattā",
  "tika-vin11t0:4174_10": "appanābhāvanāppatto samādhi upacārabhāveyeva patiṭṭhāti,",
  "tika-vin11t0:4174_11": "tasmā ete upacārāvahā.",
  "tika-vin11t0:4175_0": "Nanu cettha dutiyacatutthāruppasamādhi,",
  "tika-vin11t0:4175_1": "lokuttaro ca samādhi paramatthadhamme appanaṃ pāpuṇāti,",
  "tika-vin11t0:4175_2": "tasmā “paramatthabhāvato”ti hetu appanamapāpuṇane kāraṇabhāvena na vuccatīti? Na,",
  "tika-vin11t0:4175_3": "tassa bhāvanāvisesena paramatthadhamme pavattisambhavato,",
  "tika-vin11t0:4175_4": "imassa ca rūpāvacaracatutthabhāvanāvisesasambhavato ca.",
  "tika-vin11t0:4175_5": "Tathā hi dutiyacatutthāruppasamādhi appanāpattassa arūpāvacarasamādhissa catutthajjhānassa ārammaṇasamatikkamamattabhāvanāvasena",
  "tika-vin11t0:4175_6": "sabhāvārammaṇepi appanaṃ pāpuṇāti.",
  "tika-vin11t0:4175_7": "Visuddhibhāvanānukkamabalena lokuttaro samādhi appanaṃ pāpuṇātīti.",
  "tika-vin11t0:4176_0": "3132.",
  "tika-vin11t0:4176_1": "Tatthāti tesu jhānāvahesu tiṃsakammaṭṭhānesu.",
  "tika-vin11t0:4176_2": "Asubhāti uddhumātakādayo dasa asubhā.",
  "tika-vin11t0:4176_3": "Kāyagatāsatīti kāyagatāsati cāti ime ekādasa.",
  "tika-vin11t0:4176_4": "Paṭhamajjhānikāti imesaṃ paṭikkūlārammaṇattā,",
  "tika-vin11t0:4176_5": "paṭikkūlārammaṇe ca cittassa caṇḍasotāya nadiyā arittabalena nāvāṭṭhānaṃ viya vitakkabaleneva pavattisambhavato",
  "tika-vin11t0:4176_6": "avitakkānaṃ dutiyajjhānādīnaṃ asambhavoti savitakkassa paṭhamajjhānasseva sambhavato paṭhamajjhānikā.",
  "tika-vin11t0:4176_7": "Ānāpānañca kasiṇā cāti ime ekādasa catukkajjhānikā rūpāvacaracatukkajjhānikā ca catukkanayena,",
  "tika-vin11t0:4176_8": "pañcakajjhānikā ca.",
  "tika-vin11t0:4177_0": "3133.",
  "tika-vin11t0:4177_1": "Tissova appamaññāti mettā, karuṇā,",
  "tika-vin11t0:4177_2": "muditāti appamaññā tissova.",
  "tika-vin11t0:4177_3": "Sāmaññaniddese etāsameva gahaṇaṃ kathaṃ viññāyatīti?",
  "tika-vin11t0:4177_4": "“Atha pacchimā”tiādinā catutthāya appamaññāya catutthajjhānikabhāvassa vakkhamānattā pārisesato taṃ viññāyati.",
  "tika-vin11t0:4177_5": "Tikajjhānānīti tikajjhānikā.",
  "tika-vin11t0:4177_6": "“Tikajjhānā”ti vattabbe liṅgavipallāsena evaṃ vuttanti daṭṭhabbaṃ.",
  "tika-vin11t0:4177_7": "Mettādīnaṃ domanassasahagatabyāpādavihiṃsānabhiratīnaṃ pahāyakattā domanassapaṭipakkhena somanasseneva",
  "tika-vin11t0:4177_8": "sahagatatā vuttāti catukkanayena tikajjhānikatā vuttā,",
  "tika-vin11t0:4177_9": "pañcakanayena catukkajjhānikatā ca.",
  "tika-vin11t0:4178_0": "“Athā”ti idaṃ “pacchimā”ti padassa “tisso”ti iminā purimapadena sambandhanivattanatthaṃ.",
  "tika-vin11t0:4178_1": "Pacchimā appamaññā,",
  "tika-vin11t0:4178_2": "cattāro āruppā ca catutthajjhānikā matā catukkanayena,",
  "tika-vin11t0:4178_3": "pañcamajjhānikā ca.",
  "tika-vin11t0:4178_4": "“Sabbe sattā sukhitā hontu,",
  "tika-vin11t0:4178_5": "dukkhā muccantu,",
  "tika-vin11t0:4178_6": "laddhasukhasampattito mā vigacchantū”ti mettāditividhavasappavattaṃ byāpārattayaṃ pahāya kammassakatādassanena",
  "tika-vin11t0:4178_7": "sattesu majjhattākārappattabhāvanānibbattāya tatramajjhattopekkhāya balavatarattā appanāppattassa upekkhābrahmavihārassa",
  "tika-vin11t0:4178_8": "sukhasahagatatāsambhavato upekkhāsahagatatā vuttā.",
  "tika-vin11t0:4179_0": "3134.",
  "tika-vin11t0:4179_1": "Aṅgārammaṇato atikkamo dvidhā vuttoti yojanā.",
  "tika-vin11t0:4179_2": "Catukkatikajjhānesūti dasakasiṇā,",
  "tika-vin11t0:4179_3": "ānāpānasatīti ekādasasu catukkajjhānikesu ceva mettādipurimabrahmavihārattayasaṅkhātesu tikajjhānikesu ca kammaṭṭhānesu.",
  "tika-vin11t0:4179_4": "Aṅgātikkamatāti ekasmiṃyeva ārammaṇe vitakkādijhānaṅga samatikkamena paṭhamajjhānādīnaṃ ārammaṇeyeva",
  "tika-vin11t0:4179_5": "dutiyajjhānādīnaṃ uppattito aṅgātikkamo adhippetoti attho.",
  "tika-vin11t0:4179_6": "Aṅgātikkamoyeva aṅgātikkamatā.",
  "tika-vin11t0:4180_0": "3135.",
  "tika-vin11t0:4180_1": "Aṅgātikkamatoti tatiyajjhānasampayuttasomanassātikkamanato.",
  "tika-vin11t0:4180_2": "Ārammaṇamatikkammāti paṭibhāganimittakasiṇugghāṭimākāsatabbisayapaṭhamāruppaviññāṇatadabhāvasaṅkhātāni cattāri ārammaṇāni yathākkamaṃ atikkamitvā.",
  "tika-vin11t0:4180_3": "Kasiṇugghāṭimākāsatabbisayapaṭhamāruppaviññāṇatadabhāvatabbisayatatiyāruppaviññāṇasaṅkhātesu catūsu ārammaṇesu",
  "tika-vin11t0:4180_4": "āruppā ākāsānañcāyatanādīni cattāri arūpāvacarajjhānāni jāyare uppajjanti.",
  "tika-vin11t0:4181_0": "3136.",
  "tika-vin11t0:4181_1": "Etthāti etesu ārammaṇesu.",
  "tika-vin11t0:4181_2": "Vaḍḍhetabbānīti “yattakaṃ okāsaṃ kasiṇena pharati,",
  "tika-vin11t0:4181_3": "tadabbhantare dibbāya sotadhātuyā saddaṃ sotuṃ,",
  "tika-vin11t0:4181_4": "dibbena cakkhunā rūpaṃ passituṃ,",
  "tika-vin11t0:4181_5": "parasattānañca cetasā cittaṃ aññātuṃ samattho hotī”ti vuttappayojanaṃ sandhāya aṅgagaṇanādivasena paricchinditvā yattakaṃ icchati,",
  "tika-vin11t0:4181_6": "tattakaṃ vaḍḍhetabbāni.",
  "tika-vin11t0:4181_7": "Sesaṃ asubhādi sabbaṃ taṃ kammaṭṭhānaṃ payojanābhāvā na vaḍḍhetabbamevāti yojanā.",
  "tika-vin11t0:4182_0": "3137.",
  "tika-vin11t0:4182_1": "Tattha tesu kammaṭṭhānesu dasa kasiṇā ca dasa asubhā ca kāyagatāsati,",
  "tika-vin11t0:4182_2": "ānāpānasatīti ime bāvīsati kammaṭṭhānāni paṭibhāgārammaṇānīti yojanā.",
  "tika-vin11t0:4182_3": "Ettha “kasiṇā”tiādinā tadārammaṇāni jhānāni gahitāni.",
  "tika-vin11t0:4183_0": "3138.",
  "tika-vin11t0:4183_1": "Dhātuvavatthananti catudhātuvavatthānaṃ,",
  "tika-vin11t0:4183_2": "gāthābandhavasena rassattaṃ.",
  "tika-vin11t0:4183_3": "Viññāṇañcāti viññāṇañcāyatanaṃ.",
  "tika-vin11t0:4183_4": "Nevasaññāti nevasaññānāsaññāyatanaṃ.",
  "tika-vin11t0:4183_5": "Dasa dveti dvādasa.",
  "tika-vin11t0:4183_6": "Bhāvagocarāti sabhāvadhammagocarā,",
  "tika-vin11t0:4183_7": "paramatthadhammālambaṇāti vuttaṃ hoti.",
  "tika-vin11t0:4184_0": "3139.",
  "tika-vin11t0:4184_1": "Dve ca āruppamānasāti ākāsānañcāyatanaākiñcaññāyatanasaṅkhātā arūpāvacaracittuppādā dve ca.",
  "tika-vin11t0:4184_2": "Cha ime dhammā navattabbagocarā niddiṭṭhāti yojanā catunnaṃ appamaññānaṃ sattapaññattiyā,",
  "tika-vin11t0:4184_3": "paṭhamāruppassa kasiṇugghāṭimākāsapaññattiyā,",
  "tika-vin11t0:4184_4": "tatiyāruppassa paṭhamāruppaviññāṇābhāvapaññattiyā ca ārammaṇattā.",
  "tika-vin11t0:4185_0": "3140.",
  "tika-vin11t0:4185_1": "Paṭikkūlasaññāti āhārepaṭikkūlasaññā.",
  "tika-vin11t0:4185_2": "Kāyagatāsatīti dvādaseva bhūmito devesu kāmāvacaradevesu kuṇapānaṃ,",
  "tika-vin11t0:4185_3": "paṭikkūlārahassa ca asambhavā na pavattantīti yojanā.",
  "tika-vin11t0:4186_0": "3141.",
  "tika-vin11t0:4186_1": "Tāni dvādasa ca.",
  "tika-vin11t0:4186_2": "Bhiyyoti adhikatthe nipāto,",
  "tika-vin11t0:4186_3": "tato adhikaṃ ānāpānasati cāti terasa rūpārūpaloke assāsapassāsānañca abhāvā sabbaso na jāyareti yojanā.",
  "tika-vin11t0:4187_0": "3142.",
  "tika-vin11t0:4187_1": "Arūpāvacare arūpabhave caturo āruppe ṭhapetvā aññe chattiṃsa dhammā rūpasamatikkamābhāvā na jāyantīti yojanā.",
  "tika-vin11t0:4187_2": "Sabbe samacattālīsa dhammā mānuse manussaloke sabbesameva labbhamānattā jāyanti.",
  "tika-vin11t0:4188_0": "3143.",
  "tika-vin11t0:4188_1": "Catutthakasiṇaṃ hitvāti vāyokasiṇaṃ diṭṭhaphuṭṭhena gahetabbattā taṃ vajjetvā nava kasiṇā ca dasa asubhā",
  "tika-vin11t0:4188_2": "cāti te ekūnavīsati dhammā diṭṭheneva cakkhuviññāṇena pubbabhāge parikammakāle gahetabbā bhavantīti yojanā.",
  "tika-vin11t0:4188_3": "Pubbabhāge cakkhunā oloketvā parikammaṃ kataṃ,",
  "tika-vin11t0:4188_4": "tena uggahitanimittaṃ tesaṃ gahetabbanti vuttaṃ hoti.",
  "tika-vin11t0:4189_0": "3144.",
  "tika-vin11t0:4189_1": "Phuṭṭhenāti nāsikagge,",
  "tika-vin11t0:4189_2": "uttaroṭṭhe vā phuṭṭhavasena.",
  "tika-vin11t0:4189_3": "Kāyagatāsatiyaṃ tacapañcakaṃ diṭṭhena gahetabbaṃ.",
  "tika-vin11t0:4189_4": "Mālutoti vāyokasiṇaṃ diṭṭhaphuṭṭhena gahetabbaṃ ucchusassādīnaṃ pattesu calamānavaṇṇaggahaṇamukhena,",
  "tika-vin11t0:4189_5": "kāyappasādaghaṭṭanena ca gahetabbattā.",
  "tika-vin11t0:4189_6": "Ettha etesu kammaṭṭhānesu.",
  "tika-vin11t0:4189_7": "Sesakanti vuttāvasesaṃ.",
  "tika-vin11t0:4189_8": "Buddhānussatiādikā aṭṭhānussatiyo,",
  "tika-vin11t0:4189_9": "cattāro brahmavihārā,",
  "tika-vin11t0:4189_10": "cattāro āruppā,",
  "tika-vin11t0:4189_11": "āhārepaṭikkūlasaññā,",
  "tika-vin11t0:4189_12": "catudhātuvavatthānaṃ,",
  "tika-vin11t0:4189_13": "kāyagatāsatiyaṃ vakkapañcakādīni cāti sabbametaṃ parato sutvā gahetabbattā suteneva gahetabbanti vuttaṃ.",
  "tika-vin11t0:4190_0": "3145.",
  "tika-vin11t0:4190_1": "Ettha etesu kammaṭṭhānesu ākāsakasiṇaṃ ṭhapetvā nava kasiṇā paṭhamāruppacittassa ārammaṇabhūtakasiṇugghāṭimākāsassa",
  "tika-vin11t0:4190_2": "hetubhāvato paccayā jāyare paccayā bhavantīti yojanā.",
  "tika-vin11t0:4191_0": "3146.",
  "tika-vin11t0:4191_1": "Dasapi kasiṇā abhiññānaṃ dibbacakkhuñāṇādīnaṃ paccayā bhavantīti yojanā.",
  "tika-vin11t0:4191_2": "Catutthassāti catutthassa brahmavihārassa.",
  "tika-vin11t0:4192_0": "3147.",
  "tika-vin11t0:4192_1": "Heṭṭhimaheṭṭhimāruppanti ākāsānañcāyatanādikaṃ.",
  "tika-vin11t0:4192_2": "Parassa ca parassa cāti viññāṇañcāyatanādiuttarajjhānassa paccayoti pakāsitanti yojanā.",
  "tika-vin11t0:4192_3": "Nevasaññāti nevasaññānāsaññāyatanaṃ.",
  "tika-vin11t0:4192_4": "Nirodhassāti saññāvedayitanirodhassa,",
  "tika-vin11t0:4192_5": "tāya nirodhasamāpattiyā.",
  "tika-vin11t0:4193_0": "3148.",
  "tika-vin11t0:4193_1": "Sabbeti samacattālīsakammaṭṭhānadhammā.",
  "tika-vin11t0:4193_2": "Sukhavihārassāti diṭṭhadhammasukhavihārassa.",
  "tika-vin11t0:4193_3": "Bhavanissaraṇassa cāti vibhavūpanissayatāya vipassanāpādakattena āsavakkhayañāṇena adhigantabbassa nibbānassa ca.",
  "tika-vin11t0:4193_4": "Bhavasukhānañcāti parikammopacārabhāvanāvasappavattāni kāmāvacarakusalacittāni kāmasugatibhavasukhānaṃ,",
  "tika-vin11t0:4193_5": "rūpāvacarappanāvasapavattāni rūpāvacaracittāni rūpāvacarabhavasukhānaṃ,",
  "tika-vin11t0:4193_6": "itarāni arūpāvacarabhūtāni arūpāvacarabhavasukhānañca paccayāti dīpitā.",
  "tika-vin11t0:4194_0": "3149.",
  "tika-vin11t0:4194_1": "Dasa asubhā,",
  "tika-vin11t0:4194_2": "kāyagatāsatīti ime ekādasa rāgacaritassa visesato anukūlā viññeyyāti yojanā.",
  "tika-vin11t0:4194_3": "“Visesato”ti iminā rāgassa ujuvipaccanīkabhāvena ca atisappāyato ca vutto,",
  "tika-vin11t0:4194_4": "itare ca apaṭikkhittāti dīpeti.",
  "tika-vin11t0:4194_5": "Vuttañhetaṃ visuddhimagge “sabbañcetaṃ ujuvipaccanīkavasena ca atisappāyavasena ca vuttaṃ,",
  "tika-vin11t0:4194_6": "rāgādīnaṃ pana avikkhambhikā,",
  "tika-vin11t0:4194_7": "saddhādīnaṃ vā anupakārā kusalabhāvanā nāma natthī”ti.",
  "tika-vin11t0:4195_0": "3150.",
  "tika-vin11t0:4195_1": "Savaṇṇakasiṇāti catūhi vaṇṇakehi kasiṇehi sahitā.",
  "tika-vin11t0:4195_2": "Catasso appamaññāyoti ime aṭṭha dosacaritassa anukūlāti pakāsitāti yojanā.",
  "tika-vin11t0:4196_0": "3151. Mohappakatinoti mohacaritassa. “Ānāpānasati ekāvā”ti padacchedo.",
  "tika-vin11t0:4197_0": "3152.",
  "tika-vin11t0:4197_1": "Maraṇūpasameti maraṇañca upasamo ca maraṇūpasamaṃ,",
  "tika-vin11t0:4197_2": "tasmiṃ maraṇūpasame.",
  "tika-vin11t0:4197_3": "Satīti maraṇānussati,",
  "tika-vin11t0:4197_4": "upasamānussati cāti ete cattāro dhammā.",
  "tika-vin11t0:4197_5": "Paññāpakatinoti buddhicaritassa.",
  "tika-vin11t0:4198_0": "3153.",
  "tika-vin11t0:4198_1": "Ādianussaticchakkanti buddhadhammasaṅghasīlacāgadevatānussatisaṅkhātaṃ chakkaṃ.",
  "tika-vin11t0:4198_2": "Saddhācaritavaṇṇitanti saddhācaritassa anukūlanti kathitaṃ.",
  "tika-vin11t0:4198_3": "Āruppāti cattāro āruppā.",
  "tika-vin11t0:4198_4": "Sesā kasiṇāti bhūtakasiṇaālokākāsakasiṇānaṃ vasena cha kasiṇāti sesā dasa dhammā.",
  "tika-vin11t0:4198_5": "Sabbānurūpakāti sabbesaṃ channaṃ cariyānaṃ anukūlāti attho.",
  "tika-vin11t0:4199_0": "3154- 8.",
  "tika-vin11t0:4199_1": "Evaṃ yathānikkhittamātikānukkamena kammaṭṭhānappabhedaṃ vibhāvetvā idāni bhāvanānayaṃ dassetumāha “eva”ntiādi.",
  "tika-vin11t0:4199_2": "Evaṃ pabhedato ñatvā kammaṭṭhānānīti yathāvuttabhedanayamukhena bhāvanāmayārambhadassanaṃ.",
  "tika-vin11t0:4199_3": "Paṇḍitoti tihetukapaṭisandhipaññāya paññavā bhabbapuggalo.",
  "tika-vin11t0:4199_4": "Tesūti niddhāraṇe bhummaṃ.",
  "tika-vin11t0:4199_5": "Medhāvīti pārihāriyapaññāya samannāgato.",
  "tika-vin11t0:4199_6": "Daḷhaṃ gahetvānātiādimajjhapariyosāne suṭṭhu sallakkhantena daḷhaṃ aṭṭhiṃ katvā sakkaccaṃ uggahetvā.",
  "tika-vin11t0:4199_7": "Kalyāṇamittakoti –",
  "tika-vin11t0:4200_0": "“Piyo garu bhāvanīyo;",
  "tika-vin11t0:4201_0": "Vattā ca vacanakkhamo;",
  "tika-vin11t0:4202_0": "Gambhīrañca kathaṃ kattā;",
  "tika-vin11t0:4203_0": "No caṭṭhāne niyojako”ti. –",
  "tika-vin11t0:4204_0": "Vuttalakkhaṇako sīlasutapaññādiguṇasamannāgatakalyāṇamittako.",
  "tika-vin11t0:4205_0": "Paṭhamameva palibodhānaṃ ucchedaṃ katvāti yojanā.",
  "tika-vin11t0:4205_1": "Paṭhamanti bhāvanārambhato paṭhamameva.",
  "tika-vin11t0:4205_2": "Palibodhānaṃ ucchedaṃ katvāti –",
  "tika-vin11t0:4206_0": "“Āvāso ca kulaṃ lābho;",
  "tika-vin11t0:4207_0": "Gaṇo kammañca pañcamaṃ;",
  "tika-vin11t0:4208_0": "Addhānaṃ ñāti ābādho;",
  "tika-vin11t0:4209_0": "Gantho iddhīti te dasā”ti. –",
  "tika-vin11t0:4210_0": "Vuttānaṃ dasamahāpalibodhānaṃ,",
  "tika-vin11t0:4210_1": "dīghakesanakhalomacchedanacīvararajanapattapacanādīnaṃ khuddakapaabodhānañcāti ubhayesaṃ palibodhānaṃ",
  "tika-vin11t0:4210_2": "ucchedaṃ katvā niṭṭhāpanena vā ālayapariccāgena vā ucchedaṃ katvā.",
  "tika-vin11t0:4210_3": "Iddhi panettha vipassanāya palibodho hoti,",
  "tika-vin11t0:4210_4": "na samādhibhāvanāya.",
  "tika-vin11t0:4210_5": "Vuttañhetaṃ visuddhimagge “iddhīti pothujjanikā iddhi.",
  "tika-vin11t0:4210_6": "Sā hi uttānaseyyakadārako viya,",
  "tika-vin11t0:4210_7": "taruṇasassaṃ viya ca dupparihārā hoti,",
  "tika-vin11t0:4210_8": "appamattakeneva bhijjati.",
  "tika-vin11t0:4210_9": "Sā pana vipassanāya palibodho hoti,",
  "tika-vin11t0:4210_10": "na samādhissa samādhiṃ patvā pattabbattā”ti.",
  "tika-vin11t0:4211_0": "Dosavajjite, anurūpe ca vihāre vasantenāti yojanā. Dosavajjiteti –",
  "tika-vin11t0:4212_0": "“Mahāvāsaṃ navāvāsaṃ, jarāvāsañca panthaniṃ;",
  "tika-vin11t0:4213_0": "Soṇḍiṃ paṇṇañca pupphañca, phalaṃ patthitameva ca.",
  "tika-vin11t0:4214_0": "“Nagaraṃ dārunā khettaṃ, visabhāgena paṭṭanaṃ;",
  "tika-vin11t0:4215_0": "Paccantasīmāsappāyaṃ, yattha mitto na labbhati.",
  "tika-vin11t0:4216_0": "“Aṭṭhārasetāni ṭhānāni, iti viññāya paṇḍito;",
  "tika-vin11t0:4217_0": "Ārakā parivajjeyya, maggaṃ paṭibhayaṃ yathā”ti. –",
  "tika-vin11t0:4218_0": "Aṭṭhakathāsu vuttehi imehi aṭṭhārasahi dosehi gajjite.",
  "tika-vin11t0:4219_0": "Anurūpe vasantenāti –",
  "tika-vin11t0:4220_0": "“Idha,",
  "tika-vin11t0:4220_1": "bhikkhave,",
  "tika-vin11t0:4220_2": "senāsanaṃ nātidūraṃ hoti naccāsannaṃ gamanāgamanasampannaṃ,",
  "tika-vin11t0:4220_3": "divā appākiṇṇaṃ,",
  "tika-vin11t0:4220_4": "rattiṃ appasaddaṃ appanigghosaṃ,",
  "tika-vin11t0:4220_5": "appaḍaṃsamakasavātātapasarīsapasamphassaṃ,",
  "tika-vin11t0:4220_6": "tasmiṃ kho pana senāsane viharantassa appakasireneva uppajjanti cīvarapiṇḍapātasenāsanagilānapaccayabhesajjaparikkhārā,",
  "tika-vin11t0:4220_7": "tasmiṃ kho pana senāsane ye te bhikkhū viharanti bahussutā āgatāgamā dhammadharā vinayadharā mātikādharā,",
  "tika-vin11t0:4220_8": "te kālena kālaṃ upasaṅkamitvā paripucchati paripañhati ‘idaṃ, bhante, kathaṃ,",
  "tika-vin11t0:4220_9": "imassa ko attho’ti,",
  "tika-vin11t0:4220_10": "tassa te āyasmanto avivaṭañceva vivaranti,",
  "tika-vin11t0:4220_11": "anuttānīkatañca uttāniṃ karonti,",
  "tika-vin11t0:4220_12": "anekavihitesu ca kaṅkhaṭṭhānīyesu dhammesu kaṅkhaṃ paṭivinodenti. Evaṃ kho,",
  "tika-vin11t0:4220_13": "bhikkhave,",
  "tika-vin11t0:4220_14": "senāsanaṃ pañcaṅgasamannāgataṃ hotī”ti –",
  "tika-vin11t0:4221_0": "Evaṃ bhagavatā vaṇṇitehi pañcahi guṇehi samannāgatattā anurūpe bhāvanākammānuguṇe vihāre viharantenāti attho.",
  "tika-vin11t0:4221_1": "Paṭhamādīnīti paṭhamadutiyādīni rūpāvacarajjhānāni.",
  "tika-vin11t0:4221_2": "Sabbaso bhāvetvāti visuddhimagge “sabbaṃ bhāvanāvidhānaṃ aparihāpentena bhāvetabbo”ti nikkhittassa mātikāpadassa vitthārakkamena bhāvetvā,",
  "tika-vin11t0:4221_3": "cittavisuddhiṃ sampādetvāti vuttaṃ hoti.",
  "tika-vin11t0:4222_0": "Sappaññoti kammajatihetukapaṭisandhipaññāya ceva kammaṭṭhānamanasikārasappāyāni pariggahetvā asappāyaṃ",
  "tika-vin11t0:4222_1": "parivajjetvā sappāyasevanopakārāya pārihāriyapaññāya ca samannāgato yogāvacaro.",
  "tika-vin11t0:4222_2": "Tatoti nevasaññānāsaññāyatanavajjitarūpārūpajjhānaṃ vipassanāpādakabhāvena samāpajjitvā aṭṭhannaṃ vipassanāpādakajjhānānamaññatarato jhānā vuṭṭhāya.",
  "tika-vin11t0:4222_3": "Tenāha visuddhimagge “ṭhapetvā nevasaññānāsaññāyatanaṃ avasesarūpārūpāvacarajjhānānaṃ aññatarato vuṭṭhāyā”ti.",
  "tika-vin11t0:4223_0": "Nāmarūpavavatthānaṃ katvāti visuddhimagge diṭṭhivisuddhiniddese vuttanayena pañcakkhandhādimukhesu yathicchitena",
  "tika-vin11t0:4223_1": "mukhena pavisitvā nāmarūpaṃ vavatthapetvā “idaṃ nāmaṃ,",
  "tika-vin11t0:4223_2": "idaṃ rūpaṃ,",
  "tika-vin11t0:4223_3": "imamhā nāmarūpato byatirittaṃ attādi kiñci vattabbaṃ natthī”ti niṭṭhaṃ gantvā,",
  "tika-vin11t0:4223_4": "iminā diṭṭhivisuddhi dassitā.",
  "tika-vin11t0:4224_0": "Kaṅkhaṃ vitīriyāti yathādiṭṭhanāmarūpadhammānaṃ visuddhimagge kaṅkhāvitaraṇavisuddhiniddese vuttanayena",
  "tika-vin11t0:4224_1": "pañcadhā pariggahetvā “na tāvidaṃ nāmarūpaṃ ahetukaṃ,",
  "tika-vin11t0:4224_2": "na attādihetuka”nti yāthāvato nāmarūpassa pañcadhā dassanena addhattayagataṃ “ahosiṃ nu kho ahaṃ atītamaddhāna”ntiādinayappavattaṃ",
  "tika-vin11t0:4224_3": "soḷasavidhaṃ kaṅkhaṃ,",
  "tika-vin11t0:4224_4": "“satthari kaṅkhatī”tiādinayappavattaṃ aṭṭhavidhañca kaṅkhaṃ vīriyena taritvā pajahitvā,",
  "tika-vin11t0:4224_5": "iminā kaṅkhāvitaraṇavisuddhi dassitā hoti.",
  "tika-vin11t0:4225_0": "Evaṃ kaṅkhāvitaraṇavisuddhinipphādanena ñātapariññāya ṭhito yogāvacaro sappāyaṃ nāmarūpaṃ lakkhaṇattayaṃ",
  "tika-vin11t0:4225_1": "āropetvā kaṅkhāvūpasamañāṇena maggāmaggañāṇadassanavisuddhiniddese vuttanayena saṅkhāre sammasanto obhāso,  ñāṇaṃ, pīti,",
  "tika-vin11t0:4225_2": "passaddhi, sukhaṃ,",
  "tika-vin11t0:4225_3": "adhimokkho, paggaho,",
  "tika-vin11t0:4225_4": "upaṭṭhānaṃ, upekkhā,",
  "tika-vin11t0:4225_5": "nikantīti dasasu upakkilesesu pātubhūtesu tathā pātubhūte obhāsādayo dasa upakkilese “amaggo”ti maggavīthipaṭipannaṃ",
  "tika-vin11t0:4225_6": "vipassanāñāṇameva “maggo”ti paṇḍito paññavā yogāvacaro jānātīti attho,",
  "tika-vin11t0:4225_7": "iminā maggāmaggañāṇadassanavisuddhi saṅkhepato dassitā hoti.",
  "tika-vin11t0:4226_0": "3159.",
  "tika-vin11t0:4226_1": "Ettāvatā tesaṃ tiṇṇaṃ vavatthāneti yojanā.",
  "tika-vin11t0:4226_2": "Ettāvatāti “nāmarūpavavatthānaṃ katvā”tiādinā saṅkhepato dassitanayena.",
  "tika-vin11t0:4226_3": "Tesaṃ tiṇṇanti diṭṭhivisuddhi,",
  "tika-vin11t0:4226_4": "kaṅkhāvitaraṇavisuddhi,",
  "tika-vin11t0:4226_5": "maggāmaggañāṇadassanavisuddhīti tīhi visuddhīhi sakasakavipassanānaṃ nāmarūpatappaccayamaggāmaggānaṃ tiṇṇaṃ.",
  "tika-vin11t0:4226_6": "Vavatthāne kate niyame kate.",
  "tika-vin11t0:4226_7": "Tiṇṇaṃ saccānanti dukkhasamudayamaggasaṅkhaātānaṃ tiṇṇaṃ saccānaṃ.",
  "tika-vin11t0:4226_8": "Vavatthānaṃ kataṃ siyāti ñātatīraṇapariññāsaṅkhātena lokiyeneva ñāṇena anubodhavasena nicchayo kato hotīti attho. Kathaṃ?",
  "tika-vin11t0:4226_9": "Nāmarūpavavatthānasaṅkhātena diṭṭhivisuddhiñāṇena dukkhasaccavavatthānaṃ kataṃ hoti,",
  "tika-vin11t0:4226_10": "paccayapariggahasaṅkhātena kaṅkhāvitaraṇavisuddhiñāṇena samudayasaccavavatthānaṃ,",
  "tika-vin11t0:4226_11": "maggāmaggavavatthānasaṅkhātena maggāmaggañāṇadassanena maggasaccavavatthānaṃ.",
  "tika-vin11t0:4227_0": "3160- 1.",
  "tika-vin11t0:4227_1": "Evaṃ ñātatīraṇapariññādvayaṃ saṅkhepato dassetvā pahānapariññāya sarīrabhūtāni nava ñāṇāni dassetumāha “udayabbayā”tiādi.",
  "tika-vin11t0:4227_2": "Tattha udayabbayāti uppādabhaṅgānupassanāvasappavattā uttarapadalopena “udayabbayā”ti vuttā.",
  "tika-vin11t0:4227_3": "Tattha udayaṃ muñcitvā vaye vā pavattā bhaṅgānupassanā “bhaṅgā”ti vuttā.",
  "tika-vin11t0:4227_4": "Bhayañca ādīnavo ca nibbidā ca bhayādīnavanibbidā,",
  "tika-vin11t0:4227_5": "saṅkhārānaṃ bhayato anupassanavasena pavattā bhayānupassanā ca diṭṭhabhayānaṃ ādīnavato pekkhanavasena",
  "tika-vin11t0:4227_6": "pavattā ādīnavānupassanā ca diṭṭhādīnavesu nibbedavasena pavattā nibbidānupassanā ca tathā vuttā.",
  "tika-vin11t0:4227_7": "Nibbinditvā saṅkhārehi muccitukāmatāvaseneva pavattaṃ ñāṇaṃ muccitukāmatāñāṇaṃ.",
  "tika-vin11t0:4227_8": "Muccanassa upāyasampaṭipādanatthaṃ puna saṅkhārattayapaṭiggahavasapavattaṃ ñāṇaṃ paṭisaṅkhānupassanā.",
  "tika-vin11t0:4228_0": "Saṅkhāradhamme bhayanandivivajjanavasena ajjhupekkhitvā pavattañāṇaṃ saṅkhārupekkhāñāṇaṃ,",
  "tika-vin11t0:4228_1": "saccānulomo tadadhigamāya ekantapaccayo hotīti “saccānulomika”nti ca kalāpasammasanañāṇādīnaṃ purimānaṃ navannaṃ kiccanipphattiyā,",
  "tika-vin11t0:4228_2": "upari ca sattatiṃsāya bodhipakkhiyadhammānañca anulomanato “anulomañāṇa”nti ca vuttaṃ navamaṃ ñāṇañcāti",
  "tika-vin11t0:4228_3": "yā navānupubbavipassanāsaṅkhātā pahānapariññā dassitā,",
  "tika-vin11t0:4228_4": "ayaṃ “paṭipadāñāṇadassana”nti pakāsitāti yojanā.",
  "tika-vin11t0:4229_0": "3162.",
  "tika-vin11t0:4229_1": "Tato anulomañāṇato paraṃ maggassa āvajjanaṭṭhāniyaṃ hutvā nibbānamālambitvā uppannassa puthujjanagottassa abhibhavanato,",
  "tika-vin11t0:4229_2": "ariyagottassa bhāvanato vaḍḍhanato ca “gotrabhū”ti saṅkhaṃ gatassa cittassa samanantarameva ca.",
  "tika-vin11t0:4229_3": "Santimārammaṇaṃ katvāti sabbakilesadarathānañca saṅkhāradukkhaggino ca vūpasamanimittattā “santi”nti saṅkhātaṃ nirodhamālambitvā.",
  "tika-vin11t0:4229_4": "Ñāṇadassananti catunnaṃ ariyasaccānaṃ pariññābhisamayādivasena jānanaṭṭhena ñāṇaṃ,",
  "tika-vin11t0:4229_5": "cakkhunā viya paccakkhato dassanaṭṭhena dassananti saṅkhaṃ gataṃ sotāpattimaggañāṇasaṅkhātaṃ sattamavisuddhiñāṇaṃ jāyate uppajjatīti attho.",
  "tika-vin11t0:4230_0": "3163.",
  "tika-vin11t0:4230_1": "Paccavekkhaṇapariyantanti paccavekkhaṇajavanapariyosānaṃ.",
  "tika-vin11t0:4230_2": "Tassāti ñāṇadassanasaṅkhātassa sotāpattimaggassa.",
  "tika-vin11t0:4230_3": "Phalanti phalacittaṃ anu pacchā maggānantaraṃ hutvā jāyate.",
  "tika-vin11t0:4231_0": "Ettha “paccavekkhaṇapariyanta”nti idaṃ “phala”nti etassa visesanaṃ,",
  "tika-vin11t0:4231_1": "kiriyāvisesanaṃ vā,",
  "tika-vin11t0:4231_2": "paccavekkhaṇajavanaṃ mariyādaṃ katvāti attho.",
  "tika-vin11t0:4231_3": "Maggānantaraṃ phale dvikkhattuṃ,",
  "tika-vin11t0:4231_4": "tikkhattuṃ vā uppajjitvā niruddhe tadanantarameva bhavaṅgaṃ hoti,",
  "tika-vin11t0:4231_5": "bhavaṅgaṃ āvaṭṭetvā paccavekkhitabbaṃ maggamālambitvā manodvārāvajjanaṃ uppajjati,",
  "tika-vin11t0:4231_6": "tato paccavekkhaṇajavanāni.",
  "tika-vin11t0:4231_7": "Evaṃ phalacittaṃ bhavaṅgapariyantameva hoti,",
  "tika-vin11t0:4231_8": "na paccavekkhaṇapariyantaṃ.",
  "tika-vin11t0:4231_9": "Tathāpi aññena javanena anantarikaṃ hutvā phalajavanānamanantaraṃ paccavekkhaṇajavanameva pavattatīti",
  "tika-vin11t0:4231_10": "dassanatthaṃ phalapaccavekkhaṇajavanānantare uppannāni bhavaṅgāvajjanāni abbohārikāni katvā “paccavekkhaṇapariyantaṃ,",
  "tika-vin11t0:4231_11": "phalaṃ tassānujāyate”ti vuttanti gahetabbaṃ.",
  "tika-vin11t0:4232_0": "Paccavekkhaṇañca maggaphalanibbānapahīnakilesaavasiṭṭhakilesānaṃ paccavekkhaṇavasena pañcavidhaṃ hoti.",
  "tika-vin11t0:4232_1": "Tesu ekekaṃ ekekena javanavārena paccavekkhatīti pañca paccavekkhaṇajavanavārāni honti.",
  "tika-vin11t0:4232_2": "Tāni paccavekkhaṇaggahaṇena sāmaññato dassitānīti daṭṭhabbāni.",
  "tika-vin11t0:4233_0": "3164.",
  "tika-vin11t0:4233_1": "Teneva ca upāyenāti udayabbayānupassanādivipassanānaṃ paṭhamaṃ maggo adhigato,",
  "tika-vin11t0:4233_2": "teneva upāyena.",
  "tika-vin11t0:4233_3": "So bhikkhūti so yogāvacaro bhikkhu.",
  "tika-vin11t0:4233_4": "Punappunaṃ bhāventoti punappunaṃ vipassanaṃ vaḍḍhetvā.",
  "tika-vin11t0:4233_5": "Yathā paṭhamamaggaphalāni patto, tathā.",
  "tika-vin11t0:4233_6": "Sesamaggaphalāni cāti dutiyādimaggaphalāni ca pāpuṇāti.",
  "tika-vin11t0:4234_0": "3165.",
  "tika-vin11t0:4234_1": "Iccevaṃ yathāvuttanayena uppādavayantātītakattā accantaṃ amataṃ dhammaṃ avecca paṭivijjhitvā asesaṃ akusalaṃ",
  "tika-vin11t0:4234_2": "viddhaṃsayitvā samucchedappahānena pajahitvā tayo bhave kāmabhavādīsu tīsu bhavesu nikantiyā sosanavasena",
  "tika-vin11t0:4234_3": "tayo bhave visesena sosayitvā so aggadakkhiṇeyyo khīṇāsavo bhikkhu paṭhamaṃ kilesaparinibbāne sositavipākakkhandhakaṭattārūpasaṅkhātaupādisesarahitattā",
  "tika-vin11t0:4234_4": "nirupādisesaṃ nibbānadhātuṃ upeti adhigacchatīti yojanā.",
  "tika-vin11t0:4235_0": "Iccevaṃ saṅkhepato kammaṭṭhānabhāvanānayo ācariyena dassitoti ganthabhīrujanānuggahavasena vitthāravaṇṇanaṃ",
  "tika-vin11t0:4235_1": "anāmasitvā anupadavaṇṇanāmattamevettha kataṃ.",
  "tika-vin11t0:4235_2": "Vitthāravaṇṇanā panassa visuddhimaggato,",
  "tika-vin11t0:4235_3": "tabbaṇṇanato ca gahetabbā.",
  "tika-vin11t0:4236_0": "3166- 7.",
  "tika-vin11t0:4236_1": "Viññāsakkamato vāpīti akkharapadavākyasaṅkhātagantharacanakkamato vā.",
  "tika-vin11t0:4236_2": "Pubbāparavasena vāti vattabbānamatthavisesānaṃ paṭipāṭivasena vā.",
  "tika-vin11t0:4236_3": "Akkharabandhe vāti saddasatthaalaṅkārasatthachandovicitisatthānupātena kātabbāya akkharapadaracanāya,",
  "tika-vin11t0:4236_4": "gāthābandheti attho.",
  "tika-vin11t0:4236_5": "Ayuttaṃ viya yadi dissatīti yojanā.",
  "tika-vin11t0:4237_0": "Tanti taṃ “ayutta”nti dissamānaṭṭhānaṃ.",
  "tika-vin11t0:4237_1": "Tathā na gahetabbanti dissamānākāreneva ayuttanti na gahetabbaṃ.",
  "tika-vin11t0:4237_2": "Kathaṃ gahetabbanti āha “gahetabbamadosato”ti.",
  "tika-vin11t0:4237_3": "Tassa kāraṇamāha “mayā upaparikkhitvā,",
  "tika-vin11t0:4237_4": "katattā pana sabbaso”ti.",
  "tika-vin11t0:4237_5": "Yo yo panettha doso dissati khittadoso vā hotu vipallāsaggahaṇadoso vā,",
  "tika-vin11t0:4237_6": "nāparaṃ dosoti dīpeti.",
  "tika-vin11t0:4237_7": "Tenetaṃ pakaraṇaṃ sabbesaṃ tipiṭakapariyattippabhedāyatanabahussutānaṃ sikkhākāmānaṃ therānaṃ attano pamāṇabhūtataṃ sūceti.",
  "tika-vin11t0:4237_8": "Attano pamāṇasūcanena attanā viracitassa vinayavinicchayassāpi pamāṇataṃ vibhāvento tassa savanuggahadhāraṇādīsu sotujanaṃ niyojetīti daṭṭhabbaṃ.",
  "tika-vin11t0:4238_0": "Iti vinayatthasārasandīpaniyā vinayavinicchayavaṇṇanāya",
  "tika-vin11t0:4239_0": "Kammaṭṭhānabhāvanāvidhānakathāvaṇṇanā niṭṭhitā.",
  "tika-vin11t0:4240_0": "Nigamanakathāvaṇṇanā",
  "tika-vin11t0:4241_0": "3168- 78.",
  "tika-vin11t0:4241_1": "Evaṃ “vinayo saṃvaratthāya,",
  "tika-vin11t0:4241_2": "saṃvaro avippaṭisāratthāya,",
  "tika-vin11t0:4241_3": "avippaṭisāro pāmojjatthāya,",
  "tika-vin11t0:4241_4": "pāmojjaṃ pītatthāya,",
  "tika-vin11t0:4241_5": "pīti passaddhatthāya,",
  "tika-vin11t0:4241_6": "passaddhi sukhatthāya,",
  "tika-vin11t0:4241_7": "sukhaṃ samādhatthāya,",
  "tika-vin11t0:4241_8": "samādhi yathābhūtañāṇadassanatthāya,",
  "tika-vin11t0:4241_9": "yathābhūtañāṇadassanaṃ nibbidatthāya,",
  "tika-vin11t0:4241_10": "nibbidā virāgatthāya,",
  "tika-vin11t0:4241_11": "virāgo vimuttatthāya,",
  "tika-vin11t0:4241_12": "vimutti vimuttiñāṇadassanatthāya,",
  "tika-vin11t0:4241_13": "vimuttiñāṇadassanaṃ anupādāpaanibbānatthāyā”ti dassitānisaṃsaparamparāniddhāraṇamukhena anupādisesanibbānadhātupariyantaṃ",
  "tika-vin11t0:4241_14": "sānisaṃsaṃ vinayakathaṃ kathetvā tassā pamāṇatañca vibhāvetvā attano sutabuddhattā “sanidānaṃ,",
  "tika-vin11t0:4241_15": "bhikkhave,",
  "tika-vin11t0:4241_16": "dhammaṃ desemī”ti vacanato bhagavato caritamanuvattanto tassa desakālādivasena nidānaṃ dassetumāha “seṭṭhassā”tiādi.",
  "tika-vin11t0:4242_0": "Tattha seṭṭhassāti dhanadhaññavatthālaṅkārādiupabhogaparibhogasampattiyā ceva gāmarājadhānikhettavatthunaditaḷākārāmādisampattiyā ca pasatthatarassa.",
  "tika-vin11t0:4242_1": "Nābhibhūteti majjhavattitāya nābhisadise.",
  "tika-vin11t0:4242_2": "Nirākuleti majjhavattitāyeva parimaṇḍalādisambhavato vilopādiākularahite.",
  "tika-vin11t0:4242_3": "Sabbassa pana lokassa rāmaṇīyake sampiṇḍite viya ramaṇīyatare bhūtamaṅgale gāmeti sambandho.",
  "tika-vin11t0:4243_0": "Punapi kiṃvisiṭṭheti āha “kadalī”tiādi.",
  "tika-vin11t0:4243_1": "Kadalī ca sālañca tālañca ucchu ca nāḷikerā ca kadalī…pe… nāḷikerā,",
  "tika-vin11t0:4243_2": "tesaṃ vanāni kadalī…pe…",
  "tika-vin11t0:4243_3": "nāḷikeravanāni,",
  "tika-vin11t0:4243_4": "tehi ākule ākiṇṇeti attho.",
  "tika-vin11t0:4243_5": "Kamalāni ca uppalāni ca kamaluppalāni,",
  "tika-vin11t0:4243_6": "tehi sañchannā kamaluppalasañchannā,",
  "tika-vin11t0:4243_7": "salilassa āsayā salilāsayā,",
  "tika-vin11t0:4243_8": "kamaluppalasañchannā ca te salilāsayā cāti kamala…pe…",
  "tika-vin11t0:4243_9": "salilāsayā,",
  "tika-vin11t0:4243_10": "tehi sobhito kamaluppalasañchannasalilāsayasobhito, tasmiṃ.",
  "tika-vin11t0:4244_0": "Kāveriyā jalaṃ kāverijalaṃ,",
  "tika-vin11t0:4244_1": "kāverijalassa sampāto pavattanaṃ kāverijalasampāto,",
  "tika-vin11t0:4244_2": "tena pari samantato bhūtaṃ pavattitaṃ mahītalaṃ etassāti kāverijalasampātaparibhūtamahītalo, tasmiṃ.",
  "tika-vin11t0:4244_3": "Iddheti nānāsampattiyā samiddhe.",
  "tika-vin11t0:4244_4": "Sabbaṅgasampanneti sabbasukhopakaraṇasampanne.",
  "tika-vin11t0:4244_5": "Maṅgaleti janānaṃ iddhivuddhikāraṇabhūte.",
  "tika-vin11t0:4244_6": "Bhūtamaṅgaleti evaṃnāmake gāme.",
  "tika-vin11t0:4245_0": "Pavaro tiratārīṇatalādigaṇehi kulācalacakkabhoginā bhogavalayasīdantarasāgarādi ākāro etāsanti pavarākārā,",
  "tika-vin11t0:4245_1": "pākārā ca parikhā ca pākāraparikhā,",
  "tika-vin11t0:4245_2": "pavarākārā ca tā pākāraparikhā cāti pavarākārapākāraparikhā,",
  "tika-vin11t0:4245_3": "tāhi parivārito pavarākārapākāraparikhāparivārito, tasmiṃ.",
  "tika-vin11t0:4245_4": "Dassanīyeti dassanārahe.",
  "tika-vin11t0:4245_5": "Mano ramati etthāti manoramo, tasmiṃ.",
  "tika-vin11t0:4246_0": "Tīrassa anto tīranto,",
  "tika-vin11t0:4246_1": "tīrameva vā anto tīranto,",
  "tika-vin11t0:4246_2": "pokkharaṇisobbhaudakavāhakaparikhādīnaṃ kūlappadeso,",
  "tika-vin11t0:4246_3": "tīrante ruhiṃsu jāyiṃsūti tīrantaruhā,",
  "tika-vin11t0:4246_4": "tīrantaruhā ca te bahuttā atīrā aparicchedā cāti tīrantaruhavātīrā. Va-",
  "tika-vin11t0:4246_5": "kāro sandhijo,",
  "tika-vin11t0:4246_6": "tarūnaṃ rājāno tarurājāno,",
  "tika-vin11t0:4246_7": "tīrantaruhavātīrā ca te tarurājāno cāti tīrantaruhavātīratarurājāno,",
  "tika-vin11t0:4246_8": "tehi virājito tīranta…pe… virājito, tasmiṃ,",
  "tika-vin11t0:4246_9": "pupphūpagaphalūpagachāyūpagehi mahārukkhehi paṭimaṇḍiteti attho.",
  "tika-vin11t0:4246_10": "“Tīrantaruhavānatarurājivirājite”ti vā pāṭho,",
  "tika-vin11t0:4246_11": "tīrantaruhānaṃ vānatarūnaṃ vetarūparukkhānaṃ rājīhi pantīhi paṭimaṇḍiteti attho.",
  "tika-vin11t0:4246_12": "Dijānaṃ gaṇā dijagaṇā,",
  "tika-vin11t0:4246_13": "nānā ca te dijagaṇā cāti nānādijagaṇā,",
  "tika-vin11t0:4246_14": "te tato tato āgantvā ramanti etthāti nānādijagaṇārāmo, tasmiṃ,",
  "tika-vin11t0:4246_15": "sukakokilamayūrādisakuṇānaṃ āgantvā ramanaṭṭhānabhūteti attho.",
  "tika-vin11t0:4246_16": "Nānārāmamanorameti nānā aneke ārāmā pupphaphalārāmā nānārāmā,",
  "tika-vin11t0:4246_17": "tehi manoramoti nānārāmamanoramo, tasmiṃ.",
  "tika-vin11t0:4247_0": "Cārū ca te paṅkajā cāti cārupaṅkajā,",
  "tika-vin11t0:4247_1": "kamaluppalakumudādayo,",
  "tika-vin11t0:4247_2": "cārupaṅkajehi saṃkiṇṇā sañchannā cārupaṅkajasaṃkiṇṇā,",
  "tika-vin11t0:4247_3": "cārupaṅkajasaṃkiṇṇā ca te taḷākā ceti cārupaṅkajasaṃkiṇṇataḷākā,",
  "tika-vin11t0:4247_4": "tehi samalaṅkato vibhūsito cāru…pe…",
  "tika-vin11t0:4247_5": "samalaṅkato, tasmiṃ.",
  "tika-vin11t0:4247_6": "Sundaro madhuro raso assāti surasaṃ,",
  "tika-vin11t0:4247_7": "surasañca taṃ udakañcāti surasodakaṃ,",
  "tika-vin11t0:4247_8": "surasodakena sampuṇṇā surasodakasampuṇṇā,",
  "tika-vin11t0:4247_9": "varā ca te kūpā cāti varakūpā,",
  "tika-vin11t0:4247_10": "surasodakasampuṇṇā ca te varakūpā ceti surasodakasampuṇṇavarakūpā,",
  "tika-vin11t0:4247_11": "tehi upasobhito suraso…pe…",
  "tika-vin11t0:4247_12": "kūpasobhito, tasmiṃ.",
  "tika-vin11t0:4248_0": "Visesena citrāti vicitrā,",
  "tika-vin11t0:4248_1": "vicitrā ca te vipulā cāti vicitravipulā,",
  "tika-vin11t0:4248_2": "vicitravipulā ca te maṇḍapā cāti…pe… maṇḍapā,",
  "tika-vin11t0:4248_3": "atisayena uggatā accuggatā,",
  "tika-vin11t0:4248_4": "accuggatā ca te varamaṇḍapā cāti accuggavaramaṇḍapā,",
  "tika-vin11t0:4248_5": "gāthābandhavasena vaṇṇalopo,",
  "tika-vin11t0:4248_6": "vicitravipulā ca te accuggavaramaṇḍapā cāti vicitravipulaaccuggavaramaṇḍapā,",
  "tika-vin11t0:4248_7": "tehi maṇḍito vibhūsito vicitra…pe… maṇḍito, tasmiṃ.",
  "tika-vin11t0:4248_8": "Maṇḍaṃ sūriyarasmiṃ pāti rakkhatīti maṇḍapo.",
  "tika-vin11t0:4248_9": "Tato tato āgamma vasanti etthāti āvāso,",
  "tika-vin11t0:4248_10": "pāsādahammiyamāḷādayo.",
  "tika-vin11t0:4248_11": "Anekehīti bahūhi.",
  "tika-vin11t0:4248_12": "Accantanti atisayena.",
  "tika-vin11t0:4249_0": "Dharaṇītalaṃ bhetvā uggatena viya,",
  "tika-vin11t0:4249_1": "kharaṃ pharusaṃ kelāsasikharaṃ jitvā avahasantena viya thūpena ca upasobhite vihāreti yojanā.",
  "tika-vin11t0:4250_0": "Ambuṃ dadātīti ambudo,",
  "tika-vin11t0:4250_1": "sarade ambudo saradambudo,",
  "tika-vin11t0:4250_2": "thullanatamahantabhāvasāmaññena saradambudena saṅkāso saradambudasaṅkāso, tasmiṃ.",
  "tika-vin11t0:4250_3": "Sammā ussito uggatoti samussito, tasmiṃ.",
  "tika-vin11t0:4250_4": "Olokentānaṃ,",
  "tika-vin11t0:4250_5": "vasantānañca pasādaṃ cittassa tosaṃ janetīti pasādajananaṃ, tasmiṃ.",
  "tika-vin11t0:4250_6": "Ettāvatā vinayavinicchayakathāya pavattitadesaṃ dasseti,",
  "tika-vin11t0:4250_7": "“vasatā mayā”ti kattāraṃ.",
  "tika-vin11t0:4251_0": "Devadattaciñcamāṇavikādīhi katāparādhassa,",
  "tika-vin11t0:4251_1": "sītuṇhādiparissayassa ca sahanato,",
  "tika-vin11t0:4251_2": "sasantānagatakilesādīnaṃ hananato ca sīho viyāti sīho,",
  "tika-vin11t0:4251_3": "buddho ca so sīho cāti buddhasīho.",
  "tika-vin11t0:4251_4": "Seṭṭhapariyāyo vā sīha- saddo,",
  "tika-vin11t0:4251_5": "buddhaseṭṭhenāti attho.",
  "tika-vin11t0:4251_6": "Vuttassāti desitassa.",
  "tika-vin11t0:4251_7": "Vinayassa vinayapiṭakassa.",
  "tika-vin11t0:4251_8": "Vinicchayoti pāṭhāgato ceva aṭṭhakathāgato ca ācariyaparamparābhato ca vinicchayo.",
  "tika-vin11t0:4251_9": "Buddhasīhanti evaṃnāmakaṃ mahātheraṃ.",
  "tika-vin11t0:4251_10": "Samuddissāti uddisitvā,",
  "tika-vin11t0:4251_11": "tena kataāyācanaṃ paṭiccāti vuttaṃ hoti.",
  "tika-vin11t0:4251_12": "Iminā bāhiranimittaṃ dassitaṃ.",
  "tika-vin11t0:4252_0": "Ayaṃ vinicchayo mama saddhivihārikaṃ buddhasīhaṃ samuddissa bhikkhūnaṃ hitatthāya samāsato varapāsāde vasatā mayā katoti yojanā.",
  "tika-vin11t0:4253_0": "Kimatthāyāti āha “vinayassāvabodhatthaṃ,",
  "tika-vin11t0:4253_1": "sukhenevācirena cā”ti,",
  "tika-vin11t0:4253_2": "anupādisesena nibbānapariyantānisaṃsassa vinayapiṭakassa pakaraṇassa ganthavasena samāsetvā atthavasena",
  "tika-vin11t0:4253_3": "suṭṭhu vinicchitattā sukhena ceva acirena ca avabodhanatthanti vuttaṃ hoti.",
  "tika-vin11t0:4253_4": "Bhikkhūnanti padhānanidassanaṃ,",
  "tika-vin11t0:4253_5": "ekasesaniddeso vā heṭṭhā –",
  "tika-vin11t0:4254_0": "“Bhikkhūnaṃ bhikkhunīnañca hitatthāya samāhito. Pavakkhāmī”ti –",
  "tika-vin11t0:4255_0": "Āraddhattā. Iminā payojanaṃ dassitaṃ.",
  "tika-vin11t0:4256_0": "3179.",
  "tika-vin11t0:4256_1": "Evaṃ desakattunimittapayojanāni dassetvā kālaniyamaṃ dassetumāha “accutā”tiādi.",
  "tika-vin11t0:4256_2": "Vikkamanaṃ vikkanto,",
  "tika-vin11t0:4256_3": "vikkamoti attho.",
  "tika-vin11t0:4256_4": "Accutaṃ kenaci anabhibhūtaṃ,",
  "tika-vin11t0:4256_5": "tañca taṃ vikkantañcāti accutavikkantaṃ,",
  "tika-vin11t0:4256_6": "accutassa nārāyanassa viya accutavikkantaṃ etassāti accutaccutavikkanto. Ko so? Rājā, tasmiṃ.",
  "tika-vin11t0:4256_7": "Kalambhakulaṃ nandayatīti kalambhakulanandano, tasmiṃ.",
  "tika-vin11t0:4256_8": "Iminā tassa kulavaṃso nidassito.",
  "tika-vin11t0:4256_9": "Kalambhakulavaṃsajāte accutaccutavikkantanāme coḷarājini mahiṃ coḷaraṭṭhaṃ samanusāsante sammā anusāsante",
  "tika-vin11t0:4256_10": "sati tasmiṃ coḷarājini rajjaṃ kārente sati ayaṃ vinicchayo mayā āraddho ceva samāpito cāti.",
  "tika-vin11t0:4256_11": "Iminā kālaṃ nidasseti.",
  "tika-vin11t0:4257_0": "3180.",
  "tika-vin11t0:4257_1": "Idāni imaṃ vinayavinicchayappakaraṇaṃ karontena attano puññasampadaṃ sakalalokahitatthāya pariṇāmento āha “yathā”tiādi.",
  "tika-vin11t0:4257_2": "Ayaṃ vinayavinicchayo antarāyaṃ vinā yathā siddhiṃ nipphattiṃ patto,",
  "tika-vin11t0:4257_3": "tathā sattānaṃ dhammasaṃyutā kusalanissitā saṅkappā cittuppādā,",
  "tika-vin11t0:4257_4": "adhippetatthā vā sabbe antarāyaṃ vinā sijjhantu nippajjantūti yojanā.",
  "tika-vin11t0:4258_0": "3181.",
  "tika-vin11t0:4258_1": "Teneva puññapphalabhāvena sakalalokahitekahetuno bhagavato sāsanassa ciraṭṭhitimāsīsanto āha “yāva tiṭṭhatī”tiādi.",
  "tika-vin11t0:4258_2": "“Mandāro”ti vuccati sītasiniddhaekapabbatarājā.",
  "tika-vin11t0:4258_3": "Kaṃ vuccati udakaṃ,",
  "tika-vin11t0:4258_4": "tena dārito niggamappadeso “kandaro”ti vuccati.",
  "tika-vin11t0:4258_5": "Sītasiniddhavipulapulinatalehi,",
  "tika-vin11t0:4258_6": "sandamānasātasītalapasannasalilehi,",
  "tika-vin11t0:4258_7": "kīḷamānanānappakāramacchagumbehi,",
  "tika-vin11t0:4258_8": "ubhayatīrapupphaphalapallavālaṅkatatarulatāvanehi,",
  "tika-vin11t0:4258_9": "kūjamānasukasālikakaokilamayūrahaṃsādisakuntābhirutehi,",
  "tika-vin11t0:4258_10": "tattha tattha paribhamantabhamarāmavajjāhi ca cāru manuññā kandarā etassāti cārukandaro.",
  "tika-vin11t0:4258_11": "Kali vuccati aparādho,",
  "tika-vin11t0:4258_12": "taṃ sāsati hiṃsati apanetīti kalisāsanaṃ.",
  "tika-vin11t0:4258_13": "“Kalusāsana”nti vā pāṭho.",
  "tika-vin11t0:4258_14": "Kalusaṃ vuccati pāpaṃ,",
  "tika-vin11t0:4258_15": "taṃ asati vikkhipati dūramussārayatīti kalusāsanaṃ,",
  "tika-vin11t0:4258_16": "pariyattipaṭipattipaṭivedhasaṅkhātaṃ tividhasāsanaṃ.",
  "tika-vin11t0:4259_0": "3182.",
  "tika-vin11t0:4259_1": "Evaṃ okassa diṭṭhadhammikasamparāyikaparamatthahitasādhakassa sāsanassa ciraṭṭhitiṃ patthetvā teneva",
  "tika-vin11t0:4259_2": "puññakammānubhāvena lokassa diṭṭhadhammikatthahetumāsīsanto āha “kāle”tiādi.",
  "tika-vin11t0:4259_3": "Kāleti sassasamiddhīnaṃ anurūpe kāle.",
  "tika-vin11t0:4259_4": "Sammā pavassantūti avuṭṭhiativuṭṭhidosarahitā yathā sassādīni sampajjanti,",
  "tika-vin11t0:4259_5": "tathā vassaṃ vuṭṭhidhāraṃ pavassantūti attho.",
  "tika-vin11t0:4259_6": "Vassavalāhakāti vassavalāhakādhiṭṭhitā pajjunnadevaputtā.",
  "tika-vin11t0:4259_7": "Mahīpālāti rājāno.",
  "tika-vin11t0:4259_8": "Dhammatoti dasarājadhammato.",
  "tika-vin11t0:4259_9": "Sakalaṃ mahinti pathavinissitasabbajanakāyaṃ.",
  "tika-vin11t0:4260_0": "3183.",
  "tika-vin11t0:4260_1": "Evaṃ sabbalokassa lokiyalokuttarasampattisādhanatthāya attano puññapariṇāmaṃ katvā idāni viditalokuttarasampattinipphādanavaseneva",
  "tika-vin11t0:4260_2": "puññapariṇāmaṃ karonto āha “ima”ntiādi.",
  "tika-vin11t0:4260_3": "Iminā attano viracitaṃ paccakkhaṃ vinicchayamāha.",
  "tika-vin11t0:4260_4": "Sārabhūtanti sīlasārāditividhasikkhāsārassa pakāsanato hatthasāramiva bhūtaṃ.",
  "tika-vin11t0:4260_5": "Hitanti tadatthe paṭipajjantānaṃ anupādisesanibbānāvasānassa hitassa āvahanato,",
  "tika-vin11t0:4260_6": "saṃsāradukkhassa ca vūpasamanato amatosadhaṃ viya hitaṃ.",
  "tika-vin11t0:4260_7": "Atthayuttanti diṭṭhadhammikasamparāyikaparamatthānaṃ vinayanādīhi yuttattā atthayuttaṃ.",
  "tika-vin11t0:4260_8": "Karontenāti racayantena mayā.",
  "tika-vin11t0:4260_9": "Yaṃ puññaṃ pattanti kārakaṃ punātīti puññaṃ,",
  "tika-vin11t0:4260_10": "pujjabhavaphalanipphādanato vā “puñña”nti saṅkhaṃ gataṃ yaṃ kusalakammaṃ aparimeyyabhavapariyantaṃ pasutaṃ adhigataṃ.",
  "tika-vin11t0:4260_11": "Tena puññena hetubhūtena.",
  "tika-vin11t0:4260_12": "Ayaṃ lokoti ayaṃ sakalopi sattaloko.",
  "tika-vin11t0:4260_13": "Munindappayātanti munindena sammāsambuddhena sampattaṃ.",
  "tika-vin11t0:4260_14": "Vītasokanti vigatasokaṃ.",
  "tika-vin11t0:4260_15": "Sokaparidevadukkhadomanassaupāyāsādīhi vigatattā,",
  "tika-vin11t0:4260_16": "tesaṃ nikkamananimittattā ca apagatasokādisaṃsāradukkhaṃ.",
  "tika-vin11t0:4260_17": "Sivaṃ puraṃ nibbānapuraṃ pāpuṇātu sacchikarotu,",
  "tika-vin11t0:4260_18": "kilesaparinibbānena,",
  "tika-vin11t0:4260_19": "anupādisesāya nibbānadhātuyā ca parinibbātūti vuttaṃ hoti.",
  "tika-vin11t0:4261_0": "Iti tambapaṇṇiyenātiādi pakaraṇakārakassa pabhavasuddhibāhusaccādiguṇamukhena pakaraṇe gāravaṃ janetukāmena etassa sissena ṭhapitaṃ vākyaṃ.",
  "tika-vin11t0:4262_0": "Tattha tambapaṇṇiyenāti tambapaṇṇimhi jāto,",
  "tika-vin11t0:4262_1": "tattha vidito,",
  "tika-vin11t0:4262_2": "tato āgatoti vā tambapaṇṇiyo, tena.",
  "tika-vin11t0:4262_3": "Byākaraṇamavecca adhītavāti veyyākaraṇo,",
  "tika-vin11t0:4262_4": "paramo ca uttamo ca so veyyākaraṇo cāti paramaveyyākaraṇo, tena.",
  "tika-vin11t0:4262_5": "Tīṇi piṭakāni samāhaṭāni,",
  "tika-vin11t0:4262_6": "tiṇṇaṃ piṭakānaṃ samāhāro vā tipiṭakaṃ,",
  "tika-vin11t0:4262_7": "nīyanti bujjhīyanti seyyatthikehīti nayā,",
  "tika-vin11t0:4262_8": "nayanti vā etehi lokiyalokuttarasampattiṃ visesenāti nayā,",
  "tika-vin11t0:4262_9": "pāḷinayaatthanayaekattanayādayova,",
  "tika-vin11t0:4262_10": "tipiṭake āgatā nayā tipiṭakanayā,",
  "tika-vin11t0:4262_11": "vidhānaṃ pasāsanaṃ,",
  "tika-vin11t0:4262_12": "pavattanaṃ vā vidhi,",
  "tika-vin11t0:4262_13": "tipiṭakanayānaṃ vidhi tipiṭakanayavidhi,",
  "tika-vin11t0:4262_14": "tipiṭakanayavidhimhi kusalo tipiṭakanayavidhikusalo, tena.",
  "tika-vin11t0:4263_0": "Paramā ca te kavijanā cāti paramakavijanā,",
  "tika-vin11t0:4263_1": "paramakavijanānaṃ hadayāni paramakavijanahadayāni,",
  "tika-vin11t0:4263_2": "padumānaṃ vanāni padumavanāni,",
  "tika-vin11t0:4263_3": "paramakavijanahadayāni ca tāni padumavanāni cāti paramakavijanahadayapadumavanāni,",
  "tika-vin11t0:4263_4": "tesaṃ vikasanaṃ bodhaṃ sūriyo viya karotīti paramakavijanahadayapadumavanavikasanakaro, tena.",
  "tika-vin11t0:4263_5": "Kavī ca te varā cāti kavivarā,",
  "tika-vin11t0:4263_6": "kavīnaṃ varāti vā kavivarā,",
  "tika-vin11t0:4263_7": "kavivarānaṃ vasabho uttamo kavivaravasabho, tena,",
  "tika-vin11t0:4263_8": "kavirājarājenāti attho.",
  "tika-vin11t0:4264_0": "Paramā ca sā rati cāti paramarati,",
  "tika-vin11t0:4264_1": "paramaratiṃ karontīti paramaratikarāni,",
  "tika-vin11t0:4264_2": "varāni ca tāni madhurāni cāti varamadhurāni,",
  "tika-vin11t0:4264_3": "varamadhurāni ca tāni vacanāni cāti varamadhuravacanāni,",
  "tika-vin11t0:4264_4": "paramaratikarāni ca tāni varamadhuravacanāni cāti paramaratikaravaramadhuravacanāni,",
  "tika-vin11t0:4264_5": "uggiraṇaṃ kathanaṃ uggāro,",
  "tika-vin11t0:4264_6": "paramaratikaravaramadhuravacanānaṃ uggāro etassāti parama…pe…",
  "tika-vin11t0:4264_7": "vacanuggāro, tena.",
  "tika-vin11t0:4264_8": "Uragapuraṃ paramapaveṇigāmo assa nivāsoti uragapuro, tena.",
  "tika-vin11t0:4264_9": "Buddhadattenāti evaṃnāmakena therena,",
  "tika-vin11t0:4264_10": "ācariyabuddhadattattherenāti attho.",
  "tika-vin11t0:4264_11": "Ayaṃ vinayavinicchayo racitoti sambandho.",
  "tika-vin11t0:4265_0": "Niṭṭhitā cāyaṃ vinayatthasārasandīpanī nāma",
  "tika-vin11t0:4266_0": "Vinayavinicchayavaṇṇanā.",
  "tika-vin11t0:4267_0": "Vinayavinicchaya-ṭīkā samattā.",
  "tika-vin11t0:4268_0": "Namo tassa bhagavato arahato sammāsambuddhassa",
  "tika-vin11t0:4269_0": "Uttaravinicchaya-ṭīkā",
  "tika-vin11t0:4270_0": "Ganthārambhakathāvaṇṇanā",
  "tika-vin11t0:4271_0": "(Ka)",
  "tika-vin11t0:4272_0": "Devātidevaṃ sugataṃ, devabrahmindavanditaṃ;",
  "tika-vin11t0:4273_0": "Dhammañca vaṭṭupacchedaṃ, natvā vaṭṭātitaṃ gaṇaṃ.",
  "tika-vin11t0:4274_0": "(Kha)",
  "tika-vin11t0:4275_0": "Vandanāmayapuññena, kammena ratanattaye;",
  "tika-vin11t0:4276_0": "Chetvā upaddave sabbe, ārabhissaṃ samāhito.",
  "tika-vin11t0:4277_0": "(Ga)",
  "tika-vin11t0:4278_0": "Therena buddhadattena, racitassa samāsato;",
  "tika-vin11t0:4279_0": "Saṃvaṇṇanamasaṃkiṇṇaṃ, uttarassa yathābalaṃ.",
  "tika-vin11t0:4280_0": "1.",
  "tika-vin11t0:4280_1": "Athāyamācariyo attano viracite vinaye tassupanissaye vinayapiṭake ca bhikkhūnaṃ nānappakārakosallajananatthaṃ",
  "tika-vin11t0:4280_2": "parivāraṭṭhakathāyañca āgatavinicchayaṃ saṅgahetvā uttarapakaraṇaṃ vaṇṇayitukāmo paṭhamaṃ tāva antarāyanivāraṇena",
  "tika-vin11t0:4280_3": "yathādhippetasādhanatthaṃ ratanattayaṃ vandanto āha “sabbasattuttama”ntiādi.",
  "tika-vin11t0:4281_0": "Pakaraṇārambhe ratanattayavandanāpayojanaṃ tattha tatthācariyehi bahudhā papañcitaṃ,",
  "tika-vin11t0:4281_1": "amhehi ca vinayavinicchayavaṇṇanāyaṃ samāsato dassitanti na taṃ idha vaṇṇayissāma.",
  "tika-vin11t0:4281_2": "Pakaraṇābhidheyya karaṇappakārapayojanānipi tattha dassitanayānusārena idhāpi veditabbāni.",
  "tika-vin11t0:4281_3": "Sambandhādidassanamukhena anuttānapadavaṇṇanamevettha karissāmi.",
  "tika-vin11t0:4282_0": "Jinaṃ,",
  "tika-vin11t0:4282_1": "dhammañca,",
  "tika-vin11t0:4282_2": "gaṇañca vanditvā uttaraṃ dāni karissāmīti sambandho.",
  "tika-vin11t0:4282_3": "Kiṃvisiṭṭhaṃ jinaṃ, dhammaṃ,",
  "tika-vin11t0:4282_4": "gaṇañca vanditvāti āha “sabbasattuttama”ntiādi.",
  "tika-vin11t0:4282_5": "Tattha sabbasattuttamanti pañcasu kāmaguṇesu sattā āsattā visattā laggitāti sattā,",
  "tika-vin11t0:4282_6": "paramatthato sattapaññattiyā upādānabhūtā upādānakkhandhā vohārato khandhasantatiṃ upādāya paññattā sammuti “sattā”ti vuccanti.",
  "tika-vin11t0:4282_7": "Te pana kāmāvacarādibhūmivasena,",
  "tika-vin11t0:4282_8": "nirayādipadesavasena,",
  "tika-vin11t0:4282_9": "ahetukādipaṭisandhivasenāti evamādīhi anantapabhedā.",
  "tika-vin11t0:4282_10": "Tesu khīṇāsavānaṃ yathāvuttanibbacanatthena sattavohāro na labbhati.",
  "tika-vin11t0:4282_11": "Tathāpi te bhūtapubbagatiyā vā taṃsadisattā vā “sattā”ti vuccanti.",
  "tika-vin11t0:4282_12": "Sabbe ca te sattā cā ti sabbasattā.",
  "tika-vin11t0:4282_13": "Uddhaṭatamattā,",
  "tika-vin11t0:4282_14": "uggatatamattā,",
  "tika-vin11t0:4282_15": "seṭṭhattā ca uttamo,",
  "tika-vin11t0:4282_16": "sabbasattānaṃ lokiyalokuttarehi rūpārūpaguṇehi uttamo,",
  "tika-vin11t0:4282_17": "sabbasattesu vā uttamo pavaro seṭṭhoti sabbasattuttamo.",
  "tika-vin11t0:4282_18": "“Jina”nti etassa visesanaṃ.",
  "tika-vin11t0:4283_0": "Punapi kiṃvisiṭṭhanti āha “dhīra”nti.",
  "tika-vin11t0:4283_1": "Dhī vuccati paññā,",
  "tika-vin11t0:4283_2": "tāya īrati vattatīti dhīro, taṃ.",
  "tika-vin11t0:4283_3": "Tādibhāvena indakhīlasineruādayo viya aṭṭhalokadhammasaṅkhātena bhusavātena akampiyaṭṭhena,",
  "tika-vin11t0:4283_4": "catuvesārajjavasena sadevake loke kenaci akampanīyaṭṭhena ca dhīraṃ,",
  "tika-vin11t0:4283_5": "dhitisampannanti attho.",
  "tika-vin11t0:4283_6": "Idampi tasseva visesanaṃ.",
  "tika-vin11t0:4284_0": "Vanditvāti kāyavacīmanodvārehi abhivādetvāti attho,",
  "tika-vin11t0:4284_1": "yathābhuccaguṇasaṃkittanena thometvā.",
  "tika-vin11t0:4284_2": "Sirasāti bhattibhāvanatuttamaṅgena karaṇabhūtena.",
  "tika-vin11t0:4284_3": "Iminā visesato kāyapaṇāmo dassito,",
  "tika-vin11t0:4284_4": "guṇasaṃkittanena vacīpaṇāmo,",
  "tika-vin11t0:4284_5": "ubhayapaṇāmehi nānantariyakatāya manopaṇāmopi dassito ca hoti.",
  "tika-vin11t0:4285_0": "Jinanti devaputtakilesābhisaṅkhāramaccukhandhamārasaṅkhāte pañcavidhe māre balavidhamanasamaucchedapahānasahāyavekallanidānopacchedavisayātikkamavasena",
  "tika-vin11t0:4285_1": "pañcahi ākārehi jitavāti jino, taṃ.",
  "tika-vin11t0:4286_0": "“Dhamma”nti etassa nibbacanādivasena atthavinicchayo heṭṭhā dassitova.",
  "tika-vin11t0:4286_1": "Adhammaviddhaṃsanti dhammasaṅkhātassa kusalassa paṭipakkhattā adhammo vuccati akusaladhammo,",
  "tika-vin11t0:4286_2": "taṃ akusalasaṅkhātaṃ adhammaṃ viddhaṃseti vināseti pajahati tadaṅgavikkhambhanasamucchedapaṭippassaddhinissaraṇappahānenāti adhammaviddhaṃso,",
  "tika-vin11t0:4286_3": "sapariyattiko navalokuttaro dhammo.",
  "tika-vin11t0:4286_4": "Pariyatti hi pañcannaṃ pahānānaṃ mūlakāraṇattā phalūpacārena tathā vuccati,",
  "tika-vin11t0:4286_5": "taṃ adhammaviddhaṃsaṃ.",
  "tika-vin11t0:4286_6": "“Dhamma”nti etassa visesanaṃ.",
  "tika-vin11t0:4287_0": "Gaṇanti aṭṭhannaṃ ariyapuggalānaṃ samūhaṃ,",
  "tika-vin11t0:4287_1": "saṅghanti attho.",
  "tika-vin11t0:4287_2": "Aṅgaṇanāsananti attano nissayaṃ aṅganti matthentīti aṅgaṇā,",
  "tika-vin11t0:4287_3": "kilesā rāgadosamohā,",
  "tika-vin11t0:4287_4": "te aṅgaṇe nāseti yathāyogaṃ tadaṅgavikkhambhanasamucchedapaṭippassaddhinissaraṇappahānehi pajahatīti aṅgaṇanāsano, taṃ.",
  "tika-vin11t0:4287_5": "“Gaṇa”nti etassa visesanaṃ.",
  "tika-vin11t0:4288_0": "2.",
  "tika-vin11t0:4288_1": "Mayā vinayassa yo sāro vinicchayo racito,",
  "tika-vin11t0:4288_2": "tassa vinicchayassāti yojanā.",
  "tika-vin11t0:4288_3": "Natthi tassa uttaroti anuttaro,",
  "tika-vin11t0:4288_4": "sabbesu vinicchayesu,",
  "tika-vin11t0:4288_5": "sabbesaṃ vā vinicchayānaṃ anuttaro uttamo vinicchayoti sabbānuttaro, taṃ.",
  "tika-vin11t0:4288_6": "Uttaraṃ pakaraṇaṃ idāni karissāmīti yojanā.",
  "tika-vin11t0:4289_0": "3.",
  "tika-vin11t0:4289_1": "Bhaṇatoti bhaṇantassa paguṇaṃ vācuggataṃ karontassa.",
  "tika-vin11t0:4289_2": "Paṭhatoti paṭhantassa vācuggataṃ sajjhāyantassa.",
  "tika-vin11t0:4289_3": "Payuñjatoti tattha pakārena yuñjantassa,",
  "tika-vin11t0:4289_4": "taṃ aññesaṃ vācentassa vā.",
  "tika-vin11t0:4289_5": "Suṇatoti parehi vuccamānaṃ suṇantassa.",
  "tika-vin11t0:4289_6": "Cintayatoti yathāsutaṃ atthato,",
  "tika-vin11t0:4289_7": "saddato ca cintentassa.",
  "tika-vin11t0:4289_8": "“Abuddhassa buddhivaḍḍhana”nti vattabbe gāthābandhavasena vibhattilopo.",
  "tika-vin11t0:4289_9": "Abuddhassa bālassa vinaye appakataññuno bhikkhubhikkhunijanassa.",
  "tika-vin11t0:4289_10": "Buddhivaḍḍhanaṃ vinayavinicchaye paññāvuddhinipphādakaṃ.",
  "tika-vin11t0:4289_11": "Atha vā buddhassa vinicchaye kataparicayattā paññavato janassa buddhivaḍḍhanaṃ buddhiyā paññāya tikkhavisadabhāvāpādanena bhiyyobhāvasādhakaṃ.",
  "tika-vin11t0:4289_12": "Paramaṃ uttamaṃ uttaraṃ nāma pakaraṇaṃ vadato kathentassa me mama santikā niratā vinicchaye,",
  "tika-vin11t0:4289_13": "tīsu sikkhāsu vā visesena ratā nibodhatha jānātha sutamayañāṇaṃ abhinipphādethāti sotujanaṃ savane niyojeti.",
  "tika-vin11t0:4290_0": "Mahāvibhaṅgasaṅgahakathāvaṇṇanā",
  "tika-vin11t0:4291_0": "4.",
  "tika-vin11t0:4291_1": "Evaṃ sotujanaṃ savane niyojetvā yathāpaṭiññātaṃ uttaravinicchayaṃ dassetumāha “methuna”ntiādi.",
  "tika-vin11t0:4291_2": "“Kati āpattiyo”ti ayaṃ diṭṭhasaṃsandanā,",
  "tika-vin11t0:4291_3": "adiṭṭhajotanā,",
  "tika-vin11t0:4291_4": "vimaticchedanā, anumati,",
  "tika-vin11t0:4291_5": "kathetukamyatāpucchāti pañcannaṃ pucchānaṃ kathetukamyatāpucchā.",
  "tika-vin11t0:4291_6": "Tisso āpattiyo phuseti tassā saṅkhepato vissajjanaṃ.",
  "tika-vin11t0:4292_0": "5.",
  "tika-vin11t0:4292_1": "Evaṃ gaṇanāvasena dassitānaṃ “bhave”tiādi sarūpato dassanaṃ.",
  "tika-vin11t0:4292_2": "Khetteti tiṇṇaṃ maggānaṃ aññatarasmiṃ allokāse tilabījamattepi padese.",
  "tika-vin11t0:4292_3": "Methunaṃ paṭisevantassa pārājikaṃ bhaveti sambandho.",
  "tika-vin11t0:4292_4": "“Thullaccaya”nti vuttanti yojanā.",
  "tika-vin11t0:4292_5": "“Yebhuyyakkhāyite”ti idaṃ nidassanamattaṃ,",
  "tika-vin11t0:4292_6": "upaḍḍhakkhāyitepi thullaccayassa heṭṭhā vuttattā.",
  "tika-vin11t0:4292_7": "Vaṭṭakate mukhe aphusantaṃ aṅgajātaṃ pavesentassa dukkaṭaṃ vuttanti yojanā.",
  "tika-vin11t0:4293_0": "6. “Adinnaṃ ādiyanto”tiādayopi vuttanayāyeva.",
  "tika-vin11t0:4294_0": "7.",
  "tika-vin11t0:4294_1": "Pañcamāsagghane vāpīti porāṇakassa nīlakahāpaṇassa catutthabhāgasaṅkhāte pañcamāse,",
  "tika-vin11t0:4294_2": "tadagghanake vā.",
  "tika-vin11t0:4294_3": "Adhike vāti atirekapañcamāsake vā tadagghanake vā.",
  "tika-vin11t0:4294_4": "Adinne pañcavīsatiyā avahārānaṃ aññatarena avahaṭe parājayo hotīti attho.",
  "tika-vin11t0:4294_5": "Māse vā ūnamāse vā tadagghanake vā dukkaṭaṃ.",
  "tika-vin11t0:4294_6": "Tato majjheti pañcamāsakato majjhe.",
  "tika-vin11t0:4294_7": "Pañca māsā samāhaṭā,",
  "tika-vin11t0:4294_8": "pañcannaṃ māsānaṃ samāhāroti vā pañcamāsaṃ,",
  "tika-vin11t0:4294_9": "pañcamāsaṃ agghatīti pañcamāsagghanaṃ,",
  "tika-vin11t0:4294_10": "pañcamāsañca pañcamāsagghanañca pañcamāsagghanaṃ,",
  "tika-vin11t0:4294_11": "ekadesasarūpekasesoyaṃ, tasmiṃ.",
  "tika-vin11t0:4294_12": "Māse vāti etthāpi māso ca māsagghanakañca māsamāsagghanakoti vattabbe “māse”ti ekadesasarūpekaseso,",
  "tika-vin11t0:4294_13": "uttarapadalopo ca daṭṭhabbo.",
  "tika-vin11t0:4295_0": "“Pañcamāsagghane”ti sāmaññena vuttepi porāṇakassa nīlakahāpaṇasseva catutthabhāgavasena pañcamāsaniyamo kātabbo.",
  "tika-vin11t0:4295_1": "Tathā hi bhagavatā dutiyapārājikaṃ paññāpentena bhikkhūsu pabbajitaṃ purāṇavohārikamahāmattaṃ bhikkhuṃ",
  "tika-vin11t0:4295_2": "“kittakena vatthunā rājā māgadho seniyo bimbisāro coraṃ gahetvā hanati vā bandhati vā pabbājeti vā”ti",
  "tika-vin11t0:4295_3": "pucchitvā tena “pādena vā pādārahena vā”ti vutte teneva pamāṇena adinnaṃ ādiyantassa paññattaṃ.",
  "tika-vin11t0:4295_4": "Aṭṭhakathāyañca –",
  "tika-vin11t0:4296_0": "“Pañcamāsako pādoti pāḷiṃ ulliṅgitvā ‘tadā rājagahe vīsatimāsako kahāpaṇo hoti,",
  "tika-vin11t0:4296_1": "tasmā pañcamāsako pādo’.",
  "tika-vin11t0:4296_2": "Etena lakkhaṇena sabbajanapadesu kahāpaṇassa catuttho bhāgo ‘pādo’ti veditabbo.",
  "tika-vin11t0:4296_3": "So ca kho porāṇakassa nīlakahāpaṇassa vasena,",
  "tika-vin11t0:4296_4": "na itaresaṃ dudradāmakādīnaṃ.",
  "tika-vin11t0:4296_5": "Tena hi pādena atītā buddhāpi pārājikaṃ paññapesuṃ,",
  "tika-vin11t0:4296_6": "anāgatāpi paññapessanti.",
  "tika-vin11t0:4296_7": "Sabbabuddhānañhi pārājikavatthumhi vā pārājike vā nānattaṃ natthi,",
  "tika-vin11t0:4296_8": "imāneva cattāri pārājikavatthūni,",
  "tika-vin11t0:4296_9": "imāneva cattāri pārājikāni,",
  "tika-vin11t0:4296_10": "ito ūnaṃ vā atirekaṃ vā natthi.",
  "tika-vin11t0:4296_11": "Tasmā bhagavāpi dhaniyaṃ vigarahitvā pādeneva dutiyapārājikaṃ paññapento ‘yo pana bhikkhu adinnaṃ theyyasaṅkhāta’ntiādimāhā”ti vuttaṃ.",
  "tika-vin11t0:4297_0": "Sāratthadīpaniyañca –",
  "tika-vin11t0:4298_0": "“Catuttho bhāgo pādoti veditabboti imināva sabbajanapadesu kahāpaṇasseva vīsatimo bhāgomāsakoti idañca vuttameva hotīti daṭṭhabbaṃ.",
  "tika-vin11t0:4298_1": "Porāṇasatthānurūpaṃ lakkhaṇasampannā uppāditā nīlakahāpaṇāti veditabbā.",
  "tika-vin11t0:4298_2": "Dudradāmena uppādito dudradāmako.",
  "tika-vin11t0:4298_3": "So kira nīlakahāpaṇassa tibhāgaṃ agghatī’ti vatvā ‘yasmiṃ padese nīlakahāpaṇā na santi,",
  "tika-vin11t0:4298_4": "tatthāpi nīlakahāpaṇavaseneva paricchedo kātabbo. Kathaṃ?",
  "tika-vin11t0:4298_5": "Nīlakahāpaṇānaṃ vaḷañjanaṭṭhāne ca avaḷañjanaṭṭhāne ca samānaagghavasena pavattamānaṃ bhaṇḍaṃ nīlakahāpaṇena",
  "tika-vin11t0:4298_6": "samānagghaṃ gahetvā tassa catutthabhāgagghanakaṃ nīlakahāpaṇassa pādagghanakanti paricchinditvā vinicchayo",
  "tika-vin11t0:4298_7": "kātabbo”ti ayamatthova vutto.",
  "tika-vin11t0:4299_0": "Ettha kahāpaṇaṃ nāma karontā suvaṇṇenapi karonti rajatenapi tambenapi suvaṇṇarajatatambamissakenapi.",
  "tika-vin11t0:4299_1": "Tesu kataraṃ kahāpaṇaṃ nīlakahāpaṇanti?",
  "tika-vin11t0:4299_2": "Keci tāva “suvaṇṇakahāpaṇa”nti.",
  "tika-vin11t0:4299_3": "Keci “missakakahāpaṇa”nti.",
  "tika-vin11t0:4299_4": "Tattha “suvaṇṇakahāpaṇa”nti vadantānaṃ ayamadhippāyo –",
  "tika-vin11t0:4299_5": "pārājikavatthunā pādena sabbattha ekalakkhaṇena bhavitabbaṃ,",
  "tika-vin11t0:4299_6": "kāladesaparibhogādivasena agghanānattaṃ pādasseva bhavitabbaṃ.",
  "tika-vin11t0:4299_7": "Bhagavatā hi dhammikarājūhi hananabandhanapabbājanānurūpeneva adinnādāne pārājikaṃ paññattaṃ,",
  "tika-vin11t0:4299_8": "na itarathā.",
  "tika-vin11t0:4299_9": "Tasmā esā sabbadā sabbattha abyabhicārīti suvaṇṇamayassa kahāpaṇassa catutthena pādena bhavitabbanti.",
  "tika-vin11t0:4300_0": "“Missakakahāpaṇa”nti vadantānaṃ pana ayamadhippāyo –",
  "tika-vin11t0:4301_0": "Aṭṭhakathāyaṃ –",
  "tika-vin11t0:4302_0": "“Tadā rājagahe vīsatimāsako kahāpaṇo hoti,",
  "tika-vin11t0:4302_1": "tasmā pañcamāsako pādo.",
  "tika-vin11t0:4302_2": "Etena lakkhaṇena sabbajanapadesu kahāpaṇassa catuttho bhāgo ‘pādo’ti veditabbo.",
  "tika-vin11t0:4302_3": "So ca kho porāṇakassa nīlakahāpaṇassa vasena,",
  "tika-vin11t0:4302_4": "na itaresaṃ dudradāmakādīna”nti –",
  "tika-vin11t0:4303_0": "Vuttattā, sāratthadīpaniyañca –",
  "tika-vin11t0:4304_0": "“Porāṇasatthānurūpaṃ lakkhaṇasampannā uppāditā nīlakahāpaṇāti veditabbā”ti –",
  "tika-vin11t0:4305_0": "Vuttattā ca “vinayavinicchayaṃ patvā garuke ṭhātabba”nti vacanato ca missakakahāpaṇoyeva nīlakahāpaṇo.",
  "tika-vin11t0:4305_1": "Tattheva hi porāṇasatthavihitaṃ lakkhaṇaṃ dissati. Kathaṃ?",
  "tika-vin11t0:4305_2": "Pañca māsā suvaṇṇassa,",
  "tika-vin11t0:4305_3": "tathā rajatassa,",
  "tika-vin11t0:4305_4": "dasa māsā tambassāti ete vīsati māse missetvā bandhanatthāya vīhimattaṃ lohaṃ pakkhipitvā akkharāni ca",
  "tika-vin11t0:4305_5": "hatthiādīnamaññatarañca rūpaṃ dassetvā kato niddosattā nīlakahāpaṇo nāma hotīti.",
  "tika-vin11t0:4306_0": "Sikkhābhājanavinicchaye ca kesuci potthakesu “pādo nāma pañca māsā suvaṇṇassā”ti purimapakkhavādīnaṃ matena pāṭho likhito.",
  "tika-vin11t0:4306_1": "Kesuci potthakesu dutiyapakkhavādīnaṃ matena “pañca māsā hiraññassā”ti pāṭho likhito.",
  "tika-vin11t0:4306_2": "Sīhaḷabhāsāya porāṇakehi likhitāya sāmaṇerasikkhāya pana –",
  "tika-vin11t0:4307_0": "“Porāṇakassa nīlakahāpaṇassāti vuttaaṭṭhakathāvacanassa,",
  "tika-vin11t0:4307_1": "porāṇake ratanasuttābhidhānakasutte vuttakahāpaṇalakkhaṇassa ca anurūpato ‘suvaṇṇarajatatambāni missetvā",
  "tika-vin11t0:4307_2": "uṭṭhāpetvā katakahāpaṇaṃ kahāpaṇaṃ nāmā’ti ca ‘sāmaṇerānamupasampannānañca adinnādānapārājikavatthumhi",
  "tika-vin11t0:4307_3": "ko viseso’ti pucchaṃ katvā ‘sāmaṇerānaṃ dasikasuttenāpi pārājiko hoti,",
  "tika-vin11t0:4307_4": "upasampannānaṃ pana suvaṇṇassa vīsativīhimattenā”ti –",
  "tika-vin11t0:4308_0": "Ca viseso dassito.",
  "tika-vin11t0:4309_0": "Taṃ pana suvaṇṇamāsakavasena aḍḍhatiyamāsakaṃ hoti,",
  "tika-vin11t0:4309_1": "pañcamāsakena ca bhagavatā pārājikaṃ paññattaṃ.",
  "tika-vin11t0:4309_2": "Tasmā tassa yathāvuttalakkhaṇassa kahāpaṇassa sabbadesesu alabbhamānattā sabbadesasādhāraṇena tassa missakakahāpaṇassa",
  "tika-vin11t0:4309_3": "pañcamāsapādagghanakena suvaṇṇeneva pārājikavatthumhi niyamite sabbadesavāsīnaṃ upakārāya hotīti evaṃ",
  "tika-vin11t0:4309_4": "suvaṇṇeneva pārājikavatthuparicchedo kato.",
  "tika-vin11t0:4309_5": "Ayameva niyamo sīhaḷācariyavādehi sāroti gahito.",
  "tika-vin11t0:4309_6": "Tasmā sikkhāgarukehi sabbattha pesalehi vinayadharehi ayameva vinicchayo sārato paccetabbo.",
  "tika-vin11t0:4309_7": "Honti cettha –",
  "tika-vin11t0:4310_0": "“Hemarajatatambehi, satthe niddiṭṭhalakkhaṇaṃ;",
  "tika-vin11t0:4311_0": "Ahāpetvā kato vīsa-māso nīlakahāpaṇo.",
  "tika-vin11t0:4312_0": "Hemapādaṃ sajjhupādaṃ, tambapādadvayañhi so;",
  "tika-vin11t0:4313_0": "Missetvā rūpamappetvā, kātuṃ satthesu dassito.",
  "tika-vin11t0:4314_0": "‘Elā’ti vuccate doso, niddosattā tathīrito;",
  "tika-vin11t0:4315_0": "Tassa pādo suvaṇṇassa, vīsavīhagghano mato.",
  "tika-vin11t0:4316_0": "Yasmiṃ pana padese so, na vattati kahāpaṇo;",
  "tika-vin11t0:4317_0": "Vīsasovaṇṇavīhagghaṃ, tappādagghanti vediyaṃ.",
  "tika-vin11t0:4318_0": "Vīsasovaṇṇavīhagghaṃ, thenentā bhikkhavo tato;",
  "tika-vin11t0:4319_0": "Cavanti sāmaññaguṇā, iccāhu vinayaññuno”ti.",
  "tika-vin11t0:4320_0": "9. Opātanti āvāṭaṃ. Dukkhe jāteti yojanā.",
  "tika-vin11t0:4321_0": "10.",
  "tika-vin11t0:4321_1": "Uttariṃ dhammanti ettha “uttarimanussadhamma”nti vattabbe niruttinayena majjhapadalopaṃ,",
  "tika-vin11t0:4321_2": "niggahītāgamañca katvā “uttariṃ dhamma”nti vuttaṃ.",
  "tika-vin11t0:4321_3": "Uttarimanussānaṃ jhāyīnañceva ariyānañca dhammaṃ uttarimanussadhammaṃ.",
  "tika-vin11t0:4321_4": "Attupanāyikanti attani taṃ upaneti “mayi atthī”ti samudācaranto,",
  "tika-vin11t0:4321_5": "attānaṃ vā tattha upaneti “ahaṃ ettha sandissāmī”ti samudācarantoti attupanāyiko,",
  "tika-vin11t0:4321_6": "taṃ attupanāyikaṃ,",
  "tika-vin11t0:4321_7": "evaṃ katvā vadantoti sambandho.",
  "tika-vin11t0:4322_0": "11.",
  "tika-vin11t0:4322_1": "Pariyāyeti “yo te vihāre vasati,",
  "tika-vin11t0:4322_2": "so bhikkhu arahā”tiādinā pariyāyabhaṇane.",
  "tika-vin11t0:4322_3": "Ñāteti yaṃ uddissa bhaṇati,",
  "tika-vin11t0:4322_4": "tasmiṃ viññumhi manussajātike acirena ñāte.",
  "tika-vin11t0:4322_5": "No ceti no ce jānāti.",
  "tika-vin11t0:4323_0": "Iti uttare līnatthapakāsaniyā",
  "tika-vin11t0:4324_0": "Pārājikakathāvaṇṇanā niṭṭhitā.",
  "tika-vin11t0:4325_0": "13. Ceteti,",
  "tika-vin11t0:4325_1": "upakkamati, muccati,",
  "tika-vin11t0:4325_2": "evaṃ aṅgattaye puṇṇe garukaṃ vuttaṃ.",
  "tika-vin11t0:4325_3": "Dvaṅge ceteti,",
  "tika-vin11t0:4325_4": "upakkamati yadi na muccati,",
  "tika-vin11t0:4325_5": "evaṃ aṅgadvaye thullaccayanti yojanā.",
  "tika-vin11t0:4325_6": "Payogeti payojetvā upakkamituṃ aṅgajātāmasanaṃ,",
  "tika-vin11t0:4325_7": "parassa āṇāpananti evarūpe sāhatthikāṇattikapayoge.",
  "tika-vin11t0:4326_0": "14.",
  "tika-vin11t0:4326_1": "Vuttanayeneva uparūpari pañhāpucchanaṃ ñātuṃ sakkāti taṃ avattukāmo āha “ito paṭṭhāyā”tiādi.",
  "tika-vin11t0:4326_2": "Mayampi yadettha pubbe avuttamanuttānatthañca,",
  "tika-vin11t0:4326_3": "tadeva vaṇṇayissāma.",
  "tika-vin11t0:4327_0": "15. Kāyenāti attano kāyena. Kāyanti itthiyā kāyaṃ. Esa nayo “kāyabaddha”nti etthāpi.",
  "tika-vin11t0:4328_0": "16. Attano kāyena paṭibaddhena itthiyā kāyapaṭibaddhe phuṭṭhe tu dukkaṭanti yojanā.",
  "tika-vin11t0:4329_0": "17. Tisso āpattiyo siyunti yojanā. Dvinnaṃ maggānanti vaccamaggapassāvamaggānaṃ.",
  "tika-vin11t0:4330_0": "18. Vaṇṇādibhaññeti vaṇṇādinā bhaṇane. Kāyapaṭibaddhe vaṇṇādinā bhaññe dukkaṭanti yojanā.",
  "tika-vin11t0:4331_0": "19. Attakāmacariyāyāti attakāmapāricariyāya.",
  "tika-vin11t0:4332_0": "20.",
  "tika-vin11t0:4332_1": "Paṇḍakassa santikepi attakāmapāricariyāya vaṇṇaṃ vadato tassa bhikkhunoti yojanā.",
  "tika-vin11t0:4332_2": "Tiracchānagatassāpi santiketi etthāpi eseva nayo.",
  "tika-vin11t0:4333_0": "21.",
  "tika-vin11t0:4333_1": "Itthipurisānamantare sañcarittaṃ sañcaraṇabhāvaṃ samāpanne bhikkhumhi paṭiggaṇhanavīmaṃsāpaccāharaṇakattike",
  "tika-vin11t0:4333_2": "sampanne tassa budho garukaṃ niddiseti yojanā.",
  "tika-vin11t0:4334_0": "22.",
  "tika-vin11t0:4334_1": "Dvaṅgasamāyogeti tīsvetesu dvinnaṃ aṅgānaṃ yathākathañci samāyoge.",
  "tika-vin11t0:4334_2": "Aṅge sati panekasminti tiṇṇamekasmiṃ pana aṅge sati.",
  "tika-vin11t0:4335_0": "24.",
  "tika-vin11t0:4335_1": "Payogeti “adesitavatthukaṃ pamāṇātikkantaṃ kuṭiṃ,",
  "tika-vin11t0:4335_2": "adesitavatthukaṃ mahallakavihārañca kāressāmī”ti upakaraṇatthaṃ araññagamanato paṭṭhāya sabbapayoge.",
  "tika-vin11t0:4335_3": "Ekapiṇḍe anāgateti sabbapariyantimaṃ piṇḍaṃ sandhāya vuttaṃ.",
  "tika-vin11t0:4336_0": "25. Idha yo bhikkhu amūlakena pārājikena dhammena anuddhaṃsetīti yojanā.",
  "tika-vin11t0:4337_0": "26.",
  "tika-vin11t0:4337_1": "Okāsaṃ na ca kāretvāti “karotu me, āyasmā, okāsaṃ,",
  "tika-vin11t0:4337_2": "ahaṃ te vattukāmo”ti evaṃ tena bhikkhunā okāsaṃ akārāpetvā.",
  "tika-vin11t0:4338_0": "28.",
  "tika-vin11t0:4338_1": "Aññabhāgiyeti aññabhāgiyapadena upalakkhitasikkhāpade.",
  "tika-vin11t0:4338_2": "Evaṃ aññatrapi īdisesu ṭhānesu attho veditabbo.",
  "tika-vin11t0:4339_0": "29. “Samanubhāsanāya evā”ti padacchedo. Na paṭinissajanti appaṭinissajanto.",
  "tika-vin11t0:4340_0": "30.",
  "tika-vin11t0:4340_1": "Ñattiyā dukkaṭaṃ āpanno siyā,",
  "tika-vin11t0:4340_2": "dvīhi kammavācāhi thullataṃ āpanno siyā,",
  "tika-vin11t0:4340_3": "kammavācāya osāne garukaṃ āpanno siyāti yojanā.",
  "tika-vin11t0:4340_4": "“Thullata”nti idaṃ thullaccayāpattiupalakkhaṇavacanaṃ.",
  "tika-vin11t0:4341_0": "31.",
  "tika-vin11t0:4341_1": "Catūsu yāvatatiyakesu paṭhame āpattiparicchedaṃ dassetvā itaresaṃ tiṇṇaṃ tenapi ekaparicchedattā tattha",
  "tika-vin11t0:4341_2": "vuttanayameva tesu atidisanto āha “bhedānuvattake”tiādi.",
  "tika-vin11t0:4342_0": "Iti uttare līnatthapakāsaniyā",
  "tika-vin11t0:4343_0": "Saṅghādisesakathāvaṇṇanā niṭṭhitā.",
  "tika-vin11t0:4344_0": "32.",
  "tika-vin11t0:4344_1": "Atirekacīvaranti anadhiṭṭhitaṃ,",
  "tika-vin11t0:4344_2": "avikappitaṃ vikappanupagapamāṇaṃ cīvaraṃ laddhā dasāhaṃ atikkamanto ekameva nissaggiyaṃ pācittiyaṃ āpajjati.",
  "tika-vin11t0:4344_3": "Ticīvarena ekarattimpi vinā vasanto ekameva nissaggiyaṃ pācittiyaṃ āpajjati.",
  "tika-vin11t0:4344_4": "Idañca jātivasena ekattaṃ sandhāya vuttaṃ vatthugaṇanāya āpattīnaṃ paricchinditabbattā.",
  "tika-vin11t0:4345_0": "33.",
  "tika-vin11t0:4345_1": "Gahetvākālacīvaranti akālacīvaraṃ paṭiggahetvā.",
  "tika-vin11t0:4345_2": "Māsanti satiyā paccāsāya nikkhipituṃ anuññātaṃ māsaṃ.",
  "tika-vin11t0:4345_3": "Atikkamantoti satiyāpi paccāsāya vītikkamanto antomāse anadhiṭṭhahitvā,",
  "tika-vin11t0:4345_4": "avikappetvā vā tiṃsadivasāni atikkamanto,",
  "tika-vin11t0:4345_5": "cīvaruppādadivasaṃ aruṇaṃ ādiṃ katvā ekatiṃsamaṃ aruṇaṃ uṭṭhāpentoti attho.",
  "tika-vin11t0:4345_6": "Ekaṃ nissaggiyaṃ āpattiṃ āpajjatīti udīritanti yojanā.",
  "tika-vin11t0:4346_0": "34.",
  "tika-vin11t0:4346_1": "Aññātikāya bhikkhuniyā.",
  "tika-vin11t0:4346_2": "Yaṃkiñci purāṇacīvaranti ekavārampi paribhuttaṃ saṅghāṭiādīnamaññataraṃ cīvaraṃ.",
  "tika-vin11t0:4347_0": "35.",
  "tika-vin11t0:4347_1": "Payogasminti “dhovā”tiādike bhikkhuno āṇattikapayoge,",
  "tika-vin11t0:4347_2": "evaṃ āṇattāya ca bhikkhuniyā uddhanādike sabbasmiṃ payoge ca.",
  "tika-vin11t0:4347_3": "“Nissaggiyāva pācitti hotīti nissaggiyā pācitti ca hotīti yojanā.",
  "tika-vin11t0:4348_0": "36. Paṭigaṇhatoti ettha “aññatra pārivattakā”ti yojanā.",
  "tika-vin11t0:4349_0": "38. Payogasminti viññāpanapayoge. Viññāpiteti viññāpitacīvare paṭiladdhe.",
  "tika-vin11t0:4350_0": "39. Bhikkhūti acchinnacīvaro vā naṭṭhacīvaro vā bhikkhu. Taduttarinti santaruttaraparamato uttariṃ.",
  "tika-vin11t0:4351_0": "41. Payogeti vikappanāpajjanapayoge.",
  "tika-vin11t0:4352_0": "42. Duveti dukkaṭapācittiyavasena duve āpattiyo phuseti yojetabbaṃ.",
  "tika-vin11t0:4353_0": "44. Payogeti anuññātapayogato atirekābhinipphādanapayoge. Lābheti cīvarassa paṭilābhe.",
  "tika-vin11t0:4354_0": "Kathinavaggavaṇṇanā paṭhamā.",
  "tika-vin11t0:4355_0": "45.",
  "tika-vin11t0:4355_1": "Kosiyavaggassa ādīsu pañcasu sikkhāpadesu dve dve āpattiyoti yojanā.",
  "tika-vin11t0:4355_2": "Payogeti karaṇakārāpanapayoge.",
  "tika-vin11t0:4355_3": "Lābheti katvā vā kāretvā vā pariniṭṭhāpane.",
  "tika-vin11t0:4356_0": "46. “Gahetvā eḷakalomānī”ti padacchedo. Atikkamanti atikkamanto.",
  "tika-vin11t0:4357_0": "47.",
  "tika-vin11t0:4357_1": "Aññāyāti aññātikāya bhikkhuniyā.",
  "tika-vin11t0:4357_2": "“Dhovāpeti eḷalomaka”nti padacchedo.",
  "tika-vin11t0:4357_3": "Eḷalomakanti eḷakalomāni.",
  "tika-vin11t0:4357_4": "Niruttinayena ka-",
  "tika-vin11t0:4357_5": "kārassa vipariyāyo.",
  "tika-vin11t0:4357_6": "Payogeti dhovāpanapayoge.",
  "tika-vin11t0:4358_0": "48. Payogeti paṭiggaṇhanapayoge.",
  "tika-vin11t0:4359_0": "49.",
  "tika-vin11t0:4359_1": "Nānākāranti nānappakāraṃ.",
  "tika-vin11t0:4359_2": "Samāpajjanti samāpajjanto bhikkhu.",
  "tika-vin11t0:4359_3": "Samāpanneti saṃvohāre samāpanne sati.",
  "tika-vin11t0:4359_4": "Payogeti samāpajjanapayoge.",
  "tika-vin11t0:4360_0": "50. Payogeti kayavikkayāpajjanapayoge. Tasmiṃ kateti tasmiṃ bhaṇḍe attano santakabhāvaṃ nīte.",
  "tika-vin11t0:4361_0": "Kosiyavaggavaṇṇanā dutiyā.",
  "tika-vin11t0:4362_0": "51.",
  "tika-vin11t0:4362_1": "Atirekakanti anadhiṭṭhitaṃ,",
  "tika-vin11t0:4362_2": "avikappitaṃ vā pattaṃ.",
  "tika-vin11t0:4362_3": "Dasāhaṃ atikkamentassa tassa bhikkhuno ekāva nissaggiyāpatti hotīti yojanā.",
  "tika-vin11t0:4363_0": "52- 3.",
  "tika-vin11t0:4363_1": "Natthi etassa pañca bandhanānīti apañcabandhano, tasmiṃ,",
  "tika-vin11t0:4363_2": "ūnapañcabandhane patteti attho.",
  "tika-vin11t0:4363_3": "Payogeti viññāpanapayoge.",
  "tika-vin11t0:4363_4": "Tassa pattassa lābhe paṭilābhe.",
  "tika-vin11t0:4364_0": "54. Bhesajjanti sappiādikaṃ.",
  "tika-vin11t0:4365_0": "55. Payogeti pariyesanapayoge.",
  "tika-vin11t0:4366_0": "56. Payogeti acchindanaacchindāpanapayoge. Haṭeti acchinditvā gahite.",
  "tika-vin11t0:4367_0": "57.",
  "tika-vin11t0:4367_1": "Dve panāpattiyo phuseti vāyāpanapayoge dukkaṭaṃ,",
  "tika-vin11t0:4367_2": "vikappanupagapacchimacīvarapamāṇena vīte nissaggiyanti dve āpattiyo āpajjatīti attho.",
  "tika-vin11t0:4368_0": "58- 9.",
  "tika-vin11t0:4368_1": "Yo pana bhikkhu appavārito aññātakasseva tantavāye samecca upasaṅkamitvā cīvare vikappaṃ āpajjanto hoti.",
  "tika-vin11t0:4368_2": "Soti so bhikkhu.",
  "tika-vin11t0:4368_3": "Dve āpattiyo āpajjati,",
  "tika-vin11t0:4368_4": "na saṃsayoti yojanā.",
  "tika-vin11t0:4368_5": "Payogeti vikappāpajjanapayoge.",
  "tika-vin11t0:4369_0": "60. Accekasaññitaṃ cīvaraṃ paṭiggahetvāti yojanā. Kālanti cīvarakālaṃ.",
  "tika-vin11t0:4370_0": "61.",
  "tika-vin11t0:4370_1": "Tiṇṇamaññataraṃ vatthanti tiṇṇaṃ cīvarānaṃ aññataraṃ cīvaraṃ.",
  "tika-vin11t0:4370_2": "Ghareti antaraghare.",
  "tika-vin11t0:4370_3": "Nidahitvāti nikkhipitvā.",
  "tika-vin11t0:4370_4": "Tena cīvarena vinā chārattato adhikaṃ divasaṃ yassa āraññakassa vihārassa gocaragāme taṃ cīvaraṃ nikkhittaṃ,",
  "tika-vin11t0:4370_5": "tamhā vihārā aññatra vasanto nissaggiyaṃ phuseti yojanā.",
  "tika-vin11t0:4371_0": "62. Saṅghikaṃ lābhaṃ pariṇataṃ jānaṃ jānanto.",
  "tika-vin11t0:4372_0": "63.",
  "tika-vin11t0:4372_1": "Payogeti pariṇāmanapayoge.",
  "tika-vin11t0:4372_2": "Sabbatthāti pārājikādīsu sabbasikkhāpadesu.",
  "tika-vin11t0:4372_3": "Appanāvāraparihānīti parivāre paṭhamaṃ vuttakatthapaññattivārassa parihāpanaṃ,",
  "tika-vin11t0:4372_4": "idha avacananti attho,",
  "tika-vin11t0:4372_5": "tassa vārassa parivāre sabbapaṭhamattā paṭhamaṃ vattabbabhāvepi tattha vattabbaṃ pacchā gaṇhitukāmena",
  "tika-vin11t0:4372_6": "mayā taṃ ṭhapetvā paṭhamaṃ āpattidassanatthaṃ tadanantaro katāpattivāro paṭhamaṃ vuttoti adhippāyo.",
  "tika-vin11t0:4373_0": "Pattavaggavaṇṇanā tatiyā.",
  "tika-vin11t0:4374_0": "Iti uttare līnatthapakāsaniyā",
  "tika-vin11t0:4375_0": "Tiṃsanissaggiyakathāvaṇṇanā niṭṭhitā.",
  "tika-vin11t0:4376_0": "64.",
  "tika-vin11t0:4376_1": "Manussuttaridhammeti uttarimanussadhamme.",
  "tika-vin11t0:4376_2": "Abhūtasmiṃ uttarimanussadhamme samullapite parājayo pārājikāpatti.",
  "tika-vin11t0:4377_0": "65.",
  "tika-vin11t0:4377_1": "Amūlantimavatthunā amūlakena pārājikena dhammena bhikkhuṃ codanāya garu saṅghādiseso hotīti yojanā.",
  "tika-vin11t0:4377_2": "Pariyāyavacaneti “yo te vihāre vasatī”tiādinā pariyāyena kathane.",
  "tika-vin11t0:4377_3": "Ñāteti yassa katheti,",
  "tika-vin11t0:4377_4": "tasmiṃ vacanānantarameva ñāte.",
  "tika-vin11t0:4378_0": "66.",
  "tika-vin11t0:4378_1": "No ce pana vijānātīti atha taṃ pariyāyena vuttaṃ vacanānantarameva sace na jānāti.",
  "tika-vin11t0:4378_2": "Samudāhaṭanti kathitaṃ.",
  "tika-vin11t0:4379_0": "67.",
  "tika-vin11t0:4379_1": "Omasato bhikkhussa duve āpattiyo vuttā.",
  "tika-vin11t0:4379_2": "Upasampannaṃ omasato pācitti siyā.",
  "tika-vin11t0:4379_3": "Itaraṃ anupasampannaṃ omasato dukkaṭaṃ siyāti yojanā.",
  "tika-vin11t0:4380_0": "68. Pesuññaharaṇepi dve āpattiyo honti.",
  "tika-vin11t0:4381_0": "69.",
  "tika-vin11t0:4381_1": "Payogeti padaso dhammaṃ vācentassa vacanakiriyārambhato paṭṭhāya yāva padādīnaṃ parisamāpanaṃ,",
  "tika-vin11t0:4381_2": "etthantare akkharuccāraṇapayoge dukkaṭaṃ.",
  "tika-vin11t0:4381_3": "Padānaṃ parisamattiyaṃ pācittiyaṃ.",
  "tika-vin11t0:4382_0": "70.",
  "tika-vin11t0:4382_1": "“Tirattā anupasampannasahaseyyāyā”ti padacchedo.",
  "tika-vin11t0:4382_2": "Anupasampannena sahaseyyā anupasampannasahaseyyā, tāya.",
  "tika-vin11t0:4382_3": "Tirattā uttariṃ anupasampannasahaseyyāyāti yojanā.",
  "tika-vin11t0:4382_4": "Payogeti sayanatthāya seyyāpaññāpanakāyāvajjanādipubbapayoge.",
  "tika-vin11t0:4382_5": "Panneti kāyapasāraṇalakkhaṇena sayanena nipanne.",
  "tika-vin11t0:4383_0": "71.",
  "tika-vin11t0:4383_1": "Yo pana bhikkhu ekarattiyaṃ mātugāmena sahaseyyaṃ kappeti.",
  "tika-vin11t0:4383_2": "Dukkaṭādayoti “payoge dukkaṭaṃ,",
  "tika-vin11t0:4383_3": "nipanne pācittiya”nti yathāvuttadveāpattiyo āpajjatīti yojanā.",
  "tika-vin11t0:4384_0": "72. Payogeti yathāvuttalakkhaṇapayoge.",
  "tika-vin11t0:4385_0": "73.",
  "tika-vin11t0:4385_1": "Anupasampanneti samīpatthe cetaṃ bhummaṃ.",
  "tika-vin11t0:4385_2": "Anupasampannassa santike bhūtaṃ uttarimanussadhammaṃ yo sace ārocetīti yojanā.",
  "tika-vin11t0:4385_3": "Dukkaṭādayoti yassa āroceti,",
  "tika-vin11t0:4385_4": "so nappaṭivijānāti, dukkaṭaṃ,",
  "tika-vin11t0:4385_5": "paṭivijānāti,",
  "tika-vin11t0:4385_6": "pācittiyanti evaṃ dve āpattiyo tassa honti.",
  "tika-vin11t0:4386_0": "74.",
  "tika-vin11t0:4386_1": "Aññato aññassa upasampannassa duṭṭhullassa āpattiṃ anupasampanne anupasampannassa santike vadaṃ vadantoti yojanā.",
  "tika-vin11t0:4386_2": "Payogeti ārambhato paṭṭhāya pubbapayoge dukkaṭaṃ āgacchati dukkaṭaṃ āpajjati.",
  "tika-vin11t0:4386_3": "Ārocite pācitti siyāti yojanā.",
  "tika-vin11t0:4387_0": "75. Payogeti “akappiyapathaviṃ khaṇissāmī”ti kudāla pariyesanādisabbapayogeti.",
  "tika-vin11t0:4388_0": "Musāvādavaggavaṇṇanā paṭhamā.",
  "tika-vin11t0:4389_0": "76. Pātentoti vikopento. Tassāti bhūtagāmassa. Pāteti vikopane.",
  "tika-vin11t0:4390_0": "77.",
  "tika-vin11t0:4390_1": "Aññavādakavihesakānaṃ ekayoganiddiṭṭhattā tattha vuttanayeneva vihesake ca ñātuṃ sakkāti tattha visuṃ āpattibhedo na vutto.",
  "tika-vin11t0:4391_0": "78.",
  "tika-vin11t0:4391_1": "Paranti aññaṃ saṅghena sammatasenāsanapaññāpakādikaṃ upasampannaṃ.",
  "tika-vin11t0:4391_2": "Ujjhāpentoti tassa ayasaṃ uppādetukāmatāya bhikkhūhi avajānāpetuṃ “chandāya itthannāmo idaṃ nāma karotī”tiādīni vatvā avaññāya olokāpento,",
  "tika-vin11t0:4391_3": "lāmakato vā cintāpento.",
  "tika-vin11t0:4391_4": "Payogeti ujjhāpanatthāya tassa avaṇṇabhaṇanādike pubbapayoge.",
  "tika-vin11t0:4392_0": "83.",
  "tika-vin11t0:4392_1": "Saṅghike vihāre pubbūpagataṃ bhikkhuṃ jānaṃ jānanto anupakhajja seyyaṃ kappeti,",
  "tika-vin11t0:4392_2": "tassevaṃ seyyaṃ kappayatoti yojanā.",
  "tika-vin11t0:4392_3": "Payogedukkaṭādayoti ettha aluttasamāso. Ādi-",
  "tika-vin11t0:4392_4": "saddena seyyākappane pācittiyaṃ saṅgaṇhāti.",
  "tika-vin11t0:4393_0": "84.",
  "tika-vin11t0:4393_1": "Payogeti “nikkaḍḍhatha ima”ntiādike āṇattike vā “yāhi yāhī”tiādike vācasike vā hatthena tassa aṅgaparāmasanādivasena kate kāyike vā nikkaḍḍhanapayoge.",
  "tika-vin11t0:4393_2": "Sesanti pācittiyaṃ.",
  "tika-vin11t0:4394_0": "85.",
  "tika-vin11t0:4394_1": "“Vehāsakuṭiyā uparī”ti padacchedo.",
  "tika-vin11t0:4394_2": "Āhaccapādaketi ettha “mañce vā pīṭhe vā”ti seso.",
  "tika-vin11t0:4394_3": "Sīdanti nisīdanto.",
  "tika-vin11t0:4394_4": "Dukkaṭādayoti payoge dukkaṭaṃ,",
  "tika-vin11t0:4394_5": "nipajjāya pācittiyanti imā āpattiyo phuseti attho.",
  "tika-vin11t0:4395_0": "86.",
  "tika-vin11t0:4395_1": "Assa pajjassa paṭhamapādaṃ dasakkharapādakaṃ chandovicitiyaṃ vuttagāthā,",
  "tika-vin11t0:4395_2": "“gāthāchando atītadvaya”nti iminā chandovicitilakkhaṇena gāthāchandattā adhiṭṭhitvā dvattipariyāyeti ettha akkharadvayaṃ adhikaṃ vuttanti daṭṭhabbaṃ.",
  "tika-vin11t0:4395_3": "Payogeti adhiṭṭhānapayoge.",
  "tika-vin11t0:4395_4": "Adhiṭṭhiteti dvattipariyāyānaṃ upari adhiṭṭhāne kate.",
  "tika-vin11t0:4396_0": "87. Payogeti siñcanasiñcāpanapayoge. Sitteti siñcanakiriyapariyosāne.",
  "tika-vin11t0:4397_0": "Bhūtagāmavaggavaṇṇanā dutiyā.",
  "tika-vin11t0:4398_0": "88. Dukkaṭaṃ phuseti yojanā. Ovadite pācitti siyāti yojanā.",
  "tika-vin11t0:4399_0": "89. Vibhāgoyeva vibhāgatā.",
  "tika-vin11t0:4400_0": "90.",
  "tika-vin11t0:4400_1": "Aññātikāya bhikkhuniyā aññatra pārivattakā cīvaraṃ dento bhikkhu duve āpattiyo phuseti yojanā.",
  "tika-vin11t0:4400_2": "Payogeti dānapayoge.",
  "tika-vin11t0:4401_0": "93.",
  "tika-vin11t0:4401_1": "“Nāvaṃ eka”nti padacchedo.",
  "tika-vin11t0:4401_2": "Payogeti abhiruhaṇapayoge.",
  "tika-vin11t0:4401_3": "Dukkaṭādayoti ādi-",
  "tika-vin11t0:4401_4": "saddena abhiruḷhe pācittiyaṃ saṅgaṇhāti.",
  "tika-vin11t0:4402_0": "94. “Duvidhaṃ āpatti”nti padacchedo.",
  "tika-vin11t0:4403_0": "96.",
  "tika-vin11t0:4403_1": "Bhikkhuniyā saddhiṃ raho nisajjaṃ kappento bhikkhu payogedukkaṭādayo dvepi āpattiyo phuseti yojanā.",
  "tika-vin11t0:4404_0": "Ovādavaggavaṇṇanā tatiyā.",
  "tika-vin11t0:4405_0": "97.",
  "tika-vin11t0:4405_1": "Taduttarinti tato bhuñjituṃ anuññātaekadivasato uttariṃ dutiyadivasato paṭṭhāya.",
  "tika-vin11t0:4405_2": "Anantarassa vaggassāti ovādavaggassa.",
  "tika-vin11t0:4405_3": "Navamenāti bhikkhuniyā paripācitapiṇḍapātasikkhāpadena.",
  "tika-vin11t0:4406_0": "99.",
  "tika-vin11t0:4406_1": "Dvattipatteti dvattipattapūre.",
  "tika-vin11t0:4406_2": "Taduttarinti dvattipattapūrato uttariṃ.",
  "tika-vin11t0:4406_3": "Payogeti paṭiggahaṇapayoge.",
  "tika-vin11t0:4407_0": "101. Abhihaṭṭhunti abhiharitvā.",
  "tika-vin11t0:4408_0": "102. Tassāti abhiharantassa. Piṭaketi vinayapiṭake.",
  "tika-vin11t0:4409_0": "103. Dasamepīti ettha “dasame apī”ti padacchedo.",
  "tika-vin11t0:4410_0": "Bhojanavaggavaṇṇanā catutthā.",
  "tika-vin11t0:4411_0": "104.",
  "tika-vin11t0:4411_1": "Acelakādinoti ādi-",
  "tika-vin11t0:4411_2": "saddena “paribbājakassa vā paribbājikāya vā”ti vutte saṅgaṇhāti.",
  "tika-vin11t0:4411_3": "Bhojanādikanti ādi-",
  "tika-vin11t0:4411_4": "saddena khādanīyaṃ saṅgaṇhāti.",
  "tika-vin11t0:4411_5": "Payogeti sahatthā dānapayoge.",
  "tika-vin11t0:4412_0": "105.",
  "tika-vin11t0:4412_1": "Dāpetvā vā adāpetvā vā kiñci āmisaṃ.",
  "tika-vin11t0:4412_2": "Payogeti uyyojanapayoge.",
  "tika-vin11t0:4412_3": "Tasminti tasmiṃ bhikkhumhi.",
  "tika-vin11t0:4412_4": "Uyyojite pācitti siyāti yojanā.",
  "tika-vin11t0:4413_0": "109. Ummārātikkameti indakhīlātikkame.",
  "tika-vin11t0:4414_0": "110. Taduttarinti tato paricchinnarattipariyantato vā paricchinnabhesajjapariyantato vā uttariṃ.",
  "tika-vin11t0:4415_0": "111. Uyyuttaṃ dassanatthāya gacchanto dve āpattiyo phuseti yojanā.",
  "tika-vin11t0:4416_0": "Acelakavaggavaṇṇanā pañcamā.",
  "tika-vin11t0:4417_0": "114.",
  "tika-vin11t0:4417_1": "Mereyyanti merayaṃ.",
  "tika-vin11t0:4417_2": "Niruttinayena a-",
  "tika-vin11t0:4417_3": "kārassa e- kāro, ya-",
  "tika-vin11t0:4417_4": "kārassa ca dvittaṃ. Meraya-",
  "tika-vin11t0:4417_5": "saddapariyāyo vā mereyya- saddo.",
  "tika-vin11t0:4417_6": "Munīti bhikkhu.",
  "tika-vin11t0:4418_0": "115. “Bhikkhu aṅgulipatodenā”ti padacchedo. Payogeti hāsāpanapayoge. Tassāti hāsāpentassa.",
  "tika-vin11t0:4419_0": "116.",
  "tika-vin11t0:4419_1": "Gopphakā heṭṭhā udake dukkaṭaṃ.",
  "tika-vin11t0:4419_2": "Gopphakato upari uparigopphakaṃ, udakaṃ, tasmiṃ,",
  "tika-vin11t0:4419_3": "gopphakato adhikappamāṇe udaketi attho.",
  "tika-vin11t0:4420_0": "117.",
  "tika-vin11t0:4420_1": "Anādariyanti puggalānādariyaṃ,",
  "tika-vin11t0:4420_2": "dhammānādariyaṃ vā.",
  "tika-vin11t0:4420_3": "Payogeti anādariyavasena pavatte kāyapayoge vā vacīpayoge vā.",
  "tika-vin11t0:4420_4": "Kate anādariye.",
  "tika-vin11t0:4421_0": "118. Payogeti bhiṃsāpanapayoge.",
  "tika-vin11t0:4422_0": "119.",
  "tika-vin11t0:4422_1": "Jotinti aggiṃ.",
  "tika-vin11t0:4422_2": "Samādahitvānāti jāletvā.",
  "tika-vin11t0:4422_3": "“Visibbento”ti iminā phalūpacārena kāraṇaṃ vuttaṃ.",
  "tika-vin11t0:4422_4": "Visibbanakiriyā hi samādahanakiriyāya phalanti visibbanakiriyāvohārena samādahanakiriyāva.",
  "tika-vin11t0:4422_5": "Tasmā visibbentoti ettha samādahantoti attho.",
  "tika-vin11t0:4422_6": "Payogeti samādahanasamādahāpanapayoge.",
  "tika-vin11t0:4422_7": "Visīviteti vuttanayena samādahiteti attho.",
  "tika-vin11t0:4423_0": "120. Payogeti cuṇṇamattikābhisaṅkharaṇādisabbapayoge. Itaranti pācittiyaṃ.",
  "tika-vin11t0:4424_0": "121.",
  "tika-vin11t0:4424_1": "Tiṇṇaṃ dubbaṇṇakaraṇānanti kaṃsanīlapattanīlakaddamasaṅkhātānaṃ tiṇṇaṃ dubbaṇṇakaraṇānaṃ.",
  "tika-vin11t0:4424_2": "Ekaṃ aññataraṃ anādiya adatvā.",
  "tika-vin11t0:4424_3": "Cīvaranti navacīvaraṃ.",
  "tika-vin11t0:4425_0": "122.",
  "tika-vin11t0:4425_1": "Natthi etassa uddhāranti anuddhāro,",
  "tika-vin11t0:4425_2": "taṃ anuddhāranti vattabbe gāthābandhavasena rassattaṃ,",
  "tika-vin11t0:4425_3": "akatapaccuddhāranti attho.",
  "tika-vin11t0:4426_0": "123.",
  "tika-vin11t0:4426_1": "Apanidhentoti apanetvā nidhento nikkhipento.",
  "tika-vin11t0:4426_2": "Pattādikanti ādi-",
  "tika-vin11t0:4426_3": "saddena cīvaranisīdanasūcigharakāyabandhanānaṃ gahaṇaṃ.",
  "tika-vin11t0:4426_4": "Payogeti apanidhānapayoge.",
  "tika-vin11t0:4426_5": "Tasmiṃ pattādike pañcavidhe parikkhāre.",
  "tika-vin11t0:4426_6": "Apanihite sesā pācittiyāpatti siyāti yojanā.",
  "tika-vin11t0:4427_0": "Surāpānavaggavaṇṇanā chaṭṭhā.",
  "tika-vin11t0:4428_0": "124. Tapodhanoti pātimokkhasaṃvarasīlasaṅkhātaṃ tapodhanamassāti tapodhano, bhikkhu.",
  "tika-vin11t0:4429_0": "125. Tasmiṃ opāte.",
  "tika-vin11t0:4430_0": "126. Manussaviggaho manussasarīro. Tiracchānagato nāgo vā supaṇṇo vā. Tassa opātakhaṇakassa.",
  "tika-vin11t0:4431_0": "127. Paṭubuddhināti sabbesu ñeyyadhammesu nipunañāṇena bhagavatā.",
  "tika-vin11t0:4432_0": "128. Payogeti paribhogatthāya gahaṇādike payoge. Tassāti bhikkhussa.",
  "tika-vin11t0:4433_0": "129.",
  "tika-vin11t0:4433_1": "Ukkoṭentoti uccālento yathāṭhāne ṭhātuṃ adento.",
  "tika-vin11t0:4433_2": "Payogeti ukkoṭanapayoge.",
  "tika-vin11t0:4433_3": "Ukkoṭite pācittiyaṃ siyāti yojanā.",
  "tika-vin11t0:4434_0": "130. Duṭṭhullaṃ vajjakanti saṅghādisesādike. Ekaṃ pācittiyaṃ āpattiṃ āpajjati iti dīpitanti yojanā.",
  "tika-vin11t0:4435_0": "131.",
  "tika-vin11t0:4435_1": "Payogeti gaṇapariyesanādipayoge.",
  "tika-vin11t0:4435_2": "Dukkaṭaṃ patto siyā dukkaṭāpattiṃ āpanno bhaveyyāti attho.",
  "tika-vin11t0:4435_3": "Sesāti pācittiyāpatti upasampādite siyā.",
  "tika-vin11t0:4435_4": "Gāthābandhavasena upasaggalopo.",
  "tika-vin11t0:4436_0": "132- 3.",
  "tika-vin11t0:4436_1": "Jānaṃ theyyasatthena saha saṃvidhāya maggaṃ paṭipajjato ca tatheva mātugāmena saha saṃvidhāya maggaṃ paṭipajjato cāti yojanā.",
  "tika-vin11t0:4436_2": "Payogeti saṃvidhāya gantuṃ paṭipucchādikaraṇapayoge.",
  "tika-vin11t0:4436_3": "Paṭipanneti maggapaṭipanne.",
  "tika-vin11t0:4436_4": "Anantaranti addhayojanagāmantarātikkamanānantaraṃ.",
  "tika-vin11t0:4437_0": "134. Ñattiyā osāne dukkaṭaṃ phuseti yojanā.",
  "tika-vin11t0:4438_0": "135.",
  "tika-vin11t0:4438_1": "Akatānudhammenāti anudhammo vuccati āpattiyā adassane vā appaṭikamme vā pāpikāya diṭṭhiyā appaṭinissagge",
  "tika-vin11t0:4438_2": "vā dhammena vinayena satthusāsanena ukkhittakassa anulomavattaṃ disvā katvā osāraṇā,",
  "tika-vin11t0:4438_3": "so osāraṇasaṅkhāto anudhammo yassa na kato,",
  "tika-vin11t0:4438_4": "ayaṃ akatānudhammo nāma,",
  "tika-vin11t0:4438_5": "tādisena bhikkhunā saddhinti attho.",
  "tika-vin11t0:4438_6": "Sambhuñjantoti āmisasambhogaṃ karonto bhikkhu.",
  "tika-vin11t0:4438_7": "Payogeti bhuñjituṃ āmisapaṭiggahaṇādipayoge.",
  "tika-vin11t0:4438_8": "Bhutteti sambhutte,",
  "tika-vin11t0:4438_9": "ubhayasambhoge,",
  "tika-vin11t0:4438_10": "tadaññatare vā kateti attho.",
  "tika-vin11t0:4439_0": "136. Upalāpentoti pattacīvarauddesaparipucchanādivasena saṅgaṇhanto. Payogeti upalāpanapayoge.",
  "tika-vin11t0:4440_0": "Sappāṇakavaggavaṇṇanā sattamā.",
  "tika-vin11t0:4441_0": "137.",
  "tika-vin11t0:4441_1": "Sahadhammikanti karaṇatthe upayogavacanaṃ,",
  "tika-vin11t0:4441_2": "pañcahi sahadhammikehi sikkhitabbattā,",
  "tika-vin11t0:4441_3": "tesaṃ vā santakattā “sahadhammika”nti laddhanāmena buddhapaññattena sikkhāpadena vuccamānassāti attho.",
  "tika-vin11t0:4441_4": "Bhaṇatoti “bhikkhussā”ti iminā samānādhikaraṇaṃ.",
  "tika-vin11t0:4442_0": "138.",
  "tika-vin11t0:4442_1": "Vivaṇṇentoti “kiṃ panimehi khuddānukhuddakehi sikkhāpadehi uddiṭṭhehī”tiādinā garahanto.",
  "tika-vin11t0:4442_2": "Payogeti “kiṃ imehī”tiādinā garahaṇavasena pavatte vacīpayoge.",
  "tika-vin11t0:4442_3": "Vivaṇṇite garahite.",
  "tika-vin11t0:4443_0": "139.",
  "tika-vin11t0:4443_1": "Mohentoti “idāneva kho ahaṃ, āvuso,",
  "tika-vin11t0:4443_2": "jānāmī”tiādinā attano ajānanattena āpannabhāvaṃ dīpetvā bhikkhuṃ mohento,",
  "tika-vin11t0:4443_3": "vañcentoti attho.",
  "tika-vin11t0:4443_4": "Moheti mohāropanakamme.",
  "tika-vin11t0:4443_5": "Aropite kate.",
  "tika-vin11t0:4444_0": "140. Bhikkhussa kupito pahāraṃ dento phuseti yojanā. Payogeti daṇḍādānādipayoge.",
  "tika-vin11t0:4445_0": "141. Payogeti uggiraṇapayoge. Uggiriteti uccārite.",
  "tika-vin11t0:4446_0": "142. Amūlenevāti diṭṭhādimūlavirahiteneva. Yogeti okāsakārāpanādipayoge. Uddhaṃsiteti codite.",
  "tika-vin11t0:4447_0": "143.",
  "tika-vin11t0:4447_1": "Kukkuccaṃ janayantoti “ūnavīsativasso tvaṃ maññe upasampanno”tiādinā kukkuccaṃ upadahanto.",
  "tika-vin11t0:4447_2": "Yogeti kukkuccuppādanapayoge.",
  "tika-vin11t0:4447_3": "Uppāditeti kukkucce uppādite.",
  "tika-vin11t0:4448_0": "144. “Tiṭṭhanto upassuti”nti padacchedo. Sutiyā samīpaṃ upassuti, savanūpacāreti attho.",
  "tika-vin11t0:4449_0": "145.",
  "tika-vin11t0:4449_1": "Dhammikānaṃ tu kammānanti dhammena vinayena satthusāsanena katānaṃ apalokanādīnaṃ catunnaṃ kammānaṃ.",
  "tika-vin11t0:4449_2": "Tato punāti chandadānato pacchā.",
  "tika-vin11t0:4449_3": "Khīyanadhammanti attano adhippetabhāvavibhāvanamantanaṃ.",
  "tika-vin11t0:4449_4": "Dve phuse dukkaṭādayoti khīyanadhammāpajjanapayoge dukkaṭaṃ,",
  "tika-vin11t0:4449_5": "khīyanadhamme āpanne pācittiyanti evaṃ dukkaṭādayo dve āpattiyo āpajjeyyāti attho.",
  "tika-vin11t0:4450_0": "146.",
  "tika-vin11t0:4450_1": "Saṅghe saṅghamajjhe.",
  "tika-vin11t0:4450_2": "Vinicchayeti vatthuto otiṇṇavinicchaye.",
  "tika-vin11t0:4450_3": "Niṭṭhaṃ agateti vatthumhi avinicchite,",
  "tika-vin11t0:4450_4": "ñattiṃ ṭhapetvā kammavācāya vā apariyositāya.",
  "tika-vin11t0:4451_0": "148. Samaggena saṅghenāti samānasaṃvāsakena samānasīmāyaṃ ṭhitena saṅghena.",
  "tika-vin11t0:4452_0": "Sahadhammikavaggavaṇṇanā aṭṭhamā.",
  "tika-vin11t0:4453_0": "150. Avidito hutvāti rañño aviditāgamano hutvā.",
  "tika-vin11t0:4454_0": "152. Ratananti muttādidasavidhaṃ ratanaṃ. Payogeti ratanaggahaṇapayoge.",
  "tika-vin11t0:4455_0": "153. Vikāleti majjhantikātikkamato paṭṭhāya aruṇe.",
  "tika-vin11t0:4456_0": "155. Aṭṭhidantavisāṇābhinibbattanti aṭṭhidantavisāṇamayaṃ. Payogeti kārāpanapayoge.",
  "tika-vin11t0:4457_0": "156. Tasmiṃ mañcādimhi kārāpite sesā pācittiyāpatti siyāti yojanā.",
  "tika-vin11t0:4458_0": "Ratanavaggavaṇṇanā navamā.",
  "tika-vin11t0:4459_0": "Iti uttare līnatthapakāsaniyā",
  "tika-vin11t0:4460_0": "Pācittiyakathāvaṇṇanā niṭṭhitā.",
  "tika-vin11t0:4461_0": "159. Catūsu pāṭidesanīyesupi avisesena ādiccabandhunā buddhena dvidhā āpatti niddiṭṭhāti yojanā.",
  "tika-vin11t0:4462_0": "160. Sabbatthāti sabbesu catūsu.",
  "tika-vin11t0:4463_0": "Pāṭidesanīyakathāvaṇṇanā.",
  "tika-vin11t0:4464_0": "161. Sekhiyakathā uttānatthāyeva.",
  "tika-vin11t0:4465_0": "Sekhiyakathāvaṇṇanā.",
  "tika-vin11t0:4466_0": "162.",
  "tika-vin11t0:4466_1": "Parivāre paṭhamaṃ dassitasoḷasavārappabhede mahāvibhaṅge “paṭhamaṃ pārājikaṃ kattha paññatta”ntiādippabhedo katthapaññattivāro,",
  "tika-vin11t0:4466_2": "“methunaṃ dhammaṃ paṭisevanto kati āpattiyo āpajjatī”tiādippabhedo katāpattivāro,",
  "tika-vin11t0:4466_3": "“methunaṃ dhammaṃ paṭisevantassa āpattiyo catunnaṃ vipattīnaṃ kati vipattiyo bhajantī”tiādippabhedo vipattivāro,",
  "tika-vin11t0:4466_4": "“methunaṃ dhammaṃ paṭisevantassa āpattiyo sattannaṃ āpattikkhandhānaṃ katihi āpattikkhandhehi saṅgahitā”tiādippabhedo saṅgahavāro,",
  "tika-vin11t0:4466_5": "“methunaṃ dhammaṃ paṭisevantassa āpattiyo channaṃ āpattisamuṭṭhānānaṃ katihi samuṭṭhānehi samuṭṭhahantī”tiādippabhedo samuṭṭhānavāro,",
  "tika-vin11t0:4466_6": "“methunaṃ dhammaṃ paṭisevantassa āpattiyo catunnaṃ adhikaraṇānaṃ katamaṃ adhikaraṇa”ntiādippabhedo adhikaraṇavāro,",
  "tika-vin11t0:4466_7": "“methunaṃ dhammaṃ paṭisevantassa āpattiyo sattannaṃ samathānaṃ katihi samathehi sammantī”tiādippabhedo samathavāro,",
  "tika-vin11t0:4466_8": "tadanantaro imehi sattahi vārehi misso aṭṭhamo samuccayavāroti imesu aṭṭhasu vāresu ādibhūte katthapaññattināmadheyye",
  "tika-vin11t0:4466_9": "appanāvāre saṅgahetabbānaṃ nidānādisattarasalakkhaṇānaṃ ubhayavibhaṅgasādhāraṇato upari vakkhamānattā",
  "tika-vin11t0:4466_10": "taṃ vāraṃ ṭhapetvā tadanantaraṃ asādhāraṇaṃ katāpattivāraṃ sekhiyāvasānaṃ pāḷikkamānurūpaṃ dassetvā tadanantarā",
  "tika-vin11t0:4466_11": "vipattivārādayo cha vārā ubhayavibhaṅgasādhāraṇato vakkhamānāti katvā tepi ṭhapetvā ime paccayasaddena",
  "tika-vin11t0:4466_12": "ayojetvā dassitā aṭṭheva vārā,",
  "tika-vin11t0:4466_13": "puna “methunaṃ dhammaṃ paṭisevanapaccayā pārājikaṃ kattha paññatta”ntiādinā paccaya-",
  "tika-vin11t0:4466_14": "saddaṃ yojetvā dassitā apare aṭṭha vārā yojitāti tatthāpi dutiyaṃ katāpattipaccayavāraṃ iminā katāpattivārena",
  "tika-vin11t0:4466_15": "ekaparicchedaṃ katvā dassetumāha “paññattā”tiādi.",
  "tika-vin11t0:4466_16": "Paṭisevanapaccayāti paṭisevanahetunā.",
  "tika-vin11t0:4467_0": "163.",
  "tika-vin11t0:4467_1": "Allokāsappavesaneti jīvamānasarīre tiṇṇaṃ maggānaṃ aññatarasmiṃ magge allokāsappavesane.",
  "tika-vin11t0:4467_2": "Mate akkhāyite vā pi-",
  "tika-vin11t0:4467_3": "saddena yebhuyyaakkhāyite pavesane pavesananimittaṃ methunaṃ dhammaṃ paṭisevanto bhikkhu pārājikaṃ phuseti sambandho.",
  "tika-vin11t0:4468_0": "164.",
  "tika-vin11t0:4468_1": "Tathā yebhuyyakkhāyite,",
  "tika-vin11t0:4468_2": "upaḍḍhakkhāyite ca methunaṃ dhammaṃ paṭisevanto bhikkhu thullaccayaṃ phuseti yojanā.",
  "tika-vin11t0:4468_3": "Vaṭṭakate mukhe dukkaṭaṃ vuttanti sambandho.",
  "tika-vin11t0:4468_4": "Jatumaṭṭhaketi bhikkhuniyā jatumaṭṭhake dinne pācitti vuttāti sambandho.",
  "tika-vin11t0:4469_0": "166.",
  "tika-vin11t0:4469_1": "Avassutassāti kāyasaṃsaggarāgena tintassa.",
  "tika-vin11t0:4469_2": "Posassāti gahaṇakiriyāsambandhe sāmivacanaṃ.",
  "tika-vin11t0:4469_3": "Bhikkhuniyāti attasambandhe sāmivacanaṃ.",
  "tika-vin11t0:4469_4": "“Attano”ti seso.",
  "tika-vin11t0:4469_5": "Avassutena posena attano adhakkhakādigahaṇaṃ sādiyantiyā tathā avassutāya bhikkhuniyā pārājikanti yojanā.",
  "tika-vin11t0:4470_0": "167.",
  "tika-vin11t0:4470_1": "Kāyenāti attano kāyena.",
  "tika-vin11t0:4470_2": "Kāyanti mātugāmassa kāyaṃ.",
  "tika-vin11t0:4470_3": "Phusatoti kāyasaṃsaggarāgena phusato.",
  "tika-vin11t0:4470_4": "Kāyena kāyabaddhanti etthāpi eseva nayo.",
  "tika-vin11t0:4471_0": "168.",
  "tika-vin11t0:4471_1": "Kāyena paṭibaddhenāti attano kāyapaṭibaddhena.",
  "tika-vin11t0:4471_2": "Paṭibaddhanti itthiyā kāyapaṭibaddhaṃ phusantassa dukkaṭaṃ.",
  "tika-vin11t0:4471_3": "Tassa bhikkhussa.",
  "tika-vin11t0:4472_0": "“Mahāvibhaṅgasaṅgaho niṭṭhito”ti kasmā vuttaṃ,",
  "tika-vin11t0:4472_1": "nanu soḷasavārasaṅgahe mahāvibhaṅge katāpattivāroyevettha vutto,",
  "tika-vin11t0:4472_2": "na itare vārāti? Saccaṃ,",
  "tika-vin11t0:4472_3": "avayave pana samudāyopacārena vuttaṃ.",
  "tika-vin11t0:4472_4": "Sādhāraṇāsādhāraṇānaṃ mahāvibhaṅge gatānaṃ sabbāpattipabhedānaṃ dassanopacārabhūto katāpattivāro dassitoti",
  "tika-vin11t0:4472_5": "taṃdassanena appadhānā itarepi vārā upacārato dassitā hontīti ca tathā vuttanti veditabbaṃ.",
  "tika-vin11t0:4473_0": "Iti uttare līnatthapakāsaniyā",
  "tika-vin11t0:4474_0": "Mahāvibhaṅgasaṅgahavaṇṇanā niṭṭhitā.",
  "tika-vin11t0:4475_0": "Bhikkhunivibhaṅgo",
  "tika-vin11t0:4476_0": "170.",
  "tika-vin11t0:4476_1": "Vinayassa vinicchaye bhikkhūnaṃ pāṭavatthāyāti bhikkhunīnaṃ pāṭavassāpi tadadhīnattā padhānadassanavasena vuttaṃ.",
  "tika-vin11t0:4476_2": "Atha vā dassanaliṅgantarasādhāraṇatte icchite pulliṅgena,",
  "tika-vin11t0:4476_3": "napuṃsakaliṅgena vā niddeso saddasatthānuyogatoti “bhikkhūna”nti pulliṅgena vuttaṃ.",
  "tika-vin11t0:4477_0": "171. Nandantī sādiyantī.",
  "tika-vin11t0:4478_0": "172.",
  "tika-vin11t0:4478_1": "Tisso āpattiyo phuseti yojanā.",
  "tika-vin11t0:4478_2": "Jāṇussa uddhaṃ,",
  "tika-vin11t0:4478_3": "akkhakassa adho gahaṇaṃ sādiyantiyā tassā pārājikanti yojanā.",
  "tika-vin11t0:4479_0": "173. Kāyapaṭibaddhe vā gahaṇaṃ sādiyantiyā dukkaṭaṃ.",
  "tika-vin11t0:4480_0": "174. Vajjanti aññissā bhikkhuniyā pārājikāpattiṃ.",
  "tika-vin11t0:4481_0": "176. Taṃ laddhinti ukkhittassa yaṃ laddhiṃ attano rocesi, taṃ laddhiṃ na nissajjantīti yojanā.",
  "tika-vin11t0:4482_0": "178. “Idha āgacchā”ti padacchedo. “Vuttā āgacchatī”ti padacchedo.",
  "tika-vin11t0:4483_0": "179. Hatthapāsappavesaneti hatthapāsūpagamane. “Hatthagatappavesane”ti vā pāṭho, soyeva attho.",
  "tika-vin11t0:4484_0": "Iti uttare līnatthapakāsaniyā bhikkhunivibhaṅge",
  "tika-vin11t0:4485_0": "Pārājikakathāvaṇṇanā niṭṭhitā.",
  "tika-vin11t0:4486_0": "180. Ekassāti attano attano aṭṭakārassa vā. Ārocaneti vattabbassa vohārikānaṃ nivedane.",
  "tika-vin11t0:4487_0": "181. Dutiyārocaneti dutiyassa, dutiyaṃ evaṃ ārocane.",
  "tika-vin11t0:4488_0": "182. Dvīhīti dvīhi kammavācāhi. Kammavācosāneti kammavācāosāne.",
  "tika-vin11t0:4489_0": "183.",
  "tika-vin11t0:4489_1": "Parikkhepe atikkanteti attano gāmato gantvā itaraṃ gāmaṃ pavisantiyā paṭhamena pādena tassa gāmassa parikkhepe atikkante,",
  "tika-vin11t0:4489_2": "paṭhamapāde parikkhepaṃ atikkametvā antogāmasaṅkhepaṃ gateti attho.",
  "tika-vin11t0:4490_0": "184.",
  "tika-vin11t0:4490_1": "Dutiyenāti gāmaparikkhepato bahi ṭhitena dutiyapādena.",
  "tika-vin11t0:4490_2": "Atikkanteti tasmiṃ gāmaparikkhepe atikkante,",
  "tika-vin11t0:4490_3": "tasmiṃ pāde antogāmaṃ pavesiteti attho.",
  "tika-vin11t0:4490_4": "Sesaṃ uttānatthameva.",
  "tika-vin11t0:4491_0": "Iti uttare līnatthapakāsaniyā bhikkhunivibhaṅge",
  "tika-vin11t0:4492_0": "Saṅghādisesakathāvaṇṇanā niṭṭhitā.",
  "tika-vin11t0:4493_0": "193. Iha bhikkhunī pattasannicayaṃ karontī hoti, sā ekaṃ nissaggiyaṃ pācittiyaṃyeva phuseti yojanā.",
  "tika-vin11t0:4494_0": "194. Akālacīvaraṃ kālacīvaraṃ katvā bhājāpentiyāti yojanā. Payogeti bhājanapayoge.",
  "tika-vin11t0:4495_0": "195. Chinneti acchinne.",
  "tika-vin11t0:4496_0": "196. Tato paranti tato paṭhamato aññaṃ.",
  "tika-vin11t0:4497_0": "Iti uttare līnatthapakāsaniyā bhikkhunivibhaṅge",
  "tika-vin11t0:4498_0": "Nissaggiyakathāvaṇṇanā niṭṭhitā.",
  "tika-vin11t0:4499_0": "199. Lasuṇaṃ khādati ce, dve āpattiyo phuṭāti yojanā.",
  "tika-vin11t0:4500_0": "200.",
  "tika-vin11t0:4500_1": "Payogeti saṃhārāpanapayoge.",
  "tika-vin11t0:4500_2": "Saṃhaṭeti attanā saṃhaṭe,",
  "tika-vin11t0:4500_3": "parena saṃharāpite ca āpatti pācitti hoti.",
  "tika-vin11t0:4501_0": "201. Kateti talaghāte kate.",
  "tika-vin11t0:4502_0": "202. Jatunā maṭṭhakanti jatunā kataṃ maṭṭhadaṇḍakaṃ. “Dukkaṭaṃ ādinne”ti padacchedo.",
  "tika-vin11t0:4503_0": "204. Bhuñjamānassa bhikkhussa hatthapāseti yojanā. Hitvā hatthapāsaṃ.",
  "tika-vin11t0:4504_0": "205. Viññāpetvāti antamaso mātarampi yācitvā. Ajjhohāre pācittiṃ dīpayeti yojanā.",
  "tika-vin11t0:4505_0": "206. Uccārādinti ādi-saddena vighāsasaṅkāramuttānaṃ gahaṇaṃ.",
  "tika-vin11t0:4506_0": "Lasuṇavaggavaṇṇanā paṭhamā.",
  "tika-vin11t0:4507_0": "209.",
  "tika-vin11t0:4507_1": "Idha imasmiṃ rattandhakāravagge. Paṭhame, dutiye, tatiye,",
  "tika-vin11t0:4507_2": "catutthepi vinicchayo lasuṇavaggassa chaṭṭhena sikkhāpadena tulyo sadisoti yojanā.",
  "tika-vin11t0:4508_0": "210.",
  "tika-vin11t0:4508_1": "Āsaneti pallaṅke tassokāsabhūte.",
  "tika-vin11t0:4508_2": "Sāmike anāpucchāti tasmiṃ kule yaṃ kiñci viññumanussaṃ anāpucchā.",
  "tika-vin11t0:4509_0": "211.",
  "tika-vin11t0:4509_1": "Anovassanti bhittiyā bahi nibbakosabbhantaraṃ.",
  "tika-vin11t0:4509_2": "Dutiyātikkameti dutiyena pādena nibbakosassa udakapātaṭṭhānātikkame.",
  "tika-vin11t0:4510_0": "212. Nisīditeti nisinne.",
  "tika-vin11t0:4511_0": "213. Payogeti ujjhāpanapayoge.",
  "tika-vin11t0:4512_0": "214.",
  "tika-vin11t0:4512_1": "Nirayādinā attānaṃ vā paraṃ vā abhisappentī sapathaṃ karontī dve phuseti yojanā.",
  "tika-vin11t0:4512_2": "Abhisappiteti abhisapite.",
  "tika-vin11t0:4513_0": "215. Vadhitvāti hatthādīhi paharitvā. “Karoti eka”nti padacchedo.",
  "tika-vin11t0:4514_0": "Rattandhakāravaggavaṇṇanā dutiyā.",
  "tika-vin11t0:4515_0": "216. Naggāti anivatthā vā apārutā vā. Payogeti cuṇṇamattikāabhisaṅkharaṇādipayoge.",
  "tika-vin11t0:4516_0": "217.",
  "tika-vin11t0:4516_1": "Pamāṇātikkantanti “dīghasocatasso vidatthiyo sugatavidatthiyā,",
  "tika-vin11t0:4516_2": "tiriyaṃ dve vidatthiyo”ti vuttapamāṇamatikkantaṃ.",
  "tika-vin11t0:4516_3": "Payogeti kārāpanapayoge.",
  "tika-vin11t0:4517_0": "218. Visibbetvāti dussibbitaṃ puna sibbanatthāya visibbetvā.",
  "tika-vin11t0:4518_0": "219.",
  "tika-vin11t0:4518_1": "Pañca ahāni pañcāhaṃ,",
  "tika-vin11t0:4518_2": "pañcāhameva pañcāhikaṃ.",
  "tika-vin11t0:4518_3": "Saṅghāṭīnaṃ cāro saṅghāṭicāro,",
  "tika-vin11t0:4518_4": "paribhogavasena vā otāpanavasena vā saṅghaṭitaṭṭhena “saṅghāṭī”ti laddhanāmānaṃ “ticīvaraṃ,",
  "tika-vin11t0:4518_5": "udakasāṭikā,",
  "tika-vin11t0:4518_6": "saṃkaccikā”ti imesaṃ pañcannaṃ cīvarānaṃ parivattanaṃ.",
  "tika-vin11t0:4518_7": "Atikkameti bhikkhunī atikkameyya.",
  "tika-vin11t0:4518_8": "Assā pana ekāva pācitti paridīpitāti yojanā.",
  "tika-vin11t0:4519_0": "220.",
  "tika-vin11t0:4519_1": "Saṅkamanīyanti saṅkametabbaṃ.",
  "tika-vin11t0:4519_2": "Aññissā santakaṃ anāpucchā gahitaṃ puna dātabbaṃ pañcannaṃ aññataraṃ.",
  "tika-vin11t0:4520_0": "221.",
  "tika-vin11t0:4520_1": "Gaṇacīvaralābhassāti bhikkhunisaṅghena labhitabbacīvarassa.",
  "tika-vin11t0:4520_2": "Antarāyaṃ karotīti yathā te dātukāmā na denti,",
  "tika-vin11t0:4520_3": "evaṃ parakkamati.",
  "tika-vin11t0:4521_0": "222.",
  "tika-vin11t0:4521_1": "Dhammikanti samaggena saṅghena sannipatitvā kariyamānaṃ.",
  "tika-vin11t0:4521_2": "Paṭibāhantīti paṭisedhentī.",
  "tika-vin11t0:4521_3": "Paṭibāhite paṭisedhite.",
  "tika-vin11t0:4522_0": "223.",
  "tika-vin11t0:4522_1": "Agārikādinoti ādi-",
  "tika-vin11t0:4522_2": "saddena “paribbājakassa vā paribbājikāya vā”ti vutte saṅgaṇhāti.",
  "tika-vin11t0:4522_3": "Samaṇacīvaranti kappakataṃ nivāsanapārupanupagaṃ.",
  "tika-vin11t0:4522_4": "Payogeti dānapayoge.",
  "tika-vin11t0:4523_0": "224.",
  "tika-vin11t0:4523_1": "Cīvare dubbalāsāyāti dubbalacīvarapaccāsāya “sace sakkoma,",
  "tika-vin11t0:4523_2": "dassāmā”ti ettakamattaṃ sutvā uppāditāya āsāyāti attho.",
  "tika-vin11t0:4523_3": "Kālanti cīvarakālasamayaṃ.",
  "tika-vin11t0:4523_4": "Samatikkameti bhikkhunīhi kālacīvare bhājiyamāne “āgametha, ayye,",
  "tika-vin11t0:4523_5": "atthi saṅghassa cīvarapaccāsā”ti vatvā taṃ cīvaravibhaṅgaṃ samatikkameyya.",
  "tika-vin11t0:4524_0": "225.",
  "tika-vin11t0:4524_1": "Dhammikaṃ kathinuddhāranti samaggena saṅghena kariyamānaṃ kathinassa antarubbhāraṃ.",
  "tika-vin11t0:4524_2": "Paṭibāhantiyāti nivārentiyā.",
  "tika-vin11t0:4525_0": "Nhānavaggavaṇṇanā tatiyā.",
  "tika-vin11t0:4526_0": "226. Tuvaṭṭeyyunti nipajjeyyuṃ. Itaraṃ pācittiyaṃ.",
  "tika-vin11t0:4527_0": "227. Payogeti bhikkhuniyā aphāsukakaraṇapayoge kariyamāne.",
  "tika-vin11t0:4528_0": "228.",
  "tika-vin11t0:4528_1": "Dukkhitanti gilānaṃ.",
  "tika-vin11t0:4528_2": "Nupaṭṭhāpentiyā vāpīti tassā upaṭṭhānaṃ parehi akārāpentiyā,",
  "tika-vin11t0:4528_3": "sayaṃ vā akarontiyā.",
  "tika-vin11t0:4529_0": "229. Upassayaṃ datvāti kavāṭabandhaṃ attano puggalikavihāraṃ datvā. Kaḍḍhiteti nikkaḍḍhite.",
  "tika-vin11t0:4530_0": "230.",
  "tika-vin11t0:4530_1": "Saṃsaṭṭhāti gahapatinā vā gahapatiputtena vā saṃsaṭṭhavihārī bhikkhunī saṅghena saṃsaṭṭhavihārato nivattiyamānā.",
  "tika-vin11t0:4530_2": "Ñattiyā dukkaṭaṃ phuseti samanubhāsanakammañattiyā dukkaṭaṃ āpajjeyya.",
  "tika-vin11t0:4531_0": "231.",
  "tika-vin11t0:4531_1": "Antoraṭṭheti yassa vijite viharati,",
  "tika-vin11t0:4531_2": "tassa raṭṭhe.",
  "tika-vin11t0:4531_3": "Paṭipannāyāti cārikaṃ kappentiyā.",
  "tika-vin11t0:4531_4": "Sesakanti pācittiyaṃ.",
  "tika-vin11t0:4532_0": "Tuvaṭṭavaggavaṇṇanā catutthā.",
  "tika-vin11t0:4533_0": "233. Rājāgārādikanti ādi-saddena cittāgārādīnaṃ gahaṇaṃ.",
  "tika-vin11t0:4534_0": "235.",
  "tika-vin11t0:4534_1": "Payogeti kappāsavicāraṇaṃ ādiṃ katvā sabbapayoge.",
  "tika-vin11t0:4534_2": "Ujjavujjavaneti yattakaṃ hatthena añchitaṃ hoti,",
  "tika-vin11t0:4534_3": "tasmiṃ takkamhi veṭhite.",
  "tika-vin11t0:4535_0": "237. Payogeti agārikassa vā paribbājakassa vā paribbājikāya vā sahatthā khādanīyādīnaṃ dānapayoge.",
  "tika-vin11t0:4536_0": "238. “Samaṃ āpattipabhedato”ti padacchedo.",
  "tika-vin11t0:4537_0": "239.",
  "tika-vin11t0:4537_1": "Tiracchānagataṃ vijjanti yaṃ kiñci bāhirakaṃ anatthasaṃhitaṃ parūpaghātakaraṃ hatthisikkhādisippaṃ.",
  "tika-vin11t0:4537_2": "Paṭhantiyāti sikkhantiyā.",
  "tika-vin11t0:4537_3": "Payogeti durupasaṅkamanādipayoge.",
  "tika-vin11t0:4537_4": "Pade padeti padādivasena pariyāpuṇantiyā pade pade akkharapadānaṃ vasena.",
  "tika-vin11t0:4538_0": "240.",
  "tika-vin11t0:4538_1": "Navame “pariyāpuṇātī”ti padaṃ,",
  "tika-vin11t0:4538_2": "dasame “vācetī”ti padanti evaṃ padamattameva ubhinnaṃ visesakaṃ bhedakaṃ.",
  "tika-vin11t0:4539_0": "Cittāgāravaggavaṇṇanā pañcamā.",
  "tika-vin11t0:4540_0": "241. Tamārāmanti yattha bhikkhū rukkhamūlepi vasanti, taṃ sabhikkhukaṃ padesaṃ.",
  "tika-vin11t0:4541_0": "243.",
  "tika-vin11t0:4541_1": "Akkosatīti dasannaṃ akkosavatthūnaṃ aññatarena sammukhā vā parammukhā vā akkosati.",
  "tika-vin11t0:4541_2": "Paribhāsatīti bhayadassanena tajjeti.",
  "tika-vin11t0:4541_3": "“Pācitti akkosite”ti padacchedo.",
  "tika-vin11t0:4542_0": "244.",
  "tika-vin11t0:4542_1": "Caṇḍikabhāvenāti kodhena.",
  "tika-vin11t0:4542_2": "Gaṇanti bhikkhunisaṅghaṃ.",
  "tika-vin11t0:4542_3": "Paribhāsatīti “bālā etā”tiādīhi vacanehi akkosati.",
  "tika-vin11t0:4542_4": "Payogeti paribhāsanapayoge.",
  "tika-vin11t0:4542_5": "Paribhaṭṭheti akkosite.",
  "tika-vin11t0:4542_6": "Itaraṃ pācittiyaṃ.",
  "tika-vin11t0:4543_0": "245.",
  "tika-vin11t0:4543_1": "Nimantitāti gaṇabhojane vuttanayena nimantitā.",
  "tika-vin11t0:4543_2": "Pavāritāti pavāraṇasikkhāpade vuttanayena vāritā.",
  "tika-vin11t0:4543_3": "Khādanaṃ bhojanampi vāti yāgupūvakhajjakaṃ,",
  "tika-vin11t0:4543_4": "yāvakālikaṃ mūlakhādanīyādikhādanīyaṃ,",
  "tika-vin11t0:4543_5": "odanādibhojanampi vā yā bhikkhunī bhuñjantī hoti,",
  "tika-vin11t0:4543_6": "sā pana dveyeva āpattiyo phuseti yojanā.",
  "tika-vin11t0:4544_0": "247.",
  "tika-vin11t0:4544_1": "Maccharāyantīti maccharaṃ karontī,",
  "tika-vin11t0:4544_2": "attano paccayadāyakakulassa aññehi sādhāraṇabhāvaṃ asahantīti attho.",
  "tika-vin11t0:4544_3": "Payogeti tadanurūpe kāyavacīpayoge.",
  "tika-vin11t0:4544_4": "Macchariteti maccharavasena katapayoge nipphanne.",
  "tika-vin11t0:4545_0": "248.",
  "tika-vin11t0:4545_1": "Abhikkhuke panāvāseti yato bhikkhunupassayato addhayojanabbhantare ovādadāyakā bhikkhū na vasanti,",
  "tika-vin11t0:4545_2": "maggo vā akhemo hoti,",
  "tika-vin11t0:4545_3": "na sakkā anantarāyena gantuṃ,",
  "tika-vin11t0:4545_4": "evarūpe āvāse.",
  "tika-vin11t0:4545_5": "Pubbakiccesūti “vassaṃ vasissāmī”ti senāsanapaññāpanapānīyaupaṭṭhāpanādipubbakicce pana kariyamāne dukkaṭaṃ bhaveti yojanā.",
  "tika-vin11t0:4546_0": "249.",
  "tika-vin11t0:4546_1": "Vassaṃvutthāti purimaṃ vā pacchimaṃ vā temāsaṃ vutthā.",
  "tika-vin11t0:4546_2": "Ubhatosaṅgheti bhikkhunisaṅghe,",
  "tika-vin11t0:4546_3": "bhikkhusaṅghe ca.",
  "tika-vin11t0:4546_4": "Tīhipi ṭhānehīti “diṭṭhena vā”tiādinā vuttehi tīhi kāraṇehi.",
  "tika-vin11t0:4547_0": "250.",
  "tika-vin11t0:4547_1": "Ovādatthāyāti garudhammovādanatthāya.",
  "tika-vin11t0:4547_2": "Saṃvāsatthāyāti uposathapucchanatthāya ceva pavāraṇatthāya ca.",
  "tika-vin11t0:4547_3": "Na gacchatīti bhikkhuṃ na upagacchati.",
  "tika-vin11t0:4548_0": "251.",
  "tika-vin11t0:4548_1": "Ovādampi na yācantīti uposathādivasena ovādūpasaṅkamanaṃ bhikkhuṃ na yācantī na pucchantī.",
  "tika-vin11t0:4548_2": "Uposathanti uposathadivasato purimadivase terasiyaṃ vā cātuddasiyaṃ vā uposathaṃ na pucchantī.",
  "tika-vin11t0:4549_0": "252.",
  "tika-vin11t0:4549_1": "Apucchitvāva saṅghaṃ vāti saṅghaṃ vā gaṇaṃ vā anapaloketvāva.",
  "tika-vin11t0:4549_2": "“Bhedāpetī”ti idaṃ nidassanamattaṃ “phālāpeyya vā dhovāpeyya vā ālimpāpeyya vā bandhāpeyya vā mocāpeyya",
  "tika-vin11t0:4549_3": "vā”ti imesampi kiriyāvikappānaṃ saṅgahetabbattā.",
  "tika-vin11t0:4549_4": "Pasākhajanti nābhiyā heṭṭhā,",
  "tika-vin11t0:4549_5": "jāṇumaṇḍalānaṃ upari padese jātaṃ gaṇḍaṃ vā rudhitaṃ vā.",
  "tika-vin11t0:4549_6": "Payogeti bhedāpanādipayoge.",
  "tika-vin11t0:4550_0": "Ārāmavaggavaṇṇanā chaṭṭhā.",
  "tika-vin11t0:4551_0": "253.",
  "tika-vin11t0:4551_1": "Gabbhininti āpannasattaṃ sikkhamānaṃ.",
  "tika-vin11t0:4551_2": "Vuṭṭhāpentīti upajjhāyā hutvā upasampādentī.",
  "tika-vin11t0:4551_3": "Payogeti gaṇapariyesanādipayoge.",
  "tika-vin11t0:4551_4": "Vuṭṭhāpiteti upasampādite,",
  "tika-vin11t0:4551_5": "kammavācāpariyosāneti attho.",
  "tika-vin11t0:4552_0": "255. Sahajīvininti saddhivihāriniṃ. Nānuggaṇhantīti uddesadānādīhi na saṅgaṇhantī.",
  "tika-vin11t0:4553_0": "Gabbhinivaggavaṇṇanā sattamā.",
  "tika-vin11t0:4554_0": "258.",
  "tika-vin11t0:4554_1": "“Alaṃ vuṭṭhāpitenā”ti vuccamānā bhikkhunīhi nivāriyamānā.",
  "tika-vin11t0:4554_2": "Khīyatīti aññāsaṃ byattānaṃ lajjīnaṃ vuṭṭhānasammutiṃ dīyamānaṃ disvā “ahameva nūna bālā”tiādinā bhaṇamānā khīyati.",
  "tika-vin11t0:4554_3": "Payogeti khīyamānapayoge.",
  "tika-vin11t0:4554_4": "Khīyiteti khīyanapayoge niṭṭhite.",
  "tika-vin11t0:4555_0": "Kumāribhūtavaggavaṇṇanā aṭṭhamā.",
  "tika-vin11t0:4556_0": "260. Chattupāhananti vuttalakkhaṇaṃ chattañca upāhanāyo ca. Payogeti dhāraṇapayoge.",
  "tika-vin11t0:4557_0": "261. Yānenāti vayhādinā. Yāyantīti sace yānena gatā hoti.",
  "tika-vin11t0:4558_0": "262. Saṅghāṇinti yaṃ kiñci kaṭūpagaṃ. Dhārentiyāti kaṭiyaṃ paṭimuccantiyā.",
  "tika-vin11t0:4559_0": "263.",
  "tika-vin11t0:4559_1": "Gandhavaṇṇenāti yena kenaci vaṇṇena ca yena kenaci gandhena ca.",
  "tika-vin11t0:4559_2": "Gandho nāma candanālepādi.",
  "tika-vin11t0:4559_3": "Vaṇṇo nāma kuṅkumahaliddādi.",
  "tika-vin11t0:4559_4": "Payogeti gandhādipayoge racanato paṭṭhāya pubbapayoge.",
  "tika-vin11t0:4560_0": "266.",
  "tika-vin11t0:4560_1": "Anāpucchāti “nisīdāmi,",
  "tika-vin11t0:4560_2": "ayyā”ti anāpucchitvā.",
  "tika-vin11t0:4560_3": "Nisīdite bhikkhussa upacāre antamaso chamāya nisinne.",
  "tika-vin11t0:4561_0": "267. Anokāsakatanti “asukasmiṃ nāma ṭhāne pucchissāmī”ti evaṃ akataokāsaṃ.",
  "tika-vin11t0:4562_0": "268.",
  "tika-vin11t0:4562_1": "Pavisantiyāti vinicchayaṃ ārāmavaggassa paṭhameneva sikkhāpadena sadisaṃ katvā vadeyyāti yojanā.",
  "tika-vin11t0:4563_0": "Chattupāhanavaggavaṇṇanā navamā.",
  "tika-vin11t0:4564_0": "Iti uttare līnatthapakāsaniyā bhikkhunivibhaṅge",
  "tika-vin11t0:4565_0": "Pācittiyakathāvaṇṇanā niṭṭhitā.",
  "tika-vin11t0:4566_0": "269- 70.",
  "tika-vin11t0:4566_1": "Aṭṭhasu pāṭidesanīyasikkhāpadesupi dvidhā āpatti hotīti yojanā.",
  "tika-vin11t0:4566_2": "Tatoti gahaṇahetu.",
  "tika-vin11t0:4566_3": "Sabbesūti pāṭidesanīyasikkhāpadesu.",
  "tika-vin11t0:4567_0": "Pāṭidesanīyakathāvaṇṇanā.",
  "tika-vin11t0:4568_0": "271- 2.",
  "tika-vin11t0:4568_1": "Imaṃ paramaṃ uttamaṃ niruttaraṃ kenaci vā vattabbena uttarena rahitaṃ niddosaṃ uttaraṃ evaṃnāmakaṃ dhīro",
  "tika-vin11t0:4568_2": "paññavā bhikkhu atthavasena viditvā duruttaraṃ kicchena uttaritabbaṃ paññattamahāsamuddaṃ vinayamahāsāgaraṃ",
  "tika-vin11t0:4568_3": "sukheneva yasmā uttarati,",
  "tika-vin11t0:4568_4": "tasmā kaṅkhacchede vinayavicikicchāya chindane satthe satthasadise asmiṃ satthe imasmiṃ uttarapakaraṇe",
  "tika-vin11t0:4568_5": "usmāyutto kammajatejodhātuyā samannāgato jīvamāno bhikkhu niccaṃ nirantaraṃ satto abhirato niccaṃ yogaṃ",
  "tika-vin11t0:4568_6": "satatābhiyogaṃ kātuṃ yutto anurūpoti yojanā.",
  "tika-vin11t0:4569_0": "Bhikkhunivibhaṅgo niṭṭhitoti etthāpi uppatti vuttanayeneva veditabbā.",
  "tika-vin11t0:4570_0": "Iti uttare līnatthapakāsaniyā",
  "tika-vin11t0:4571_0": "Bhikkhunivibhaṅgavaṇṇanā niṭṭhitā.",
  "tika-vin11t0:4572_0": "Catuvipattikathāvaṇṇanā",
  "tika-vin11t0:4573_0": "273.",
  "tika-vin11t0:4573_1": "Idāni ubhayasādhāraṇaṃ katvā vipattivārādīnaṃ visiṭṭhavārānaṃ saṅgahaṃ kātumāha “kati āpattiyo”tiādi.",
  "tika-vin11t0:4574_0": "274. Bhikkhunī sace chādeti, cutā hoti. Sace vematikā chādeti, thullaccayaṃ siyāti yojanā.",
  "tika-vin11t0:4575_0": "275. Saṅghādisesanti parassa saṅghādisesaṃ.",
  "tika-vin11t0:4576_0": "276. “Kati ācāravipattipaccayā”ti padacchedo.",
  "tika-vin11t0:4577_0": "277. Ācāravipattinti attano vā parassa vā ācāravipattiṃ.",
  "tika-vin11t0:4578_0": "279. Pāpikaṃ diṭṭhinti ahetukaakiriyanatthikadiṭṭhiādiṃ lāmikaṃ diṭṭhiṃ.",
  "tika-vin11t0:4579_0": "281. Manussuttaridhammanti uttarimanussadhammaṃ.",
  "tika-vin11t0:4580_0": "282.",
  "tika-vin11t0:4580_1": "Ājīvahetu sañcarittaṃ samāpannoti yojanā.",
  "tika-vin11t0:4580_2": "Pariyāyavacaneti “yo te vihāre vasati,",
  "tika-vin11t0:4580_3": "so bhikkhu arahā”tiādike lesavacane.",
  "tika-vin11t0:4580_4": "Ñāteti yaṃ uddissa vadati,",
  "tika-vin11t0:4580_5": "tasmiṃ manussajātike vacanasamanantarameva ñāte.",
  "tika-vin11t0:4581_0": "283.",
  "tika-vin11t0:4581_1": "Vatvāti agilāno attano atthāya viññāpetvā.",
  "tika-vin11t0:4581_2": "Bhikkhunī pana sace evaṃ hoti,",
  "tika-vin11t0:4581_3": "bhikkhunī agilānā attano atthāya paṇītabhojanaṃ viññāpetvā bhuttāvinī sace hotīti adhippāyo.",
  "tika-vin11t0:4581_4": "Tassā pāṭidesanīyaṃ siyāti yojanā.",
  "tika-vin11t0:4582_0": "284.",
  "tika-vin11t0:4582_1": "“Attano atthāya viññāpetvānā”ti iminā parassa ñātakapavārite tassevatthāya viññāpetvā tena dinnaṃ vā",
  "tika-vin11t0:4582_2": "tassa vissāsena vā paribhuñjantassa tesaṃ attano aññātakaappavārite suddhacittatāya anāpattīti dīpeti.",
  "tika-vin11t0:4583_0": "Iti uttare līnatthapakāsaniyā",
  "tika-vin11t0:4584_0": "Catuvipattikathāvaṇṇanā niṭṭhitā.",
  "tika-vin11t0:4585_0": "Adhikaraṇapaccayakathāvaṇṇanā",
  "tika-vin11t0:4586_0": "285.",
  "tika-vin11t0:4586_1": "Vivādādhikaraṇamhāti “adhammaṃ ‘dhammo’ti dīpetī”tiādinayappavattā aṭṭhārasabhedakaravatthunissitā vivādādhikaraṇamhā.",
  "tika-vin11t0:4587_0": "286. Upasampannaṃ omasato bhikkhussa pācitti hotīti yojanā.",
  "tika-vin11t0:4588_0": "287.",
  "tika-vin11t0:4588_1": "Anuvādādhikaraṇapaccayāti codanāparanāmadheyyaṃ anuvādādhikaraṇameva paccayo, tasmā,",
  "tika-vin11t0:4588_2": "anuvādanādhikaraṇahetūti attho.",
  "tika-vin11t0:4589_0": "289. “Tathā”ti iminā amūlakattaṃ atidisati.",
  "tika-vin11t0:4590_0": "290. Āpattipaccayāti āpattādhikaraṇapaccayā.",
  "tika-vin11t0:4591_0": "293. Kiccādhikaraṇapaccayāti apalokanādicatubbidhakammasaṅkhātakiccādhikaraṇahetu.",
  "tika-vin11t0:4592_0": "294. Accajantīvāti attano laddhiṃ apariccajantī eva.",
  "tika-vin11t0:4593_0": "297.",
  "tika-vin11t0:4593_1": "Pāpikāya diṭṭhiyā pariccajanatthāya katāya yāvatatiyakaṃ samanubhāsanāya taṃ diṭṭhiṃ accajantiyā tassā bhikkhuniyā,",
  "tika-vin11t0:4593_2": "tassa bhikkhussa ca accajato pācitti hotīti yojanā.",
  "tika-vin11t0:4594_0": "Iti uttare līnatthapakāsaniyā",
  "tika-vin11t0:4595_0": "Adhikaraṇapaccayakathāvaṇṇanā niṭṭhitā.",
  "tika-vin11t0:4596_0": "Khandhakapucchākathāvaṇṇanā",
  "tika-vin11t0:4597_0": "300. Sesesūti abhabbapuggalaparidīpakesu sabbapadesu.",
  "tika-vin11t0:4598_0": "302.",
  "tika-vin11t0:4598_1": "“Nassantu ete”ti padacchedo.",
  "tika-vin11t0:4598_2": "Purakkhakāti ettha sāmiatthe paccattavacanaṃ,",
  "tika-vin11t0:4598_3": "bhedapurekkhakassa,",
  "tika-vin11t0:4598_4": "bhedapurekkhakāyāti attho.",
  "tika-vin11t0:4599_0": "303. Sesesūti avasesesu asaṃvāsakādidīpakesu paṭikkhepapadesu.",
  "tika-vin11t0:4600_0": "304. Ekāva dukkaṭāpatti vuttāti vassaṃ anupagamanādipaccayā jātito ekāva dukkaṭāpatti vuttā.",
  "tika-vin11t0:4601_0": "305. Uposathasamā matāti uposathakkhandhake vuttasadisā jātā āpattiyo matā adhippetā.",
  "tika-vin11t0:4602_0": "306.",
  "tika-vin11t0:4602_1": "Cammeti cammakkhandhake.",
  "tika-vin11t0:4602_2": "Vacchatariṃ gahetvā mārentānaṃ chabbaggiyānaṃ pācitti vuttāti sambandho.",
  "tika-vin11t0:4602_3": "Vacchatarinti balasampannaṃ taruṇagāviṃ.",
  "tika-vin11t0:4602_4": "Sā hi vacchakabhāvaṃ taritvā atikkamitvā ṭhitattā “vacchatarī”ti vuccati.",
  "tika-vin11t0:4603_0": "307.",
  "tika-vin11t0:4603_1": "Aṅgajātaṃ chupantassāti gāvīnaṃ aṅgajātaṃ attano aṅgajātena bahi chupantassa.",
  "tika-vin11t0:4603_2": "Sesesūti gāvīnaṃ visāṇādīsu gahaṇe,",
  "tika-vin11t0:4603_3": "piṭṭhiabhiruhaṇe ca.",
  "tika-vin11t0:4603_4": "Yathāha “chabbaggiyā bhikkhū aciravatiyā nadiyā gāvīnaṃ tarantīnaṃ visāṇesupi gaṇhantī”tiādi.",
  "tika-vin11t0:4604_0": "309.",
  "tika-vin11t0:4604_1": "Tattha bhesajjakkhandhake.",
  "tika-vin11t0:4604_2": "Sāmantā dvaṅguleti vaccamaggapassāvamaggānaṃ sāmantā dvaṅgulamatte padese.",
  "tika-vin11t0:4604_3": "Satthakammaṃ karontassa thullaccayamudīritanti yojanā. Yathāha – “na,",
  "tika-vin11t0:4604_4": "bhikkhave,",
  "tika-vin11t0:4604_5": "sambādhassa sāmantā dvaṅgule satthakammaṃ vā vatthikammaṃ vā kāretabbaṃ,",
  "tika-vin11t0:4604_6": "yo kāreyya,",
  "tika-vin11t0:4604_7": "āpatti thullaccayassā”ti.",
  "tika-vin11t0:4604_8": "Ettha ca “sāmantā dvaṅgule”ti idaṃ satthakammaṃyeva sandhāya vuttaṃ.",
  "tika-vin11t0:4604_9": "Vatthikammaṃ pana sambādheyeva paṭikkhittaṃ.",
  "tika-vin11t0:4605_0": "“Na,",
  "tika-vin11t0:4605_1": "bhikkhave,",
  "tika-vin11t0:4605_2": "aññatra nimantitena aññassa bhojjayāgu paribhuñjitabbā,",
  "tika-vin11t0:4605_3": "yo paribhuñjeyya,",
  "tika-vin11t0:4605_4": "yathādhammo kāretabbo”ti vuttattā āha “bhojjayāgūsu pācittī”ti.",
  "tika-vin11t0:4605_5": "Ettha ca bhojjayāgu nāma bahalayāgu.",
  "tika-vin11t0:4605_6": "“Piṇḍaṃ vaṭṭetvā pātabbayāgū”ti gaṇṭhipade vuttaṃ.",
  "tika-vin11t0:4605_7": "Pācittīti paramparabhojanapavāraṇasikkhāpadehi pācitti.",
  "tika-vin11t0:4605_8": "Sesesūti antovutthaantopakkasayaṃpakkaparibhogādīsu.",
  "tika-vin11t0:4605_9": "Yathāha “na,",
  "tika-vin11t0:4605_10": "bhikkhave,",
  "tika-vin11t0:4605_11": "antovutthaṃ antopakkaṃ sāmaṃpakkaṃ paribhuñjitabbaṃ,",
  "tika-vin11t0:4605_12": "yo paribhuñjeyya,",
  "tika-vin11t0:4605_13": "āpatti dukkaṭassā”tiādi.",
  "tika-vin11t0:4606_0": "310. Cīvarasaṃyutteti cīvarakkhandhake.",
  "tika-vin11t0:4607_0": "313.",
  "tika-vin11t0:4607_1": "Campeyyake ca kosambeti campeyyakkhandhake ceva kosambakakkhandhake ca.",
  "tika-vin11t0:4607_2": "“Kammasmi”ntiādīsupi eseva nayo.",
  "tika-vin11t0:4608_0": "317. Romantheti bhuttassa lahuṃ pākattāya kucchigataṃ mukhaṃ āropetvā saṇhakaraṇavasena anucālane.",
  "tika-vin11t0:4609_0": "318. Senāsanasminti senāsanakkhandhake. Garunoti garubhaṇḍassa.",
  "tika-vin11t0:4610_0": "320. Saṅghabhedeti saṅghabhedakakkhandhake.",
  "tika-vin11t0:4611_0": "321. Bhedānuvattakānanti saṅghabhedānuvattakānaṃ. Gaṇabhogeti gaṇabhojane.",
  "tika-vin11t0:4612_0": "322. Sāti ettha sabbavattesu anādariyena hotīti seso. Sesaṃ uttānatthameva.",
  "tika-vin11t0:4613_0": "Iti uttare līnatthapakāsaniyā",
  "tika-vin11t0:4614_0": "Khandhakapucchākathāvaṇṇanā niṭṭhitā.",
  "tika-vin11t0:4615_0": "Samuṭṭhānasīsakathāvaṇṇanā",
  "tika-vin11t0:4616_0": "325- 6.",
  "tika-vin11t0:4616_1": "Mahesinā dvīsu vibhaṅgesu paññattāni yāni pārājikādīni sikkhāpadāni uposathe uddisanti,",
  "tika-vin11t0:4616_2": "tesaṃ sikkhāpadānaṃ samuṭṭhānaṃ bhikkhūnaṃ pāṭavatthāya ito paraṃ pavakkhāmi,",
  "tika-vin11t0:4616_3": "taṃ samāhitā suṇāthāti yojanā.",
  "tika-vin11t0:4617_0": "327.",
  "tika-vin11t0:4617_1": "Kāyo ca vācā ca kāyavācā cāti acittakāni yāni tīṇi samuṭṭhānāni,",
  "tika-vin11t0:4617_2": "tāneva cittena paccekaṃ yojitāni sacittakāni tīṇi samuṭṭhānāni hontīti evameva samuṭṭhānaṃ purimānaṃ dvinnaṃ vasena ekaṅgikaṃ,",
  "tika-vin11t0:4617_3": "tatiyacatutthapañcamānaṃ vasena dvaṅgikaṃ,",
  "tika-vin11t0:4617_4": "chaṭṭhassa vasena tivaṅgikañcāti evaṃ chadhā samuṭṭhānavidhiṃ vadantīti yojanā. Kāyo,",
  "tika-vin11t0:4617_5": "vācāti ekaṅgikaṃ dvayaṃ, kāyavācā,",
  "tika-vin11t0:4617_6": "kāyacittaṃ,",
  "tika-vin11t0:4617_7": "vācācittanti duvaṅgikattayaṃ,",
  "tika-vin11t0:4617_8": "kāyavācācittanti aṅgabhedena tividhampi avayavabhedena samuṭṭhānabhedavidhiṃ chappakāraṃ vadantīti adhippāyo.",
  "tika-vin11t0:4618_0": "328.",
  "tika-vin11t0:4618_1": "Tesu chasu samuṭṭhānesu ekena vā samuṭṭhānena dvīhi vā tīhi vā catūhi vā chahi vā samuṭṭhānehi nānā āpattiyo jāyareti sambandho.",
  "tika-vin11t0:4619_0": "329.",
  "tika-vin11t0:4619_1": "Tattha tāsu nānāpattīsu.",
  "tika-vin11t0:4619_2": "Pañca samuṭṭhānāni etissāti pañcasamuṭṭhānā,",
  "tika-vin11t0:4619_3": "evarūpā kāci āpatti na vijjati.",
  "tika-vin11t0:4619_4": "Ekamekaṃ samuṭṭhānaṃ yāsanti viggaho.",
  "tika-vin11t0:4619_5": "Pacchimeheva tīhipīti sacittakeheva tīhi samuṭṭhānehi,",
  "tika-vin11t0:4619_6": "yā āpatti ekasamuṭṭhānā hoti,",
  "tika-vin11t0:4619_7": "sā sacittakānaṃ tiṇṇamaññatarena hotīti adhippāyo.",
  "tika-vin11t0:4620_0": "330- 1.",
  "tika-vin11t0:4620_1": "Tatiyacchaṭṭhatopi cāti kāyavācato,",
  "tika-vin11t0:4620_2": "kāyavācācittato ca.",
  "tika-vin11t0:4620_3": "Catutthacchaṭṭhato cevāti kāyacittato kāyavācācittato ca.",
  "tika-vin11t0:4620_4": "Pañcamacchaṭṭhatopi cāti vācācittato kāyavācācittato ca.",
  "tika-vin11t0:4620_5": "“Kāyato kāyacittato”ti paṭhamaṃ dvisamuṭṭhānaṃ,",
  "tika-vin11t0:4620_6": "“vācato vācācittato”ti dutiyaṃ,",
  "tika-vin11t0:4620_7": "“kāyavācato kāyavācācittato”ti tatiyaṃ,",
  "tika-vin11t0:4620_8": "“kāyacittato kāyavācācittato”ti catutthaṃ,",
  "tika-vin11t0:4620_9": "“vācācittato kāyavācācittato”ti pañcamaṃ dvisamuṭṭhānanti evaṃ pañcadhā eva ṭhitehi dvīhi samuṭṭhānehi esā dvisamuṭṭhānāpatti jāyate samuṭṭhāti.",
  "tika-vin11t0:4620_10": "Na aññatoti kāyato vācatoti ekaṃ,",
  "tika-vin11t0:4620_11": "vācato kāyavācatoti ekanti evaṃ yathāvuttakkamavipariyāyena yojitehi aññehi samuṭṭhānehi na samuṭṭhāti.",
  "tika-vin11t0:4621_0": "332.",
  "tika-vin11t0:4621_1": "Paṭhamehi ca tīhīti “kāyato, vācato,",
  "tika-vin11t0:4621_2": "kāyavācato”ti paṭhamaṃ niddiṭṭhehi tīhi acittakasamuṭṭhānehi.",
  "tika-vin11t0:4621_3": "Pacchimehi cāti “kāyacittato,",
  "tika-vin11t0:4621_4": "vācācittato,",
  "tika-vin11t0:4621_5": "kāyavācācittato”ti evaṃ pacchā vuttehi sacittakehi tīhi samuṭṭhānehi.",
  "tika-vin11t0:4621_6": "Na aññatoti “kāyato, vācato,",
  "tika-vin11t0:4621_7": "kāyacittato, vācato,",
  "tika-vin11t0:4621_8": "kāyavācato,",
  "tika-vin11t0:4621_9": "kāyacittato”ti evaṃ vuttavipallāsato aññehi tīhi samuṭṭhānehi na samuṭṭhāti.",
  "tika-vin11t0:4622_0": "333- 4.",
  "tika-vin11t0:4622_1": "Paṭhamā tatiyā ceva,",
  "tika-vin11t0:4622_2": "catutthacchaṭṭhatopi cāti kāyato,",
  "tika-vin11t0:4622_3": "kāyavācato,",
  "tika-vin11t0:4622_4": "kāyacittato,",
  "tika-vin11t0:4622_5": "kāyavācācittatoti etehi catūhi samuṭṭhānehi ceva.",
  "tika-vin11t0:4622_6": "Dutiyā…pe…",
  "tika-vin11t0:4622_7": "cchaṭṭhatopi cāti vācato,",
  "tika-vin11t0:4622_8": "kāyavācato,",
  "tika-vin11t0:4622_9": "vācācittato,",
  "tika-vin11t0:4622_10": "kāyavācācittatoti imehi catūhi cāti catusamuṭṭhānenāpatti.",
  "tika-vin11t0:4623_0": "Sā evaṃ dvidhā ṭhitehi catūhi samuṭṭhānehi jāyate.",
  "tika-vin11t0:4623_1": "Na panaññatoti “kāyato, vācato,",
  "tika-vin11t0:4623_2": "kāyavācato,",
  "tika-vin11t0:4623_3": "kāyacittato”ti evamādinā vipallāsanayena yojitehi catūhi samuṭṭhānehi na samuṭṭhāti.",
  "tika-vin11t0:4623_4": "Cha samuṭṭhānāni yassā sā chasamuṭṭhānā.",
  "tika-vin11t0:4623_5": "Sacittakehi tīhi,",
  "tika-vin11t0:4623_6": "acittakehi tīhīti chahi eva samuṭṭhānehi samuṭṭhātīti.",
  "tika-vin11t0:4623_7": "Pakārantarābhāvā idha “na aññato”ti na vuttaṃ.",
  "tika-vin11t0:4624_0": "Āha ca aṭṭhakathācariyo mātikaṭṭhakathāyaṃ.",
  "tika-vin11t0:4625_0": "335.",
  "tika-vin11t0:4625_1": "Samuṭṭhāti etasmāti samuṭṭhānaṃ,",
  "tika-vin11t0:4625_2": "kāyādi chabbidhaṃ,",
  "tika-vin11t0:4625_3": "ekaṃ samuṭṭhānaṃ kāraṇaṃ yassā sā ekasamuṭṭhānā.",
  "tika-vin11t0:4625_4": "Pakārantarābhāvā tidhā. Kathaṃ?",
  "tika-vin11t0:4625_5": "Sacittakānaṃ tiṇṇaṃ samuṭṭhānānaṃ vasena tividhā.",
  "tika-vin11t0:4625_6": "Dvīhi samuṭṭhānehi samuṭṭhitā dvisamuṭṭhitā,",
  "tika-vin11t0:4625_7": "dvisamuṭṭhānāpattīti attho.",
  "tika-vin11t0:4625_8": "Pañcadhāti vuttanayena pañcappakārā.",
  "tika-vin11t0:4625_9": "Tīṇi samuṭṭhānāni yassā sā tisamuṭṭhānā,",
  "tika-vin11t0:4625_10": "cattāri samuṭṭhānāni yassā sā caturuṭṭhānā,",
  "tika-vin11t0:4625_11": "tisamuṭṭhānā ca caturuṭṭhānā ca ticaturuṭṭhānāti ekadesasarūpekaseso,",
  "tika-vin11t0:4625_12": "tisamuṭṭhānā dvidhā vibhattā,",
  "tika-vin11t0:4625_13": "catusamuṭṭhānā ca dvidhā eva vibhattāti attho.",
  "tika-vin11t0:4625_14": "Chahi samuṭṭhānehi samuṭṭhitā chasamuṭṭhitā,",
  "tika-vin11t0:4625_15": "chasamuṭṭhānāti attho.",
  "tika-vin11t0:4625_16": "Ekadhāti pakārantarābhāvā ekadhāva ṭhitāti adhippāyo.",
  "tika-vin11t0:4626_0": "336.",
  "tika-vin11t0:4626_1": "Sabbā āpattiyo samuṭṭhānavisesato evaṃ terasadhā ṭhitānaṃ samuṭṭhānabhedānaṃ nānattato tehi samuṭṭhitānaṃ",
  "tika-vin11t0:4626_2": "paṭhamaṃ paññattattā sīsabhūtānaṃ sikkhāpadānaṃ vasena teraseva nāmāni labhanti,",
  "tika-vin11t0:4626_3": "tāni ito paraṃ vakkhāmīti yojanā.",
  "tika-vin11t0:4627_0": "337.",
  "tika-vin11t0:4627_1": "Paṭhamantimavatthuñcāti paṭhamapārājikasamuṭṭhānaṃ.",
  "tika-vin11t0:4627_2": "Dutiyanti adinnādānasamuṭṭhānaṃ.",
  "tika-vin11t0:4627_3": "Sañcarittakanti sañcarittasamuṭṭhānaṃ.",
  "tika-vin11t0:4627_4": "Samanubhāsananti samanubhāsanasamuṭṭhānaṃ.",
  "tika-vin11t0:4627_5": "“Kathinaṃ eḷakalomaka”nti padacchedo,",
  "tika-vin11t0:4627_6": "kathinasamuṭṭhānaṃ eḷakalomasamuṭṭhānañca.",
  "tika-vin11t0:4628_0": "338.",
  "tika-vin11t0:4628_1": "Padasodhammanti padasodhammasamuṭṭhānaṃ.",
  "tika-vin11t0:4628_2": "Addhānaṃ theyyasatthanti addhānasamuṭṭhānaṃ theyyasatthasamuṭṭhānaṃ.",
  "tika-vin11t0:4628_3": "Desanāti dhammadesanāsamuṭṭhānaṃ.",
  "tika-vin11t0:4628_4": "Bhūtārocanakanti bhūtārocanasamuṭṭhānaṃ.",
  "tika-vin11t0:4628_5": "Corivuṭṭhāpananti corivuṭṭhāpanasamuṭṭhānaṃ.",
  "tika-vin11t0:4629_0": "339.",
  "tika-vin11t0:4629_1": "Ananuññātakañcāti ananuññātakasamuṭṭhānañcāti etāni terasa tehi samuṭṭhānehi samuṭṭhitānaṃ tesaṃ sikkhāpadānaṃ",
  "tika-vin11t0:4629_2": "paṭhamaṃ paṭhamaṃ niddiṭṭhānaṃ paṭhamapārājikādisikkhāpadasamuṭṭhānānaṃ itaresaṃ pubbaṅgamabhāvato “sīsānī”ti vuttāni.",
  "tika-vin11t0:4629_3": "Yathāha parivāraṭṭhakathāyaṃ “paṭhamapārājikaṃ nāma ekaṃ samuṭṭhānasīsaṃ,",
  "tika-vin11t0:4629_4": "sesāni tena sadisānī”tiādi.",
  "tika-vin11t0:4629_5": "Terasete samuṭṭhānanayāti ete sīsavasena dassitā terasa samuṭṭhānanayā.",
  "tika-vin11t0:4629_6": "Viññūhi upālittherādīhi.",
  "tika-vin11t0:4630_0": "340.",
  "tika-vin11t0:4630_1": "Tattha terasasu samuṭṭhānasīsesu.",
  "tika-vin11t0:4630_2": "Yāti yā pana āpatti.",
  "tika-vin11t0:4630_3": "Ādipārājikuṭṭhānāti paṭhamapārājikasamuṭṭhānā.",
  "tika-vin11t0:4631_0": "341.",
  "tika-vin11t0:4631_1": "Adinnādāna-",
  "tika-vin11t0:4631_2": "saddo pubbako paṭhamo etissā taṃsamuṭṭhānāpattiyāti adinnādānapubbakā,",
  "tika-vin11t0:4631_3": "adinnādānasamuṭṭhānāti uddiṭṭhāti yojanā.",
  "tika-vin11t0:4632_0": "342. Jātūti ekaṃsena.",
  "tika-vin11t0:4633_0": "343. Ayaṃ samuṭṭhānavasena “samanubhāsanāsamuṭṭhānā”ti vuttāti yojanā.",
  "tika-vin11t0:4634_0": "344. Kathina-",
  "tika-vin11t0:4634_1": "saddo upapado yassā taṃsamuṭṭhānāya āpattiyā sā kathinupapadā,",
  "tika-vin11t0:4634_2": "kathinasamuṭṭhānāti matā ñātā,",
  "tika-vin11t0:4634_3": "ayaṃ samuṭṭhānavasena “kathinasamuṭṭhānā”ti ñātāti attho.",
  "tika-vin11t0:4635_0": "345. Eḷakaloma-saddo ādi yassā taṃsamuṭṭhānāpattiyā sā eḷakalomādisamuṭṭhānāti attho.",
  "tika-vin11t0:4636_0": "349. Ettha samuṭṭhānesu.",
  "tika-vin11t0:4637_0": "350.",
  "tika-vin11t0:4637_1": "Bhūtārocana-",
  "tika-vin11t0:4637_2": "saddo pubbabhāgo etissā taṃsamuṭṭhānāya āpattiyāti bhūtārocanapubbakā,",
  "tika-vin11t0:4637_3": "bhūtārocanasamuṭṭhānāti attho.",
  "tika-vin11t0:4638_0": "351.",
  "tika-vin11t0:4638_1": "Samuṭṭhānaṃ samuṭṭhitaṃ,",
  "tika-vin11t0:4638_2": "corivuṭṭhāpanaṃ samuṭṭhitaṃ yassā sā corivuṭṭhāpanasamuṭṭhitā,",
  "tika-vin11t0:4638_3": "corivuṭṭhāpanasamuṭṭhānāti attho.",
  "tika-vin11t0:4639_0": "353.",
  "tika-vin11t0:4639_1": "Tatthāti terasasamuṭṭhānasīsesu,",
  "tika-vin11t0:4639_2": "“samuṭṭhānaṃ sacittaka”nti idaṃ “paṭhama”ntiādīhi paccekaṃ yojetabbaṃ.",
  "tika-vin11t0:4639_3": "Paṭhamaṃ samuṭṭhānanti paṭhamapārājikasamuṭṭhānaṃ.",
  "tika-vin11t0:4639_4": "Dutiyaṃ samuṭṭhānanti adinnādānasamuṭṭhānaṃ.",
  "tika-vin11t0:4639_5": "Catutthaṃ samuṭṭhānanti samanubhāsanasamuṭṭhānaṃ.",
  "tika-vin11t0:4639_6": "Navamaṃ samuṭṭhānanti theyyasatthasamuṭṭhānaṃ.",
  "tika-vin11t0:4639_7": "Dasamaṃ samuṭṭhānanti dhammadesanāsamuṭṭhānaṃ.",
  "tika-vin11t0:4639_8": "Dvādasamaṃ samuṭṭhānanti corivuṭṭhāpanasamuṭṭhānaṃ.",
  "tika-vin11t0:4640_0": "354.",
  "tika-vin11t0:4640_1": "Samuṭṭhāneti samuṭṭhānasīse.",
  "tika-vin11t0:4640_2": "Sadisāti tena tena samuṭṭhānasīsena samuṭṭhānā āpattiyo.",
  "tika-vin11t0:4640_3": "Idhāti imasmiṃ samuṭṭhānavinicchaye.",
  "tika-vin11t0:4640_4": "Dissareti dissante,",
  "tika-vin11t0:4640_5": "dissantīti attho.",
  "tika-vin11t0:4640_6": "Atha vā idha dissareti idha ubhatovibhaṅge etesu terasasamuṭṭhānesu ekekasmiṃ aññānipi sadisāni samuṭṭhānāni dissantīti attho.",
  "tika-vin11t0:4640_7": "Idāni tāni sarūpato nidassetumāha “sukkañcā”tiādi.",
  "tika-vin11t0:4640_8": "Tattha sukkanti sukkavissaṭṭhisikkhāpadaṃ.",
  "tika-vin11t0:4640_9": "Esa nayo “kāyasaṃsaggo”tiādīsupi.",
  "tika-vin11t0:4640_10": "Yadettha duviññeyyaṃ,",
  "tika-vin11t0:4640_11": "taṃ vakkhāma.",
  "tika-vin11t0:4641_0": "355.",
  "tika-vin11t0:4641_1": "Pubbupaparipāko cāti “jānaṃ pubbupagataṃ bhikkhu”nti sikkhāpadañca “bhikkhuniparipācita”nti piṇḍapātasikkhāpadañca.",
  "tika-vin11t0:4641_2": "Raho bhikkhuniyāsahāti bhikkhuniyā saddhiṃ raho nisajjasikkhāpadañca.",
  "tika-vin11t0:4641_3": "Sabhojane,",
  "tika-vin11t0:4641_4": "raho dve cāti sabhojane kule anupakhajjasikkhāpadañca dve rahonisajjasikkhāpadāni ca.",
  "tika-vin11t0:4641_5": "Aṅgulī udake hasanti aṅgulipatodañca udakahasadhammasikkhāpadañca.",
  "tika-vin11t0:4642_0": "356.",
  "tika-vin11t0:4642_1": "Pahāre uggire cevāti pahāradānasikkhāpadañca talasattiuggiraṇasikkhāpadañca.",
  "tika-vin11t0:4642_2": "Tepaññāsā ca sekhiyāti pañcasattatisekhiyāsu vakkhamānāni ujjagghikādīni samanubhāsanasamuṭṭhānāni dasa,",
  "tika-vin11t0:4642_3": "chattapāṇiādīni dhammadesanāsamuṭṭhānāni ekādasa,",
  "tika-vin11t0:4642_4": "theyyasatthasamuṭṭhānaṃ,",
  "tika-vin11t0:4642_5": "sūpodanaviññattisikkhāpadañcāti bāvīsati sikkhāpadāni ṭhapetvā parimaṇḍalanivāsanādīni itarāni tepaññāsa sekhiyasikkhāpadāni ca.",
  "tika-vin11t0:4642_6": "Adhakkhakubbhajāṇuñcāti bhikkhunīnaṃ adhakkhakaubbhajāṇusikkhāpadañca.",
  "tika-vin11t0:4642_7": "Gāmantaramavassutāti gāmantaragamanaṃ,",
  "tika-vin11t0:4642_8": "avassutassa hatthato khādanīyaggahaṇasikkhāpadañca.",
  "tika-vin11t0:4643_0": "357- 8.",
  "tika-vin11t0:4643_1": "Talamaṭṭhudasuddhi cāti talaghātaṃ,",
  "tika-vin11t0:4643_2": "jatumaṭṭhaṃ,",
  "tika-vin11t0:4643_3": "udakasuddhikādiyanañca.",
  "tika-vin11t0:4643_4": "Vassaṃvutthāti “vassaṃvutthā…pe…",
  "tika-vin11t0:4643_5": "chappañcayojanānī”ti sikkhāpadañca.",
  "tika-vin11t0:4643_6": "Ovādāya na gacchantīti ovādāya agamanasikkhāpadañca.",
  "tika-vin11t0:4643_7": "Nānubandhe pavattininti “vuṭṭhāpitaṃ pavattiniṃ dve vassāni nānubandheyyā”ti sikkhāpadañcāti ubhatovibhaṅge",
  "tika-vin11t0:4643_8": "niddiṭṭhā ime pañcasattati dhammā kāyacittasamuṭṭhitā methunena samā ekasamuṭṭhānā matāti yojanā.",
  "tika-vin11t0:4644_0": "Ettha ca pāḷiyaṃ “chasattatī”ti gaṇanaparicchedo samuṭṭhānasikkhāpadena saha dassito.",
  "tika-vin11t0:4644_1": "Idha pana taṃ vinā taṃsadisānameva gaṇanā dassitā.",
  "tika-vin11t0:4644_2": "Teneva paṭhamaṃ samuṭṭhānasīsaṃ pāḷiyaṃ gaṇanāyapi dassitaṃ,",
  "tika-vin11t0:4644_3": "idheva na dassitaṃ.",
  "tika-vin11t0:4644_4": "Upari katthaci samuṭṭhānasīsassa dassanaṃ panettha vakkhamānānaṃ taṃsadisabhāvadassanatthaṃ,",
  "tika-vin11t0:4644_5": "gaṇanāya vakkhamānāya antogadhabhāvadassanatthaṃ.",
  "tika-vin11t0:4644_6": "Teneva tatthapi taṃ vinā gaṇanaṃ vakkhati.",
  "tika-vin11t0:4645_0": "Paṭhamapārājikasamuṭṭhānavaṇṇanā.",
  "tika-vin11t0:4646_0": "359.",
  "tika-vin11t0:4646_1": "Viggahanti manussaviggahasikkhāpadaṃ.",
  "tika-vin11t0:4646_2": "Uttari cevāti uttarimanussadhammasikkhāpadañca.",
  "tika-vin11t0:4646_3": "Duṭṭhullanti duṭṭhullavācāsikkhāpadaṃ.",
  "tika-vin11t0:4646_4": "Attakāmatāti attakāmapāricariyasikkhāpadañca.",
  "tika-vin11t0:4646_5": "Duṭṭhadosā duve cevāti dve duṭṭhadosasikkhāpadāni ca.",
  "tika-vin11t0:4646_6": "Dutiyāniyatopi cāti dutiyaaniyatasikkhāpadañca.",
  "tika-vin11t0:4647_0": "360.",
  "tika-vin11t0:4647_1": "Acchindanañcāti sāmaṃ cīvaraṃ datvā acchindanañca.",
  "tika-vin11t0:4647_2": "Pariṇāmoti saṅghikalābhassa attano pariṇāmanañca.",
  "tika-vin11t0:4647_3": "Musāomasapesuṇāti musāvādo ca omasavādo ca bhikkhupesuññañca.",
  "tika-vin11t0:4647_4": "Duṭṭhullārocanañcevāti duṭṭhullāpattiārocanasikkhāpadañca.",
  "tika-vin11t0:4647_5": "Pathavīkhaṇanampi cāti pathavīkhaṇanasikkhāpadañca.",
  "tika-vin11t0:4648_0": "361.",
  "tika-vin11t0:4648_1": "Bhūtagāmañca vādo cāti bhūtagāmasikkhāpadaṃ,",
  "tika-vin11t0:4648_2": "aññavādakasikkhāpadañca.",
  "tika-vin11t0:4648_3": "Ujjhāpanakameva cāti ujjhāpanakasikkhāpadañca.",
  "tika-vin11t0:4648_4": "Nikkaḍḍho siñcanañcevāti vihārato nikkaḍḍhanañca udake tiṇādisiñcanañca.",
  "tika-vin11t0:4648_5": "Āmisahetu cāti āmisahetu bhikkhuniyo ovādasikkhāpadañca.",
  "tika-vin11t0:4649_0": "362.",
  "tika-vin11t0:4649_1": "Bhuttāvinti bhuttāviṃ anatirittena khādanīyādinā pavāraṇasikkhāpadañca.",
  "tika-vin11t0:4649_2": "Ehanādarinti “ehāvuso,",
  "tika-vin11t0:4649_3": "gāmaṃ vā”ti vuttasikkhāpadañca anādariyasikkhāpadañca.",
  "tika-vin11t0:4649_4": "Bhiṃsāpanameva cāti bhikkhubhiṃsanakañca.",
  "tika-vin11t0:4649_5": "Apanidheyyāti pattādiapanidhānasikkhāpadañca.",
  "tika-vin11t0:4649_6": "Sañcicca pāṇanti sañcicca pāṇaṃ jīvitāvoropanañca.",
  "tika-vin11t0:4649_7": "Sappāṇakampi cāti jānaṃ sappāṇakaudakasikkhāpadañca.",
  "tika-vin11t0:4650_0": "363.",
  "tika-vin11t0:4650_1": "Ukkoṭanañcāti punakammāya ukkoṭanañca.",
  "tika-vin11t0:4650_2": "Ūnoti ūnavīsativassasikkhāpadañca.",
  "tika-vin11t0:4650_3": "Saṃvāsoti ukkhittakena saddhiṃ saṃvāsasikkhāpadañca.",
  "tika-vin11t0:4650_4": "Nāsane cāti nāsitakasāmaṇerasambhogasikkhāpadañca.",
  "tika-vin11t0:4650_5": "Sahadhammikanti sahadhammikaṃ vuccamānasikkhāpadañca.",
  "tika-vin11t0:4650_6": "Vilekhā cāti “vilekhāya saṃvattantī”ti āgatasikkhāpadañca.",
  "tika-vin11t0:4650_7": "Mohanāti mohanasikkhāpadañca.",
  "tika-vin11t0:4650_8": "Amūlakena cāti amūlakena saṅghādisesena anuddhaṃsanasikkhāpadañca.",
  "tika-vin11t0:4651_0": "364.",
  "tika-vin11t0:4651_1": "Kukkuccaṃ khīyanaṃ datvāti kukkuccauppādanañca dhammikānaṃ kammānaṃ chandaṃ datvā khīyanañca cīvaraṃ datvā khīyanañca.",
  "tika-vin11t0:4651_2": "Pariṇāmeyya puggaleti saṅghikaṃ lābhaṃ puggalassa pariṇāmanasikkhāpadañca. Kiṃ te, akālaṃ,",
  "tika-vin11t0:4651_3": "acchindeti “kiṃ te, ayye,",
  "tika-vin11t0:4651_4": "eso purisapuggalo karissatī”ti āgatasikkhāpadañca akālacīvaraṃ “kālacīvara”nti adhiṭṭhahitvā bhājanasikkhāpadañca",
  "tika-vin11t0:4651_5": "bhikkhuniyā saddhiṃ cīvaraṃ parivattetvā acchindanasikkhāpadañca.",
  "tika-vin11t0:4651_6": "Duggahanirayena cāti duggahitena dupadhāritena paraṃ ujjhāpanasikkhāpadañca nirayena vā brahmacariyena vā abhisapanasikkhāpadañca.",
  "tika-vin11t0:4652_0": "365.",
  "tika-vin11t0:4652_1": "Gaṇassa cāti “gaṇassa cīvaralābhaṃ antarāyaṃ kareyyā”ti vuttasikkhāpadañca.",
  "tika-vin11t0:4652_2": "Vibhaṅgañcāti “dhammikaṃ cīvaravibhaṅgaṃ paṭibāheyyā”ti vuttasikkhāpadañca.",
  "tika-vin11t0:4652_3": "Dubbalāsā tatheva cāti “dubbalacīvarapaccāsāya cīvarakālasamayaṃ atikkāmeyyā”ti vuttasikkhāpadañca.",
  "tika-vin11t0:4652_4": "Dhammikaṃ kathinuddhāranti “dhammikaṃ kathinuddhāraṃ paṭibāheyyā”ti vuttasikkhāpadañca.",
  "tika-vin11t0:4652_5": "Sañciccāphāsumeva cāti “bhikkhuniyā sañcicca aphāsuṃ kareyyā”ti vuttasikkhāpadañca.",
  "tika-vin11t0:4653_0": "366.",
  "tika-vin11t0:4653_1": "Sayaṃ upassayaṃ datvāti “bhikkhuniyā upassayaṃ datvā kupitā anattamanā nikkaḍḍheyyā”ti vuttasikkhāpadañca.",
  "tika-vin11t0:4653_2": "Akkoseyya cāti “bhikkhuṃ akkoseyya vā paribhāseyya vā”ti vuttasikkhāpadañca.",
  "tika-vin11t0:4653_3": "Caṇḍikāti “caṇḍīkatā gaṇaṃ paribhāseyyā”ti vuttasikkhāpadañca.",
  "tika-vin11t0:4653_4": "Kulamaccharinī assāti “kulamaccharinī assā”ti vuttasikkhāpadañca.",
  "tika-vin11t0:4653_5": "Gabbhiniṃ vuṭṭhāpeyya cāti “gabbhiniṃ vuṭṭhāpeyyā”ti vuttasikkhāpadañca.",
  "tika-vin11t0:4654_0": "367.",
  "tika-vin11t0:4654_1": "Pāyantinti “pāyantiṃ vuṭṭhāpeyyā”ti vuttasikkhāpadañca.",
  "tika-vin11t0:4654_2": "Dve ca vassānīti “dve vassāni chasu dhammesu asikkhitasikkhaṃ sikkhamānaṃ vuṭṭhāpeyyā”ti vuttasikkhāpadañca.",
  "tika-vin11t0:4654_3": "Saṅghenāsammatanti “sikkhitasikkhaṃ sikkhamānaṃ saṅghena asammataṃ vuṭṭhāpeyyā”ti vuttasikkhāpadañca.",
  "tika-vin11t0:4654_4": "Tisso gihigatā vuttāti “ūnadvādasavassaṃ gihigataṃ,",
  "tika-vin11t0:4654_5": "paripuṇṇadvādasavassaṃ gihigataṃ dve vassāni chasu dhammesu asikkhitasikkhaṃ,",
  "tika-vin11t0:4654_6": "dvevassāni sikkhitasikkhaṃ saṅghena asammata”nti vuttasikkhāpadāni ca.",
  "tika-vin11t0:4654_7": "Tissoyeva kumārikāti “ūnavīsativassaṃ kumāribhūta”ntiādinā nayena vuttā tisso ca.",
  "tika-vin11t0:4655_0": "368.",
  "tika-vin11t0:4655_1": "Ūnadvādasavassā dveti “ūnadvādasavassā vuṭṭhāpeyya,",
  "tika-vin11t0:4655_2": "paripuṇṇadvādasavassā saṅghena asammatā vuṭṭhāpeyyā”ti vuttāni dve sikkhāpadāni ca.",
  "tika-vin11t0:4655_3": "Alaṃ tāva teti “alaṃ tāva te, ayye,",
  "tika-vin11t0:4655_4": "vuṭṭhāpitenā”ti vuttasikkhāpadañca.",
  "tika-vin11t0:4655_5": "Sokāvassāti “caṇḍiṃ sokāvāsaṃ sikkhamānaṃ vuṭṭhāpeyyā”ti vuttasikkhāpadañca.",
  "tika-vin11t0:4655_6": "Pārivāsikacchandadānatoti “pārivāsikachandadānena sikkhamānaṃ vuṭṭhāpeyyā”ti vuttasikkhāpadañca.",
  "tika-vin11t0:4656_0": "369.",
  "tika-vin11t0:4656_1": "Anuvassaṃ duve cāti “anuvassaṃ vuṭṭhāpeyya,",
  "tika-vin11t0:4656_2": "ekaṃ vassaṃ dve vuṭṭhāpeyyā”ti vuttasikkhāpadāni cāti ekūnasattati sikkhāpadāni.",
  "tika-vin11t0:4656_3": "Adinnādānatulyattāti adinnādānena samānasamuṭṭhānattā.",
  "tika-vin11t0:4656_4": "Tisamuṭṭhānikā katāti sacittakehi tīhi samuṭṭhānehi samuṭṭhahantīti vuttā.",
  "tika-vin11t0:4657_0": "Dutiyapārājikasamuṭṭhānavaṇṇanā.",
  "tika-vin11t0:4658_0": "370.",
  "tika-vin11t0:4658_1": "Sañcarikuṭimahallakanti sañcarittaṃ,",
  "tika-vin11t0:4658_2": "saññācikāya kuṭikaraṇaṃ,",
  "tika-vin11t0:4658_3": "mahallakavihārakaraṇañca.",
  "tika-vin11t0:4658_4": "Dhovāpanañca paṭiggahoti aññātikāya bhikkhuniyā purāṇacīvaradhovāpanañca cīvarapaṭiggahaṇañca.",
  "tika-vin11t0:4658_5": "Cīvarassa ca viññattinti aññātakaṃ gahapatiṃ vā gahapatāniṃ vā cīvaraviññāpanasikkhāpadañca.",
  "tika-vin11t0:4658_6": "Gahaṇañca taduttarinti taduttarisādiyanasikkhāpadañca.",
  "tika-vin11t0:4659_0": "371.",
  "tika-vin11t0:4659_1": "Upakkhaṭadvayañcevāti “cīvaracetāpannaṃ upakkhaṭaṃ hotī”ti āgatasikkhāpadadvayañca.",
  "tika-vin11t0:4659_2": "Tathā dūtena cīvaranti dūtenacīvaracetāpannapahitasikkhāpadañca.",
  "tika-vin11t0:4659_3": "Kosiyanti kosiyamissakasikkhāpadañca.",
  "tika-vin11t0:4659_4": "Suddhakāḷānanti “suddhakāḷakāna”ntiādisikkhāpadañca.",
  "tika-vin11t0:4659_5": "Dve bhāgādānameva cāti “dve bhāgā ādātabbā”ti vuttasikkhāpadañca.",
  "tika-vin11t0:4660_0": "372.",
  "tika-vin11t0:4660_1": "Chabbassānīti chabbassāni dhāraṇasikkhāpadañca.",
  "tika-vin11t0:4660_2": "Purāṇassāti “purāṇasanthatassā”ti vuttasikkhāpadañca.",
  "tika-vin11t0:4660_3": "Lomadhovāpanampi cāti eḷakalomadhovāpanasikkhāpadañca.",
  "tika-vin11t0:4660_4": "Rūpiyassa paṭiggāhoti rūpiyapaṭiggahaṇasikkhāpadañca.",
  "tika-vin11t0:4660_5": "Ubho nānappakārakāti rūpiyasaṃvohārakayavikkayasikkhāpadāni ca.",
  "tika-vin11t0:4661_0": "373.",
  "tika-vin11t0:4661_1": "Ūnabandhanapatto cāti ūnapañcabandhanapattasikkhāpadañca.",
  "tika-vin11t0:4661_2": "Vassasāṭikasuttakanti vassikasāṭikasikkhāpadañca suttaṃ viññāpetvā cīvarakārāpanasikkhāpadañca.",
  "tika-vin11t0:4661_3": "Vikappāpajjananti tantavāye upasaṅkamitvā cīvare vikappāpajjanañca.",
  "tika-vin11t0:4661_4": "Yāva dvāradānañca sibbananti “yāva dvārakosā aggaḷaṭṭhapanāyā”ti vuttasikkhāpadañca “aññātikāya bhikkhuniyā cīvaraṃ dadeyya,",
  "tika-vin11t0:4661_5": "cīvaraṃ sibbeyyā”ti vuttasikkhāpadadvayañca.",
  "tika-vin11t0:4662_0": "374.",
  "tika-vin11t0:4662_1": "Pūvehīti pūvehi vā manthehi vā abhihaṭṭhuṃ pavāraṇasikkhāpadañca.",
  "tika-vin11t0:4662_2": "Paccayoti catumāsapaccayapavāraṇasikkhāpadañca.",
  "tika-vin11t0:4662_3": "Jotīti jotiyā samādahanasikkhāpadañca.",
  "tika-vin11t0:4662_4": "Ratananti ratanasikkhāpadañca. Sūci…pe…",
  "tika-vin11t0:4662_5": "sugatassa cāti sūcigharasikkhāpadādīni satta sikkhāpadāni ca.",
  "tika-vin11t0:4663_0": "375.",
  "tika-vin11t0:4663_1": "Aññaviññattisikkhā cāti “aññaṃ viññāpeyyā”ti vuttasikkhāpadañca.",
  "tika-vin11t0:4663_2": "Aññaṃ cetāpanampi cāti “aññaṃ cetāpetvā aññaṃ cetāpeyyā”ti vuttasikkhāpadañca.",
  "tika-vin11t0:4663_3": "Saṅghikena duve vuttāti “saṅghikena aññaṃ cetāpeyya,",
  "tika-vin11t0:4663_4": "saṅghikena saññācikena aññaṃ cetāpeyyā”ti vuttāni dve sikkhāpadāni ca.",
  "tika-vin11t0:4663_5": "Dve mahājanikenāti “mahājanikena aññaṃ cetāpeyya,",
  "tika-vin11t0:4663_6": "mahājanikena saññācikena aññaṃ cetāpeyyā”ti vuttāni dve sikkhāpadāni ca.",
  "tika-vin11t0:4664_0": "376.",
  "tika-vin11t0:4664_1": "Tathā puggalikenekanti “puggalikena saññācikena aññaṃ cetāpeyyā”ti vuttamekasikkhāpadañca.",
  "tika-vin11t0:4664_2": "Garupāvuraṇanti garupāvuraṇacetāpanasikkhāpadañca.",
  "tika-vin11t0:4664_3": "Lahunti lahupāvuraṇacetāpanasikkhāpadaṃ.",
  "tika-vin11t0:4664_4": "“Vighāsā udasāṭi cā”ti padacchedo.",
  "tika-vin11t0:4664_5": "Dve vighāsāti “uccāraṃ vā passāvaṃ vā saṅkāraṃ vā vighāsaṃ vā tirokuṭṭe vā tiropākāre vā chaḍḍeyya vā chaḍḍāpeyya vā,",
  "tika-vin11t0:4664_6": "harite chaḍḍeyya vā chaḍḍāpeyya vā”ti evaṃ vuttāni dve vighāsasikkhāpadāni ca.",
  "tika-vin11t0:4664_7": "Udasāṭi cāti udakasāṭikasikkhāpadañca.",
  "tika-vin11t0:4664_8": "Tathā samaṇacīvaranti tathā “samaṇacīvaraṃ dadeyyā”ti vuttasikkhāpadañcāti.",
  "tika-vin11t0:4665_0": "377.",
  "tika-vin11t0:4665_1": "Iti ete ekūnapaṇṇāsa dhammā dukkhantadassinā bhagavatā chasamuṭṭhānikā teyeva sañcarittasamā sañcarittasikkhāpadena",
  "tika-vin11t0:4665_2": "samā katā anumatā paññattāti yojanā.",
  "tika-vin11t0:4666_0": "Sañcarittasamuṭṭhānavaṇṇanā.",
  "tika-vin11t0:4667_0": "378.",
  "tika-vin11t0:4667_1": "Saṅghabhedoti saṅghabhedasikkhāpadañca.",
  "tika-vin11t0:4667_2": "Bhedānuvattadubbacadūsakāti bhedānuvattakadubbacakuladūsakasikkhāpadāni ca.",
  "tika-vin11t0:4667_3": "Duṭṭhullacchādananti duṭṭhullapaṭicchādanasikkhāpadañca.",
  "tika-vin11t0:4667_4": "Diṭṭhīti diṭṭhiappaṭinissajjanasikkhāpadañca.",
  "tika-vin11t0:4667_5": "Chandaujjagghikā duveti chandaṃadatvāgamanasikkhāpadañca ujjagghikāya antaraghare gamananisīdanasikkhāpadadvayañca.",
  "tika-vin11t0:4668_0": "379.",
  "tika-vin11t0:4668_1": "Appasaddā duve vuttāti “appasaddo antaraghare gamissāmi,",
  "tika-vin11t0:4668_2": "nisīdissāmī”ti vuttāni dve sikkhāpadāni ca.",
  "tika-vin11t0:4668_3": "Na byāhareti “na sakabaḷena mukhena byāharissāmī”ti vuttasikkhāpadañca. Chamā, nīcāsane,",
  "tika-vin11t0:4668_4": "ṭhānanti “chamāyaṃ nisīditvā,",
  "tika-vin11t0:4668_5": "nīce āsane nisīditvā,",
  "tika-vin11t0:4668_6": "ṭhito nisinnassā”ti vuttasikkhāpadañca.",
  "tika-vin11t0:4668_7": "Pacchato uppathena cāti “pacchato gacchanto purato gacchantassa,",
  "tika-vin11t0:4668_8": "uppathena gacchanto pathena gacchantassā”ti vuttasikkhāpadadvayañca.",
  "tika-vin11t0:4669_0": "380.",
  "tika-vin11t0:4669_1": "Vajjacchādāti vajjato paṭicchādanasikkhāpadañca.",
  "tika-vin11t0:4669_2": "Anuvattā cāti ukkhittānuvattanasikkhāpadañca.",
  "tika-vin11t0:4669_3": "Gahaṇanti “hatthaggahaṇaṃ vā sādiyeyyā”ti vuttasikkhāpadañca.",
  "tika-vin11t0:4669_4": "Osāreyya cāti “anapaloketvā kārakasaṅghaṃ anaññāya gaṇassa chandaṃ osāreyyā”ti vuttasikkhāpadañca.",
  "tika-vin11t0:4669_5": "Paccakkhāmīti sikkhā cāti “buddhaṃ paccācikkhāmī”ti vuttasikkhāpadañca.",
  "tika-vin11t0:4669_6": "Tathā kismiñcideva cāti “kismiñcideva adhikaraṇe paccākatā”ti vuttasikkhāpadañca.",
  "tika-vin11t0:4670_0": "381.",
  "tika-vin11t0:4670_1": "Saṃsaṭṭhā dve cāti “bhikkhuniyo paneva saṃsaṭṭhā viharantī”ti ca “yā pana bhikkhunī evaṃ vadeyya saṃsaṭṭhāva, ayye,",
  "tika-vin11t0:4670_2": "tumhe viharathā”tiādivacanaṃ paṭicca vuttasikkhāpadadvayañca.",
  "tika-vin11t0:4670_3": "Vadhitvā cāti “attānaṃ vadhitvā vadhitvā rodeyyā”ti vuttasikkhāpadañca.",
  "tika-vin11t0:4670_4": "Visibbetvā cāti “bhikkhuniyā cīvaraṃ visibbetvā vā visibbāpetvā vā”ti vuttasikkhāpadañca.",
  "tika-vin11t0:4670_5": "Dukkhitanti “dukkhitaṃ sahajīvini”nti vuttasikkhāpadañca.",
  "tika-vin11t0:4670_6": "Punadeva ca saṃsaṭṭhāti “saṃsaṭṭhā vihareyya gahapatinā vā gahapatiputtena vā”ti evaṃ puna vuttasaṃsaṭṭhasikkhāpadañca.",
  "tika-vin11t0:4670_7": "Neva vūpasameyya cāti “‘ehāyye,",
  "tika-vin11t0:4670_8": "imaṃ adhikaraṇaṃ vūpasamehī’ti vuccamānā ‘sādhū’ti paṭissuṇitvā sā pacchā anantarāyikinī neva vūpasameyyā”ti vuttasikkhāpadañca.",
  "tika-vin11t0:4671_0": "382.",
  "tika-vin11t0:4671_1": "Jānaṃ sabhikkhukārāmanti “jānaṃ sabhikkhukaṃ ārāmaṃ anāpucchā paviseyyā”ti vuttasikkhāpadañca.",
  "tika-vin11t0:4671_2": "Tatheva na pavārayeti “ubhatosaṅghe tīhi ṭhānehi na pavāreyyā”ti vuttasikkhāpadañca.",
  "tika-vin11t0:4671_3": "Tathā anvaddhamāsañcāti “anvaddhamāsaṃ bhikkhuniyā bhikkhusaṅghato dve dhammā paccāsīsitabbā”ti vuttasikkhāpadañca.",
  "tika-vin11t0:4671_4": "Sahajīviniyo duveti “sahajīviniṃ vuṭṭhāpetvā dve vassāni neva anuggaṇheyya,",
  "tika-vin11t0:4671_5": "sahajīviniṃ vuṭṭhāpetvā neva vūpakāseyyā”ti vuttasikkhāpadadvayañca.",
  "tika-vin11t0:4672_0": "383- 4.",
  "tika-vin11t0:4672_1": "Sace me cīvaraṃ ayyeti “sace me tvaṃ, ayye,",
  "tika-vin11t0:4672_2": "cīvaraṃ dassasi,",
  "tika-vin11t0:4672_3": "evāhaṃ taṃ vuṭṭhāpessāmī”ti vuttasikkhāpadañca.",
  "tika-vin11t0:4672_4": "Anubandhissasīti “sace maṃ tvaṃ, ayye,",
  "tika-vin11t0:4672_5": "dve vassāni anubandhissasi,",
  "tika-vin11t0:4672_6": "evāhaṃ taṃ vuṭṭhāpessāmī”ti vuttasikkhāpadañca.",
  "tika-vin11t0:4672_7": "Asamena sambuddhena pakāsitā ime sattatiṃsa dhammā sabbe kāyavācādito kāyavācācittato ekasamuṭṭhānā katā",
  "tika-vin11t0:4672_8": "samanubhāsanā siyuṃ samuṭṭhānato samanubhāsanasikkhāpadena sadisā siyunti yojanā.",
  "tika-vin11t0:4673_0": "Samanubhāsanasamuṭṭhānavaṇṇanā.",
  "tika-vin11t0:4674_0": "385.",
  "tika-vin11t0:4674_1": "Kathināni ca tīṇīti “niṭṭhitacīvarasmiṃ bhikkhunā ubbhatasmiṃ kathine”ti vuttāni ādito tīṇi sikkhāpadāni.",
  "tika-vin11t0:4674_2": "Pattoti “dasāhaparamaṃ atirekapatto”ti vuttasikkhāpadañca.",
  "tika-vin11t0:4674_3": "Bhesajjameva cāti “paṭisāyanīyāni bhesajjānī”ti vuttasikkhāpadañca.",
  "tika-vin11t0:4674_4": "Accekampi cāti accekasikkhāpadañca.",
  "tika-vin11t0:4674_5": "Sāsaṅkanti tadanantarameva sāsaṅkasikkhāpadañca.",
  "tika-vin11t0:4674_6": "Pakkamantadvayampi cāti “taṃ pakkamanto neva uddhareyyā”ti bhūtagāmavagge vuttasikkhāpadadvayañca.",
  "tika-vin11t0:4675_0": "386.",
  "tika-vin11t0:4675_1": "Tathā upassayaṃ gantvāti “bhikkhunupassayaṃ upasaṅkamitvā bhikkhuniyo ovadeyyā”ti vuttasikkhāpadañca.",
  "tika-vin11t0:4675_2": "Paramparaṃ bhojananti “paramparabhojane pācittiya”nti vuttasikkhāpadañca.",
  "tika-vin11t0:4675_3": "Anatirittanti “anatirittaṃ khādanīyaṃ vā bhojanīyaṃ vā”ti vuttasikkhāpadañca.",
  "tika-vin11t0:4675_4": "Sabhattoti “nimantito sabhatto samāno”ti vuttasikkhāpadañca.",
  "tika-vin11t0:4675_5": "Vikappetvā tatheva cāti “cīvaraṃ vikappetvā”ti vuttasikkhāpadañca.",
  "tika-vin11t0:4676_0": "387.",
  "tika-vin11t0:4676_1": "Raññoti “rañño khattiyassā”ti vuttasikkhāpadañca.",
  "tika-vin11t0:4676_2": "Vikāleti “vikāle gāmaṃ paviseyyā”ti vuttasikkhāpadañca.",
  "tika-vin11t0:4676_3": "Vosāsāti “vosāsamānarūpā ṭhitā”ti vuttasikkhāpadañca.",
  "tika-vin11t0:4676_4": "“Āraññake ussayavādikā”ti padacchedo.",
  "tika-vin11t0:4676_5": "Āraññaketi “tathārūpesu āraññakesu senāsanesu pubbe appaṭisaṃvidita”nti vuttasikkhāpadañca.",
  "tika-vin11t0:4676_6": "Ussayavādikāti “ussayavādikā vihareyyā”ti vuttasikkhāpadañca.",
  "tika-vin11t0:4676_7": "Pattasannicayañcevāti “pattasannicayaṃ kareyyā”ti vuttasikkhāpadañca. Pure, pacchā,",
  "tika-vin11t0:4676_8": "vikālaketi “yā pana bhikkhunī purebhattaṃ kulāni upasaṅkamitvā”ti ca “pacchābhattaṃ kulāni upasaṅkamitvā”ti",
  "tika-vin11t0:4676_9": "ca “vikāle kulāni upasaṅkamitvā”ti ca vuttasikkhāpadattayañca.",
  "tika-vin11t0:4677_0": "388- 9.",
  "tika-vin11t0:4677_1": "Pañcāhikanti “pañcāhikaṃ saṅghāṭicāraṃ atikkameyyā”ti vuttasikkhāpadañca.",
  "tika-vin11t0:4677_2": "Saṅkamaninti “cīvarasaṅkamanīyaṃ dhāreyyā”ti vuttasikkhāpadañca.",
  "tika-vin11t0:4677_3": "Tathā āvasathadvayanti “āvasathacīvaraṃ anissajjitvā paribhuñjeyya,",
  "tika-vin11t0:4677_4": "āvasathaṃ anissajjitvā cārikaṃ pakkameyyā”ti evaṃ āvasathena saddhiṃ vuttasikkhāpadadvayañca.",
  "tika-vin11t0:4677_5": "Pasākheti “pasākhe jātaṃ gaṇḍaṃ vā”ti vuttasikkhāpadañca.",
  "tika-vin11t0:4677_6": "Āsane cāti “bhikkhussa purato anāpucchā āsane nisīdeyyā”ti vuttasikkhāpadañcāti ime pana ekūnatiṃsa dhammā kāyavācato,",
  "tika-vin11t0:4677_7": "kāyavācācittato ca samuṭṭhānato sabbe dvisamuṭṭhānikā,",
  "tika-vin11t0:4677_8": "tatoyeva kathinasambhavā kathinasamuṭṭhānā hontīti yojanā.",
  "tika-vin11t0:4678_0": "Kathinasamuṭṭhānavaṇṇanā.",
  "tika-vin11t0:4679_0": "390.",
  "tika-vin11t0:4679_1": "Dve seyyāti dve sahaseyyasikkhāpadāni ca.",
  "tika-vin11t0:4679_2": "Āhaccapādo cāti āhaccapādakasikkhāpadañca.",
  "tika-vin11t0:4679_3": "Piṇḍañcāti āvasathapiṇḍabhojanasikkhāpadañca.",
  "tika-vin11t0:4679_4": "Gaṇabhojananti gaṇabhojanasikkhāpadañca.",
  "tika-vin11t0:4679_5": "Vikāleti vikālabhojanasikkhāpadañca.",
  "tika-vin11t0:4679_6": "Sannidhiñcevāti sannidhikārakasikkhāpadañca.",
  "tika-vin11t0:4679_7": "Dantaponanti dantaponasikkhāpadañca.",
  "tika-vin11t0:4679_8": "Acelakanti acelakasikkhāpadañca.",
  "tika-vin11t0:4680_0": "391.",
  "tika-vin11t0:4680_1": "Uyyuttañcāti “uyyuttaṃ senaṃ dassanāya gaccheyyā”ti vuttasikkhāpadañca.",
  "tika-vin11t0:4680_2": "“Vase uyyodhi”nti padacchedo.",
  "tika-vin11t0:4680_3": "Vaseti “senāya vaseyyā”ti vuttasikkhāpadañca.",
  "tika-vin11t0:4680_4": "Uyyodhinti “uyyodhikaṃ vā…pe…",
  "tika-vin11t0:4680_5": "anīkadassanaṃ vā gaccheyyā”ti vuttasikkhāpadañca.",
  "tika-vin11t0:4680_6": "Surāti surāpānasikkhāpadañca.",
  "tika-vin11t0:4680_7": "Orena nhāyananti orenaddhamāsanahāyanasikkhāpadañca.",
  "tika-vin11t0:4680_8": "Dubbaṇṇakaraṇañcevāti “tiṇṇaṃ dubbaṇṇakaraṇāna”nti vuttasikkhāpadañca.",
  "tika-vin11t0:4680_9": "Pāṭidesanīyadvayanti vuttāvasesaṃ pāṭidesanīyadvayañca.",
  "tika-vin11t0:4681_0": "392.",
  "tika-vin11t0:4681_1": "Lasuṇanti lasuṇasikkhāpadañca.",
  "tika-vin11t0:4681_2": "Upatiṭṭheyyāti “bhikkhussa bhuñjantassa pānīyena vā vidhūpanena vā upatiṭṭheyyā”ti vuttasikkhāpadañca.",
  "tika-vin11t0:4681_3": "Naccadassanameva cāti “naccaṃ vā gītaṃ vā vāditaṃ vā dassanāya gaccheyyā”ti vuttasikkhāpadañca.",
  "tika-vin11t0:4681_4": "Nagganti “naggā nahāyeyyā”ti vuttasikkhāpadañca.",
  "tika-vin11t0:4681_5": "Attharaṇanti “ekattharaṇapāvuraṇā tuvaṭṭeyyu”nti vuttasikkhāpadañca.",
  "tika-vin11t0:4681_6": "Mañceti “ekamañce tuvaṭṭeyyu”nti vuttasikkhāpadañca.",
  "tika-vin11t0:4681_7": "Antoraṭṭheti “antoraṭṭhe sāsaṅkasammate”ti vuttasikkhāpadañca.",
  "tika-vin11t0:4681_8": "Tathā bahīti “tiroraṭṭhe sāsaṅkasammate”ti vuttasikkhāpadañca.",
  "tika-vin11t0:4682_0": "393.",
  "tika-vin11t0:4682_1": "Antovassanti “antovassaṃ cārikaṃ careyyā”ti vuttasikkhāpadañca.",
  "tika-vin11t0:4682_2": "Agārañcāti “rājāgāraṃ vā cittāgāraṃ vā…pe…",
  "tika-vin11t0:4682_3": "pokkharaṇiṃ vā dassanāya gaccheyyā”ti vuttasikkhāpadañca.",
  "tika-vin11t0:4682_4": "Āsandinti “āsandiṃ vā pallaṅkaṃ vā paribhuñjeyyā”ti vuttasikkhāpadañca.",
  "tika-vin11t0:4682_5": "Suttakantananti “suttaṃ kanteyyā”ti vuttasikkhāpadañca.",
  "tika-vin11t0:4682_6": "Veyyāvaccanti “gihiveyyāvaccaṃ kareyyā”ti vuttasikkhāpadañca.",
  "tika-vin11t0:4682_7": "Sahatthā cāti “agārikassa vā paribbājakassa vā paribbājikāya vā sahatthā khādanīyaṃ vā bhojanīyaṃ vā dadeyyā”ti vuttasikkhāpadañca.",
  "tika-vin11t0:4682_8": "Āvāse ca abhikkhuketi “abhikkhuke āvāse vassaṃ vaseyyā”ti vuttasikkhāpadañca.",
  "tika-vin11t0:4683_0": "394.",
  "tika-vin11t0:4683_1": "Chattanti “chattupāhanaṃ dhāreyyā”ti vuttasikkhāpadañca.",
  "tika-vin11t0:4683_2": "Yānañcāti “yānena yāyeyyā”ti vuttasikkhāpadañca.",
  "tika-vin11t0:4683_3": "Saṅghāṇinti “saṅghāṇiṃ dhāreyyā”ti vuttasikkhāpadañca.",
  "tika-vin11t0:4683_4": "Alaṅkāranti “itthālaṅkāraṃ dhāreyyā”ti vuttasikkhāpadañca.",
  "tika-vin11t0:4683_5": "Gandhavāsitanti “gandhavaṇṇakena nahāyeyya,",
  "tika-vin11t0:4683_6": "vāsitakena piññākena nahāyeyyā”ti vuttasikkhāpadadvayañca.",
  "tika-vin11t0:4683_7": "“Bhikkhunī…pe…",
  "tika-vin11t0:4683_8": "gihiniyā”ti etena “bhikkhuniyā ummaddāpeyyā”tiādīni cattāri sikkhāpadāni vuttāni.",
  "tika-vin11t0:4684_0": "395.",
  "tika-vin11t0:4684_1": "Tathāsaṃkaccikāti “asaṃkaccikā gāmaṃ paviseyyā”ti evaṃ vuttasikkhāpadañca.",
  "tika-vin11t0:4684_2": "Ime pana tecattālīsa dhammā sabbe kāyacittavasena dvisamuṭṭhānikā.",
  "tika-vin11t0:4684_3": "Eḷakalomena samuṭṭhānato samā hontīti yojanā.",
  "tika-vin11t0:4685_0": "Eḷakalomasamuṭṭhānavaṇṇanā.",
  "tika-vin11t0:4686_0": "396- 7.",
  "tika-vin11t0:4686_1": "Aññatrāti “mātugāmassa uttarichappañcavācāhi dhammaṃ deseyya aññatra viññunā purisaviggahenā”ti vuttasikkhāpadañca.",
  "tika-vin11t0:4686_2": "Asammato cevāti “asammato bhikkhuniyo ovadeyyā”ti vuttasikkhāpadañca.",
  "tika-vin11t0:4686_3": "Tathā atthaṅgatena cāti “atthaṅgate sūriye bhikkhuniyo ovadeyyā”ti vuttasikkhāpadañca.",
  "tika-vin11t0:4686_4": "Tiracchānavijjā dve vuttāti “tiracchānavijjaṃ pariyāpuṇeyya,",
  "tika-vin11t0:4686_5": "vāceyyā”ti evaṃ vuttāni dve sikkhāpadāni ca.",
  "tika-vin11t0:4686_6": "Anokāsakatampi cāti “anokāsakataṃ bhikkhuṃ pañhaṃ puccheyyā”ti vuttasikkhāpadañcāti ime pana sabbe cha dhammā vācato,",
  "tika-vin11t0:4686_7": "vācācittato cāti imehi dvīhi samuṭṭhānehi samuṭṭhānikā honti.",
  "tika-vin11t0:4686_8": "Padasodhammatulyatā ayametesaṃ padasodhammena sadisabhāvoti yojanā.",
  "tika-vin11t0:4687_0": "Padasodhammasamuṭṭhānavaṇṇanā.",
  "tika-vin11t0:4688_0": "398- 9.",
  "tika-vin11t0:4688_1": "Ekanti “bhikkhuniyā saddhiṃ saṃvidhāya ekaddhānamaggaṃ paṭipajjeyyā”ti vuttasikkhāpadañca.",
  "tika-vin11t0:4688_2": "Nāvanti “ekanāvaṃ abhiruheyyā”ti vuttasikkhāpadañca.",
  "tika-vin11t0:4688_3": "Paṇītañcāti “paṇītabhojanāni agilāno attano atthāya viññāpetvābhuñjeyyā”ti vuttasikkhāpadañca.",
  "tika-vin11t0:4688_4": "Saṃvidhānañcāti mātugāmena saddhiṃ saṃvidhāya gamanasikkhāpadañca.",
  "tika-vin11t0:4688_5": "Saṃhareti “sambādhe lomaṃ saṃharāpeyyā”ti vuttasikkhāpadañca.",
  "tika-vin11t0:4688_6": "Dhaññanti “āmakadhaññaṃ viññatvā vā”ti vuttasikkhāpadañca.",
  "tika-vin11t0:4688_7": "Nimantitā cevāti “nimantitā vā pavāritā vā khādanīyaṃ vā bhojanīyaṃ vā khādeyya vā bhuñjeyya vā”ti vuttasikkhāpadañca.",
  "tika-vin11t0:4688_8": "Pāṭidesaniyaṭṭhakanti bhikkhunīnaṃ vuttā aṭṭha pāṭidesanīyā ceti buddhaseṭṭhena paññattā etā cuddasa sikkhā catusamuṭṭhānā kāyato,",
  "tika-vin11t0:4688_9": "kāyavācato,",
  "tika-vin11t0:4688_10": "kāyacittato,",
  "tika-vin11t0:4688_11": "vācācittato cāti catūhi samuṭṭhānehi samuṭṭhahanti.",
  "tika-vin11t0:4688_12": "Samuṭṭhānato addhānena addhānasikkhāpadena samā hontīti matāti yojanā.",
  "tika-vin11t0:4689_0": "Addhānasamuṭṭhānavaṇṇanā.",
  "tika-vin11t0:4690_0": "400- 1.",
  "tika-vin11t0:4690_1": "Sutinti upassutitiṭṭhanasikkhāpadañca.",
  "tika-vin11t0:4690_2": "Sūpādiviññattinti sūpodanaviññattisikkhāpadañca.",
  "tika-vin11t0:4690_3": "Andhakāreti “rattandhakāre appadīpe”ti vuttasikkhāpadañca.",
  "tika-vin11t0:4690_4": "Tatheva ca paṭicchanneti “paṭicchanne okāse”ti vuttasikkhāpadañca.",
  "tika-vin11t0:4690_5": "Okāseti “ajjhokāse purisena saddhi”nti evaṃ vuttasikkhāpadañca.",
  "tika-vin11t0:4690_6": "Byūhe cāti tadanantarameva “rathikāya vā byūhe vā siṅghāṭake vā purisena saddhi”nti āgatasikkhāpadañcāti",
  "tika-vin11t0:4690_7": "ime sabbepi ādiccabandhunā desitā cha dhammā catutthacchaṭṭhato kāyacittato,",
  "tika-vin11t0:4690_8": "kāyavācācittato ca samuṭṭhahantā theyyasatthasamuṭṭhānā theyyasatthasikkhāpadena samānasamuṭṭhānā siyunti yojanā.",
  "tika-vin11t0:4691_0": "Theyyasatthasamuṭṭhānavaṇṇanā.",
  "tika-vin11t0:4692_0": "402. Chatta,",
  "tika-vin11t0:4692_1": "daṇḍakarassāpīti “na chattapāṇissa daṇḍapāṇissā”ti vuttasikkhāpadadvayañca.",
  "tika-vin11t0:4692_2": "Satthāvudhakarassāpīti “na satthapāṇissa,",
  "tika-vin11t0:4692_3": "na āvudhapāṇissā”ti vuttasikkhāpadadvayañca.",
  "tika-vin11t0:4692_4": "Pādukūpāhanā,",
  "tika-vin11t0:4692_5": "yānanti “na pādukāruḷhassa,",
  "tika-vin11t0:4692_6": "na upāhanāruḷhassa,",
  "tika-vin11t0:4692_7": "na yānagatassā”ti vuttasikkhāpadattayañca. Seyyā,",
  "tika-vin11t0:4692_8": "pallatthikāya cāti “na sayanagatassa,",
  "tika-vin11t0:4692_9": "na pallatthikāya nisinnassā”ti vuttasikkhāpadadvayañca.",
  "tika-vin11t0:4693_0": "403.",
  "tika-vin11t0:4693_1": "Veṭhitoguṇṭhito cāti “na veṭhitasīsassa,",
  "tika-vin11t0:4693_2": "na oguṇṭhitasīsassā”ti vuttasikkhāpadadvayañcāti nidassitā sabbe ekādasa dhammā vācācittasaṅkhātena ekena",
  "tika-vin11t0:4693_3": "samuṭṭhānena samuṭṭhitā dhammadesanasamuṭṭhānāti saññitā sallakkhitāti yojanā.",
  "tika-vin11t0:4694_0": "Dhammadesanasamuṭṭhānavaṇṇanā.",
  "tika-vin11t0:4695_0": "404.",
  "tika-vin11t0:4695_1": "Evaṃ tāva sambhinnasamuṭṭhānaṃ veditabbaṃ,",
  "tika-vin11t0:4695_2": "niyatasamuṭṭhānaṃ tividhaṃ,",
  "tika-vin11t0:4695_3": "taṃ ekasseva sikkhāpadassa hotīti visuṃyeva dassetumāha “bhūtārocanakañcevā”tiādi.",
  "tika-vin11t0:4695_4": "Bhūtārocanakañcevāti tīhi acittakasamuṭṭhānehi samuṭṭhitaṃ bhūtārocanasikkhāpadañca.",
  "tika-vin11t0:4695_5": "Corivuṭṭhāpanampi cāti vācācittato,",
  "tika-vin11t0:4695_6": "kāyavācācittato cāti dvīhi samuṭṭhitaṃ corivuṭṭhāpanasikkhāpadañca.",
  "tika-vin11t0:4695_7": "Ananuññātameva ananuññātamattaṃ.",
  "tika-vin11t0:4695_8": "Ananuññātamattanti vācato,",
  "tika-vin11t0:4695_9": "kāyavācato,",
  "tika-vin11t0:4695_10": "vācācittato,",
  "tika-vin11t0:4695_11": "kāyavācācittato cāti catūhi samuṭṭhitaṃ ananuññātasikkhāpadañcāti.",
  "tika-vin11t0:4695_12": "Idaṃ tayanti idaṃ sikkhāpadattayaṃ.",
  "tika-vin11t0:4695_13": "Asambhinnanti kenaci aññena sikkhāpadena asammissasamuṭṭhānaṃ.",
  "tika-vin11t0:4696_0": "Iti uttare līnatthapakāsaniyā",
  "tika-vin11t0:4697_0": "Samuṭṭhānasīsakathāvaṇṇanā niṭṭhitā.",
  "tika-vin11t0:4698_0": "Āpattisamuṭṭhānakathāvaṇṇanā",
  "tika-vin11t0:4699_0": "405. Ādināti paṭhamena kāyasaṅkhātena samuṭṭhānena.",
  "tika-vin11t0:4700_0": "406- 7.",
  "tika-vin11t0:4700_1": "Dukkaṭādayoti ādi-",
  "tika-vin11t0:4700_2": "saddena thullaccayasaṅghādisesā gahitā. Yathāha –",
  "tika-vin11t0:4700_3": "“payoge dukkaṭaṃ.",
  "tika-vin11t0:4700_4": "Ekaṃ piṇḍaṃ anāgate āpatti thullaccayassa.",
  "tika-vin11t0:4700_5": "Tasmiṃ piṇḍe āgate āpatti saṅghādisesassā”ti.",
  "tika-vin11t0:4700_6": "Vikāle pana pācittīti vikālabhojanapācitti.",
  "tika-vin11t0:4700_7": "Aññātihatthatoti aññātikāya bhikkhuniyā antaragharaṃ paviṭṭhāya hatthato.",
  "tika-vin11t0:4700_8": "Gahetvāti khādanīyaṃ vā bhojanīyaṃ vā sahatthā paṭiggahetvā.",
  "tika-vin11t0:4700_9": "“Pañca imā āpattiyo”ti padacchedo.",
  "tika-vin11t0:4701_0": "408. Dutiyenāti vācāsaṅkhātena samuṭṭhānena.",
  "tika-vin11t0:4702_0": "409- 10.",
  "tika-vin11t0:4702_1": "Samādisati katheti ce.",
  "tika-vin11t0:4702_2": "Sabbathā vipannanti adesitavatthukatādinā sabbappakārena vipannappadesaṃ.",
  "tika-vin11t0:4702_3": "Kuṭinti saññācikāya kuṭiṃ.",
  "tika-vin11t0:4702_4": "Yathāha parivāre “tassa kuṭiṃ karonti adesitavatthukaṃ pamāṇātikkantaṃ sārambhaṃ aparikkamana”nti.",
  "tika-vin11t0:4702_5": "Padasodhammaṃ mūlaṃ samuṭṭhānaṃ yassa pācittiyassāti tathā vuttaṃ,",
  "tika-vin11t0:4702_6": "tena padasodhammamūlena,",
  "tika-vin11t0:4702_7": "sahatthe cetaṃ karaṇavacanaṃ.",
  "tika-vin11t0:4703_0": "411. Tatiyena samuṭṭhānenāti kāyavācāsaṅkhātena samuṭṭhānena.",
  "tika-vin11t0:4704_0": "412. Saṃvidahitvānāti saddhiṃ vidahitvā, “kuṭiṃ karomā”ti aññehi saddhiṃ mantetvāti attho.",
  "tika-vin11t0:4705_0": "413.",
  "tika-vin11t0:4705_1": "Vatvāti attano atthāya viññāpetvā.",
  "tika-vin11t0:4705_2": "Bhikkhuninti bhikkhūnaṃ bhuñjanaṭṭhāne ṭhatvā “idha sūpaṃ detha,",
  "tika-vin11t0:4705_3": "idha odanaṃ dethā”ti vosāsamānaṃ upāsakānaṃ vatvā dāpentiṃ bhikkhuniṃ.",
  "tika-vin11t0:4705_4": "Na nivāretvāti “apasakka tāva, bhagini,",
  "tika-vin11t0:4705_5": "yāva bhikkhū bhuñjantī”ti anapasādetvā bhuñjatoti yojanā.",
  "tika-vin11t0:4706_0": "414. Catutthena kāyacittasamuṭṭhānena kati āpattiyo siyunti yojanā.",
  "tika-vin11t0:4707_0": "417. Pañcamenāti vācācittasamuṭṭhānena. Vadanti vadanto samudācaranto.",
  "tika-vin11t0:4708_0": "418.",
  "tika-vin11t0:4708_1": "Kuṭinti nidassanamattaṃ,",
  "tika-vin11t0:4708_2": "adesitavatthukaṃ pamāṇātikkantaṃ sārambhaṃ aparikkamanaṃ senāsanampi gahaṇaṃ veditabbaṃ.",
  "tika-vin11t0:4709_0": "419.",
  "tika-vin11t0:4709_1": "Vāceti padaso dhammanti ettha “anupasampanna”nti seso. Yathāha –",
  "tika-vin11t0:4709_2": "“bhikkhu akappiyasaññī anupasampannaṃ padaso dhammaṃ vācetī”ti.",
  "tika-vin11t0:4709_3": "Davakamyatā vadantassāti jātiādīhi akkosavatthūhi kīḷādhippāyena vadantassa.",
  "tika-vin11t0:4709_4": "Davakamyatāti ca “paṭisaṅkhā yoniso”tiādīsu viya ya-",
  "tika-vin11t0:4709_5": "kāralopena niddeso.",
  "tika-vin11t0:4710_0": "420.",
  "tika-vin11t0:4710_1": "Chaṭṭhena kāyavācācittasamuṭṭhānena.",
  "tika-vin11t0:4710_2": "Saṃvidahitvānāti saṃvidhāya,",
  "tika-vin11t0:4710_3": "“tvañca ahañca ekato avaharissāmā”ti sammantanaṃ katvā.",
  "tika-vin11t0:4710_4": "Bhaṇḍaṃ haratīti “bhāriyaṃ tvaṃ ekaṃ passaṃ gaṇha,",
  "tika-vin11t0:4710_5": "ahaṃ ima”nti vatvā tena saha ṭhānā cāveti ce.",
  "tika-vin11t0:4711_0": "423.",
  "tika-vin11t0:4711_1": "Idha imasmiṃ sāsane.",
  "tika-vin11t0:4711_2": "Vimatūparamaṃ paramanti ettha “kappiyaṃ nu kho,",
  "tika-vin11t0:4711_3": "akappiya”nti vā “āpatti nu kho,",
  "tika-vin11t0:4711_4": "anāpattī”ti vā “dhammo nu kho,",
  "tika-vin11t0:4711_5": "adhammo”ti vā evamādinā nayena vividhenākārena pavattā vimati vicikicchā vimati.",
  "tika-vin11t0:4711_6": "Vimatiṃ uparameti vināsetīti vimatūparamaṃ.",
  "tika-vin11t0:4711_7": "Paramaṃ uttamaṃ.",
  "tika-vin11t0:4711_8": "Uttaranti vibhaṅgakhandhakāgatānaṃ nidānādivinicchayānaṃ pañhauttarabhāvena ṭhitattā uttaraṃ.",
  "tika-vin11t0:4711_9": "Imaṃ uttaraṃ nāma pakaraṇaṃ yo uttarati paññāya ogāhetvā pariyosāpeti.",
  "tika-vin11t0:4711_10": "Idha “uttaraṃ uttara”nti padadvaye ekaṃ guṇanidassanaṃ,",
  "tika-vin11t0:4711_11": "ekaṃ satthanidassananti gahetabbaṃ.",
  "tika-vin11t0:4711_12": "Sunayena yuto so puggalo vinayaṃ piṭakaṃ uttaratīti sambandho.",
  "tika-vin11t0:4711_13": "Kiṃ visiṭṭhanti āha “sunaya”ntiādi.",
  "tika-vin11t0:4711_14": "Suṭṭhu cārittavārittadaḷhīkaraṇasithilakaraṇabhedā paññattianaupaññattādinayā etthāti sunayo, taṃ.",
  "tika-vin11t0:4711_15": "Suṭṭhu nīyati vinicchayo etenāti sunayo,",
  "tika-vin11t0:4711_16": "uttaravinicchayo, tena.",
  "tika-vin11t0:4711_17": "Vinicchayāvabodhena saṃyutto samannāgato.",
  "tika-vin11t0:4711_18": "Dukkhena uttarīyatīti duttaraṃ.",
  "tika-vin11t0:4711_19": "Pātimokkhasaṃvarasīladīpakattena samādhipaññānibbānasaṅkhātauttarappattiyā patiṭṭhābhāvato uttaraṃ uttarati ogāhetvā pariyosānaṃ pāpuṇātīti attho.",
  "tika-vin11t0:4712_0": "Idha yo vimatūparamaṃ paramaṃ uttaraṃ uttaraṃ nāma pakaraṇaṃ uttarati,",
  "tika-vin11t0:4712_1": "sunayena yuto so puggalo sunayaṃ duttaraṃ uttaraṃ vinayaṃ uttaratīti yojanā. Ca-",
  "tika-vin11t0:4712_2": "saddena satthantarasamuccayatthena imamatthaṃ dīpeti.",
  "tika-vin11t0:4712_3": "Seyyathidaṃ,",
  "tika-vin11t0:4712_4": "idha yo sunayaṃ duttaraṃ uttaraṃ vinayaṃ uttarati,",
  "tika-vin11t0:4712_5": "sunayena yuto so puggalo vimatūparamaṃ paramaṃ uttaraṃ uttaraṃ nāma pakaraṇaṃ uttaratīti.",
  "tika-vin11t0:4712_6": "Iminā yo uttaraṃ jānāti,",
  "tika-vin11t0:4712_7": "so vinayaṃ jānāti.",
  "tika-vin11t0:4712_8": "Yo vinayaṃ jānāti,",
  "tika-vin11t0:4712_9": "so uttaraṃ jānātīti uttarapakaraṇassa vinayapiṭakajānane accantūpakāritā vibhāvitāti daṭṭhabbaṃ.",
  "tika-vin11t0:4713_0": "Iti uttare līnatthapakāsaniyā",
  "tika-vin11t0:4714_0": "Āpattisamuṭṭhānakathāvaṇṇanā niṭṭhitā.",
  "tika-vin11t0:4715_0": "Ekuttaranayakathāvaṇṇanā",
  "tika-vin11t0:4716_0": "424.",
  "tika-vin11t0:4716_1": "Ito paranti ito samuṭṭhānavinicchayakathāya paraṃ.",
  "tika-vin11t0:4716_2": "Paranti uttamaṃ.",
  "tika-vin11t0:4716_3": "Ekuttaraṃ nayanti ekekaaṅgātirekatāya ekuttarasaṅkhātaṃ ekakadukādinayaṃ.",
  "tika-vin11t0:4717_0": "425-7. Ke āpattikarā dhammā…pe… kā cādesanagāminīti ekekapañhavasena uttānatthoyeva.",
  "tika-vin11t0:4718_0": "428.",
  "tika-vin11t0:4718_1": "Samuṭṭhānānīti ādiko vissajjanasaṅkhāto uttaravādo.",
  "tika-vin11t0:4718_2": "Tattha samuṭṭhānāni…pe…",
  "tika-vin11t0:4718_3": "dīpitāti yasmā etesaṃ vasena puggalo āpattiṃ karoti āpajjati,",
  "tika-vin11t0:4718_4": "tasmā “āpattikarā”ti vuttā.",
  "tika-vin11t0:4719_0": "429.",
  "tika-vin11t0:4719_1": "Tatthāti tāsu āpattīsu.",
  "tika-vin11t0:4719_2": "Lahukāti lahukena vinayakammena visujjhanato lahukā.",
  "tika-vin11t0:4719_3": "Garukena vinayakammena visujjhanato saṅghādisesāpatti,",
  "tika-vin11t0:4719_4": "kenaci ākārena anāpattibhāvaṃ upanetuṃ asakkuṇeyyato pārājikāpatti ca garukāpatti nāma,",
  "tika-vin11t0:4719_5": "tā pana lahukāsu vuttāsu tabbipariyāyato ñātuṃ sakkāti vissajjane visuṃ na vuttā.",
  "tika-vin11t0:4720_0": "431.",
  "tika-vin11t0:4720_1": "Duṭṭhuṃ kucchitabhāvaṃ paramajegucchaṃ nindanīyabhāvaṃ ulati gacchatīti duṭṭhullaṃ,",
  "tika-vin11t0:4720_2": "pārājikasaṅghādisesaṃ.",
  "tika-vin11t0:4720_3": "Tenāha “duvidhāpatti ādito”ti.",
  "tika-vin11t0:4721_0": "432.",
  "tika-vin11t0:4721_1": "Pañcānantariyasaṃyuttāti mātughātakapitughātakaarahantaghātakehi āpannā manussaviggahapārājikāpatti ca",
  "tika-vin11t0:4721_2": "lohituppādakasaṅghabhedakānaṃ abhabbatāhetukā kāyavacīdvārappavattā akusalacetanāsaṅkhātā pārājikā ca",
  "tika-vin11t0:4721_3": "anantarameva apāyuppattihetutāya ime pañca anantarasaṃyuttā nāma.",
  "tika-vin11t0:4721_4": "Tā pana micchattaniyatesu antogadhattā “niyatā”ti vuttā.",
  "tika-vin11t0:4722_0": "Parivāre pana aññepi antarāyikādī bahū ekakā dassitā,",
  "tika-vin11t0:4722_1": "te pana ganthabhīrukajanānuggahena ācariyena idha na dassitā.",
  "tika-vin11t0:4722_2": "Atthikehi parivāreyeva gahetabbā.",
  "tika-vin11t0:4722_3": "Ettha ca sattapi āpattiyo sañcicca vītikkantā saggantarāyañceva mokkhantarāyañca karontīti antarāyikā.",
  "tika-vin11t0:4722_4": "Ajānantena vītikkantā pana paṇṇattivajjāpatti neva saggantarāyaṃ,",
  "tika-vin11t0:4722_5": "na mokkhantarāyaṃ karotīti anantarāyikā.",
  "tika-vin11t0:4722_6": "Antarāyikaṃ āpannassapi desanāgāminiṃ desetvā vuṭṭhānagāminito vuṭṭhāya suddhipattassa,",
  "tika-vin11t0:4722_7": "sāmaṇerabhūmiyaṃ ṭhitassa ca avārito saggamaggamokkhamaggoti.",
  "tika-vin11t0:4723_0": "Ekakakathāvaṇṇanā.",
  "tika-vin11t0:4724_0": "435.",
  "tika-vin11t0:4724_1": "Addhavihīno nāma ūnavīsativasso.",
  "tika-vin11t0:4724_2": "Aṅgavihīno nāma hatthacchinnādibhedo.",
  "tika-vin11t0:4724_3": "Vatthuvipanno nāma paṇḍako,",
  "tika-vin11t0:4724_4": "tiracchānagato,",
  "tika-vin11t0:4724_5": "ubhatobyañjanako ca.",
  "tika-vin11t0:4724_6": "Avasesā theyyasaṃvāsakādayo aṭṭha abhabbaṭṭhānappattā dukkaṭakārino nāma,",
  "tika-vin11t0:4724_7": "imasmiṃyeva attabhāve dukkaṭena attano kammena abhabbaṭṭhānappattāti attho.",
  "tika-vin11t0:4724_8": "Aparipuṇṇoti aparipuṇṇapattacīvaro.",
  "tika-vin11t0:4724_9": "No yācatīti upasampannaṃ na yācati.",
  "tika-vin11t0:4724_10": "Paṭisiddhāti “dve puggalā na upasampādetabbā”tiādinā vāritā.",
  "tika-vin11t0:4725_0": "436.",
  "tika-vin11t0:4725_1": "Haveti ekaṃsatthe nipāto.",
  "tika-vin11t0:4725_2": "Laddhasamāpattissa bhikkhuno dīpitā āpatti atthi have attheva.",
  "tika-vin11t0:4725_3": "No laddhasamāpattissāti aladdhasamāpattissa dīpitā āpatti atthevāti yojanā.",
  "tika-vin11t0:4726_0": "437.",
  "tika-vin11t0:4726_1": "Bhūtassāti attani santassa uttarimanussadhammassa.",
  "tika-vin11t0:4726_2": "Abhūtārocanāpattīti catutthapārājikāpatti.",
  "tika-vin11t0:4726_3": "Asamāpattilābhino niddiseti yojanā.",
  "tika-vin11t0:4727_0": "438. “Atthi saddhammasaṃyuttā”tiādīsu atthi-saddo paccattekavacanantehi paccekaṃ yojetabbo.",
  "tika-vin11t0:4728_0": "439. Padasodhammamūlādīti ādi-saddena “uttarichappañcavācādhammadesanā”ti āpattīnaṃ gahaṇaṃ.",
  "tika-vin11t0:4729_0": "440.",
  "tika-vin11t0:4729_1": "Bhogeti paribhoge.",
  "tika-vin11t0:4729_2": "“Saparikkhārasaṃyutā”ti idañca nidassanamattaṃ.",
  "tika-vin11t0:4729_3": "“Pattacīvarānaṃ nissajjane,",
  "tika-vin11t0:4729_4": "kiliṭṭhacīvarānaṃ adhovane,",
  "tika-vin11t0:4729_5": "malaggahitapattassa apacane”ti evamādikā ayuttaparibhogā āpattiyopi sakaparikkhārasaṃyuttāyeva.",
  "tika-vin11t0:4730_0": "441.",
  "tika-vin11t0:4730_1": "Mañcapīṭhādinti ādi-",
  "tika-vin11t0:4730_2": "saddena bhisiādīnaṃ gahaṇaṃ.",
  "tika-vin11t0:4730_3": "Ajjhokāsattharepi cāti ajjhokāse atthare attharāpane sati.",
  "tika-vin11t0:4730_4": "Anāpucchāva gamaneti anāpucchitvā vā gamane. Vā-",
  "tika-vin11t0:4730_5": "saddena anuddharitvā vā anuddharāpetvā vā gamanaṃ saṅgaṇhāti.",
  "tika-vin11t0:4730_6": "Parasantakasaṃyutāti paraparikkhārapaṭibaddhā.",
  "tika-vin11t0:4731_0": "443.",
  "tika-vin11t0:4731_1": "“Sikharaṇīsī”ti yaṃ vacanaṃ saccaṃ,",
  "tika-vin11t0:4731_2": "taṃ bhaṇato garukaṃ duṭṭhullavācāsaṅghādiseso siyāti yojanā.",
  "tika-vin11t0:4732_0": "445.",
  "tika-vin11t0:4732_1": "Garukāpattīti uttarimanussadhammapārājikāpatti.",
  "tika-vin11t0:4732_2": "Bhūtassārocaneti bhūtassa uttarimanussadhammassa anupasampannassa ārocane.",
  "tika-vin11t0:4732_3": "Saccaṃ vadatoti saccaṃ vacanaṃ vadantassa.",
  "tika-vin11t0:4732_4": "Lahukāti pācittiyāpatti.",
  "tika-vin11t0:4733_0": "447.",
  "tika-vin11t0:4733_1": "Vikopetunti vaggakaraṇena vikopetuṃ.",
  "tika-vin11t0:4733_2": "Hatthapāsaṃ jahanti antosīmāya eva hatthapāsaṃ jahanto,",
  "tika-vin11t0:4733_3": "hatthapāsaṃ jahitvā ekamantaṃ nisīdantoti attho.",
  "tika-vin11t0:4733_4": "Phuseti bhūmigato phuseyya.",
  "tika-vin11t0:4734_0": "448.",
  "tika-vin11t0:4734_1": "Vehāsakuṭiyā upari āhaccapādakaṃ mañcaṃ vā pīṭhaṃ vā abhinisīdanto vehāsagato āpajjatīti yojanā.",
  "tika-vin11t0:4734_2": "Sace taṃ bhūmiyaṃ paññapetvā nisajjeyya,",
  "tika-vin11t0:4734_3": "na āpajjeyya.",
  "tika-vin11t0:4734_4": "Tena vuttaṃ “na bhūmito”ti.",
  "tika-vin11t0:4735_0": "449. Pavisantoti ārāmaṃ pavisanto. Nikkhamanti tato eva nikkhamanto. Tanti ārāmaṃ.",
  "tika-vin11t0:4736_0": "450.",
  "tika-vin11t0:4736_1": "Vattamapūretvānāti sīsato chattāpanayanaṃ,",
  "tika-vin11t0:4736_2": "pādato upāhanāmuñcanavattaṃ akatvā.",
  "tika-vin11t0:4736_3": "Nikkhamanti bahi nikkhamanto chattupāhanaṃ dhārentopi na āpajjati.",
  "tika-vin11t0:4737_0": "451.",
  "tika-vin11t0:4737_1": "“Nikkhamanto”ti idaṃ “nikkhama”nti etassa atthapadaṃ.",
  "tika-vin11t0:4737_2": "Pavisaṃ na cāti yaṃ ārāmaṃ sandhāya gato,",
  "tika-vin11t0:4737_3": "taṃ pavisanto na āpajjeyya.",
  "tika-vin11t0:4738_0": "453. Yā kāci bhikkhunī atigambhīraṃ udakasuddhikaṃ ādiyantī āpattiṃ āpajjatīti yojanā.",
  "tika-vin11t0:4739_0": "457.",
  "tika-vin11t0:4739_1": "Vattaṃ panattanoti yaṃ attano netthāravattaṃ vuttaṃ,",
  "tika-vin11t0:4739_2": "so taṃ asamādiyantova āpajjati nāmāti yojanā.",
  "tika-vin11t0:4740_0": "460. Itarassa ācariyassa, tathā saddhivihārikassa ca.",
  "tika-vin11t0:4741_0": "462. Dadamānoti pārivattakaṃ vinā dadamāno.",
  "tika-vin11t0:4742_0": "463.",
  "tika-vin11t0:4742_1": "Mudūti mudupiṭṭhiko.",
  "tika-vin11t0:4742_2": "“Lambīādino”ti padacchedo. Ādi-",
  "tika-vin11t0:4742_3": "saddena “hatthena upakkamitvā asuciṃ mocentassa,",
  "tika-vin11t0:4742_4": "ūrunā aṅgajātaṃ pellantassa,",
  "tika-vin11t0:4742_5": "attānaṃ vadhitvā vadhitvā rodantiyā bhikkhuniyā āpattī”ti evamādīnaṃ saṅgaho.",
  "tika-vin11t0:4742_6": "Attāti ettha nissitāti uttarapadalopo,",
  "tika-vin11t0:4742_7": "vibhattilopo ca niruttilakkhaṇena daṭṭhabbo.",
  "tika-vin11t0:4742_8": "Sesāti methunadhammakāyasaṃsaggapahāradānādīsu vuttāpatti.",
  "tika-vin11t0:4742_9": "Paranissitāti paraṃ nissāya āpajjitabbāti attho.",
  "tika-vin11t0:4743_0": "465. “Na,",
  "tika-vin11t0:4743_1": "bhikkhave,",
  "tika-vin11t0:4743_2": "ovādo na gahetabbo”ti vacanato ovādaṃ na gaṇhanto na paṭiggaṇhanto vajjataṃ āpajjati nāma.",
  "tika-vin11t0:4744_0": "470. Aruṇuggeti aruṇuggamane. Naaruṇuggameti aruṇuggamanato aññasmiṃ kāle.",
  "tika-vin11t0:4745_0": "471.",
  "tika-vin11t0:4745_1": "Ekarattātikkame chārattātikkame sattāhātikkame dasāhātikkameti yojanā. Ādi-",
  "tika-vin11t0:4745_2": "saddena māsādīnaṃ saṅgaho.",
  "tika-vin11t0:4745_3": "Vuttamāpattinti sabbattha nissaggiye pācittiyāpattiṃ.",
  "tika-vin11t0:4745_4": "“Āpajjati aruṇuggame”ti padacchedo.",
  "tika-vin11t0:4746_0": "473.",
  "tika-vin11t0:4746_1": "Parasantakaṃ rukkhalatādiṃ theyyāya chindantassa pārājikaṃ,",
  "tika-vin11t0:4746_2": "chindantassa pācittimattaṃ hotīti āha “bhūtagāmaṃ chindanto pārājikañca pācittiñca phuse”ti.",
  "tika-vin11t0:4747_0": "475. Chādento panāti ettha “kā āpattī”ti seso. Tatra āha “āpattiṃ chādento naro āpajjatī”ti.",
  "tika-vin11t0:4748_0": "Acchinnoti acchinnacīvaro.",
  "tika-vin11t0:4748_1": "Nacchādentoti tiṇena vā paṇṇena vā sākhābhaṅgādinā yena kenaci attano hirikopinaṃ appaṭicchādento. Yathāha –",
  "tika-vin11t0:4748_2": "“tiṇena vā paṇṇena vā paṭicchādetvā āgantabbaṃ,",
  "tika-vin11t0:4748_3": "na tveva naggena āgantabbaṃ.",
  "tika-vin11t0:4748_4": "Yo āgaccheyya,",
  "tika-vin11t0:4748_5": "āpatti dukkaṭassā”ti.",
  "tika-vin11t0:4749_0": "476.",
  "tika-vin11t0:4749_1": "Kusacīrādinti ādi-",
  "tika-vin11t0:4749_2": "saddena vākacīraphalakacīrādīnaṃ titthiyadhajānaṃ gahaṇaṃ.",
  "tika-vin11t0:4749_3": "Dhārento koci āpajjatīti seso. Tatrāha –",
  "tika-vin11t0:4749_4": "“kusacīrādīni dhārento dhārento āpajjatī”ti.",
  "tika-vin11t0:4750_0": "477.",
  "tika-vin11t0:4750_1": "Yaṃ nissaṭṭhapattaṃ “ayaṃ te bhikkhu patto yāvabhedanāya dhāretabbo”ti dinnaṃ,",
  "tika-vin11t0:4750_2": "taṃ sakkaccaṃ adhārento ca dosavā hoti āpajjati āpattiṃ.",
  "tika-vin11t0:4750_3": "Sacittakācittakadukassa saññāvimokkhadukaṃ yathākkamaṃ pariyāyoti āha “sacittakaduka”ntiādi.",
  "tika-vin11t0:4751_0": "Dukakathāvaṇṇanā.",
  "tika-vin11t0:4752_0": "478.",
  "tika-vin11t0:4752_1": "Yā āpatti nāthe tiṭṭhante hoti,",
  "tika-vin11t0:4752_2": "no parinibbute,",
  "tika-vin11t0:4752_3": "sā āpatti atthi.",
  "tika-vin11t0:4752_4": "Yā āpatti nāthe parinibbute hoti,",
  "tika-vin11t0:4752_5": "na tu tiṭṭhante,",
  "tika-vin11t0:4752_6": "sāpi atthi.",
  "tika-vin11t0:4752_7": "Yā āpatti nāthe tiṭṭhantepi hoti parinibbutepi,",
  "tika-vin11t0:4752_8": "sā āpatti atthīti yojanā.",
  "tika-vin11t0:4753_0": "479.",
  "tika-vin11t0:4753_1": "Sā katamāti āha “ruhiruppādanāpattī”tiādi.",
  "tika-vin11t0:4753_2": "Tattha theramāvusavādena,",
  "tika-vin11t0:4753_3": "vadato parinibbuteti “yathā kho panānanda,",
  "tika-vin11t0:4753_4": "etarahi bhikkhū aññamaññaṃ āvusovādena samudācaranti,",
  "tika-vin11t0:4753_5": "na kho mamaccayena evaṃ samudācaritabbaṃ…pe…",
  "tika-vin11t0:4753_6": "navakatarena bhikkhunā therataro bhikkhu ‘bhante’ti vā ‘āyasmā’ti vā samudācaritabbo”ti vacanato theraṃ",
  "tika-vin11t0:4753_7": "āvusovādena samudācaraṇapaccayā āpattiṃ parinibbute bhagavati āpajjati,",
  "tika-vin11t0:4753_8": "no tiṭṭhanteti attho.",
  "tika-vin11t0:4754_0": "481.",
  "tika-vin11t0:4754_1": "Kathaṃ kāleyeva āpatti siyā,",
  "tika-vin11t0:4754_2": "na vikāle.",
  "tika-vin11t0:4754_3": "Kathaṃ vikāleyeva āpatti siyā,",
  "tika-vin11t0:4754_4": "kāle na siyā.",
  "tika-vin11t0:4754_5": "Kathaṃ kāle ceva vikāle cāti ubhayattha siyāti pañhe.",
  "tika-vin11t0:4755_0": "482. Yathākkamaṃ vissajjento āha “bhuñjato”tiādi.",
  "tika-vin11t0:4756_0": "483. Avasesaṃ pana sabbaṃ āpattiṃ kālavikālesu sabbadā āpajjati, tattha ca saṃsayo natthīti yojanā.",
  "tika-vin11t0:4757_0": "484.",
  "tika-vin11t0:4757_1": "“Atthāpatti rattiṃ āpajjati, no divā,",
  "tika-vin11t0:4757_2": "atthāpatti divā āpajjati,",
  "tika-vin11t0:4757_3": "no rattiṃ,",
  "tika-vin11t0:4757_4": "atthāpatti rattiñceva āpajjati divā cā”ti vuttaṃ tikaṃ dassetumāha “rattimevā”tiādi.",
  "tika-vin11t0:4758_0": "486.",
  "tika-vin11t0:4758_1": "Atthāpatti dasavasso āpajjati,",
  "tika-vin11t0:4758_2": "no ūnadasavasso,",
  "tika-vin11t0:4758_3": "sā kathaṃ siyā.",
  "tika-vin11t0:4758_4": "Atthāpatti ūnadasavasso āpajjati,",
  "tika-vin11t0:4758_5": "no dasavasso,",
  "tika-vin11t0:4758_6": "sā kathaṃ hoti.",
  "tika-vin11t0:4758_7": "Atthāpatti dasavassopi āpajjati ūnadasavassopīti ubhayatthapi āpatti kathaṃ hotīti yojanā.",
  "tika-vin11t0:4759_0": "487. Tattha vissajjanamāha “upaṭṭhāpetī”tiādi. “Bālo”ti etassa hi atthapadaṃ “abyatto”ti.",
  "tika-vin11t0:4760_0": "488.",
  "tika-vin11t0:4760_1": "Ūnadasavasso evaṃ “ahaṃ paṇḍito”ti parisaṃ gaṇhati,",
  "tika-vin11t0:4760_2": "tathā āpattiṃ āpajjatīti yojanā.",
  "tika-vin11t0:4760_3": "“Dasavasso ūno”ti padacchedo.",
  "tika-vin11t0:4760_4": "Dasavasso,",
  "tika-vin11t0:4760_5": "ūnadasavasso cāti ubhopete parisupaṭṭhāpanāpattito aññaṃ āpattiṃ āpajjatīti yojanā.",
  "tika-vin11t0:4760_6": "Ettha ca “āpajjante”ti vattabbe gāthābandhavasena na- kāralopo.",
  "tika-vin11t0:4761_0": "489.",
  "tika-vin11t0:4761_1": "Kathaṃ kāḷe āpattiṃ āpajjati, na juṇhe,",
  "tika-vin11t0:4761_2": "kathaṃ juṇhe āpattiṃ āpajjati,",
  "tika-vin11t0:4761_3": "na kāḷasmiṃ,",
  "tika-vin11t0:4761_4": "kathaṃ kāḷe ca juṇhe cāti ubhayatthapi āpajjatīti yojanā.",
  "tika-vin11t0:4762_0": "490.",
  "tika-vin11t0:4762_1": "Vissajjanamāha “vassa”ntiādi.",
  "tika-vin11t0:4762_2": "“Āpajjate appavārento”ti padacchedo.",
  "tika-vin11t0:4762_3": "Juṇheti purimapakkhe.",
  "tika-vin11t0:4762_4": "Kāḷaketi aparapakkhe.",
  "tika-vin11t0:4763_0": "491.",
  "tika-vin11t0:4763_1": "Avipattināti catubbidhavipattirahitattā avipattinā bhagavatā paññattaṃ.",
  "tika-vin11t0:4763_2": "Avasesanti vassaṃ anupagamanāpattiyā ca pavāraṇāpattiyā ca avasesaṃ sabbaṃ āpattiṃ.",
  "tika-vin11t0:4764_0": "492.",
  "tika-vin11t0:4764_1": "Vassūpagamanaṃ kāḷe kappati,",
  "tika-vin11t0:4764_2": "juṇhe no kappati,",
  "tika-vin11t0:4764_3": "pavāraṇā juṇhe kappati,",
  "tika-vin11t0:4764_4": "kāḷe no kappati,",
  "tika-vin11t0:4764_5": "sesaṃ anuññātaṃ sabbaṃ saṅghakiccaṃ kāḷe ca juṇhe cāti ubhayatthapi kappatīti yojanā.",
  "tika-vin11t0:4765_0": "493.",
  "tika-vin11t0:4765_1": "Atthāpatti hemante hoti,",
  "tika-vin11t0:4765_2": "itarautudvaye gimhānavassānasaṅkhāte na hoti,",
  "tika-vin11t0:4765_3": "atthāpatti gimheyeva hoti,",
  "tika-vin11t0:4765_4": "na sesesu vassānahemantasaṅkhātesu,",
  "tika-vin11t0:4765_5": "atthāpatti vasse hoti,",
  "tika-vin11t0:4765_6": "no itaradvaye hemantagimhasaṅkhāteti yojanā.",
  "tika-vin11t0:4766_0": "494- 6.",
  "tika-vin11t0:4766_1": "Sā tividhāpi āpatti katamāti āha “dine pāṭipadakkhāte”tiādi.",
  "tika-vin11t0:4766_2": "Tattha dine…pe…",
  "tika-vin11t0:4766_3": "puṇṇamāsiyāti aparakattikapuṇṇamāsiyā kāḷapakkhapāṭipadadivase paccuddharitvā vikappetvā ṭhapitaṃ pana taṃ vassasāṭikacīvaraṃ sace hemante nivāseti,",
  "tika-vin11t0:4766_4": "hemante āpajjatīti yojanā.",
  "tika-vin11t0:4767_0": "Pacchimeti ettha sāmivacanappasaṅge bhummaṃ.",
  "tika-vin11t0:4767_1": "Pacchimassa kattikassa yasmiṃ puṇṇame divase vassikasāṭikacīvaraṃ paccuddharitabbaṃ,",
  "tika-vin11t0:4767_2": "tasmiṃ divase taṃ apaccuddharitvāva pāṭipade aruṇaṃ uṭṭhāpento apaccuddharaṇapaccayā āpatti hemanteyeva āpajjati,",
  "tika-vin11t0:4767_3": "itare gimhānavassānautudvaye na āpajjatīti kurundaṭṭhakathāyaṃ niddiṭṭhanti yojanā.",
  "tika-vin11t0:4767_4": "“Anujānāmi,",
  "tika-vin11t0:4767_5": "bhikkhave,",
  "tika-vin11t0:4767_6": "vassikasāṭikaṃ vassānaṃ catumāsaṃ adhiṭṭhātuṃ,",
  "tika-vin11t0:4767_7": "tato paraṃ vikappetu”nti vuttapāḷiyā kurundaṭṭhakathāvacanassa avirujjhanato “tampi suvutta”nti samantapāsādikāya",
  "tika-vin11t0:4767_8": "vuttattā “hemante āpajjatī”ti vacanassa ubhayampi attho hotīti gahetabbaṃ.",
  "tika-vin11t0:4768_0": "497.",
  "tika-vin11t0:4768_1": "Gimhānamāsānaṃ sambandhini gimhike utumhi.",
  "tika-vin11t0:4768_2": "Māsato atireko atirekamāsoti katvā atirekamāso kālo sesoti vattabbe kāle.",
  "tika-vin11t0:4768_3": "Pariyesantoti aññātikaappavāritaṭṭhānato satuppādakaraṇena vassikasāṭikaṃ pariyesanto ca atirekamāso sesoti katvā nivāsento ca gimhe āpattiṃ āpajjati.",
  "tika-vin11t0:4768_4": "“Na tu eva itarautudvaye”ti padacchedo.",
  "tika-vin11t0:4768_5": "Gimhe pariyesanto purimamāsattaye āpajjatīti katvā nivāsento aḍḍhamāsādhike gimhamāsattaye āpajjati.",
  "tika-vin11t0:4768_6": "Nissandehe “gimhānaṃ pacchimamāsato purimesu sattasu māsesū”ti vuttaṃ,",
  "tika-vin11t0:4768_7": "tadayuttaṃ “gimhāneyeva āpajjatī”ti gimhāpattiyā dassitattā,",
  "tika-vin11t0:4768_8": "“itarautudvaye”ti paṭisiddhattā ca.",
  "tika-vin11t0:4768_9": "Ettha ca gāthāya pariyesanāpattiyāyeva dassanaṃ nidassanamattanti katvā nivāsanāpattiyā ca gimheyeva sambhavoti sāpi dassitā.",
  "tika-vin11t0:4769_0": "498.",
  "tika-vin11t0:4769_1": "Idha pana imasmiṃ sāsane yo bhikkhu vassikasāṭikacīvare vijjamāne naggo kāyaṃ ovassāpeti,",
  "tika-vin11t0:4769_2": "so have ekaṃsena vasse vassānautumhi āpajjatīti yojanā.",
  "tika-vin11t0:4770_0": "499.",
  "tika-vin11t0:4770_1": "“Atthāpatti saṅgho āpajjati,",
  "tika-vin11t0:4770_2": "na gaṇo na puggalo,",
  "tika-vin11t0:4770_3": "atthāpatti gaṇo āpajjati,",
  "tika-vin11t0:4770_4": "na saṅgho na puggalo,",
  "tika-vin11t0:4770_5": "atthāpatti puggalo āpajjati,",
  "tika-vin11t0:4770_6": "na saṅgho na gaṇo”ti vuttattikaṃ dassetumāha “āpajjati hi saṅghovā”tiādi.",
  "tika-vin11t0:4771_0": "500.",
  "tika-vin11t0:4771_1": "Kathamāpajjatīti āha “adhiṭṭhāna”ntiādi.",
  "tika-vin11t0:4771_2": "Adhiṭṭhānanti adhiṭṭhānuposathaṃ karonto pārisuddhiuposathaṃ vāti sambandho.",
  "tika-vin11t0:4771_3": "Idha attano yathāpattamuposathaṃ akatvā apattauposathakaraṇaṃ āpajjitabbāpattidassanassa adhippetattā,",
  "tika-vin11t0:4771_4": "attakaraṇadosassa visuṃ visuṃ vakkhamānattā ca na gaṇo na ca puggaloti ettha adhiṭṭhānaṃ karonto puggalo",
  "tika-vin11t0:4771_5": "ca pārisuddhiṃ karonto gaṇo ca nāpajjatīti yathālābhayojanā kātabbā.",
  "tika-vin11t0:4771_6": "Yathākkamaṃ yojanaṃ karomīti vipariyāyavikappo na kātabbo.",
  "tika-vin11t0:4771_7": "Evamuparipi vipariyāyavipakkhaṃ katvā yathālābhayojanāva kātabbā.",
  "tika-vin11t0:4772_0": "501. “Uposatha”nti idaṃ “suttuddesamadhiṭṭhāna”nti padehi paccekaṃ yojetabbaṃ.",
  "tika-vin11t0:4773_0": "502.",
  "tika-vin11t0:4773_1": "Suttuddesaṃ karonto vāti ettha vā-",
  "tika-vin11t0:4773_2": "saddena pārisuddhiṃ gaṇhāti.",
  "tika-vin11t0:4773_3": "Suttuddesaṃ,",
  "tika-vin11t0:4773_4": "pārisuddhiṃ vā uposathaṃ karonto puggalo āpattiṃ āpajjati,",
  "tika-vin11t0:4773_5": "suttuddesaṃ karonto saṅgho ca nāpajjati,",
  "tika-vin11t0:4773_6": "pārisuddhiṃ karonto gaṇo ca na āpajjatīti yojanā.",
  "tika-vin11t0:4774_0": "503.",
  "tika-vin11t0:4774_1": "Kathaṃ pana gilānova āpattiṃ āpajjati,",
  "tika-vin11t0:4774_2": "na agilāno,",
  "tika-vin11t0:4774_3": "kathaṃ agilānova āpattiṃ āpajjati,",
  "tika-vin11t0:4774_4": "no gilāno,",
  "tika-vin11t0:4774_5": "kathaṃ gilāno ca agilāno ca ubhopi āpajjantīti yojanā.",
  "tika-vin11t0:4775_0": "504.",
  "tika-vin11t0:4775_1": "Yo pana akallako gilāno aññena pana bhesajjena atthe sati tadaññaṃ tato aññaṃ bhesajjaṃ viññāpeti,",
  "tika-vin11t0:4775_2": "so āpajjati pācittiyāpattinti yojanā.",
  "tika-vin11t0:4776_0": "505.",
  "tika-vin11t0:4776_1": "Bhesajjena atthe avijjamānepi sace bhesajjaṃ viññāpeti,",
  "tika-vin11t0:4776_2": "agilānova viññattipaccayā āpattiṃ āpajjati.",
  "tika-vin11t0:4776_3": "Sesaṃ pana āpattiṃ gilānaagilānā ubhopi āpajjanti.",
  "tika-vin11t0:4777_0": "506.",
  "tika-vin11t0:4777_1": "Atthāpatti antova āpajjati,",
  "tika-vin11t0:4777_2": "na bahiddhā,",
  "tika-vin11t0:4777_3": "tathā atthāpatti bahi eva āpajjati, na anto,",
  "tika-vin11t0:4777_4": "atthāpatti anto,",
  "tika-vin11t0:4777_5": "bahiddhāti ubhayatthapi āpajjatīti yojanā.",
  "tika-vin11t0:4778_0": "507. Kevalaṃ antoyeva āpajjatīti yojanā.",
  "tika-vin11t0:4779_0": "508. Mañcādinti saṅghikamañcādiṃ.",
  "tika-vin11t0:4780_0": "509.",
  "tika-vin11t0:4780_1": "“Antosīmāya eva āpatti”nti padacchedo.",
  "tika-vin11t0:4780_2": "Kathaṃ antosīmāya eva āpattiṃ āpajjati,",
  "tika-vin11t0:4780_3": "neva bahisīmāya āpattiṃ āpajjati,",
  "tika-vin11t0:4780_4": "kathaṃ bahisīmāya eva āpattiṃ āpajjati,",
  "tika-vin11t0:4780_5": "no antosīmāya āpattiṃ āpajjati,",
  "tika-vin11t0:4780_6": "kathaṃ antosīmāya ca bahisīmāya cāti ubhayatthapi āpajjatīti yojanā.",
  "tika-vin11t0:4781_0": "510.",
  "tika-vin11t0:4781_1": "Sachattupāhano bhikkhūti chattupāhanasahito āgantuko bhikkhu.",
  "tika-vin11t0:4781_2": "Pavisanto tapodhanoti āgantukavattaṃ adassetvā saṅghārāmaṃ pavisanto.",
  "tika-vin11t0:4782_0": "511. “Upacārassa atikkame”ti padacchedo.",
  "tika-vin11t0:4783_0": "512.",
  "tika-vin11t0:4783_1": "Sesaṃ sabbaṃ āpattiṃ antosīmāya ca bahisīmāya ca āpajjatīti yojanā.",
  "tika-vin11t0:4783_2": "Ettha ca kiñcāpi vassacchedāpattiṃ bahisīmāgato āpajjati,",
  "tika-vin11t0:4783_3": "bhikkhunīārāmapavesanāpattiṃ antosīmāya āpajjati,",
  "tika-vin11t0:4783_4": "tadubhayaṃ pana āgantukagamikavattabhedāpattīhi ekaparicchedanti upalakkhaṇato eteneva viññāyatīti visuṃ na vuttanti gahetabbaṃ.",
  "tika-vin11t0:4783_5": "Evaṃ sabbattha īdisesu ṭhānesu vinicchayo veditabbo.",
  "tika-vin11t0:4784_0": "Tikakathāvaṇṇanā.",
  "tika-vin11t0:4785_0": "515.",
  "tika-vin11t0:4785_1": "Vacīdvārikamāpattinti musāvādapesuññaharaṇādivasena vacīdvāre āpajjitabbāpattiṃ.",
  "tika-vin11t0:4785_2": "Paravācāya sujjhatīti saṅghamajjhe ekavācikāya tiṇavatthārakakammavācāya sujjhati.",
  "tika-vin11t0:4786_0": "516. Vajjameva vajjatā, taṃ, pācittiyanti attho.",
  "tika-vin11t0:4787_0": "518- 9.",
  "tika-vin11t0:4787_1": "Taṃ desetvā visujjhantoti taṃ desetvā visuddho honto.",
  "tika-vin11t0:4787_2": "Yāvatatiyakaṃ panāti yāvatatiyena samanubhāsanakammena āpannaṃ saṅghādisesāpattiṃ pana.",
  "tika-vin11t0:4787_3": "Parivāsādīti ādi-",
  "tika-vin11t0:4787_4": "saddena mānattamūlāyapaṭikassanaabbhānāni gahitāni.",
  "tika-vin11t0:4788_0": "522. Kāyadvārikamāpattinti kāyadvārena āpajjitabbaṃ pahāradānādiāpattiṃ.",
  "tika-vin11t0:4789_0": "523. Kāyeneva visujjhatīti tiṇavatthārakaṃ gantvā kāyasāmaggiṃ dento visujjhati.",
  "tika-vin11t0:4790_0": "526.",
  "tika-vin11t0:4790_1": "Yo sutto āpattiṃ āpajjati,",
  "tika-vin11t0:4790_2": "so kathaṃ paṭibuddho visujjhati.",
  "tika-vin11t0:4790_3": "Yo paṭibuddhova āpanno,",
  "tika-vin11t0:4790_4": "so kathaṃ sutto sujjhatīti yojanā.",
  "tika-vin11t0:4791_0": "528. Sagāraseyyakādinti mātugāmena sahaseyyādiāpattiṃ.",
  "tika-vin11t0:4792_0": "529. Jaggantoti jāgaranto niddaṃ vinodento.",
  "tika-vin11t0:4793_0": "531. Paṭibuddhoti aniddāyanto.",
  "tika-vin11t0:4794_0": "532. Acittoti “sikkhāpadaṃ vītikkamissāmī”ti cittā bhāvena acitto.",
  "tika-vin11t0:4795_0": "535.",
  "tika-vin11t0:4795_1": "Sacittakāpattinti vikālabhojanādiāpattiṃ.",
  "tika-vin11t0:4795_2": "Tiṇavatthāre sayanto niddāyanto tiṇavatthārakakamme kariyamāne “imināhaṃ kammena āpattito vuṭṭhāmī”ti cittarahito vuṭṭhahanto acittako visujjhati.",
  "tika-vin11t0:4796_0": "536. Pacchimaṃ tu padadvayanti –",
  "tika-vin11t0:4797_0": "“Āpajjitvā acittova, acittova visujjhati;",
  "tika-vin11t0:4798_0": "Āpajjitvā sacittova, sacittova visujjhatī”ti. –",
  "tika-vin11t0:4799_0": "Padadvayaṃ.",
  "tika-vin11t0:4799_1": "Amissetvāti acittasacittapadehi evameva missaṃ akatvā.",
  "tika-vin11t0:4799_2": "Etthāti purimapadadvaye.",
  "tika-vin11t0:4799_3": "Vuttānusārenāti vuttanayānusārena.",
  "tika-vin11t0:4800_0": "539. Kammatoti samanubhāsanakammato.",
  "tika-vin11t0:4801_0": "540. Āpajjitvā akammatoti samanubhāsanakammaṃ vināva āpajjitvā.",
  "tika-vin11t0:4802_0": "541. Samanubhāsane āpajjitabbaṃ saṅghādisesāpattiṃ samanubhāsanamāha kāraṇūpacārena.",
  "tika-vin11t0:4803_0": "542. Avasesanti musāvādapācittiyādikaṃ.",
  "tika-vin11t0:4804_0": "543.",
  "tika-vin11t0:4804_1": "Visujjhati asammukhāti saṅghassa asammukhā visujjhati.",
  "tika-vin11t0:4804_2": "Idañca sammukhāvinayena ceva paṭiññātakaraṇena ca samentaṃ āpattādhikaraṇaṃ sandhāya vuttaṃ.",
  "tika-vin11t0:4804_3": "Tattha puggalasammukhatāya sabbhāvepi saṅghassa asammukhatāya āpajjati vā visujjhati vāti “asammukhā”ti vuttaṃ.",
  "tika-vin11t0:4805_0": "551.",
  "tika-vin11t0:4805_1": "“Acittakacatukkaṃ ajānantacatukka”nti kusalattikaphassapañcakādivohāro viya ādipadavasena vutto.",
  "tika-vin11t0:4806_0": "552- 3.",
  "tika-vin11t0:4806_1": "Atthāpatti āgantuko āpajjati,",
  "tika-vin11t0:4806_2": "na cetaro āvāsiko āpajjati,",
  "tika-vin11t0:4806_3": "atthāpatti āvāsikova āpajjati,",
  "tika-vin11t0:4806_4": "na cetaro āgantuko āpajjati,",
  "tika-vin11t0:4806_5": "atthāpatti āgantuko ca āvāsiko ca te ubhopi āpajjanti,",
  "tika-vin11t0:4806_6": "ubho sesaṃ na āpajjanti atthīti yojanā.",
  "tika-vin11t0:4807_0": "555. Itaroti āvāsiko. Āvāsavattanti āvāsikena āgantukassa kātabbavattaṃ. Āvāsīti āvāsiko.",
  "tika-vin11t0:4808_0": "556.",
  "tika-vin11t0:4808_1": "Na cevāgantukoti taṃ āvāsikavattaṃ akaronto āgantuko na ceva āpajjati.",
  "tika-vin11t0:4808_2": "Sesaṃ kāyavacīdvārikaṃ āpattiṃ.",
  "tika-vin11t0:4808_3": "Ubhopi āgantukaāvāsikā.",
  "tika-vin11t0:4808_4": "Bhikkhubhikkhunīnaṃ asādhāraṇaṃ āpattiṃ na āpajjanti.",
  "tika-vin11t0:4809_0": "557.",
  "tika-vin11t0:4809_1": "Vatthunānattatāti vītikkamanānattatā.",
  "tika-vin11t0:4809_2": "Āpattinānattatāti pārājikādīnaṃ sattannaṃ āpattikkhandhānaṃ aññamaññanānattatā.",
  "tika-vin11t0:4810_0": "563.",
  "tika-vin11t0:4810_1": "“Pārājikānaṃ…pe…",
  "tika-vin11t0:4810_2": "nānabhāvo”ti idaṃ nidassanamattaṃ saṅghādisesānaṃ aniyatādīhi vatthunānatāya ceva āpattinānatāya ca labbhamānattā.",
  "tika-vin11t0:4811_0": "565.",
  "tika-vin11t0:4811_1": "Ayameva vinicchayoti na kevalaṃ pārājikāpattīsuyeva sādhāraṇāpattiyo ekato ca visuñca āpajjantānaṃ yathāvuttavinicchayo,",
  "tika-vin11t0:4811_2": "atha kho avasesasādhāraṇāpattiyopi vuttanayena āpajjati,",
  "tika-vin11t0:4811_3": "ayameva vinicchayo yojetabbo.",
  "tika-vin11t0:4812_0": "577. Ādiyanto gaṇhanto. Payojentoti gaṇhāpento.",
  "tika-vin11t0:4813_0": "579. Ūnakaṃ pādaṃ…pe… lahuṃ phuseti thullaccayaṃ, dukkaṭañca sandhāyāha.",
  "tika-vin11t0:4814_0": "580.",
  "tika-vin11t0:4814_1": "Eteneva upāyena,",
  "tika-vin11t0:4814_2": "sesakampi padattayanti yo ayaṃ paṭhamavinicchaye vuttanayo,",
  "tika-vin11t0:4814_3": "eteneva nayena ūnapādaṃ ādiyanto lahukāpattiṃ āpajjati,",
  "tika-vin11t0:4814_4": "pādaṃ vā atirekapādaṃ vā gahaṇatthaṃ āṇāpento garuṃ pārājikāpattiṃ āpajjati,",
  "tika-vin11t0:4814_5": "pādaṃ vā atirekapādaṃ vā gaṇhanto ca gahaṇatthāya āṇāpento ca garuke pārājikāpattiyaṃyeva tiṭṭhati,",
  "tika-vin11t0:4814_6": "ūnapādaṃ gaṇhanto ca gahaṇatthāya āṇāpento ca lahuke thullaccaye,",
  "tika-vin11t0:4814_7": "dukkaṭe vā tiṭṭhatīti evaṃ sesakampi imaṃ padattayaṃ.",
  "tika-vin11t0:4814_8": "Atthasambhavatoyevāti yathāvuttassa atthassa sambhavavaseneva.",
  "tika-vin11t0:4815_0": "581- 2.",
  "tika-vin11t0:4815_1": "Kathaṃ kāleyeva āpatti siyā,",
  "tika-vin11t0:4815_2": "no vikāle,",
  "tika-vin11t0:4815_3": "vikāleyeva āpatti siyā,",
  "tika-vin11t0:4815_4": "na ca kāle,",
  "tika-vin11t0:4815_5": "atthāpatti kāle ca pakāsitā vikāle ca,",
  "tika-vin11t0:4815_6": "atthāpatti neva kāle ca pakāsitā neva vikāle cāti yojanā.",
  "tika-vin11t0:4816_0": "586- 7.",
  "tika-vin11t0:4816_1": "Kāle paṭiggahitaṃ kiṃ kāle kappati vikāle tu no kappati,",
  "tika-vin11t0:4816_2": "vikāle gahitaṃ kiṃ vikāle kappati,",
  "tika-vin11t0:4816_3": "no kāle kappati,",
  "tika-vin11t0:4816_4": "kāle ca vikāle ca paṭiggahitaṃ kiṃ nāma kāle ca vikāle ca kappati,",
  "tika-vin11t0:4816_5": "kāle ca vikāle ca paṭiggahitaṃ kiṃ nāma kāle ca vikāle ca na kappati,",
  "tika-vin11t0:4816_6": "vada bhadramukhāti yojanā.",
  "tika-vin11t0:4817_0": "589. Vikāleyeva kappati, aparajju kālepi na kappatīti yojanā.",
  "tika-vin11t0:4818_0": "592. Kuladūsanakammādinti ādi-saddena abhūtārocanarūpiyasaṃvohāraviññattikuhanādīnaṃ saṅgaho.",
  "tika-vin11t0:4819_0": "593- 4.",
  "tika-vin11t0:4819_1": "Katamā āpatti paccantimesu desesu āpajjati,",
  "tika-vin11t0:4819_2": "na majjhime,",
  "tika-vin11t0:4819_3": "katamā āpatti majjhime pana desasmiṃ āpajjati,",
  "tika-vin11t0:4819_4": "na ca paccantimesu,",
  "tika-vin11t0:4819_5": "katamā āpatti paccantimesu ceva desesu āpajjati majjhime ca,",
  "tika-vin11t0:4819_6": "katamā āpatti paccantimesu ceva desesu na āpajjati na majjhime cāti yojanā.",
  "tika-vin11t0:4820_0": "596. “So guṇaṅguṇupāhana”nti padacchedo. So bhikkhūti attho.",
  "tika-vin11t0:4821_0": "599.",
  "tika-vin11t0:4821_1": "Evaṃ “āpajjati,",
  "tika-vin11t0:4821_2": "nāpajjatī”ti padavasena paccantimacatukkaṃ dassetvā “neva kappati,",
  "tika-vin11t0:4821_3": "na kappatī”ti padavasena dassetumāha “paccantimesū”tiādi.",
  "tika-vin11t0:4822_0": "601. Vuttanti “gaṇena pañcavaggenā”tiādigāthāya heṭṭhā vuttaṃ.",
  "tika-vin11t0:4823_0": "603. Evaṃ vattunti “na kappatī”ti vattuṃ. Pañcaloṇādikanti “anujānāmi, bhikkhave, loṇānī”tiādi.",
  "tika-vin11t0:4824_0": "608. Anuññātaṭṭhānassa anto no āpajjati, taṃ atikkamanto bahiyeva ca āpajjatīti yojanā.",
  "tika-vin11t0:4825_0": "612. Sekkhapaññattīti sekhiyapaññatti.",
  "tika-vin11t0:4826_0": "613. Agaṇāti adutiyā. Ettha hi ekāpi gaṇo nāma.",
  "tika-vin11t0:4827_0": "614. Ubhayatthapi asādhāraṇamāpattinti bhikkhunīnaṃ niyatāpaññatti veditabbā.",
  "tika-vin11t0:4828_0": "616.",
  "tika-vin11t0:4828_1": "Gilāno ca nāpajjati,",
  "tika-vin11t0:4828_2": "agilāno ca nāpajjatīti evaṃ ubhopi nāpajjantīti yojanā.",
  "tika-vin11t0:4828_3": "Tikādīsu dassitānaṃ padānaṃ catukkādidassanavasena punappunaṃ gahaṇaṃ.",
  "tika-vin11t0:4829_0": "618. “Āpajjati agilānovā”ti padacchedo.",
  "tika-vin11t0:4830_0": "Catukkakathāvaṇṇanā.",
  "tika-vin11t0:4831_0": "620. “Garuthullaccaya”nti vattabbe “garu”nti niggahītāgamo.",
  "tika-vin11t0:4832_0": "621. Pañca kathinānisaṃsā heṭṭhā vuttāyeva.",
  "tika-vin11t0:4833_0": "626.",
  "tika-vin11t0:4833_1": "Aggisatthanakhakkantanti aggisatthanakhehi akkantaṃ phuṭṭhaṃ,",
  "tika-vin11t0:4833_2": "pahaṭanti attho.",
  "tika-vin11t0:4833_3": "Abījanti nobījaṃ.",
  "tika-vin11t0:4833_4": "Ubbaṭṭabījakanti nibbaṭṭabījakaṃ.",
  "tika-vin11t0:4834_0": "628.",
  "tika-vin11t0:4834_1": "Pavāraṇāpīti paṭikkhepapavāraṇāpi.",
  "tika-vin11t0:4834_2": "Odanādīhīti ādi-",
  "tika-vin11t0:4834_3": "saddena sattukummāsamacchamaṃsānaṃ gahaṇaṃ.",
  "tika-vin11t0:4834_4": "Kāyādigahaṇenāti kāyena vā kāyapaṭibaddhena vā gahaṇena.",
  "tika-vin11t0:4834_5": "“Dātukāmābhihāro ca,",
  "tika-vin11t0:4834_6": "hatthapāseraṇakkhama”nti imehi catūhi aṅgehi saddhiṃ tesaṃ dvinnamekaṃ gahetvā paṭiggahaṇā pañceva honti.",
  "tika-vin11t0:4835_0": "629- 30.",
  "tika-vin11t0:4835_1": "Vinayaññukasminti vinayadhare puggale.",
  "tika-vin11t0:4835_2": "Sakañca sīlanti attano pātimokkhasaṃvarasīlañca.",
  "tika-vin11t0:4835_3": "Surakkhitaṃ hotīti āpattānāpattikappiyākappiyānaṃ vijānantatāya asevitabbaṃ pahāya sevitabbaṃyeva sevanavasena suṭṭhu rakkhitaṃ hoti.",
  "tika-vin11t0:4835_4": "Kukkuccamaññassa nirākarotīti aññassa sabrahmacārino kappiyākappiyavisaye uppannaṃ kukkuccaṃ nivāreti.",
  "tika-vin11t0:4835_5": "Visārado bhāsati saṅghamajjheti kappiyākappiyānaṃ vinicchayakathāya uppannāya nirāsaṅko nibbhayo voharati.",
  "tika-vin11t0:4835_6": "Veribhikkhūti attapaccatthike puggale.",
  "tika-vin11t0:4835_7": "Dhammassa ceva ṭhitiyā pavattoti “vinayo nāma sāsanassa āyu,",
  "tika-vin11t0:4835_8": "vinaye ṭhite sāsanaṃ ṭhitaṃ hotī”ti vacanato saddhammaṭṭhitiyā paṭipanno hoti.",
  "tika-vin11t0:4835_9": "Tasmā kāraṇā.",
  "tika-vin11t0:4835_10": "Tattha vinayaññubhāve.",
  "tika-vin11t0:4835_11": "Dhīro paññavā bhikkhu.",
  "tika-vin11t0:4836_0": "Pañcakakathāvaṇṇanā.",
  "tika-vin11t0:4837_0": "631- 2.",
  "tika-vin11t0:4837_1": "Chaḷabhiññenāti cha abhiññā etassāti chaḷabhiñño, tena.",
  "tika-vin11t0:4837_2": "Atikkantapamāṇaṃ mañcapīṭhaṃ,",
  "tika-vin11t0:4837_3": "atikkantapamāṇaṃ nisīdanañca tathā atikkantapamāṇaṃ kaṇḍuppaṭicchādivassasāṭikacīvarañca sugatassa cīvare pamāṇikacīvaranti cha.",
  "tika-vin11t0:4838_0": "633- 4.",
  "tika-vin11t0:4838_1": "Aññāṇañca kukkuccañca aññāṇakukkuccā, tehi,",
  "tika-vin11t0:4838_2": "aññāṇatāya ceva kukkuccapakatatāya cāti vuttaṃ hoti.",
  "tika-vin11t0:4838_3": "Viparītāya saññāya kappiye akappiyasaññāya,",
  "tika-vin11t0:4838_4": "akappiye kappiyasaññāya.",
  "tika-vin11t0:4839_0": "Tattha kathaṃ alajjitāya āpajjati?",
  "tika-vin11t0:4839_1": "Akappiyabhāvaṃ jānantoyeva madditvā vītikkamaṃ karoti.",
  "tika-vin11t0:4839_2": "Vuttampi cetaṃ –",
  "tika-vin11t0:4840_0": "“Sañcicca āpattiṃ āpajjati;",
  "tika-vin11t0:4841_0": "Āpattiṃ parigūhati;",
  "tika-vin11t0:4842_0": "Agatigamanañca gacchati;",
  "tika-vin11t0:4843_0": "Ediso vuccati alajjī puggalo”ti. ;",
  "tika-vin11t0:4844_0": "Kathaṃ aññāṇatāya āpajjati?",
  "tika-vin11t0:4844_1": "Aññāṇapuggalo mando momūho kattabbākattabbaṃ ajānanto akattabbaṃ karoti,",
  "tika-vin11t0:4844_2": "kattabbaṃ virādheti.",
  "tika-vin11t0:4844_3": "Evaṃ aññāṇatāya āpajjati.",
  "tika-vin11t0:4845_0": "Kathaṃ kukkuccapakatatāya āpajjati?",
  "tika-vin11t0:4845_1": "Kappiyākappiyaṃ nissāya kukkucce uppanne vinayadharaṃ pucchitvā kappiyaṃ ce,",
  "tika-vin11t0:4845_2": "kattabbaṃ siyā,",
  "tika-vin11t0:4845_3": "akappiyaṃ ce,",
  "tika-vin11t0:4845_4": "na kattabbaṃ,",
  "tika-vin11t0:4845_5": "ayaṃ pana “vaṭṭatī”ti madditvā vītikkamatiyeva.",
  "tika-vin11t0:4845_6": "Evaṃ kukkuccapakatatāya āpajjati.",
  "tika-vin11t0:4846_0": "Kathaṃ kappiye akappiyasaññāya āpajjati?",
  "tika-vin11t0:4846_1": "Sūkaramaṃsaṃ “acchamaṃsa”nti khādati,",
  "tika-vin11t0:4846_2": "kāle vikālasaññāya bhuñjati.",
  "tika-vin11t0:4846_3": "Evaṃ kappiye akappiyasaññāya āpajjati.",
  "tika-vin11t0:4847_0": "Kathaṃ akappiye kappiyasaññāya āpajjati?",
  "tika-vin11t0:4847_1": "Acchamaṃsaṃ “sūkaramaṃsa”nti khādati,",
  "tika-vin11t0:4847_2": "vikāle kālasaññāya bhuñjati.",
  "tika-vin11t0:4847_3": "Evaṃ akappiye kappiyasaññāya āpajjati.",
  "tika-vin11t0:4848_0": "Kathaṃ satisammosāya āpajjati? Sahaseyyacīvaravippavāsādīni satisammosāya āpajjati.",
  "tika-vin11t0:4849_0": "635- 8.",
  "tika-vin11t0:4849_1": "“Bhikkhunā upaṭṭhapetabbo”ti padacchedo.",
  "tika-vin11t0:4849_2": "Dhammacakkhunāti pātimokkhasaṃvarasīlasaṅkhāto paṭipattidhammova cakkhu etassāti dhammacakkhu,",
  "tika-vin11t0:4849_3": "tena chahi aṅgehi yuttena dhammacakkhunā pana bhikkhunā upasampādanā kātabbā,",
  "tika-vin11t0:4849_4": "nissayo ceva dātabbo,",
  "tika-vin11t0:4849_5": "sāmaṇero upaṭṭhāpetabboti yojanā.",
  "tika-vin11t0:4849_6": "Āpattiṃ jānāti,",
  "tika-vin11t0:4849_7": "anāpattiṃ jānāti,",
  "tika-vin11t0:4849_8": "garuṃ āpattiṃ jānāti,",
  "tika-vin11t0:4849_9": "lahuṃ āpattiṃ jānātīti yojanā.",
  "tika-vin11t0:4849_10": "Assa bhikkhuno ubhayāni pātimokkhāni vitthārā svāgatāni bhavanti,",
  "tika-vin11t0:4849_11": "atthato suvibhattāni bhavanti,",
  "tika-vin11t0:4849_12": "suttaso anubyañjanaso suvinicchitāni bhavanti,",
  "tika-vin11t0:4849_13": "dasavasso vā hoti,",
  "tika-vin11t0:4849_14": "atirekadasavasso vāti yojanā.",
  "tika-vin11t0:4850_0": "Chakkakathāvaṇṇanā.",
  "tika-vin11t0:4851_0": "639.",
  "tika-vin11t0:4851_1": "Satta sāmīciyo vuttāti “so ca bhikkhu anabbhito,",
  "tika-vin11t0:4851_2": "te ca bhikkhū gārayhā,",
  "tika-vin11t0:4851_3": "ayaṃ tattha sāmīci,",
  "tika-vin11t0:4851_4": "yuñjantāyasmanto sakaṃ,",
  "tika-vin11t0:4851_5": "mā vo sakaṃ vinassāti ayaṃ tattha sāmīci,",
  "tika-vin11t0:4851_6": "ayaṃ te bhikkhu patto yāva bhedanāya dhāretabboti,",
  "tika-vin11t0:4851_7": "ayaṃ tattha sāmīci,",
  "tika-vin11t0:4851_8": "tato nīharitvā bhikkhūhi saddhiṃ saṃvibhajitabbaṃ,",
  "tika-vin11t0:4851_9": "ayaṃ tattha sāmīci,",
  "tika-vin11t0:4851_10": "aññātabbaṃ paripucchitabbaṃ paripañhitabbaṃ,",
  "tika-vin11t0:4851_11": "ayaṃ tattha sāmīci,",
  "tika-vin11t0:4851_12": "yassa bhavissati,",
  "tika-vin11t0:4851_13": "so harissatīti,",
  "tika-vin11t0:4851_14": "ayaṃ tattha sāmīcī”ti cha sāmīciyo bhikkhupātimokkhevuttā,",
  "tika-vin11t0:4851_15": "“sā ca bhikkhunī anabbhitā,",
  "tika-vin11t0:4851_16": "tā ca bhikkhuniyo gārayhā,",
  "tika-vin11t0:4851_17": "ayaṃ tattha sāmīcī”ti bhikkhunipātimokkhe vuttāya saddhiṃ satta sāmīciyo vuttā.",
  "tika-vin11t0:4851_18": "Satteva samathāpi cāti sammukhāvinayādisamathāpi satteva vuttā.",
  "tika-vin11t0:4851_19": "Paññattāpattiyo sattāti pārājikādayo paññattāpattiyo satta vuttā.",
  "tika-vin11t0:4851_20": "Sattabojjhaṅgadassināti satisambojjhaṅgādayo satta bojjhaṅge yāthāvato passantena bhagavatā.",
  "tika-vin11t0:4852_0": "Sattakakathāvaṇṇanā.",
  "tika-vin11t0:4853_0": "640- 1.",
  "tika-vin11t0:4853_1": "Idha kuladūsako bhikkhu ājīvasseva kāraṇā pupphena, phalena, cuṇṇena,",
  "tika-vin11t0:4853_2": "mattikāya,",
  "tika-vin11t0:4853_3": "dantakaṭṭhehi, veḷuyā,",
  "tika-vin11t0:4853_4": "vejjikāya,",
  "tika-vin11t0:4853_5": "jaṅghapesanikenāti imehi aṭṭhahi ākārehi kulāni dūsetīti yojanā.",
  "tika-vin11t0:4853_6": "“Pupphenā”tiādinā pupphādinā dānameva upalakkhaṇato dasseti.",
  "tika-vin11t0:4853_7": "Pupphenāti pupphadānenāti attho gahetabbo.",
  "tika-vin11t0:4853_8": "Pupphadānādayo kuladūsane vuttā.",
  "tika-vin11t0:4854_0": "642- 5.",
  "tika-vin11t0:4854_1": "“Aṭṭhadhānatirittāpi,",
  "tika-vin11t0:4854_2": "atirittāpi aṭṭhadhā”tidvīsu aṭṭhakesu aṭṭha anatiritte tāva dassetumāha “akappiyakatañcevā”tiādi.",
  "tika-vin11t0:4854_3": "Gilānānatirittakanti niddiṭṭhā ime aṭṭheva anatirittakā ñeyyāti yojanā.",
  "tika-vin11t0:4854_4": "Akappiyakatādayo pavāraṇasikkhāpadakathāvaṇṇanāya vuttā.",
  "tika-vin11t0:4855_0": "646.",
  "tika-vin11t0:4855_1": "Ñātañattisūti ñātadukkaṭaṃ,",
  "tika-vin11t0:4855_2": "ñattidukkaṭañca.",
  "tika-vin11t0:4855_3": "Paṭisāvaneti paṭissave.",
  "tika-vin11t0:4855_4": "Aṭṭhadukkaṭānaṃ vinicchayo dutiyapārājikakathāvaṇṇanāya vutto.",
  "tika-vin11t0:4856_0": "648- 9.",
  "tika-vin11t0:4856_1": "Ehibhikkhūpasampadāti yasakulaputtādīnaṃ “ehi bhikkhū”ti vacanena bhagavatā dinnaupasampadā.",
  "tika-vin11t0:4856_2": "Saraṇagamanena cāti paṭhamabodhiyaṃ tīhi saraṇagamanehi anuññātaupasampadā.",
  "tika-vin11t0:4856_3": "Pañhābyākaraṇovādāti sopākassa pañhābyākaraṇopasampadā,",
  "tika-vin11t0:4856_4": "mahākassapattherassa dinnaovādapaṭiggahaṇopasampadā ca.",
  "tika-vin11t0:4856_5": "Garudhammapaṭiggahoti mahāpajāpatiyā gotamiyā anuññātagarudhammapaṭiggahaṇopasampadā.",
  "tika-vin11t0:4857_0": "Ñatticatutthena kammenāti idāni bhikkhuupasampadā.",
  "tika-vin11t0:4857_1": "Aṭṭhavācikāti bhikkhunīnaṃ santike ñatticatutthena kammena,",
  "tika-vin11t0:4857_2": "bhikkhūnaṃ santike ñatticatutthena kammenāti aṭṭhahi kammavācāhi bhikkhunīnaṃ upasampadā aṭṭhavācikā nāma.",
  "tika-vin11t0:4857_3": "Dūtena bhikkhunīnanti aḍḍhakāsiyā gaṇikāya anuññātā bhikkhunīnaṃ dūtena upasampadā.",
  "tika-vin11t0:4858_0": "650.",
  "tika-vin11t0:4858_1": "Suddhadiṭṭhināti suṭṭhu savāsanakilesānaṃ pahānena parisuddhā samantacakkhusaṅkhātā diṭṭhi etassāti suddhadiṭṭhi,",
  "tika-vin11t0:4858_2": "tena samantacakkhunā sammāsambuddhena.",
  "tika-vin11t0:4859_0": "651. Pāpicchā nāma asantaguṇasambhāvanicchā.",
  "tika-vin11t0:4860_0": "652- 3.",
  "tika-vin11t0:4860_1": "Na ca majjapo siyāti majjapo na siyā majjaṃ pivanto na bhaveyya,",
  "tika-vin11t0:4860_2": "majjaṃ na piveyyāti attho.",
  "tika-vin11t0:4860_3": "Abrahmacariyāti aseṭṭhacariyato methunā virameyya.",
  "tika-vin11t0:4860_4": "Rattiṃ na bhuñjeyya vikālabhojananti uposathaṃ upavuttho rattibhojanañca divāvikālabhojanañca na bhuñjeyya.",
  "tika-vin11t0:4860_5": "Na ca gandhamācareti gandhañca na vilimpeyya.",
  "tika-vin11t0:4860_6": "Mañce chamāyaṃ va sayetha santhateti kappiyamañce vā sudhādiparikammakatāya bhūmiyā vā tiṇapaṇṇapalālādīni",
  "tika-vin11t0:4860_7": "santharitvā kate santhate vā sayethāti attho.",
  "tika-vin11t0:4860_8": "Etañhi aṭṭhaṅgikamāhuposathanti etaṃ pāṇātipātādīni asamācarantena upavutthaṃ uposathaṃ aṭṭhahaṅgehi samannāgatattā “aṭṭhaṅgika”nti vadanti.",
  "tika-vin11t0:4860_9": "Dukkhantagunāti vaṭṭadukkhassa antaṃ amatamahānibbānaṃ gatena pattena buddhena pakāsitanti yojanā.",
  "tika-vin11t0:4861_0": "654. Bhikkhunovādakabhikkhuno aṭṭhaṅgāni bhikkhunovādakathāvaṇṇanāya dassitāneva.",
  "tika-vin11t0:4862_0": "Aṭṭhakakathāvaṇṇanā.",
  "tika-vin11t0:4863_0": "655.",
  "tika-vin11t0:4863_1": "Bhojanāni paṇītāni nava vuttānīti paṇītāni hi bhojanasikkhāpade vuttāni.",
  "tika-vin11t0:4863_2": "Dasasu akappiyamaṃsesu manussamaṃsavajjitāni nava maṃsāni khādantassa dukkaṭaṃ niddiṭṭhanti yojanā.",
  "tika-vin11t0:4864_0": "656.",
  "tika-vin11t0:4864_1": "Pātimokkha…pe…",
  "tika-vin11t0:4864_2": "paridīpitāti bhikkhūnaṃ pañcuddesā,",
  "tika-vin11t0:4864_3": "bhikkhunīnaṃ aniyatuddesehi vinā cattāroti uddesā nava dīpitā.",
  "tika-vin11t0:4864_4": "Uposathā navevāti divasavasena tayo,",
  "tika-vin11t0:4864_5": "kārakavasena tayo,",
  "tika-vin11t0:4864_6": "karaṇavasena tayoti nava uposathā.",
  "tika-vin11t0:4864_7": "Etthāti imasmiṃ sāsane.",
  "tika-vin11t0:4864_8": "Saṅgho navahi bhijjatīti navahi puggalehi saṅgho bhijjatīti yojanā. Yathāha –",
  "tika-vin11t0:4865_0": "“Ekato, upāli,",
  "tika-vin11t0:4865_1": "cattāro honti,",
  "tika-vin11t0:4865_2": "ekato cattāro,",
  "tika-vin11t0:4865_3": "navamo anussāveti,",
  "tika-vin11t0:4865_4": "salākaṃ gāheti ‘ayaṃ dhammo,",
  "tika-vin11t0:4865_5": "ayaṃ vinayo,",
  "tika-vin11t0:4865_6": "idaṃ satthusāsanaṃ,",
  "tika-vin11t0:4865_7": "imaṃ gaṇhatha,",
  "tika-vin11t0:4865_8": "imaṃ rocethā’ti.",
  "tika-vin11t0:4865_9": "Evampi kho, upāli,",
  "tika-vin11t0:4865_10": "saṅgharāji ceva hoti saṅghabhedo ca.",
  "tika-vin11t0:4865_11": "Navannaṃ vā, upāli,",
  "tika-vin11t0:4865_12": "atirekanavannaṃ vā saṅgharāji ceva hoti saṅghabhedo cā”ti.",
  "tika-vin11t0:4866_0": "Navakakathāvaṇṇanā.",
  "tika-vin11t0:4867_0": "657.",
  "tika-vin11t0:4867_1": "Dasa akkosavatthūni vakkhati.",
  "tika-vin11t0:4867_2": "Dasa sikkhāpadāni pākaṭāneva.",
  "tika-vin11t0:4867_3": "Manussamaṃsādīni dasa akappiyamaṃsāni heṭṭhā vuttāneva.",
  "tika-vin11t0:4867_4": "Sukkāni ve dasāti nīlādīni dasa sukkāni.",
  "tika-vin11t0:4868_0": "659. Rañño antepurappavesane dasa ādīnavā evaṃ pāḷipāṭhena veditabbā –",
  "tika-vin11t0:4869_0": "“Dasayime,",
  "tika-vin11t0:4869_1": "bhikkhave,",
  "tika-vin11t0:4869_2": "ādīnavā rājantepurappavesane.",
  "tika-vin11t0:4869_3": "Katame dasa? Idha,",
  "tika-vin11t0:4869_4": "bhikkhave,",
  "tika-vin11t0:4869_5": "rājā mahesiyā saddhiṃ nisinno hoti,",
  "tika-vin11t0:4869_6": "tatra bhikkhu pavisati,",
  "tika-vin11t0:4869_7": "mahesī vā bhikkhuṃ disvā sitaṃ pātukaroti,",
  "tika-vin11t0:4869_8": "bhikkhu vā mahesiṃ disvā sitaṃ pātukaroti,",
  "tika-vin11t0:4869_9": "tattha rañño evaṃ hoti ‘addhā imesaṃ kataṃ vā karissanti vā’ti. Ayaṃ,",
  "tika-vin11t0:4869_10": "bhikkhave,",
  "tika-vin11t0:4869_11": "paṭhamo ādīnavo rājantepurappavesane.",
  "tika-vin11t0:4870_0": "“Puna caparaṃ,",
  "tika-vin11t0:4870_1": "bhikkhave,",
  "tika-vin11t0:4870_2": "rājā bahukicco bahukaraṇīyo aññataraṃ itthiṃ gantvā na sarati,",
  "tika-vin11t0:4870_3": "sā tena gabbhaṃ gaṇhāti,",
  "tika-vin11t0:4870_4": "tattha rañño evaṃ hoti ‘na kho idha añño koci pavisati aññatra pabbajitena,",
  "tika-vin11t0:4870_5": "siyā nu kho pabbajitassa kamma’nti. Ayaṃ,",
  "tika-vin11t0:4870_6": "bhikkhave,",
  "tika-vin11t0:4870_7": "dutiyo ādīnavo rājantepurappavesane.",
  "tika-vin11t0:4871_0": "“Puna caparaṃ,",
  "tika-vin11t0:4871_1": "bhikkhave,",
  "tika-vin11t0:4871_2": "rañño antepure aññataraṃ ratanaṃ nassati,",
  "tika-vin11t0:4871_3": "tattha rañño evaṃ hoti ‘na kho idha añño koci pavisati aññatra pabbajitena,",
  "tika-vin11t0:4871_4": "siyā nu kho pabbajitassa kamma’nti. Ayaṃ,",
  "tika-vin11t0:4871_5": "bhikkhave,",
  "tika-vin11t0:4871_6": "tatiyo ādīnavo rājantepurappavesane.",
  "tika-vin11t0:4872_0": "“Puna caparaṃ,",
  "tika-vin11t0:4872_1": "bhikkhave,",
  "tika-vin11t0:4872_2": "rañño antepure abbhantarā guyhamantā bahiddhā sambhedaṃ gacchanti,",
  "tika-vin11t0:4872_3": "tattha rañño evaṃ hoti ‘na kho idha añño koci pavisati aññatra pabbajitena,",
  "tika-vin11t0:4872_4": "siyā nu kho pabbajitassa kamma’nti. Ayaṃ,",
  "tika-vin11t0:4872_5": "bhikkhave,",
  "tika-vin11t0:4872_6": "catuttho ādīnavo rājantepurappavesane.",
  "tika-vin11t0:4873_0": "“Puna caparaṃ,",
  "tika-vin11t0:4873_1": "bhikkhave,",
  "tika-vin11t0:4873_2": "rañño antepure pitā vā puttaṃ pattheti,",
  "tika-vin11t0:4873_3": "putto vā pitaraṃ pattheti,",
  "tika-vin11t0:4873_4": "tesaṃ evaṃ hoti ‘na kho idha añño koci pavisati aññatra pabbajitena,",
  "tika-vin11t0:4873_5": "siyā nu kho pabbajitassa kamma’nti. Ayaṃ,",
  "tika-vin11t0:4873_6": "bhikkhave,",
  "tika-vin11t0:4873_7": "pañcamo ādīnavo rājantepurappavesane.",
  "tika-vin11t0:4874_0": "“Puna caparaṃ,",
  "tika-vin11t0:4874_1": "bhikkhave,",
  "tika-vin11t0:4874_2": "rājā nīcaṭṭhāniyaṃ ucce ṭhāne ṭhapeti,",
  "tika-vin11t0:4874_3": "yesaṃ taṃ amanāpaṃ,",
  "tika-vin11t0:4874_4": "tesaṃ evaṃ hoti ‘rājā kho pabbajitena saṃsaṭṭho,",
  "tika-vin11t0:4874_5": "siyā nu kho pabbajitassa kamma’nti. Ayaṃ,",
  "tika-vin11t0:4874_6": "bhikkhave,",
  "tika-vin11t0:4874_7": "chaṭṭho ādīnavo rājantepurappavesane.",
  "tika-vin11t0:4875_0": "“Puna caparaṃ,",
  "tika-vin11t0:4875_1": "bhikkhave,",
  "tika-vin11t0:4875_2": "rājā uccaṭṭhāniyaṃ nīce ṭhāne ṭhapeti,",
  "tika-vin11t0:4875_3": "yesaṃ taṃ amanāpaṃ,",
  "tika-vin11t0:4875_4": "tesaṃ evaṃ hoti ‘rājā kho pabbajitena saṃsaṭṭho,",
  "tika-vin11t0:4875_5": "siyā nu kho pabbajitassa kamma’nti. Ayaṃ,",
  "tika-vin11t0:4875_6": "bhikkhave,",
  "tika-vin11t0:4875_7": "sattamo ādīnavo rājantepurappavesane.",
  "tika-vin11t0:4876_0": "“Puna caparaṃ,",
  "tika-vin11t0:4876_1": "bhikkhave,",
  "tika-vin11t0:4876_2": "rājā akāle senaṃ uyyojeti,",
  "tika-vin11t0:4876_3": "yesaṃ taṃ amanāpaṃ,",
  "tika-vin11t0:4876_4": "tesaṃ evaṃ hoti ‘rājā kho pabbajitena saṃsaṭṭho,",
  "tika-vin11t0:4876_5": "siyā nu kho pabbajitassa kamma’nti. Ayaṃ,",
  "tika-vin11t0:4876_6": "bhikkhave,",
  "tika-vin11t0:4876_7": "aṭṭhamo ādīnavo rājantepurappavesane.",
  "tika-vin11t0:4877_0": "“Puna caparaṃ,",
  "tika-vin11t0:4877_1": "bhikkhave,",
  "tika-vin11t0:4877_2": "rājā kāle senaṃ uyyojetvā antarāmaggato nivattāpeti,",
  "tika-vin11t0:4877_3": "yesaṃ taṃ amanāpaṃ,",
  "tika-vin11t0:4877_4": "tesaṃ evaṃ hoti ‘rājā kho pabbajitena saṃsaṭṭho,",
  "tika-vin11t0:4877_5": "siyā nu kho pabbajitassa kamma’nti. Ayaṃ,",
  "tika-vin11t0:4877_6": "bhikkhave,",
  "tika-vin11t0:4877_7": "navamo ādīnavo rājantepurappavesane.",
  "tika-vin11t0:4878_0": "“Puna caparaṃ,",
  "tika-vin11t0:4878_1": "bhikkhave,",
  "tika-vin11t0:4878_2": "rañño antepuraṃ hatthisammaddaṃ assasammaddaṃ rathasammaddaṃ rajanīyāni rūpasaddagandharasaphoṭṭhabbāni,",
  "tika-vin11t0:4878_3": "yāni na pabbajitassa sāruppāni, ayaṃ,",
  "tika-vin11t0:4878_4": "bhikkhave,",
  "tika-vin11t0:4878_5": "dasamo ādīnavo rājantepurappavesane. Ime kho,",
  "tika-vin11t0:4878_6": "bhikkhave,",
  "tika-vin11t0:4878_7": "dasa ādīnavā rājantepurappavesane”ti.",
  "tika-vin11t0:4879_0": "Tattha ca pitā vā puttaṃ patthetīti puttaṃ māretumicchatīti attho.",
  "tika-vin11t0:4879_1": "Eseva nayo putto pitaraṃ patthetīti.",
  "tika-vin11t0:4879_2": "Hatthisammaddanti hatthīnaṃ sammaddo saṃsaṭṭho etthāti hatthisammaddaṃ.",
  "tika-vin11t0:4879_3": "Evaṃ “assasammadda”ntiādīsupi.",
  "tika-vin11t0:4880_0": "Dasākārehīti –",
  "tika-vin11t0:4881_0": "“Āpattinukkhittamanantarāya-",
  "tika-vin11t0:4882_0": "Pahuttatāyo tathasaññitā ca;",
  "tika-vin11t0:4883_0": "Chādetukāmo atha chādanāti;",
  "tika-vin11t0:4884_0": "Channā dasaṅgeharuṇuggamamhīti. –",
  "tika-vin11t0:4885_0": "Gahitehi dasahi aṅgehi.",
  "tika-vin11t0:4886_0": "660.",
  "tika-vin11t0:4886_1": "Dasa kammapathā puññāti pāṇātipātāveramaṇiādayo dasa kusalakammapathā.",
  "tika-vin11t0:4886_2": "Apuññāpi tathā dasāti pāṇātipātādayo dasa akusalakammapathāva.",
  "tika-vin11t0:4886_3": "Dasa dānavatthūni vakkhati.",
  "tika-vin11t0:4886_4": "Daseva ratanāni cāti –",
  "tika-vin11t0:4887_0": "“Muttā maṇī veḷuriyā ca saṅkhā;",
  "tika-vin11t0:4888_0": "Silā pavāḷaṃ rajatañca hemaṃ;",
  "tika-vin11t0:4889_0": "Lohītakañcāpi masāragallā;",
  "tika-vin11t0:4890_0": "Dasseti dhīro ratanāni jaññā”ti. –",
  "tika-vin11t0:4891_0": "Niddiṭṭhāni dasa ratanāni.",
  "tika-vin11t0:4892_0": "662.",
  "tika-vin11t0:4892_1": "Munindena avandiyā dasa puggalā dīpitāti yojanā. Kathaṃ?",
  "tika-vin11t0:4892_2": "“Dasayime,",
  "tika-vin11t0:4892_3": "bhikkhave, avandiyā.",
  "tika-vin11t0:4892_4": "Pure upasampannena pacchā upasampanno avandiyo,",
  "tika-vin11t0:4892_5": "anupasampanno avandiyo,",
  "tika-vin11t0:4892_6": "nānāsaṃvāsako vuḍḍhataro adhammavādī avandiyo,",
  "tika-vin11t0:4892_7": "mātugāmo avandiyo,",
  "tika-vin11t0:4892_8": "paṇḍako avandiyo,",
  "tika-vin11t0:4892_9": "pārivāsiko avandiyo,",
  "tika-vin11t0:4892_10": "mūlāyapaṭikassanāraho avandiyo,",
  "tika-vin11t0:4892_11": "mānattāraho avandiyo,",
  "tika-vin11t0:4892_12": "mānattacāriko avandiyo,",
  "tika-vin11t0:4892_13": "abbhānāraho avandiyo. Ime kho,",
  "tika-vin11t0:4892_14": "bhikkhave,",
  "tika-vin11t0:4892_15": "dasa avandiyā”ti.",
  "tika-vin11t0:4893_0": "663- 4.",
  "tika-vin11t0:4893_1": "Sosānikanti susāne chaḍḍitaṃ.",
  "tika-vin11t0:4893_2": "Pāpaṇikanti āpaṇadvāre chaḍḍitaṃ.",
  "tika-vin11t0:4893_3": "Undūrakkhāyitanti undūrehi khāyitaṃ pariccattaṃ pilotikaṃ.",
  "tika-vin11t0:4893_4": "Gokhāyitādīsupi eseva nayo.",
  "tika-vin11t0:4893_5": "Thūpacīvarikanti balikammatthāya vammike parikkhipitvā pariccattavatthaṃ.",
  "tika-vin11t0:4893_6": "Ābhisekiyanti rājūnaṃ abhisekamaṇḍape pariccattavatthaṃ.",
  "tika-vin11t0:4893_7": "Gatapaccāgatañcāti susānagatamanussehi paccāgantvā nahāyitvā chaḍḍitaṃ pilotikaṃ.",
  "tika-vin11t0:4894_0": "665.",
  "tika-vin11t0:4894_1": "Sabbanīlādayo vuttā,",
  "tika-vin11t0:4894_2": "dasa cīvaradhāraṇāti “sabbanīlakāni cīvarāni dhārentīti vuttavasena dasā”ti kurundiyaṃ vuttaṃ.",
  "tika-vin11t0:4894_3": "Ettha imasmiṃ dasake saṃkaccikāya vā udakasāṭikāya vā saddhiṃ ticīvarāni nāmena adhiṭṭhitāni nava cīvarāni “dasacīvaradhāraṇā”ti vuttāni. Yathāha –",
  "tika-vin11t0:4894_4": "“navasu kappiyacīvaresu udakasāṭikaṃ vā saṃkaccikaṃ vā pakkhipitvā dasāti vutta”nti.",
  "tika-vin11t0:4895_0": "Dasakakathāvaṇṇanā.",
  "tika-vin11t0:4896_0": "666. Paṇḍakādayo ekādasa abhabbapuggalā pana upasampāditāpi anupasampannā hontīti yojanā.",
  "tika-vin11t0:4897_0": "667.",
  "tika-vin11t0:4897_1": "“Akappiyā”ti vuttā pattā ekādasa bhavantīti yojanā.",
  "tika-vin11t0:4897_2": "Dārujena pattenāti dārumayena pattena.",
  "tika-vin11t0:4897_3": "Ratanubbhavāti ratanamayā dasa pattā ekādasa bhavantīti yojanā.",
  "tika-vin11t0:4897_4": "Dārujena cāti ettha ca-",
  "tika-vin11t0:4897_5": "saddena tambalohamayapattassa saṅgaho.",
  "tika-vin11t0:4897_6": "Yathāha “ekādasa pattāti tambalohamayena vā dārumayena vā saddhiṃ dasaratanamayā”ti.",
  "tika-vin11t0:4897_7": "Idha ratanaṃ nāma muttādidasaratanaṃ.",
  "tika-vin11t0:4898_0": "668.",
  "tika-vin11t0:4898_1": "Akappiyā pādukā ekādasa hontīti yojanā.",
  "tika-vin11t0:4898_2": "Yathāha “ekādasa pādukāti dasa ratanamayā,",
  "tika-vin11t0:4898_3": "ekā kaṭṭhapādukā.",
  "tika-vin11t0:4898_4": "Tiṇapādukamuñjapādukapabbajapādukādayo pana kaṭṭhapādukasaṅgahameva gacchantī”ti.",
  "tika-vin11t0:4899_0": "669- 70.",
  "tika-vin11t0:4899_1": "Atikhuddakā atimahantāti yojanā.",
  "tika-vin11t0:4899_2": "Khaṇḍanimittakā chāyānimittakāti yojanā.",
  "tika-vin11t0:4899_3": "Bahiṭṭhena sammatāti sīmāya bahi ṭhitena sammatā. Nadiyaṃ,",
  "tika-vin11t0:4899_4": "jātassare,",
  "tika-vin11t0:4899_5": "samudde vā tathā sammatāti yojanā.",
  "tika-vin11t0:4899_6": "Sīmāya sambhinnā sīmāya ajjhotthaṭā sīmāti yojanā.",
  "tika-vin11t0:4899_7": "Imā ekādasa asīmāyo siyunti yojanā.",
  "tika-vin11t0:4900_0": "671. Ekādaseva pathavī kappiyā, ekādaseva pathavī akappiyāti yojanā.",
  "tika-vin11t0:4901_0": "Tattha ekādasa kappiyapathavī nāma suddhapāsāṇā,",
  "tika-vin11t0:4901_1": "suddhasakkharā,",
  "tika-vin11t0:4901_2": "suddhakathalā,",
  "tika-vin11t0:4901_3": "suddhamarumbā,",
  "tika-vin11t0:4901_4": "suddhavālukā,",
  "tika-vin11t0:4901_5": "yebhuyyenapāsāṇā,",
  "tika-vin11t0:4901_6": "yebhuyyenasakkharā,",
  "tika-vin11t0:4901_7": "yebhuyyenakathalā,",
  "tika-vin11t0:4901_8": "yebhuyyenamarumbā,",
  "tika-vin11t0:4901_9": "yebhuyyenavālukāti imā dasa daḍḍhāya pathaviyā vā catumāsovaṭṭhakapaṃsupuñjena vā mattikāpuñjena vā saddhiṃ ekādasa.",
  "tika-vin11t0:4901_10": "“Appapaṃsukā,",
  "tika-vin11t0:4901_11": "appamattikā”ti aparāpi pathaviyo vuttā,",
  "tika-vin11t0:4901_12": "tā yebhuyyenapāsāṇādīsu pañcasuyeva saṅgahitā.",
  "tika-vin11t0:4902_0": "Ekādasa akappiyapathavī nāma “suddhapaṃsu suddhamattikā appapāsāṇā appasakkharā appakathalā appamarumbā",
  "tika-vin11t0:4902_1": "appavālukā yebhuyyenapaṃsukā yebhuyyenamattikā,",
  "tika-vin11t0:4902_2": "adaḍḍhāpi vuccati jātā pathavī.",
  "tika-vin11t0:4902_3": "Yopi paṃsupuñjo vā mattikāpuñjo vā atirekacātumāsaṃ ovaṭṭho,",
  "tika-vin11t0:4902_4": "ayampi vuccati jātapathavī”ti vuttā ekādasa.",
  "tika-vin11t0:4903_0": "Gaṇṭhikā kappiyā vuttā,",
  "tika-vin11t0:4903_1": "ekādasa ca vīdhakāti ettha kappiyā gaṇṭhikā vidhakā ca ekādasa vuttāti yojanā. Te pana –",
  "tika-vin11t0:4904_0": "“Veḷudantavisāṇaṭṭhi-kaṭṭhalākhāphalāmayā;",
  "tika-vin11t0:4905_0": "Saṅkhanābhimayā sutta-naḷalohamayāpi ca;",
  "tika-vin11t0:4906_0": "Vidhā kappanti kappiyā, gaṇṭhiyo cāpi tammayā”ti. –",
  "tika-vin11t0:4907_0": "Imāya gāthāya saṅgahitāti veditabbā.",
  "tika-vin11t0:4908_0": "674- 5.",
  "tika-vin11t0:4908_1": "Ukkhittassānuvattikā bhikkhunī ubhinnaṃ bhikkhubhikkhunīnaṃ vasā saṅghādisesesu aṭṭha yāvatatiyakāti ime ekādasa yāvatatiyakāti pakāsitāti yojanā.",
  "tika-vin11t0:4909_0": "676. Nissayassa paṭippassaddhiyo dasekāva ekādaseva vuttāti yojanā. Chadhācariyato vuttāti –",
  "tika-vin11t0:4910_0": "“Pakkante pakkhasaṅkante, vibbhante cāpi nissayo;",
  "tika-vin11t0:4911_0": "Maraṇāṇattupajjhāya-samodhānehi sammatī”ti. –",
  "tika-vin11t0:4912_0": "Ācariyato chadhā nissayapaṭippassaddhiyo vuttā.",
  "tika-vin11t0:4912_1": "Upajjhāyā tu pañcadhāti tāsu upajjhāyasamodhānaṃ vinā avasesāhi pañcadhā upajjhāyapaṭippassaddhiyo vuttāti ime ekādasa.",
  "tika-vin11t0:4913_0": "Ekādasakakathāvaṇṇanā.",
  "tika-vin11t0:4914_0": "677. Teraseva dhutaṅgānīti paṃsukūlikaṅgādīni dhutaṅgāni teraseva honti.",
  "tika-vin11t0:4915_0": "Paramāni ca cuddasāti “dasāhaparamaṃ atirekacīvaraṃ dhāretabbaṃ,",
  "tika-vin11t0:4915_1": "māsaparamaṃ tena bhikkhunā taṃ cīvaraṃ nikkhipitabbaṃ,",
  "tika-vin11t0:4915_2": "santaruttaraparamaṃ tena bhikkhunā tato cīvaraṃ sāditabbaṃ,",
  "tika-vin11t0:4915_3": "chakkhattuparamaṃ tuṇhībhūtena uddissa ṭhātabbaṃ,",
  "tika-vin11t0:4915_4": "navaṃ pana bhikkhunā santhataṃ kārāpetvā chabbassāni dhāretabbaṃ chabbassaparamatā dhāretabbaṃ,",
  "tika-vin11t0:4915_5": "tiyojanaparamaṃ sahatthā haritabbāni,",
  "tika-vin11t0:4915_6": "dasāhaparamaṃ atirekapatto dhāretabbo,",
  "tika-vin11t0:4915_7": "sattāhaparamaṃ sannidhikārakaṃ paribhuñjitabbāni,",
  "tika-vin11t0:4915_8": "chārattaparamaṃ tena bhikkhunā tena cīvarena vippavasitabbaṃ,",
  "tika-vin11t0:4915_9": "catukkaṃsaparamaṃ,",
  "tika-vin11t0:4915_10": "aḍḍhateyyakaṃsaparamaṃ,",
  "tika-vin11t0:4915_11": "dvaṅgulapabbaparamaṃ ādātabbaṃ,",
  "tika-vin11t0:4915_12": "aṭṭhaṅgulaparamaṃ mañcapaṭipādakaṃ,",
  "tika-vin11t0:4915_13": "aṭṭhaṅgulaparamaṃ dantakaṭṭha”nti iti imāni cuddasa paramāni.",
  "tika-vin11t0:4916_0": "Soḷaseva tu “jāna”nti paññattānīti “jāna”nti evaṃ vatvā paññattāni soḷasa.",
  "tika-vin11t0:4916_1": "Te evaṃ veditabbā –",
  "tika-vin11t0:4916_2": "jānaṃ saṅghikaṃ lābhaṃ pariṇataṃ attano pariṇāmeyya,",
  "tika-vin11t0:4916_3": "jānaṃ pubbupagataṃ bhikkhuṃ anupakhajja seyyaṃ kappeyya,",
  "tika-vin11t0:4916_4": "jānaṃ sappāṇakaṃ udakaṃ tiṇaṃ vā mattikaṃ vā siñceyya vā siñcāpeyya vā,",
  "tika-vin11t0:4916_5": "jānaṃ bhikkhuniparipācitaṃ piṇḍapātaṃ paribhuñjeyya,",
  "tika-vin11t0:4916_6": "jānaṃ āsādanāpekkho,",
  "tika-vin11t0:4916_7": "bhuttasmiṃ pācittiyaṃ,",
  "tika-vin11t0:4916_8": "jānaṃ sappāṇakaṃ udakaṃ paribhuñjeyya,",
  "tika-vin11t0:4916_9": "jānaṃ yathādhammaṃ nihaṭādhikaraṇaṃ puna kammāya ukkoṭeyya,",
  "tika-vin11t0:4916_10": "jānaṃ duṭṭhullaṃ āpattiṃ paṭicchādeyya,",
  "tika-vin11t0:4916_11": "jānaṃ ūnavīsativassaṃ puggalaṃ upasampādeyya,",
  "tika-vin11t0:4916_12": "jānaṃ theyyasatthena saddhiṃ saṃvidhāya ekaddhānamaggaṃ paṭipajjeyya,",
  "tika-vin11t0:4916_13": "jānaṃ tathāvādinā bhikkhunā akatānudhammena,",
  "tika-vin11t0:4916_14": "jānaṃ tathānāsitaṃ samaṇuddesaṃ,",
  "tika-vin11t0:4916_15": "jānaṃ saṅghikaṃ lābhaṃ pariṇataṃ puggalassa pariṇāmeyya,",
  "tika-vin11t0:4916_16": "jānaṃ pārājikaṃ dhammaṃ ajjhāpannaṃ bhikkhuniṃ nevattanā paṭicodeyya,",
  "tika-vin11t0:4916_17": "jānaṃ coriṃ vajjhaṃ viditaṃ anapaloketvā,",
  "tika-vin11t0:4916_18": "jānaṃ sabhikkhukaṃ ārāmaṃ anāpucchā paviseyyāti.",
  "tika-vin11t0:4917_0": "678.",
  "tika-vin11t0:4917_1": "Idha imasmiṃ sāsane yo bhikkhu anuttaraṃ sauttaraṃ uttarapakaraṇena sahitaṃ sakalampi vinayavinicchayaṃ jānāti,",
  "tika-vin11t0:4917_2": "mahattare ativipule anuttare uttaravirahite uttame vinayanaye vinayāgate āpattianāpattigarukalahukakappiyaakappiyādivinicchayakamme.",
  "tika-vin11t0:4917_3": "Atha vā vinayanaye vinayapiṭake pavattamāno so bhikkhu niruttaro bhavati paccatthikehi vattabbaṃ uttaraṃ atikkamitvā ṭhito,",
  "tika-vin11t0:4917_4": "seṭṭho vā bhavati,",
  "tika-vin11t0:4917_5": "tassa ceva paresañca saṃsayo na kātabboti yojanā.",
  "tika-vin11t0:4917_6": "Jānatīti gāthābandhavasena rasso.",
  "tika-vin11t0:4918_0": "Iti uttare līnatthapakāsaniyā",
  "tika-vin11t0:4919_0": "Ekuttaranayakathāvaṇṇanā niṭṭhitā.",
  "tika-vin11t0:4920_0": "Sedamocanakathāvaṇṇanā",
  "tika-vin11t0:4921_0": "679.",
  "tika-vin11t0:4921_1": "Suṇataṃ suṇantānaṃ bhikkhūnaṃ paṭubhāvakarā vinayavinicchaye paññākosallasādhikā tatoyeva varā uttamā.",
  "tika-vin11t0:4921_2": "Sedamocanagāthāyoti atthapaccatthikānaṃ,",
  "tika-vin11t0:4921_3": "sāsanapaccatthikānañca vissajjetumasakkuṇeyyabhāvena cintayantassa khinnasarīrā sede mocentīti sedamocanā.",
  "tika-vin11t0:4921_4": "Atthānugatapañhā upālittherena ṭhapitā pañhagāthāyo,",
  "tika-vin11t0:4921_5": "tappaṭibaddhā vissajjanagāthāyo ca ito paraṃ vakkhāmīti yojanā.",
  "tika-vin11t0:4922_0": "681.",
  "tika-vin11t0:4922_1": "Kabandhaṃ nāma asīsaṃ urasi jātaakkhimukhasarīraṃ. Yathāha –",
  "tika-vin11t0:4922_2": "“asīsakaṃ kabandhaṃ,",
  "tika-vin11t0:4922_3": "yassa ure akkhīni ceva mukhañca hotī”ti.",
  "tika-vin11t0:4922_4": "Mukhena karaṇabhūtena.",
  "tika-vin11t0:4922_5": "Katvāti sevitvā.",
  "tika-vin11t0:4923_0": "682. Tassa bhikkhuno kathaṃ pārājiko siyā pārājikadhammo kathaṃ siyā.",
  "tika-vin11t0:4924_0": "684.",
  "tika-vin11t0:4924_1": "Kiñcīti pādaṃ vā pādārahaṃ vā parasantakaṃ.",
  "tika-vin11t0:4924_2": "Parañca na samādapeti “amukassa itthannāmaṃ bhaṇḍaṃ avaharāhī”ti paraṃ na āṇāpeyya.",
  "tika-vin11t0:4925_0": "685. Parassa kiñci nādiyantoti sambandho. Āṇattiñcāti ca-saddena saṃvidhānaṃ, saṅketañca saṅgaṇhāti.",
  "tika-vin11t0:4926_0": "686.",
  "tika-vin11t0:4926_1": "Garukaṃ bhaṇḍanti pādagghanakabhāvena garubhaṇḍaṃ.",
  "tika-vin11t0:4926_2": "“Parikkhāra”nti etassa visesanaṃ.",
  "tika-vin11t0:4926_3": "Parassa parikkhāranti parasantakaṃ yaṃ kiñci parikkhāraṃ.",
  "tika-vin11t0:4927_0": "692.",
  "tika-vin11t0:4927_1": "Manussuttarike dhammeti uttarimanussadhammavisaye.",
  "tika-vin11t0:4927_2": "Katikaṃ katvānāti “evaṃ nisinne evaṃ ṭhite evaṃ gamane atthaṃ āvikarotī”tiādiṃ katvā.",
  "tika-vin11t0:4927_3": "Sambhāvanādhippāyoti “arahā”ti gahetvā mahāsambhāvanaṃ karotīti adhippāyo hutvā.",
  "tika-vin11t0:4927_4": "Atikkamati ceti tathā kataṃ katikaṃ atikkamati ce,",
  "tika-vin11t0:4927_5": "tathārūpaṃ nisajjaṃ vā ṭhānaṃ vā gamanaṃ vā karotīti attho.",
  "tika-vin11t0:4927_6": "Cutoti tathārūpaṃ nisajjādiṃ disvā kenaci manussajātikena “arahā”ti taṅkhaṇe ñāte so puggalo pārājikaṃ āpajjati.",
  "tika-vin11t0:4928_0": "693. Ekavatthukā kathaṃ bhaveyyunti yojanā.",
  "tika-vin11t0:4929_0": "694.",
  "tika-vin11t0:4929_1": "Itthiyāti ekissā itthiyā.",
  "tika-vin11t0:4929_2": "Paṭipajjantoti ekakkhaṇe aññena purisena vuttasāsanaṃ vatvā,",
  "tika-vin11t0:4929_3": "iminā ca “paṭiggaṇhāti,",
  "tika-vin11t0:4929_4": "vīmaṃsatī”ti aṅgadvayassa purimasiddhataṃ dīpeti imassa paccāharaṇakatañca.",
  "tika-vin11t0:4929_5": "Kāyasaṃsaggaṃ samāpajjitvā duṭṭhullaṃ vatvā attakāmapāricariyāya vaṇṇaṃ bhaṇanto.",
  "tika-vin11t0:4930_0": "695. Yathāvuttaṃ vattaṃ acaritvāti bhagavatā vuttaṃ parivāsādivattaṃ acaritvā.",
  "tika-vin11t0:4931_0": "696. Bhikkhunīhi asādhāraṇasikkhāpadattā āha “natthi saṅghādisesatā”ti.",
  "tika-vin11t0:4932_0": "697. Yena kuddho pasaṃsitoti ettha “nindito cā”ti seso.",
  "tika-vin11t0:4933_0": "698.",
  "tika-vin11t0:4933_1": "Titthiyānaṃ vaṇṇamhi bhaññamāne yo kujjhati,",
  "tika-vin11t0:4933_2": "so ārādhakoti yojanā,",
  "tika-vin11t0:4933_3": "paritosito pasaṃsitoti adhippāyo.",
  "tika-vin11t0:4933_4": "Titthiyapubbo imasmiṃ sāsane pabbajjaṃ labhitvā titthiyānaṃ vaṇṇasmiṃ bhaññamāne sutvā sace kuppati anattamanaṃ karoti,",
  "tika-vin11t0:4933_5": "ārādhako saṅghārādhako saṅghaṃ paritosento hoti,",
  "tika-vin11t0:4933_6": "sambuddhassa vaṇṇasmiṃ bhaññamāne yadi kujjhati,",
  "tika-vin11t0:4933_7": "ninditoti yojanā.",
  "tika-vin11t0:4933_8": "Ettha sambuddhassāti upalakkhaṇaṃ.",
  "tika-vin11t0:4934_0": "701. Gahetvāti paṭiggahetvā.",
  "tika-vin11t0:4935_0": "751.",
  "tika-vin11t0:4935_1": "“Na rattacitto”tiādinā purimānaṃ tiṇṇaṃ pārājikānaṃ vītikkamacittuppādamattassāpi abhāvaṃ dīpeti.",
  "tika-vin11t0:4935_2": "Maraṇāyāti ettha “manussajātikassā”ti idaṃ pārājikapakaraṇatova labbhati.",
  "tika-vin11t0:4935_3": "Tassāti kiñci dentassa.",
  "tika-vin11t0:4935_4": "Tanti tathā dīyamānaṃ.",
  "tika-vin11t0:4936_0": "752.",
  "tika-vin11t0:4936_1": "“Parājayo”ti idaṃ abhabbapuggalesu saṅghabhedakassa antogadhattā vuttaṃ.",
  "tika-vin11t0:4936_2": "Salākaggāhenāpi saṅghaṃ bhindanto saṅghabhedakova hoti.",
  "tika-vin11t0:4937_0": "753. Addhayojane yaṃ tiṇṇaṃ cīvarānaṃ aññataraṃ ekaṃ cīvaraṃ nikkhipitvānāti yojanā.",
  "tika-vin11t0:4938_0": "754.",
  "tika-vin11t0:4938_1": "Suppatiṭṭhitanigrodhasadise rukkhamūlake ticīvaraṃ nikkhipitvā addhayojane aruṇaṃ uṭṭhāpentassāti yojanā.",
  "tika-vin11t0:4939_0": "755. Kāyikā nānāvatthukāyo sambahulā āpattiyo apubbaṃ acarimaṃ ekakkhaṇe kathaṃ phuseti yojanā.",
  "tika-vin11t0:4940_0": "757.",
  "tika-vin11t0:4940_1": "Vācasikā na kāyikā nānāvatthukāyo sambahulā āpattiyo apubbaṃ acarimaṃ ekakkhaṇe kathaṃ phuseti yojanā.",
  "tika-vin11t0:4941_0": "758. Vinayanasattheti vinayapiṭake. Tassa bhikkhussa.",
  "tika-vin11t0:4942_0": "759.",
  "tika-vin11t0:4942_1": "“Itthiyā”tiādīsu sahatthe karaṇavacanaṃ.",
  "tika-vin11t0:4942_2": "Itthiyā vā purisena vā paṇḍakena vā nimittake methunaṃ na sevanto na paṭisevanto methunapaccayā cutoti yojanā.",
  "tika-vin11t0:4943_0": "760. Kāyasaṃsaggoyeva kāyasaṃsaggatā, taṃ āpannā. Aṭṭhavatthukaṃ chejjanti evaṃnāmakaṃ pārājikaṃ.",
  "tika-vin11t0:4944_0": "762.",
  "tika-vin11t0:4944_1": "Samaye piṭṭhisaññiteti gimhānaṃ pacchimamāsassa paṭhamadivasato yāva hemantassa paṭhamadivaso,",
  "tika-vin11t0:4944_2": "etthantare sattamāsamatte piṭṭhisaññite samaye.",
  "tika-vin11t0:4944_3": "“Mātuyāpi cā”ti vattabbe “mātarampi cā”ti vuttaṃ.",
  "tika-vin11t0:4944_4": "Soyeva vā pāṭho.",
  "tika-vin11t0:4945_0": "764.",
  "tika-vin11t0:4945_1": "“Avassutahatthato hi piṇḍaṃ gahetvā”ti iminā saṅghādisesassa vatthumāha,",
  "tika-vin11t0:4945_2": "lasuṇanti pācittiyassa vatthuṃ,",
  "tika-vin11t0:4945_3": "manussamaṃsanti thullaccayavatthuṃ,",
  "tika-vin11t0:4945_4": "akappamaññanti dukkaṭavatthuṃ.",
  "tika-vin11t0:4945_5": "Akappamaññanti ettha “maṃsa”nti seso.",
  "tika-vin11t0:4945_6": "“Sabbe ekato”ti padacchedo.",
  "tika-vin11t0:4945_7": "Ekatoti ettha “madditvā”ti seso,",
  "tika-vin11t0:4945_8": "akappiyamaṃsehi saddhiṃ ekato madditvā khādatīti attho.",
  "tika-vin11t0:4945_9": "Sabbametaṃ “gahetvā, madditvā,",
  "tika-vin11t0:4945_10": "khādatī”ti kiriyānaṃ kammavacanaṃ.",
  "tika-vin11t0:4945_11": "Manussamaṃsañcāti ettha ca-",
  "tika-vin11t0:4945_12": "saddo paccekaṃ yojetabbo hoti.",
  "tika-vin11t0:4945_13": "Tassāti bhikkhuniyā.",
  "tika-vin11t0:4945_14": "Saṅghādisesapācittiyadukkaṭapāṭidesanīyathullaccayāni ekakkhaṇe honti.",
  "tika-vin11t0:4946_0": "765.",
  "tika-vin11t0:4946_1": "“Puggalo eko”ti padacchedo.",
  "tika-vin11t0:4946_2": "Dvepi ca puṇṇavassāti paripuṇṇavīsativassā ca dve sāmaṇerā.",
  "tika-vin11t0:4946_3": "Ekāva tesaṃ pana kammavācāti tesaṃ ubhinnaṃ sāmaṇerānaṃ ekena ācariyena ekāva upasampadakammavācā katā.",
  "tika-vin11t0:4946_4": "Ekassāti ekassāpi sāmaṇerassa.",
  "tika-vin11t0:4946_5": "Kammanti upasampadakammaṃ.",
  "tika-vin11t0:4946_6": "Na rūhateti na sampajjati,",
  "tika-vin11t0:4946_7": "kimettha kāraṇaṃ,",
  "tika-vin11t0:4946_8": "vada bhaddamukhāti adhippāyo.",
  "tika-vin11t0:4947_0": "766.",
  "tika-vin11t0:4947_1": "Mahiddhikesūti dvīsu sāmaṇeresu.",
  "tika-vin11t0:4947_2": "Sace pana eko kesaggamattampi ākāsago ākāsaṭṭho hoti,",
  "tika-vin11t0:4947_3": "ākāsagatasseva kataṃ taṃ upasampadakammaṃ neva rūhati neva sampajjati,",
  "tika-vin11t0:4947_4": "bhūmigatassa rūhatīti yojanā.",
  "tika-vin11t0:4948_0": "767.",
  "tika-vin11t0:4948_1": "Iddhiyā ākāse ṭhitena saṅghena bhūmigatassa sāmaṇerassa upasampadakammaṃ na kātabbaṃ.",
  "tika-vin11t0:4948_2": "Yadi karoti,",
  "tika-vin11t0:4948_3": "kuppatīti yojanā.",
  "tika-vin11t0:4948_4": "Idañca sabbakammānaṃ sādhāraṇalakkhaṇaṃ. Yathāha –",
  "tika-vin11t0:4948_5": "“saṅghenāpi ākāse nisīditvā bhūmigatassa kammaṃ na kātabbaṃ.",
  "tika-vin11t0:4948_6": "Sace karoti,",
  "tika-vin11t0:4948_7": "kuppatī”ti.",
  "tika-vin11t0:4949_0": "768.",
  "tika-vin11t0:4949_1": "Vatthaṃ kappakatañca na hoti,",
  "tika-vin11t0:4949_2": "rattañca na hoti,",
  "tika-vin11t0:4949_3": "kesakambalādi akappiyañca hoti,",
  "tika-vin11t0:4949_4": "nivatthassa panāpatti taṃ pana nivatthassa bhikkhuno āpatti hoti.",
  "tika-vin11t0:4949_5": "Anāpatti kathaṃ siyā,",
  "tika-vin11t0:4949_6": "vada bhaddamukhāti yojanā.",
  "tika-vin11t0:4950_0": "769.",
  "tika-vin11t0:4950_1": "Ettha etasmiṃ akappiyavatthudhāraṇe tannimittaṃ.",
  "tika-vin11t0:4950_2": "Acchinnacīvarassa bhikkhuno anāpatti siyāti yojanā.",
  "tika-vin11t0:4950_3": "“Kiñcipī”tiādinā vuttamevatthaṃ samattheti.",
  "tika-vin11t0:4950_4": "Assa acchinnacīvarassa bhikkhussa akappiyaṃ nāma kiñcipi cīvaraṃ na vijjati,",
  "tika-vin11t0:4950_5": "tasmā anāpattīti adhippāyo.",
  "tika-vin11t0:4951_0": "770.",
  "tika-vin11t0:4951_1": "Kutopi ca purisassa hatthato bhojanassa kiñci na gaṇhati,",
  "tika-vin11t0:4951_2": "bhojanato kiñcipi sayampi kassaci purisassa na deti,",
  "tika-vin11t0:4951_3": "tathāpi garukaṃ vajjaṃ saṅghādisesāpattiṃ upeti āpajjati,",
  "tika-vin11t0:4951_4": "taṃ kathamāpajjati,",
  "tika-vin11t0:4951_5": "tvaṃ yadi vinaye kusalo asi,",
  "tika-vin11t0:4951_6": "me mayhaṃ vada etaṃ kāraṇaṃ kathehīti yojanā.",
  "tika-vin11t0:4951_7": "Haveti nipātamattaṃ.",
  "tika-vin11t0:4952_0": "771.",
  "tika-vin11t0:4952_1": "Yā pana bhikkhunī aññāya bhikkhuniyā “iṅgha, ayye,",
  "tika-vin11t0:4952_2": "yaṃ te eso purisapuggalo deti khādanīyaṃ vā”tiādinā saṅghādisesamātikāya vuttanayena uyyojitā avassutamhā",
  "tika-vin11t0:4952_3": "purisapuggalā yaṃ kiñci bhojanaṃ ādāya paṭiggahetvā sace bhuñjati,",
  "tika-vin11t0:4952_4": "sā tathā bhuñjantī yāya uyyojitā bhuñjati,",
  "tika-vin11t0:4952_5": "tassā uyyojikāya dhīrā vinayadharā paṇḍitā saṅghādisesaṃ kathayanti tassā uyyojitāya bhojanapariyosāne uyyojikāya saṅghādisesaṃ vadantīti yojanā. Yathāha –",
  "tika-vin11t0:4952_6": "“tassā hi bhojanapariyosāne uyyojikāya saṅghādiseso hotī”ti.",
  "tika-vin11t0:4953_0": "772. Taṃ kathaṃ yadi bujjhasi jānāsi, sādhukaṃ brūhi kathehīti yojanā.",
  "tika-vin11t0:4954_0": "773.",
  "tika-vin11t0:4954_1": "Niseviteti tāya uyyojitāya bhikkhuniyā tassa purisapuggalassa hatthato paṭiggahite tasmiṃ dantapone paribhutte uyyojikā lahuvajjaṃ āpajjatīti attho.",
  "tika-vin11t0:4955_0": "775.",
  "tika-vin11t0:4955_1": "“Ukkhittako”ti iminā āpattivajjamāha. Yathāha –",
  "tika-vin11t0:4955_2": "“tena hi saddhiṃ vinayakammaṃ natthi,",
  "tika-vin11t0:4955_3": "tasmā so saṅghādisesaṃ āpajjitvā chādento vajjaṃ na phusatī”ti.",
  "tika-vin11t0:4956_0": "776.",
  "tika-vin11t0:4956_1": "Sappāṇappāṇajanti sappāṇake ca appāṇake ca jātaṃ.",
  "tika-vin11t0:4956_2": "Neva jaṅgamanti pādehi bhūmiyaṃ neva carantaṃ.",
  "tika-vin11t0:4956_3": "Na vihaṅgamanti ākāse pakkhaṃ pasāretvā na carantaṃ.",
  "tika-vin11t0:4956_4": "Dvijanti dvīhi paccayehi,",
  "tika-vin11t0:4956_5": "dvikkhattuṃ vā jātattā dvijaṃ.",
  "tika-vin11t0:4956_6": "Kantanti manoharaṃ.",
  "tika-vin11t0:4956_7": "Akantanti amanoharaṃ.",
  "tika-vin11t0:4957_0": "777.",
  "tika-vin11t0:4957_1": "Sappāṇajo saddo cittajo vutto,",
  "tika-vin11t0:4957_2": "appāṇajo utujo saddo vutto,",
  "tika-vin11t0:4957_3": "so pana dvīheva paccayehi jātattā “dvijo”ti matoti yojanā.",
  "tika-vin11t0:4958_0": "778. “Vinaye”tiādigāthā vaṇṇitatthāyeva.",
  "tika-vin11t0:4959_0": "Iti uttare līnatthapakāsaniyā",
  "tika-vin11t0:4960_0": "Sedamocanakathāvaṇṇanā niṭṭhitā.",
  "tika-vin11t0:4961_0": "Sādhāraṇāsādhāraṇakathāvaṇṇanā",
  "tika-vin11t0:4962_0": "779- 80.",
  "tika-vin11t0:4962_1": "Sabbasikkhāpadānanti ubhatovibhaṅgāgatānaṃ sabbasikkhāpadānaṃ.",
  "tika-vin11t0:4962_2": "Bhikkhūhi bhikkhunīhīti ubhayattha sahatthe karaṇavacanaṃ.",
  "tika-vin11t0:4962_3": "Bhikkhūhi bhikkhunīnañca,",
  "tika-vin11t0:4962_4": "bhikkhunīhi bhikkhūnañcāti ubhayattha asādhāraṇapaññattañca,",
  "tika-vin11t0:4962_5": "tathā bhikkhūhi bhikkhunīnañca,",
  "tika-vin11t0:4962_6": "bhikkhunīhi bhikkhūnañcāti ubhayattha sādhāraṇasikkhāpadañca ahaṃ vakkhāmīti yojanā.",
  "tika-vin11t0:4962_7": "Samāhitāti ekaggacittā.",
  "tika-vin11t0:4962_8": "Taṃ mayā vuccamānaṃ nidānādinayaṃ.",
  "tika-vin11t0:4962_9": "Suṇāthāti sotujanaṃ sakkaccasavane niyojeti.",
  "tika-vin11t0:4963_0": "781. “Nidāna”ntiādigāthā vuttatthāva.",
  "tika-vin11t0:4964_0": "782-3. “Kati vesāliyā”tiādi pucchāgāthā uttānatthāyeva.",
  "tika-vin11t0:4965_0": "786.",
  "tika-vin11t0:4965_1": "“Dasa vesāliyā”tiādivissajjanagāthānaṃ “methuna”ntiādayo niddesavasena vuttā.",
  "tika-vin11t0:4965_2": "Viggahoti manussaviggahaṃ pārājikaṃ.",
  "tika-vin11t0:4965_3": "Catutthantimavatthukanti uttarimanussadhammapārājikaṃ.",
  "tika-vin11t0:4965_4": "Atirekacīvaranti paṭhamakathinaṃ.",
  "tika-vin11t0:4965_5": "Suddhakāḷakeḷakalomakanti eḷakalomavagge dutiyaṃ.",
  "tika-vin11t0:4966_0": "787.",
  "tika-vin11t0:4966_1": "Bhūtanti paṭhame musāvādavagge aṭṭhamaṃ.",
  "tika-vin11t0:4966_2": "Paramparañcevāti paramparabhojanasikkhāpadaṃ.",
  "tika-vin11t0:4966_3": "Mukhadvāranti catutthe bhojanavagge dasamaṃ.",
  "tika-vin11t0:4966_4": "Bhikkhunīsu ca akkosoti bhikkhunipātimokkhe chaṭṭhe ārāmavagge dutiyaṃ.",
  "tika-vin11t0:4967_0": "788. Dve anuddhaṃsanānīti aṭṭhamanavamasaṅghādisesā. Cīvarassa paṭiggahoti cīvaravagge pañcamaṃ.",
  "tika-vin11t0:4968_0": "789.",
  "tika-vin11t0:4968_1": "Rūpiyanti eḷakalomavagge aṭṭhamaṃ.",
  "tika-vin11t0:4968_2": "Suttaviññattīti pattavagge chaṭṭhaṃ.",
  "tika-vin11t0:4968_3": "Ujjhāpananti dutiye bhūtagāmavagge tatiyaṃ.",
  "tika-vin11t0:4968_4": "Paripācitapiṇḍoti tatiye ovādavagge navamaṃ.",
  "tika-vin11t0:4968_5": "Tatheva gaṇabhojananti catutthe bhojanavagge dutiyaṃ.",
  "tika-vin11t0:4969_0": "790.",
  "tika-vin11t0:4969_1": "Vikāle bhojanañcevāti tattheva sattamaṃ.",
  "tika-vin11t0:4969_2": "Cārittanti acelakavagge pañcame chaṭṭhaṃ.",
  "tika-vin11t0:4969_3": "Nhānanti surāpānavagge chaṭṭhe sattamaṃ.",
  "tika-vin11t0:4969_4": "Ūnavīsativassanti sattame sappāṇakavagge pañcamaṃ.",
  "tika-vin11t0:4969_5": "Datvā saṅghena cīvaranti aṭṭhame sahadhammikavagge navamaṃ.",
  "tika-vin11t0:4970_0": "791.",
  "tika-vin11t0:4970_1": "Vosāsantīti dutiyaṃ bhikkhupāṭidesanīyaṃ.",
  "tika-vin11t0:4970_2": "Naccaṃ vā gītaṃ vāti paṭhame lasuṇavagge dasamaṃ.",
  "tika-vin11t0:4970_3": "Cārikadvayanti catutthe tuvaṭṭavagge sattamaṭṭhamāni.",
  "tika-vin11t0:4970_4": "Chandadānenāti aṭṭhame kumāribhūtavagge ekādasamaṃ.",
  "tika-vin11t0:4970_5": "“Chandadānetī”ti vā pāṭho.",
  "tika-vin11t0:4970_6": "“Chandadānaṃ iti ime”ti padacchedo.",
  "tika-vin11t0:4971_0": "792.",
  "tika-vin11t0:4971_1": "Kuṭīti chaṭṭho saṅghādiseso.",
  "tika-vin11t0:4971_2": "Kosiyanti nissaggiyesu dutiye eḷakalomavagge paṭhamaṃ.",
  "tika-vin11t0:4971_3": "Seyyanti musāvādavagge pañcamaṃ.",
  "tika-vin11t0:4971_4": "Pathavīti musāvādavagge dasamaṃ.",
  "tika-vin11t0:4971_5": "Bhūtagāmakanti bhūtagāmavagge dutiye paṭhamaṃ.",
  "tika-vin11t0:4971_6": "Sappāṇakañca siñcantīti bhūtagāmavagge dasamaṃ.",
  "tika-vin11t0:4972_0": "800.",
  "tika-vin11t0:4972_1": "Chaūnāni tīṇeva satānīti chahi ūnāni tīṇeva satāni,",
  "tika-vin11t0:4972_2": "catunavutādhikāni dvisatānīti attho.",
  "tika-vin11t0:4972_3": "Samacetasāti –",
  "tika-vin11t0:4973_0": "“Vadhake devadattamhi, core aṅgulimālake;",
  "tika-vin11t0:4974_0": "Dhanapāle rāhule ca, sabbattha samamānaso”ti. –",
  "tika-vin11t0:4975_0": "Vacanato sabbesu hitāhitesu,",
  "tika-vin11t0:4975_1": "lābhālābhādīsu ca aṭṭhasu lokadhammesu nibbikāratāya ca samānacittena tathāgatena.",
  "tika-vin11t0:4976_0": "Vuttāvasesāti vesāliyādīsu chasu nagaresu vuttehi avasiṭṭhāni.",
  "tika-vin11t0:4976_1": "Ime sabbe imāni sabbāni sikkhāpadāni sāvatthiyaṃ katāni bhavanti,",
  "tika-vin11t0:4976_2": "paññattāni hontīti attho.",
  "tika-vin11t0:4977_0": "801.",
  "tika-vin11t0:4977_1": "Pārājikāni cattārīti vesāliyaṃ vuttaṃ methunamanussaviggahauttarimanussadhammaṃ,",
  "tika-vin11t0:4977_2": "rājagahe adinnādānanti cattāri.",
  "tika-vin11t0:4977_3": "Satta saṅghādisesakāti rājagahe vuttā dve anuddhaṃsanā,",
  "tika-vin11t0:4977_4": "dve ca bhedā,",
  "tika-vin11t0:4977_5": "āḷaviyaṃ kuṭikāro,",
  "tika-vin11t0:4977_6": "kosambiyaṃ mahallakavihāro,",
  "tika-vin11t0:4977_7": "dovacassanti satta.",
  "tika-vin11t0:4977_8": "Nissaggiyāni aṭṭhevāti vesāliyaṃ atirekacīvaraṃ,",
  "tika-vin11t0:4977_9": "kāḷakaeḷakalomaṃ,",
  "tika-vin11t0:4977_10": "rājagahe cīvarapaṭiggahaṇaṃ,",
  "tika-vin11t0:4977_11": "rūpiyapaṭiggahaṇaṃ,",
  "tika-vin11t0:4977_12": "suttaviññatti,",
  "tika-vin11t0:4977_13": "āḷaviyaṃ kosiyamissakaṃ,",
  "tika-vin11t0:4977_14": "kapilavatthumhi eḷakalomadhovanaṃ,",
  "tika-vin11t0:4977_15": "ūnapañcabandhananti aṭṭha.",
  "tika-vin11t0:4978_0": "Dvattiṃseva ca khuddakāti vesāliyaṃ bhūtārocanaṃ,",
  "tika-vin11t0:4978_1": "paramparabhojanaṃ,",
  "tika-vin11t0:4978_2": "appaṭiggahaṇaṃ, acelakaṃ,",
  "tika-vin11t0:4978_3": "“yā pana bhikkhunī bhikkhuṃ akkoseyyā”ti pañca,",
  "tika-vin11t0:4978_4": "rājagahe ujjhāpanakaṃ,",
  "tika-vin11t0:4978_5": "bhikkhuniparipācitapiṇḍo,",
  "tika-vin11t0:4978_6": "gaṇabhojanaṃ,",
  "tika-vin11t0:4978_7": "vikālabhojanaṃ,",
  "tika-vin11t0:4978_8": "“yo pana bhikkhu nimantito”tiādi ca,",
  "tika-vin11t0:4978_9": "“orenaḍḍhamāsaṃ nahāyeyyā”ti,",
  "tika-vin11t0:4978_10": "ūnavīsativassaṃ,",
  "tika-vin11t0:4978_11": "“samaggena saṅghena cīvaraṃ datvā”ti bhikkhūnaṃ aṭṭha,",
  "tika-vin11t0:4978_12": "bhikkhunīnaṃ pana “naccaṃ vā gītaṃ vā”tiādi ca,",
  "tika-vin11t0:4978_13": "“yā pana bhikkhunī antovassa”ntiādi ca,",
  "tika-vin11t0:4978_14": "“yā pana bhikkhunī vassaṃvutthā”tiādi cāti dvayaṃ,",
  "tika-vin11t0:4978_15": "“yā pana bhikkhunī pārivāsikachandadānenā”tiādi cāti cattāri,",
  "tika-vin11t0:4978_16": "āḷaviyaṃ anupasampannena uttari dirattatirattaṃ,",
  "tika-vin11t0:4978_17": "“pathaviṃ khaṇeyya vā”tiādi,",
  "tika-vin11t0:4978_18": "bhūtagāmapātabyatāya,",
  "tika-vin11t0:4978_19": "“jānaṃ sappāṇakaṃ udaka”nti cattāri,",
  "tika-vin11t0:4978_20": "kosambiyaṃ aññavādake vihesake,",
  "tika-vin11t0:4978_21": "yāvadvārakosā aggaḷaṭṭhapanāya,",
  "tika-vin11t0:4978_22": "surāmerayapāne,",
  "tika-vin11t0:4978_23": "anādariye,",
  "tika-vin11t0:4978_24": "“yo pana bhikkhu bhikkhūhi sahadhammika”ntiādi cāti pañca,",
  "tika-vin11t0:4978_25": "kapilavatthumhi “bhikkhunupassayaṃ gantvā”tiādi,",
  "tika-vin11t0:4978_26": "“agilānena bhikkhunā cātumāsa”ntiādi,",
  "tika-vin11t0:4978_27": "“aṭṭhimayaṃ vā dantamayaṃ vā”tiādi tīṇi bhikkhūnaṃ,",
  "tika-vin11t0:4978_28": "bhikkhunīnaṃ pana “udakasuddhikaṃ panā”tiādi,",
  "tika-vin11t0:4978_29": "“ovādāya vā”tiādīti dve,",
  "tika-vin11t0:4978_30": "bhaggesu “agilāno visibbanāpekkho”tiādi ekanti etāni bāttiṃseva pācittiyāni.",
  "tika-vin11t0:4979_0": "802.",
  "tika-vin11t0:4979_1": "Dve gārayhāti “bhikkhu paneva kulesū”tiādi,",
  "tika-vin11t0:4979_2": "“yāni kho pana tāni āraññakānī”tiādi cāti dve pāṭidesanīyā.",
  "tika-vin11t0:4979_3": "Tayo sekhāti kosambiyaṃ na surusurukārakaṃ,",
  "tika-vin11t0:4979_4": "bhaggesu na sāmisena hatthena pānīyathālakaṃ,",
  "tika-vin11t0:4979_5": "na sasitthakaṃ pattadhovananti tīṇi sekhiyāni.",
  "tika-vin11t0:4979_6": "Chappaññāseva sikkhāpadāni piṇḍitāni vesāliyādīsu chasu nagaresu paññattāni bhavantīti yojanā.",
  "tika-vin11t0:4980_0": "803.",
  "tika-vin11t0:4980_1": "Sattasu nagaresu paññattāni etāni sabbāneva sikkhāpadāni pana aḍḍhuḍḍhāni satāneva bhavanti.",
  "tika-vin11t0:4980_2": "Sāvatthiyaṃ paññattehi catunavutādhikadvisatasikkhāpadehi saddhiṃ chasu nagaresu paññattāni chapaññāsa",
  "tika-vin11t0:4980_3": "sikkhāpadāni paññāsādhikāni tīṇi satāni bhavantīti attho.",
  "tika-vin11t0:4980_4": "Aḍḍhena catutthaṃ yesaṃ tāni aḍḍhuḍḍhāni.",
  "tika-vin11t0:4981_0": "804- 10.",
  "tika-vin11t0:4981_1": "Evaṃ nidānavasena nagaraṃ dassetvā idāni nidānamaññamasesetvā ubhatovibhaṅgāgatānaṃ sabbesaṃ sikkhāpadānaṃ",
  "tika-vin11t0:4981_2": "kevalaṃ piṇḍavasena gaṇanaṃ dassetumāha “sikkhāpadāni bhikkhūna”ntiādi.",
  "tika-vin11t0:4982_0": "811.",
  "tika-vin11t0:4982_1": "Evaṃ sabbasikkhāpadānaṃ nidānañca gaṇanañca dassetvā idāni asādhāraṇāni dassetumāha “chacattālīsā”tiādi.",
  "tika-vin11t0:4982_2": "Bhikkhūnaṃ bhikkhunīhi asādhāraṇabhāvaṃ mahesinā gamitāni sikkhāpadāni chacattālīseva hontīti yojanā.",
  "tika-vin11t0:4982_3": "Iminā uddesamāha.",
  "tika-vin11t0:4983_0": "814.",
  "tika-vin11t0:4983_1": "“Cha ca saṅghādisesā”tiādīhi dvīhi gāthāhi niddesaṃ dassetvā “vissaṭṭhī”tiādinā paṭiniddesamāha.",
  "tika-vin11t0:4984_0": "815.",
  "tika-vin11t0:4984_1": "“Nissaggiye ādivaggasmi”nti padacchedo.",
  "tika-vin11t0:4984_2": "Dhovananti aññātikāya bhikkhuniyā cīvaradhovanaṃ.",
  "tika-vin11t0:4984_3": "Paṭiggahoti tassāyeva hatthato cīvarapaṭiggahaṇaṃ.",
  "tika-vin11t0:4985_0": "816. Āraññanti ekūnatiṃsatimaṃ sikkhāpadaṃ.",
  "tika-vin11t0:4986_0": "817.",
  "tika-vin11t0:4986_1": "Bhikkhūnaṃ,",
  "tika-vin11t0:4986_2": "bhikkhunīnañca vuttāni sabbāni pācittiyāni gaṇanāvasā aṭṭhāsītisataṃ bhavantīti yojanā.",
  "tika-vin11t0:4986_3": "Aṭṭhāsītisatanti bhikkhunipātimokkhāgataṃ chasaṭṭhisatapācittiyaṃ vakkhamānehi bhikkhuniyatehi bāvīsatipācittiyehi saddhiṃ aṭṭhāsītisataṃ hoti.",
  "tika-vin11t0:4986_4": "Tatoti aṭṭhāsītādhikasatapācittiyato niddhāritāni etāni dvāvīsati khuddakāni bhikkhūnaṃ pātimokkhake bhavantīti yojanā.",
  "tika-vin11t0:4987_0": "818.",
  "tika-vin11t0:4987_1": "Bhikkhunivaggoti bhikkhunīnaṃ ovādavaggo.",
  "tika-vin11t0:4987_2": "Paramparabhojane paññattaṃ sikkhāpadaṃ paramparabhojanaṃ,",
  "tika-vin11t0:4987_3": "paramparabhojanena saha vattatīti saparamparabhojano.",
  "tika-vin11t0:4988_0": "822.",
  "tika-vin11t0:4988_1": "“Ekato pana paññattā”tiādi nigamanaṃ.",
  "tika-vin11t0:4988_2": "Bhikkhunīhi asādhāraṇataṃ gatā ekatova paññattā ime imāni sikkhāpadāni piṇḍitāni chacattālīsa hontīti yojanā.",
  "tika-vin11t0:4989_0": "823.",
  "tika-vin11t0:4989_1": "Mahesinā bhikkhūhi asādhāraṇabhāvaṃ gamitāni bhikkhunīnaṃ sikkhāpadāni paripiṇḍitāni sataṃ,",
  "tika-vin11t0:4989_2": "tiṃsa ca bhavantīti yojanā.",
  "tika-vin11t0:4990_0": "824.",
  "tika-vin11t0:4990_1": "Evaṃ uddiṭṭhānaṃ niddesamāha “pārājikānī”tiādinā.",
  "tika-vin11t0:4990_2": "Pārājikāni cattārīti ubbhajāṇumaṇḍalikavajjapaṭicchādikaukkhittānuvattikaaṭṭhavatthukasaṅkhātāni cattāri pārājikāni.",
  "tika-vin11t0:4991_0": "826.",
  "tika-vin11t0:4991_1": "Dvīhi gāthāhi niddiṭṭhānaṃ paṭiniddeso “bhikkhunīnaṃ tu saṅghādisesehī”tiādi.",
  "tika-vin11t0:4991_2": "Catunnaṃ pārājikānaṃ uddesavaseneva pākaṭattā paṭiniddese aggahaṇaṃ.",
  "tika-vin11t0:4991_3": "Ādito chāti ussayavādikādayo cha saṅghādisesā.",
  "tika-vin11t0:4991_4": "“Ādito”ti idaṃ “yāvatatiyakā”ti imināpi yojetabbaṃ,",
  "tika-vin11t0:4991_5": "aṭṭhasu yāvatatiyakesu purimāni cattāri sikkhāpadānīti vuttaṃ hoti.",
  "tika-vin11t0:4992_0": "827.",
  "tika-vin11t0:4992_1": "Sattaññadatthikādīnīti ādi-",
  "tika-vin11t0:4992_2": "saddena aññadatthikasikkhāpadato pacchimāni cattāri,",
  "tika-vin11t0:4992_3": "purimāni “aññaṃ viññāpeyya,",
  "tika-vin11t0:4992_4": "aññaṃ cetāpeyyā”ti dve ca gahitāni.",
  "tika-vin11t0:4992_5": "Patto cevāti paṭhamaṃ pattasannicayasikkhāpadamāha.",
  "tika-vin11t0:4992_6": "Dutiyavagge purimasikkhāpadadvayaṃ “garuṃ lahu”nti iminā gahitaṃ.",
  "tika-vin11t0:4993_0": "828.",
  "tika-vin11t0:4993_1": "Idha bhikkhunipātimokkhe etāni pana dvādaseva nissaggiyāni satthārā bhikkhunīnaṃ vasena ekato paññattānīti yojanā.",
  "tika-vin11t0:4994_0": "829- 30.",
  "tika-vin11t0:4994_1": "“Sabbeva gaṇanāvasā”tiādi nigamanaṃ.",
  "tika-vin11t0:4994_2": "Bhikkhūhi asādhāraṇataṃ gatā bhikkhunīnaṃ ekato paññattā sataṃ,",
  "tika-vin11t0:4994_3": "tiṃsa bhavantīti yojanā.",
  "tika-vin11t0:4995_0": "831- 3.",
  "tika-vin11t0:4995_1": "“Asādhāraṇā ubhinna”nti padacchedo.",
  "tika-vin11t0:4995_2": "Ubhinnaṃ asādhāraṇasikkhāpadāni satañca sattati ca cha ca bhavanti.",
  "tika-vin11t0:4995_3": "Evamuddiṭṭhānaṃ niddeso “pārājikāni cattārī”tiādi.",
  "tika-vin11t0:4995_4": "Bhikkhūhi asādhāraṇāni bhikkhunīnaṃ cattāri pārājikāni.",
  "tika-vin11t0:4995_5": "Dasaccha cāti bhikkhūhi asādhāraṇāni bhikkhunīnaṃ saṅghādisesā dasa,",
  "tika-vin11t0:4995_6": "bhikkhunīhi asādhāraṇāni bhikkhūnaṃ vissaṭṭhiādikā saṅghādisesā cha cāti saṅghādisesā soḷasa.",
  "tika-vin11t0:4996_0": "Aniyatā duve cevāti bhikkhunīhi asādhāraṇāni bhikkhūnaṃ aniyatā dve ca.",
  "tika-vin11t0:4996_1": "Nissaggā catuvīsatīti bhikkhunīhi asādhāraṇāni bhikkhūnaṃ dvādasa,",
  "tika-vin11t0:4996_2": "bhikkhūhi asādhāraṇāni bhikkhunīnaṃ dvādasāti evaṃ nissaggiyā catuvīsati ca.",
  "tika-vin11t0:4996_3": "Sataṃ aṭṭhārasa khuddakāti bhikkhunīhi asādhāraṇāni bhikkhūnaṃ bāvīsati,",
  "tika-vin11t0:4996_4": "bhikkhūhi asādhāraṇāni bhikkhunīnaṃ channavutīti aṭṭhārasādhikasataṃ khuddakāni ca.",
  "tika-vin11t0:4996_5": "Etthāti imasmiṃ asādhāraṇasaṅgahe.",
  "tika-vin11t0:4997_0": "Dvādaseva ca gārayhāti bhikkhunīhi asādhāraṇāni bhikkhūnaṃ cattāri,",
  "tika-vin11t0:4997_1": "bhikkhūhi asādhāraṇāni bhikkhunīnaṃ aṭṭhāti ete pāṭidesanīyā cāti ime chasattatiadhikāni satasikkhāpadāni ubhinnampi asādhāraṇānīti yojanā.",
  "tika-vin11t0:4998_0": "834.",
  "tika-vin11t0:4998_1": "Ubhinnampi sādhāraṇāni satthunā paññattāni sikkhāpadāni satañca sattati ca cattāri ca bhavantīti pakāsitāti yojanā.",
  "tika-vin11t0:4999_0": "835- 6.",
  "tika-vin11t0:4999_1": "Pārājikāni cattārīti methunaadinnādānamanussaviggahauttarimanussadhammapārājikāni cattāri ca.",
  "tika-vin11t0:4999_2": "Satta saṅghādisesakāti sañcarittaamūlakaaññabhāgiyā,",
  "tika-vin11t0:4999_3": "cattāro yāvatatiyakā cāti saṅghādisesā satta ca.",
  "tika-vin11t0:4999_4": "Aṭṭhārasa ca nissaggāti nissaggiyesu paṭhame cīvaravagge dhovanapaṭiggahaṇasikkhāpadadvayavajjitāni aṭṭha,",
  "tika-vin11t0:4999_5": "eḷakalomavagge aṭṭhamanavamadasamānīti tayo,",
  "tika-vin11t0:4999_6": "pattavagge paṭhamapattavassikasāṭikaāraññakasikkhāpadattayassa vajjitāni satta cāti imāni aṭṭhārasa nissaggiyasikkhāpadāni ca.",
  "tika-vin11t0:4999_7": "Samasattati khuddakāti –",
  "tika-vin11t0:5000_0": "“Sabbo bhikkhunivaggopi…pe… dvāvīsati bhavanti hī”ti. –",
  "tika-vin11t0:5001_0": "Vuttā bhikkhūnaṃ bhikkhunīhi asādhāraṇāti imehi bāvīsatipācittiyehi vajjitāni avasesāni sattati pācittiyāni ca ubhayasādhāraṇavasena paññattāni.",
  "tika-vin11t0:5001_1": "Pañcasattati sekhiyāpi cāti ubhinnaṃ bhikkhubhikkhunīnaṃ samasikkhatā sādhāraṇasikkhāpadāni sabbaso sataṃ, sattati,",
  "tika-vin11t0:5001_2": "cattāri ca hontīti yojanā.",
  "tika-vin11t0:5002_0": "Iti uttare līnatthapakāsaniyā",
  "tika-vin11t0:5003_0": "Sādhāraṇāsādhāraṇakathāvaṇṇanā niṭṭhitā.",
  "tika-vin11t0:5004_0": "Lakkhaṇakathāvaṇṇanā",
  "tika-vin11t0:5005_0": "837.",
  "tika-vin11t0:5005_1": "Itoti sādhāraṇāsādhāraṇakathāya paraṃ.",
  "tika-vin11t0:5005_2": "Sabbaganti sabbasikkhāpadasādhāraṇaṃ.",
  "tika-vin11t0:5005_3": "Vadato meti vadato mama vacanaṃ.",
  "tika-vin11t0:5005_4": "Nibodhathāti nisāmetha,",
  "tika-vin11t0:5005_5": "ekaggacittā hutvā sakkaccaṃ suṇāthāti attho.",
  "tika-vin11t0:5006_0": "838- 9.",
  "tika-vin11t0:5006_1": "“Vipatti āpatti anāpattī”ti padacchedo.",
  "tika-vin11t0:5006_2": "“Āṇatti aṅga”nti padacchedo.",
  "tika-vin11t0:5006_3": "Vajjakammapabhedakanti vajjapabhedakaṃ kammapabhedakaṃ.",
  "tika-vin11t0:5006_4": "Tikadvayanti kusalattikavedanāttikadvayaṃ.",
  "tika-vin11t0:5006_5": "Sabbatthāti idaṃ pana sattarasavidhasabbasādhāraṇalakkhaṇaṃ.",
  "tika-vin11t0:5006_6": "Sabbattha sabbesu sikkhāpadesu.",
  "tika-vin11t0:5007_0": "840.",
  "tika-vin11t0:5007_1": "Idha imasmiṃ sattarasavidhe yaṃ lakkhaṇaṃ pubbe vuttanayaṃ,",
  "tika-vin11t0:5007_2": "yañca uttānaṃ,",
  "tika-vin11t0:5007_3": "taṃ sabbaṃ vajjetvā atthajotanaṃ atthappakāsanaṃ karissāmīti yojanā.",
  "tika-vin11t0:5008_0": "841.",
  "tika-vin11t0:5008_1": "Nidānaṃ nāma rājagahādisikkhāpadapaññattiṭṭhānabhūtāni satta nagarāni,",
  "tika-vin11t0:5008_2": "taṃ pubbe dassitanti avasiṭṭhāni dassetumāha “puggalo”tiādi.",
  "tika-vin11t0:5008_3": "Puggalo nāma katamo?",
  "tika-vin11t0:5008_4": "Yaṃ yaṃ bhikkhuniṃ,",
  "tika-vin11t0:5008_5": "bhikkhuñca ārabbha sikkhāpadaṃ paññattaṃ,",
  "tika-vin11t0:5008_6": "ayaṃ bhikkhunī ca bhikkhu ca sikkhāpadapaññattiyā ādikammiko puggaloti vuccatīti yojanā.",
  "tika-vin11t0:5009_0": "842.",
  "tika-vin11t0:5009_1": "Dhaniyādayoti ādi-",
  "tika-vin11t0:5009_2": "saddena sambahulā bhikkhū,",
  "tika-vin11t0:5009_3": "vaggumudātīriyā bhikkhū,",
  "tika-vin11t0:5009_4": "seyyasako, udāyī,",
  "tika-vin11t0:5009_5": "āḷavakā bhikkhū, channo,",
  "tika-vin11t0:5009_6": "mettiyabhūmajakā,",
  "tika-vin11t0:5009_7": "devadatto,",
  "tika-vin11t0:5009_8": "assajipunabbasukā bhikkhū,",
  "tika-vin11t0:5009_9": "chabbaggiyā bhikkhū,",
  "tika-vin11t0:5009_10": "upanando sakyaputto,",
  "tika-vin11t0:5009_11": "aññataro bhikkhu,",
  "tika-vin11t0:5009_12": "hatthako sakyaputto,",
  "tika-vin11t0:5009_13": "anuruddho,",
  "tika-vin11t0:5009_14": "sattarasavaggiyā bhikkhū,",
  "tika-vin11t0:5009_15": "cūḷapanthako,",
  "tika-vin11t0:5009_16": "belaṭṭhasīso,",
  "tika-vin11t0:5009_17": "āyasmā ānando,",
  "tika-vin11t0:5009_18": "sāgatatthero,",
  "tika-vin11t0:5009_19": "ariṭṭho bhikkhu,",
  "tika-vin11t0:5009_20": "āyasmā ānandoti ime ekavīsati saṅgahitā.",
  "tika-vin11t0:5010_0": "843.",
  "tika-vin11t0:5010_1": "Thullanandādayoti ādi-",
  "tika-vin11t0:5010_2": "saddena sundarīnandā,",
  "tika-vin11t0:5010_3": "chabbaggiyā bhikkhuniyo,",
  "tika-vin11t0:5010_4": "aññatarā bhikkhunī,",
  "tika-vin11t0:5010_5": "caṇḍakāḷī,",
  "tika-vin11t0:5010_6": "sambahulā bhikkhuniyo,",
  "tika-vin11t0:5010_7": "dve bhikkhuniyoti chayime saṅgahitā.",
  "tika-vin11t0:5010_8": "Sabbeti ubhayapātimokkhe ādikammikā sabbe puggalā.",
  "tika-vin11t0:5011_0": "844.",
  "tika-vin11t0:5011_1": "Vatthūti vatthu nāma sudinnādino tassa tasseva puggalassa methunādikassa ca vatthuno sabbappakārena ajjhācāro vītikkamo pavuccatīti yojanā.",
  "tika-vin11t0:5012_0": "845- 6.",
  "tika-vin11t0:5012_1": "Kevalā mūlabhūtā paññatti.",
  "tika-vin11t0:5012_2": "Anu ca anuppanno ca sabbattha ca padeso ca anvanuppannasabbatthapadesā,",
  "tika-vin11t0:5012_3": "teyeva padāni anvanuppannasabbatthapadesapadāni,",
  "tika-vin11t0:5012_4": "tāni pubbakāni yāsaṃ paññattīnaṃ tā anvanuppannasabbatthapadesapadapubbikā.",
  "tika-vin11t0:5012_5": "Tatheva sā paññattīti yojanā.",
  "tika-vin11t0:5012_6": "Anupaññatti anuppannapaññatti sabbatthapaññatti padesapaññatti hoti.",
  "tika-vin11t0:5012_7": "Ekato ubhato pubbā katheva sā paññattīti yojanā.",
  "tika-vin11t0:5012_8": "Ekatopadaṃ ubhatopadañca pubbamassāti ekatoubhatopubbā,",
  "tika-vin11t0:5012_9": "ekatopaññatti ubhatopaññattīti vuttaṃ hoti.",
  "tika-vin11t0:5013_0": "847.",
  "tika-vin11t0:5013_1": "Tattha navadhāsu paññattīsu.",
  "tika-vin11t0:5013_2": "Paññatti nāma katamāti āha “yo methuna”ntiādi.",
  "tika-vin11t0:5013_3": "“Yo bhikkhu methunaṃ dhammaṃ paṭiseveyyā”ti ca “yo bhikkhu adinnaṃ ādiyeyyā”ti ca evamādikā sikkhāpadassa mūlabhūtā paññatti hotīti yojanā.",
  "tika-vin11t0:5014_0": "848.",
  "tika-vin11t0:5014_1": "Iccevamādikāti ādi-",
  "tika-vin11t0:5014_2": "saddena “sikkhaṃ apaccakkhāya dubbalyaṃ anāvikatvā”ti ca “gāmā vā araññā vā”ti ca evamādīnaṃ saṅgaho.",
  "tika-vin11t0:5015_0": "849. Vajjake anuppanneyeva paññattā anuppannapaññatti, sā anuppannapaññatti.",
  "tika-vin11t0:5016_0": "850- 1.",
  "tika-vin11t0:5016_1": "Guṇaṅguṇupāhanasikkhāpadena saha cammattharaṇasikkhāpadañca dhuvanhānaṃ dhuvanahānasikkhāpadaṃ,",
  "tika-vin11t0:5016_2": "pañcavaggena upasampādanasikkhāpadañcāti esā catubbidhā paññatti padesapaññatti nāmāti vuttāti yojanā.",
  "tika-vin11t0:5016_3": "Majjhimadesasmiṃyeva hotīti majjhimadesasmiṃyeva āpattikarā hoti.",
  "tika-vin11t0:5016_4": "Na aññatoti na aññatra paccantimesu janapadesu desantare ṭhāne.",
  "tika-vin11t0:5017_0": "852.",
  "tika-vin11t0:5017_1": "Itoti catubbidhapadesapaññattito.",
  "tika-vin11t0:5017_2": "Etthāti imasmiṃ paññattibhede.",
  "tika-vin11t0:5017_3": "Sādhāraṇadukādikanti sādhāraṇapaññatti asādhāraṇapaññatti,",
  "tika-vin11t0:5017_4": "ekatopaññatti ubhatopaññattīti dukadvayaṃ.",
  "tika-vin11t0:5017_5": "Atthato ekamevāti atthato aññamaññasamānameva.",
  "tika-vin11t0:5017_6": "Vipattāpattānāpattivinicchayo vitthāritoti idha na dassito.",
  "tika-vin11t0:5017_7": "Ayaṃ panettha saṅkhepo –",
  "tika-vin11t0:5017_8": "vipattīti sīlaācāradiṭṭhiājīvavipattīnaṃ aññatarā.",
  "tika-vin11t0:5017_9": "Āpattīti pubbapayogādivasena āpattibhedo.",
  "tika-vin11t0:5017_10": "Anāpattīti ajānanādivasena anāpatti.",
  "tika-vin11t0:5018_0": "853.",
  "tika-vin11t0:5018_1": "Āpatti pana sāṇattikāpi hoti,",
  "tika-vin11t0:5018_2": "anāṇattikāpi hotīti yojanā.",
  "tika-vin11t0:5018_3": "“Āṇattīti ca nāmesā āṇāpanā”ti iminā āṇatti-",
  "tika-vin11t0:5018_4": "saddassa sabhāvasādhāraṇattāti idhāha.",
  "tika-vin11t0:5019_0": "854. Sabbasikkhāpadesupi sabbāsaṃ āpattīnaṃ sabbo pana aṅgabhedopi vibhāvinā ñātabboti yojanā.",
  "tika-vin11t0:5020_0": "856.",
  "tika-vin11t0:5020_1": "“Sā ca akriyasamuṭṭhānā”ti padacchedo. Kāyena,",
  "tika-vin11t0:5020_2": "vācāya vā dasāhabbhantare atirekacīvarassa anadhiṭṭhānena nissaggiyapācittiyaṃ hotīti “paṭhame kathine viyā”ti udāharaṇaṃ kataṃ.",
  "tika-vin11t0:5021_0": "857.",
  "tika-vin11t0:5021_1": "Kriyākriyato hotīti kiriyato ca akiriyato ca hoti.",
  "tika-vin11t0:5021_2": "Tattha udāharaṇamāha “cīvaraggahaṇe viyā”ti.",
  "tika-vin11t0:5021_3": "Aññātikāya bhikkhuniyā hatthato cīvaraggahaṇaṃ kriyā,",
  "tika-vin11t0:5021_4": "pārivattakassa adānaṃ akriyāti evaṃ kiriyāya ceva akiriyāya ca imaṃ āpajjati.",
  "tika-vin11t0:5022_0": "858.",
  "tika-vin11t0:5022_1": "Siyā pana karontassa akarontassāti yā pana āpatti siyā karontassa,",
  "tika-vin11t0:5022_2": "siyā akarontassa hoti,",
  "tika-vin11t0:5022_3": "ayaṃ siyā kiriyato,",
  "tika-vin11t0:5022_4": "siyā akiriyato samuṭṭhāti.",
  "tika-vin11t0:5022_5": "Siyāti ca kadāci-",
  "tika-vin11t0:5022_6": "saddatthe nipāto.",
  "tika-vin11t0:5022_7": "Atrodāharaṇamāha “rūpiyoggahaṇe viyā”ti.",
  "tika-vin11t0:5022_8": "Rūpiyassa uggahaṇe,",
  "tika-vin11t0:5022_9": "uggaṇhāpane siyā kadāci kiriyato samuṭṭhāti,",
  "tika-vin11t0:5022_10": "upanikkhittassa sādiyane kāyavācāhi kātabbassa akaraṇena kadāci akarontassa hotīti.",
  "tika-vin11t0:5023_0": "859.",
  "tika-vin11t0:5023_1": "Yā karoto akubbato,",
  "tika-vin11t0:5023_2": "kadāci karontassa ca hoti,",
  "tika-vin11t0:5023_3": "sā āpatti siyā kiriyākiriyato,",
  "tika-vin11t0:5023_4": "siyā kiriyatopi ca hotīti yojanā.",
  "tika-vin11t0:5023_5": "“Kuṭikārāpatti viyā”ti vattabbaṃ.",
  "tika-vin11t0:5023_6": "Sā hi vatthuṃ desāpetvā pamāṇātikkantaṃ karoto kiriyato samuṭṭhāti,",
  "tika-vin11t0:5023_7": "adesāpetvā pamāṇātikkantaṃ,",
  "tika-vin11t0:5023_8": "pamāṇayuttaṃ vā karoto kiriyākiriyato samuṭṭhāti.",
  "tika-vin11t0:5024_0": "861.",
  "tika-vin11t0:5024_1": "Yato āpattito.",
  "tika-vin11t0:5024_2": "Ayaṃ āpatti.",
  "tika-vin11t0:5024_3": "Saññāya karaṇabhūtāya vimokkho etāyāti saññāvimokkhā.",
  "tika-vin11t0:5024_4": "Ettha ca vītikkamasaññā avijjamānāpi āpattiyā vimuccanassa sādhakatamaṭṭhena gahitā.",
  "tika-vin11t0:5024_5": "Yathā vuṭṭhiyā abhāvena jātaṃ dubbhikkhaṃ “vuṭṭhikata”nti vuccati,",
  "tika-vin11t0:5024_6": "evaṃsampadamidaṃ veditabbaṃ.",
  "tika-vin11t0:5024_7": "Ayaṃ sacittakāpatti.",
  "tika-vin11t0:5025_0": "862- 4.",
  "tika-vin11t0:5025_1": "Itarā pana acittakāpatti.",
  "tika-vin11t0:5025_2": "Vītikkamasaññāya abhāvena natthi vimokkho etāyāti nosaññāvimokkhā.",
  "tika-vin11t0:5025_3": "Sucittena savāsanakilesappahānena,",
  "tika-vin11t0:5025_4": "sakalalokiyalokuttarakusalasampayogena ca sundaracittena bhagavatā pakāsitā sabbāva āpatti cittassa vasena duvidhā siyunti yojanā.",
  "tika-vin11t0:5025_5": "Sacittakasamuṭṭhānavasena panāti sacittakasamuṭṭhānavaseneva.",
  "tika-vin11t0:5025_6": "Sacittakamissakavivajjanatthāya pana-",
  "tika-vin11t0:5025_7": "saddo evakārattho vutto.",
  "tika-vin11t0:5026_0": "Yā sacittakehi vā acittakamissakasamuṭṭhānavasena vā samuṭṭhāti, ayaṃ acittakā.",
  "tika-vin11t0:5027_0": "865.",
  "tika-vin11t0:5027_1": "Suvijjenāti sobhamānāhi tīhi vijjāhi vā aṭṭhahi vā vijjāhi samannāgatattā suvijjena.",
  "tika-vin11t0:5027_2": "Anavajjenāti savāsanakilesāvajjarahitattā anavajjena bhagavatā.",
  "tika-vin11t0:5027_3": "Lokapaṇṇattivajjato lokapaṇṇattivajjavasena sabbāva āpattiyo vajjavasena duvidhā dukā vuttāti yojanā.",
  "tika-vin11t0:5028_0": "866.",
  "tika-vin11t0:5028_1": "Yassā sacittake pakkhe,",
  "tika-vin11t0:5028_2": "cittaṃ akusalaṃ siyāti yassā sacittakācittakasamuṭṭhānāya acittakāya surāpānādiāpattiyā sacittakasamuṭṭhānapakkhe cittaṃ akusalameva hoti,",
  "tika-vin11t0:5028_3": "ayaṃ lokavajjā nāmāti attho.",
  "tika-vin11t0:5028_4": "Yassā pana sacittakasamuṭṭhānāya paṭhamapārājikādiāpattiyā cittaṃ akusalameva hoti,",
  "tika-vin11t0:5028_5": "tassā lokavajjatāya vattabbameva natthi.",
  "tika-vin11t0:5028_6": "Acittakāpi vā āpatti sacittakapakkhe kusalacitte sati lokavajjatāya siddhāya acittakapakkhepi lokavajjo hoti,",
  "tika-vin11t0:5028_7": "kimaṅgaṃ pana akusalacitteneva āpajjitabbāya āpattiyā lokavajjatāti sā visuṃ na vuttā.",
  "tika-vin11t0:5029_0": "Yasmā pana paṇṇattivajjāya vatthuvītikkamavajjā siyā kusalaṃ,",
  "tika-vin11t0:5029_1": "siyā abyākataṃ,",
  "tika-vin11t0:5029_2": "tasmā tassā sacittakapakkhe cittaṃ kusalamevāti ayaṃ niyamo natthīti āha “sesā paṇṇattivajjakā”ti.",
  "tika-vin11t0:5029_3": "“Paṇṇattivajjakā”ti iminā ca lakkhaṇena vatthuvijānanacittena sacittakapakkhe cittaṃ siyā kusalaṃ,",
  "tika-vin11t0:5029_4": "siyā akusalaṃ,",
  "tika-vin11t0:5029_5": "siyā abyākataṃ,",
  "tika-vin11t0:5029_6": "tasmā tassā sacittakapakkhe cittaṃ akusalamevāti ayaṃ niyamo natthīti āha.",
  "tika-vin11t0:5030_0": "867.",
  "tika-vin11t0:5030_1": "Kāyadvārena āpajjitabbā kāyakammaṃ.",
  "tika-vin11t0:5030_2": "Ubhayattha āpajjitabbā tadubhayaṃ kāyakammaṃ vacīkammaṃ.",
  "tika-vin11t0:5030_3": "Manodvāre āpatti nāma natthīti manokammaṃ na vuttaṃ.",
  "tika-vin11t0:5030_4": "“Manodvāre āpatti nāma natthīti ca idaṃ yebhuyyavasena vuttaṃ upanikkhittasādiyanādīsu manodvārepi āpattisambhavato”ti ācariyā.",
  "tika-vin11t0:5031_0": "868- 9.",
  "tika-vin11t0:5031_1": "Kusalāditikadvayanti kusalattikañceva vedanāttikañca.",
  "tika-vin11t0:5031_2": "Āpattiṃ āpajjanto kusalākusalacitto,",
  "tika-vin11t0:5031_3": "tathā abyākatacitto vā hutvā āpajjatīti yojanā.",
  "tika-vin11t0:5032_0": "Dukkhādisaṃyutoti ādi-",
  "tika-vin11t0:5032_1": "saddena upekkhāvedanāsamaṅgino saṅgaho.",
  "tika-vin11t0:5032_2": "Evaṃ santepi sabbasikkhāpadesu akusalacittavasena ekaṃ cittaṃ,",
  "tika-vin11t0:5032_3": "kusalābyākatavasena dve cittāni,",
  "tika-vin11t0:5032_4": "sabbesaṃ vasena tīṇi cittāni.",
  "tika-vin11t0:5032_5": "Dukkhavedanāvasena ekā vedanā,",
  "tika-vin11t0:5032_6": "sukhaupekkhāvasena dve,",
  "tika-vin11t0:5032_7": "sabbāsaṃ vasena tisso vedanāti ayameva bhedo labbhati,",
  "tika-vin11t0:5032_8": "na añño bhedo.",
  "tika-vin11t0:5033_0": "Kusalattikaṃ sacepi gahitaṃ,",
  "tika-vin11t0:5033_1": "na pana sabbesameva cittānaṃ vasena labbhati,",
  "tika-vin11t0:5033_2": "atha kho āpattisamuṭṭhāpakānaṃ bāttiṃsacittānameva vasena labbhati.",
  "tika-vin11t0:5033_3": "Bāttiṃseva hi cittāni āpattisamuṭṭhāpakāni.",
  "tika-vin11t0:5033_4": "Dvādasa akusalāni,",
  "tika-vin11t0:5033_5": "aṭṭha kāmāvacarakusalāni,",
  "tika-vin11t0:5033_6": "dasa kāmāvacarakiriyacittāni, kusalato,",
  "tika-vin11t0:5033_7": "kiriyato ca dve abhiññācittāni cāti evaṃ bāttiṃsacittehi samuṭṭhitāpi āpatti akusalā vā hoti abyākatā vā,",
  "tika-vin11t0:5033_8": "natthi āpatti kusalaṃ.",
  "tika-vin11t0:5033_9": "Yathāha samathakkhandhake “āpattādhikaraṇaṃ siyā akusalaṃ siyā abyākataṃ,",
  "tika-vin11t0:5033_10": "natthi āpattādhikaraṇaṃ kusala”nti.",
  "tika-vin11t0:5033_11": "Ayaṃ pana pāṭho paṇṇattivajjaṃyeva sandhāya vutto,",
  "tika-vin11t0:5033_12": "na lokavajjaṃ.",
  "tika-vin11t0:5033_13": "Yasmiñhi pathavikhaṇanabhūtagāmapātabyatādike āpattādhikaraṇe kusalacittaṃ aṅgaṃ hoti,",
  "tika-vin11t0:5033_14": "tasmiñca sati na sakkā vattuṃ “natthi āpattādhikaraṇaṃ kusala”nti.",
  "tika-vin11t0:5033_15": "Tasmā nayidaṃ aṅgapahonakacittaṃ sandhāya vuttaṃ.",
  "tika-vin11t0:5033_16": "Yaṃ tāva āpattādhikaraṇaṃ lokavajjaṃ,",
  "tika-vin11t0:5033_17": "taṃ ekantato akusalameva.",
  "tika-vin11t0:5033_18": "Tattha “siyā akusala”nti vikappo natthi.",
  "tika-vin11t0:5033_19": "Yaṃ pana paṇṇattivajjaṃ,",
  "tika-vin11t0:5033_20": "taṃ yasmā sañcicca “imaṃ āpattiṃ vītikkamāmī”ti vītikkamantasseva akusalaṃ hoti,",
  "tika-vin11t0:5033_21": "asañcicca pana kiñci ajānantassa sahaseyyādivasena āpajjanato abyākataṃ hoti,",
  "tika-vin11t0:5033_22": "tasmā tattha sañciccāsañciccavasena imaṃ vikappabhāvaṃ sandhāya idaṃ vuttaṃ “āpattādhikaraṇaṃ siyā akusalaṃ siyā abyākataṃ,",
  "tika-vin11t0:5033_23": "natthi āpattādhikaraṇaṃ kusala”nti.",
  "tika-vin11t0:5033_24": "Sace pana “yaṃ kusalacitto āpajjati,",
  "tika-vin11t0:5033_25": "idaṃ vuccati āpattādhikaraṇaṃ kusala”nti vadeyya,",
  "tika-vin11t0:5033_26": "acittakānaṃ eḷakalomapadasodhammādisamuṭṭhānānampi kusalacittaṃ āpajjeyya,",
  "tika-vin11t0:5033_27": "na ca tattha vijjamānampi kusalacittaṃ āpattiyā aṅgaṃ,",
  "tika-vin11t0:5033_28": "kāyavacīviññattivasena pana calitapavattānaṃ kāyavācānaṃ aññatarameva aṅgaṃ,",
  "tika-vin11t0:5033_29": "tañca rūpakkhandhapariyāpannattā abyākatanti.",
  "tika-vin11t0:5034_0": "870. Idaṃ tu lakkhaṇanti idaṃ nidānādisādhāraṇavinicchayalakkhaṇaṃ.",
  "tika-vin11t0:5035_0": "871.",
  "tika-vin11t0:5035_1": "“Taru”ntiādigāthā pubbe vuttatthāva.",
  "tika-vin11t0:5035_2": "Ayaṃ pana viseso –",
  "tika-vin11t0:5035_3": "tattha “dvayaṅkura”nti vuttaṃ,",
  "tika-vin11t0:5035_4": "idha “catussikha”nti.",
  "tika-vin11t0:5035_5": "Tattha “dvayaṅkura”nti lokavajjapaṇṇattivajjānaṃ gahaṇaṃ,",
  "tika-vin11t0:5035_6": "idha catussikhanti catunnaṃ vipattīnaṃ.",
  "tika-vin11t0:5035_7": "Cattāro sīkhā aṅkurā etassāti viggaho.",
  "tika-vin11t0:5035_8": "Tattha vipatti “sattaphala”nti sattaphalesu antogadhā,",
  "tika-vin11t0:5035_9": "idha vipattiṭṭhāne vajjaṃ gahetvā sattaphalāni.",
  "tika-vin11t0:5036_0": "872.",
  "tika-vin11t0:5036_1": "Anuttarataṃ gataṃ attanā uttarassa uttamassa kassaci avijjamānattā imaṃ uttaraṃ uttaraṃ nāma pakaraṇaṃ",
  "tika-vin11t0:5036_2": "yo theranavamajjhimesu aññataro pariyāpuṇāti pāṭhassa paguṇavācuggatakaraṇena adhīyati,",
  "tika-vin11t0:5036_3": "paripucchati atthañca atthavaṇṇanaṃ sutvā sakkaccaṃ uggahetvā manasā pekkhitvā paññāya suppaṭivijjhitvā dhāreti,",
  "tika-vin11t0:5036_4": "so ca bhikkhu ca-",
  "tika-vin11t0:5036_5": "saddena evameva vinayavinicchaye yo bhikkhu yutto,",
  "tika-vin11t0:5036_6": "so ca kāyavācavinaye kāyavācāvītikkamānaṃ vinayane saṃvaraṇe vinaye vinayapiṭake anuttarataṃ upayāti attano uttaritarassa avijjamānataṃ upagacchati.",
  "tika-vin11t0:5036_7": "Ettha kāraṇamāha “uttarato”ti,",
  "tika-vin11t0:5036_8": "paguṇavācuggatakaraṇena adhītena atthavaṇṇanaṃ sutvā dhāraṇena suṭṭhu dhāritena iminā uttarapakaraṇena hetubhūtenāti attho.",
  "tika-vin11t0:5037_0": "Iti uttare līnatthapakāsaniyā",
  "tika-vin11t0:5038_0": "Lakkhaṇakathāvaṇṇanā niṭṭhitā.",
  "tika-vin11t0:5039_0": "Sabbasaṅkalananayakathāvaṇṇanā",
  "tika-vin11t0:5040_0": "873.",
  "tika-vin11t0:5040_1": "Parivāre mukhāgatā katthapaññattivārādayo aṭṭha vārā,",
  "tika-vin11t0:5040_2": "teyeva paccaya-",
  "tika-vin11t0:5040_3": "saddena yojetvā vuttā aṭṭhapaccayavārāti vibhaṅgadvaye visuṃ visuṃ dassitā soḷasa parivārā assāti soḷasaparivāro,",
  "tika-vin11t0:5040_4": "tassa soḷasaparivārassa.",
  "tika-vin11t0:5040_5": "Sabbaṃ saṅkalanaṃ nayanti sabbesaṃ vuttānaṃ saṅkalananayānaṃ saṅgahetabbato sabbaṃ saṅkalabhedanaṃ nayaṃ.",
  "tika-vin11t0:5041_0": "875.",
  "tika-vin11t0:5041_1": "Kāyikā chabbidhāti paṭhamapārājikāpatti,",
  "tika-vin11t0:5041_2": "kuṭikaraṇe payoge dukkaṭāpatti,",
  "tika-vin11t0:5041_3": "ekaṃ piṇḍaṃ anāgate thullaccayāpatti,",
  "tika-vin11t0:5041_4": "tasmiṃ āgate saṅghādisesāpatti,",
  "tika-vin11t0:5041_5": "vikālabhojane pācittiyāpatti,",
  "tika-vin11t0:5041_6": "paṭhamapāṭidesanīyāpattīti chabbidhā.",
  "tika-vin11t0:5042_0": "Tathā vācasikāpi cāti catutthapārājikā,",
  "tika-vin11t0:5042_1": "kuṭiyā kārāpane pubbagatiyo,",
  "tika-vin11t0:5042_2": "padasodhammapācittiyaṃ,",
  "tika-vin11t0:5042_3": "davakamyatāya hīnena khuṃsanaṃ,",
  "tika-vin11t0:5042_4": "tassa dubbhāsitanti tathā chabbidhā.",
  "tika-vin11t0:5043_0": "Chādentassa ca tissoti bhikkhuniyā vajjapaṭicchādikāya pārājikaṃ,",
  "tika-vin11t0:5043_1": "bhikkhuno saṅghādisesachādane pācittiyaṃ,",
  "tika-vin11t0:5043_2": "attano duṭṭhullacchādane dukkaṭanti tisso ca.",
  "tika-vin11t0:5044_0": "Pañca saṃsaggapaccayāti kāyasaṃsagge bhikkhuniyā pārājikaṃ,",
  "tika-vin11t0:5044_1": "bhikkhuno saṅghādiseso,",
  "tika-vin11t0:5044_2": "kāyena kāyapaṭibaddhe thullaccayaṃ,",
  "tika-vin11t0:5044_3": "nissaggiyena kāyapaṭibaddhe dukkaṭaṃ,",
  "tika-vin11t0:5044_4": "aṅgulipatodake pācittiyanti kāyasaṃsaggapaccayā pañca āpattiyo.",
  "tika-vin11t0:5045_0": "877.",
  "tika-vin11t0:5045_1": "Bhikkhuniyā vajjapaṭicchādikāya pārājikaṃ,",
  "tika-vin11t0:5045_2": "bhikkhussa saṅghādisesapaṭicchādakassa pācittiyanti duṭṭhullacchādane duve.",
  "tika-vin11t0:5046_0": "879. “Gāmantare catassovā”tiādi paṭiniddesato ca viññāyati.",
  "tika-vin11t0:5047_0": "881. Vajantiyāti gacchantiyā.",
  "tika-vin11t0:5048_0": "885.",
  "tika-vin11t0:5048_1": "Yā pana bhikkhunī rattandhakāre appadīpe hatthapāse purisena saddhiṃ yadi sallapeyya,",
  "tika-vin11t0:5048_2": "tassā pācitti.",
  "tika-vin11t0:5048_3": "Dūre ṭhitā hatthapāsaṃ vijahitvā ṭhitā vadeyya ce,",
  "tika-vin11t0:5048_4": "dukkaṭamevāti yojanā.",
  "tika-vin11t0:5049_0": "886.",
  "tika-vin11t0:5049_1": "Yā pana bhikkhunī channe paṭicchannaṭṭhāne divā purisena saddhiṃ assa purisassa hatthapāse ṭhitā vadeyya sallapeyya,",
  "tika-vin11t0:5049_2": "tassā pācitti.",
  "tika-vin11t0:5049_3": "Hatthapāsaṃ vijahitvā vadeyya ce,",
  "tika-vin11t0:5049_4": "dukkaṭamevāti yojanā.",
  "tika-vin11t0:5050_0": "891. Sanissaggā ca pācittīti nissajjanavinayakammasahitāyeva pācitti.",
  "tika-vin11t0:5051_0": "893. Idha imasmiṃ sāsane.",
  "tika-vin11t0:5052_0": "896. Duvinnanti dvinnaṃ.",
  "tika-vin11t0:5053_0": "898.",
  "tika-vin11t0:5053_1": "Samānasaṃvāsakabhūmi nāma pakatattassa bhikkhuno samānaladdhikassa ekasīmāyaṃ ṭhitabhāvo.",
  "tika-vin11t0:5053_2": "Nānāpadaṃ pubbaṃ etissāti nānāpadapubbikā,",
  "tika-vin11t0:5053_3": "nānāsaṃvāsakabhūmīti attho.",
  "tika-vin11t0:5053_4": "Ukkhittanānāladdhikanānāsīmagatā nānāsaṃvāsakabhūmi.",
  "tika-vin11t0:5053_5": "Imā dveyeva saṃvāsakabhūmiyo hi mahesinā kāruṇikena vuttāti yojanā.",
  "tika-vin11t0:5054_0": "899.",
  "tika-vin11t0:5054_1": "Duvinnanti pārivāsikamānattacārīnaṃ dvinnaṃ puggalānaṃ.",
  "tika-vin11t0:5054_2": "Dvayātītenāti kāmasukhallikānuyogaattakilamathānuyogasaṅkhātaṃ antadvayaṃ atikkamma majjhimāya paṭipadāya ṭhitena.",
  "tika-vin11t0:5054_3": "Atha vā sassatucchedadvayaṃ atikkantena.",
  "tika-vin11t0:5055_0": "900.",
  "tika-vin11t0:5055_1": "“Dvaṅgulapabbaparamaṃ ādātabba”nti ca tatheva “dvaṅgulaṃ vā dumāsaṃ vā”ti ca dvaṅgulā duve paññattāti yojanā.",
  "tika-vin11t0:5056_0": "905. Āṇattiyā manussamāraṇaṃ, āṇattiyā adinnādānampīti yojanā.",
  "tika-vin11t0:5057_0": "907. Tisso obhāsanāyimāti imā tisso methunādhippāyappakāsanā.",
  "tika-vin11t0:5058_0": "908. Saṅghādiseso eva saṅghādisesatā.",
  "tika-vin11t0:5059_0": "910.",
  "tika-vin11t0:5059_1": "Vanappati nāma pupphaṃ vinā phalantī nigrodhaudumbaraassatthapilakkhakādirukkhajāti,",
  "tika-vin11t0:5059_2": "idha pana vanajeṭṭho rakkhitagopitacetiyarukkho vanappatīti adhippāyo.",
  "tika-vin11t0:5059_3": "Thullatāti thullaccayaṃ.",
  "tika-vin11t0:5060_0": "912.",
  "tika-vin11t0:5060_1": "Vissaṭṭhīti vissajji sambhavadhātu.",
  "tika-vin11t0:5060_2": "Chaḍḍaneti upakkamitvā mocane.",
  "tika-vin11t0:5060_3": "“Harite uccāraṃ passāvaṃ chaḍḍane”ti padacchedo.",
  "tika-vin11t0:5061_0": "913. Kiṃ pamāṇametāsanti kittakā.",
  "tika-vin11t0:5062_0": "915.",
  "tika-vin11t0:5062_1": "Bhikkhu bhikkhuniyā saddhinti ettha bhikkhūti sāmivacanappasaṅge paccattaṃ,",
  "tika-vin11t0:5062_2": "bhikkhunoti attho.",
  "tika-vin11t0:5062_3": "Gāthābandhavasena vā vaṇṇalopo.",
  "tika-vin11t0:5063_0": "918. Dutiyāya hatthapāsakaṃ.",
  "tika-vin11t0:5064_0": "922.",
  "tika-vin11t0:5064_1": "“Yāvatatiyake tisso āpattiyo”ti padassa niddese “thullaccayaṃ siyā saṅgha-",
  "tika-vin11t0:5064_2": "bhedakassānuvattino”ti paṭhanti.",
  "tika-vin11t0:5064_3": "“Tiṇṇaṃ saṅghabhedānuvattākānaṃ kokālikādīnaṃ saṅghādiseso”ti aṭṭhakathāyaṃ vuttattā tathā pāṭho na gahetabbo.",
  "tika-vin11t0:5065_0": "923.",
  "tika-vin11t0:5065_1": "Yāvatatiyaketi tiṇṇaṃ pūraṇī tatiyā,",
  "tika-vin11t0:5065_2": "kammavācā,",
  "tika-vin11t0:5065_3": "yāvatatiyāya kammavācāya pariyosāne āpajjitabbā āpatti yāvatatiyakā nāma.",
  "tika-vin11t0:5066_0": "926.",
  "tika-vin11t0:5066_1": "“Avassutassa…pe…",
  "tika-vin11t0:5066_2": "kiñcī”ti idaṃ garukāpattiyā vatthudassanaṃ.",
  "tika-vin11t0:5066_3": "“Sabbaṃ maṃsaṃ akappiya”nti idaṃ thullaccayadukkaṭānaṃ vatthudassanaṃ.",
  "tika-vin11t0:5067_0": "927.",
  "tika-vin11t0:5067_1": "“Viññāpetvāna…pe…",
  "tika-vin11t0:5067_2": "bhojanampi cā”ti idaṃ pāṭidesanīyavatthudassanaṃ.",
  "tika-vin11t0:5067_3": "“Lasuṇampi cā”ti idaṃ pācittiyavatthudassanaṃ.",
  "tika-vin11t0:5067_4": "“Ekato ajjhoharantiyā”ti padacchedo.",
  "tika-vin11t0:5068_0": "930. Rattacittena itthiyā aṅgajātaṃ olokentassa dukkaṭaṃ vuttanti yojanā.",
  "tika-vin11t0:5069_0": "931.",
  "tika-vin11t0:5069_1": "Sammāvattanāva sammāvattanakā.",
  "tika-vin11t0:5069_2": "Tecattālīsa vattanā dvāsītikkhandhakavattānaṃ paripūraṇaṭṭhāne dassitā.",
  "tika-vin11t0:5070_0": "932.",
  "tika-vin11t0:5070_1": "Adassanaapaṭikamme āpannāpattiyā duve puggalā,",
  "tika-vin11t0:5070_2": "pāpikāya diṭṭhiyā appaṭinissagge āpannāpattiyā ekoti ime tayo ukkhittapuggalā.",
  "tika-vin11t0:5071_0": "934. Dūsakoti bhikkhunidūsako. Kaṇṭakoti kaṇṭakasāmaṇero.",
  "tika-vin11t0:5072_0": "937.",
  "tika-vin11t0:5072_1": "Dadeyyaccevamādikāti ñattikāle “saṅgho dadeyyā”tiādibhedā ñattikappanā,",
  "tika-vin11t0:5072_2": "ñattikiriyāti attho.",
  "tika-vin11t0:5072_3": "Deti saṅgho karotītiādīti kammavācākāle “saṅgho detī”ti vā “karotī”ti vā ādibhedā vacanakammassa aniṭṭhitattā vippakatapaccuppannaṃ nāma siyā.",
  "tika-vin11t0:5073_0": "938.",
  "tika-vin11t0:5073_1": "Dinnaṃ kataṃ paniccādīti kammavācāya niṭṭhitāya “dinnaṃ saṅghenā”ti vā “kataṃ saṅghenā”ti vātiādivacanaṃ atītakaraṇaṃ nāma siyā.",
  "tika-vin11t0:5074_0": "939. Saṅgheti saṅghamajjhe.",
  "tika-vin11t0:5075_0": "“Kāraṇehi pana dvīhi,",
  "tika-vin11t0:5075_1": "saṅgho bhijjati naññathā”ti kasmā vuttaṃ,",
  "tika-vin11t0:5075_2": "nanu “pañcahupāli,",
  "tika-vin11t0:5075_3": "ākārehi saṅgho bhijjati.",
  "tika-vin11t0:5075_4": "Katamehi pañcahi? Kammena, uddesena,",
  "tika-vin11t0:5075_5": "voharanto,",
  "tika-vin11t0:5075_6": "anussāvanena,",
  "tika-vin11t0:5075_7": "salākaggāhenā”ti vuttattā,",
  "tika-vin11t0:5075_8": "aṭṭhakathāyañca “pañcahi kāraṇehī”ti vacanato ca idha imehi dvīheva kāraṇehi saṅghabhedakathanaṃ ayuttanti? Vuccate –",
  "tika-vin11t0:5075_9": "nāyuttaṃ pubbapayogakārakavasena vuttattā.",
  "tika-vin11t0:5075_10": "Tathā hi aṭṭhakathāyaṃ –",
  "tika-vin11t0:5076_0": "“Kammenāti apalokanādīsu catūsu kammesu aññatarena kammena.",
  "tika-vin11t0:5076_1": "Uddesenāti pañcasu pātimokkhuddesesu aññatarena uddesena.",
  "tika-vin11t0:5076_2": "Voharantoti kathayanto,",
  "tika-vin11t0:5076_3": "tāhi tāhi upapattīhi ‘adhammaṃ dhammo’tiādīni aṭṭhārasa bhedakaravatthūni dīpento.",
  "tika-vin11t0:5076_4": "Anussāvanenāti ‘nanu tumhe jānātha mayhaṃ uccākulā pabbajitabhāvaṃ,",
  "tika-vin11t0:5076_5": "bahussutabhāvañca,",
  "tika-vin11t0:5076_6": "mādiso nāma uddhammaṃ ubbinayaṃ satthusāsanaṃ kareyyāti citte uppādetuṃ tumhākaṃ yuttaṃ,",
  "tika-vin11t0:5076_7": "kiṃ mayhaṃ avīci nīluppalavanamiva sītalo,",
  "tika-vin11t0:5076_8": "kimahaṃ apāyato na bhāyāmī’tiādinā nayena kaṇṇamūle vacībhedaṃ katvā anussāvanena.",
  "tika-vin11t0:5076_9": "Salākaggāhenāti evaṃ anussāvetvā tesaṃ cittaṃ upatthambhetvā anivattidhamme katvā ‘gaṇhatha imaṃ salāka’nti salākaggāhena.",
  "tika-vin11t0:5077_0": "“Ettha ca kammameva,",
  "tika-vin11t0:5077_1": "uddeso vā pamāṇaṃ,",
  "tika-vin11t0:5077_2": "vohārānussāvanasalākaggāhā pana pubbabhāgā.",
  "tika-vin11t0:5077_3": "Aṭṭhārasavatthudīpanavasena hi voharante tattha rucijananatthaṃ anussāvetvā salākāya gahitāyapi abhinnova hoti saṅgho.",
  "tika-vin11t0:5077_4": "Yadā pana evaṃ cattāro vā atireke vā salākaṃ gāhetvā āveṇikaṃ kammaṃ vā uddesaṃ vā karoti,",
  "tika-vin11t0:5077_5": "tadā saṅgho bhinno nāma hotī”ti –",
  "tika-vin11t0:5078_0": "Vuttattā salākaggāhakammāni dve padhānakāraṇānīti idha tāneva dassitāni.",
  "tika-vin11t0:5079_0": "Nanu ca salākaggāhopi saṅghabhedassa pubbabhāgo vutto,",
  "tika-vin11t0:5079_1": "uddesakammāneva padhānabhāvena vuttāni,",
  "tika-vin11t0:5079_2": "tasmā kathamassa salākaggāhassa padhānakāraṇabhāvoti? Vuccate –",
  "tika-vin11t0:5079_3": "uddesakammānipi salākaggāhe siddhe avassambhavanato atthasādhanapayogena vinā asiddhāneva hontīti so padhānabhāvena idha gahito,",
  "tika-vin11t0:5079_4": "uddeso pana paññattakammapubbaṅgamattā kammeneva saṅgahitoti idha visuṃ na vuttoti daṭṭhabbaṃ.",
  "tika-vin11t0:5080_0": "941.",
  "tika-vin11t0:5080_1": "Payuttāyuttavācāyāti paccayuppādanatthāya payuttā ca sā sakyaputtiyabhāvassa ayuttā ananurūpā cāti payuttāyuttā,",
  "tika-vin11t0:5080_2": "sāyeva vācāti payuttāyuttavācā, tāya.",
  "tika-vin11t0:5081_0": "944. Yā bhikkhunī viññāpetvā bhuñjati, tassā ca pāṭidesanīyaṃ siyāti yojanā.",
  "tika-vin11t0:5082_0": "945. Anāmayoti agilāno.",
  "tika-vin11t0:5083_0": "946.",
  "tika-vin11t0:5083_1": "“Dasasatānī”tiādigāthāya rattīnanti ettha “sata”nti seso.",
  "tika-vin11t0:5083_2": "Chādanakiriyāya accantasaṃyoge upayogavacanaṃ.",
  "tika-vin11t0:5083_3": "Dasasatāni āpattiyo rattīnaṃ sataṃ chādetvāti yojanā.",
  "tika-vin11t0:5083_4": "Evaṃ kattabbayojanāyaṃ –",
  "tika-vin11t0:5084_0": "“Dasa sataṃ rattisataṃ, āpattiyo chādayitvāna;",
  "tika-vin11t0:5085_0": "Dasa rattiyo vasitvāna, mucceyya pārivāsiko”ti. –",
  "tika-vin11t0:5086_0": "Ayaṃ parivāragāthāpamāṇaṃ.",
  "tika-vin11t0:5086_1": "Ekadivasaṃ sataṃsaṅghādisesāpattiyo āpajjitvā dasadivase chādanavasena sataṃdivase sahassasaṅghādisesāpattiyo chādayitvāti attho.",
  "tika-vin11t0:5086_2": "Ayamettha saṅkhepattho –",
  "tika-vin11t0:5086_3": "yo dasadivase sataṃ saṅghādisesā āpattiyo āpajjitvā dasadivase paṭicchādeti,",
  "tika-vin11t0:5086_4": "tena rattisataṃ āpattisahassaṃ paṭicchāditaṃ hotīti.",
  "tika-vin11t0:5086_5": "Dasa rattiyo vasitvānāti “sabbāva tā āpattiyo dasāhapaṭicchannā”ti parivāsaṃ yācitvā dasa rattiyo vasitvāti attho.",
  "tika-vin11t0:5086_6": "Mucceyya pārivāsikoti parivāsaṃ vasanto bhikkhu attanā vasitabbaparivāsato mucceyya,",
  "tika-vin11t0:5086_7": "mutto bhaveyyāti attho.",
  "tika-vin11t0:5087_0": "947.",
  "tika-vin11t0:5087_1": "Pārājikāni aṭṭhevāti aggahitaggahaṇena.",
  "tika-vin11t0:5087_2": "Tevīsa garukāti bhikkhūhi asādhāraṇā bhikkhunīnaṃ dasa,",
  "tika-vin11t0:5087_3": "bhikkhunīhi asādhāraṇā bhikkhūnaṃ cha,",
  "tika-vin11t0:5087_4": "ubhinnaṃ sādhāraṇā sattāti evaṃ tevīsa saṅghādisesā.",
  "tika-vin11t0:5088_0": "948.",
  "tika-vin11t0:5088_1": "Vuttānīti yathāvuttāni nissaggiyāni.",
  "tika-vin11t0:5088_2": "Dvecattālīsa hontīti bhikkhuvibhaṅgāgatā tiṃsa,",
  "tika-vin11t0:5088_3": "bhikkhūhi asādhāraṇā bhikkhunīnaṃ ādito dvādasa cāti dvācattālīsa nissaggiyāni honti.",
  "tika-vin11t0:5088_4": "Aṭṭhāsītisataṃ pācittiyā pubbe dassitāva.",
  "tika-vin11t0:5089_0": "949. Susikkhenāti suṭṭhu sikkhitaadhisīlāditividhasikkhena bhagavatā.",
  "tika-vin11t0:5090_0": "950.",
  "tika-vin11t0:5090_1": "Supaññenāti sobhaṇā dasabalacatuvesārajjachaasādhāraṇādayo paññā yassa so supañño, tena.",
  "tika-vin11t0:5090_2": "Yasassināti aṭṭhaariyapuggalasamūhasaṅkhātaparivārayasā ca sabbalokabyāpakaguṇaghosasaṅkhātakittiyasā ca tena samannāgatattā yasassinā.",
  "tika-vin11t0:5090_3": "Aḍḍhuḍḍhāni satāni bhavantīti yathādassitagaṇanāya piṇḍavasena paññāsādhikāni tīṇi satāni bhavantīti attho.",
  "tika-vin11t0:5090_4": "Supaññena yasassinā gotamena paññattāni sabbāni sikkhāpadāni aḍḍhuḍḍhāni satāni bhavantīti yojanā.",
  "tika-vin11t0:5091_0": "951.",
  "tika-vin11t0:5091_1": "Etesu sikkhāpadesu yo sārabhūto vinicchayo vattabbo,",
  "tika-vin11t0:5091_2": "so sakalo mayā samāsena sabbathā sabbākārena vuttoti yojanā.",
  "tika-vin11t0:5092_0": "952. Idaṃ uttaraṃ nāma pakaraṇaṃ.",
  "tika-vin11t0:5093_0": "953.",
  "tika-vin11t0:5093_1": "Tasmāti mayā vicāretvā vuttattāva.",
  "tika-vin11t0:5093_2": "Attheti vacanatthabhāvatthādibhede atthe vā.",
  "tika-vin11t0:5093_3": "Akkharabandhe vāti akkharasaṅkhātapadabandhe vā.",
  "tika-vin11t0:5093_4": "Viññāsassa kamepi vāti uddesavasena ganthanikkhepassa kamepi.",
  "tika-vin11t0:5093_5": "Kaṅkhā na kātabbāti “yathāadhippetassa idaṃ vācakaṃ nu kho,",
  "tika-vin11t0:5093_6": "avācaka”nti vā “idamayuttaṃ nu kho,",
  "tika-vin11t0:5093_7": "yutta”nti vā “idamadhikaṃ nu kho,",
  "tika-vin11t0:5093_8": "ūna”nti vā “idamaghaṭṭitakkamaṃ nu kho,",
  "tika-vin11t0:5093_9": "ghaṭṭitakkama”nti vā “idaṃ viruddhasamayaṃ nu kho,",
  "tika-vin11t0:5093_10": "aviruddhasamaya”nti vā “idaṃ duruttaṃ nu kho,",
  "tika-vin11t0:5093_11": "suvutta”nti vā “idaṃ satthakaṃ nu kho,",
  "tika-vin11t0:5093_12": "niratthaka”nti vā kaṅkhā vimati yena kenaci na kātabbā.",
  "tika-vin11t0:5093_13": "Bahumānatāti “vinayo saṃvaratthāyā”tiādinā niddiṭṭhapayojanaparamparāya mūlakāraṇattā mahatī sammānā kātabbāti attho.",
  "tika-vin11t0:5094_0": "954.",
  "tika-vin11t0:5094_1": "Yo bhikkhu sauttaraṃ uttarapakaraṇena sahitaṃ vinayassavinicchayaṃ nāma pakaraṇaṃ jānāti dhammato ceva",
  "tika-vin11t0:5094_2": "atthato ca vinicchayato ca sabbathā avabujjhati,",
  "tika-vin11t0:5094_3": "so bhikkhu attanā sikkhitabbāya sikkhāya sabbaso viññātattā sikkhāpakena ācariyena vināpi sikkhituṃ samatthoti.",
  "tika-vin11t0:5094_4": "Nissayaṃ vimuñcitvāti ācariyupajjhāye nissāya vāsaṃ muñcitvā.",
  "tika-vin11t0:5094_5": "Yathākāmaṅgato siyāti yādisā yādisā attanā gāmitā,",
  "tika-vin11t0:5094_6": "tattha tattha gamanāraho bhaveyyāti attho.",
  "tika-vin11t0:5095_0": "955.",
  "tika-vin11t0:5095_1": "Nissayaṃ dātukāmena.",
  "tika-vin11t0:5095_2": "Saha vibhaṅgena savibhaṅgaṃ.",
  "tika-vin11t0:5095_3": "Saha mātikāya samātikaṃ.",
  "tika-vin11t0:5095_4": "Idaṃ sauttaraṃ vinayavinicchayapakaraṇaṃ suṭṭhu vācuggataṃ katvā ganthato suṭṭhu paguṇaṃ vācuggataṃ katvā atthato,",
  "tika-vin11t0:5095_5": "vinicchayato ca sammā jānitvā evaṃ dātabbanti yojanā.",
  "tika-vin11t0:5096_0": "956- 7.",
  "tika-vin11t0:5096_1": "Yo bhikkhu imaṃ sauttaraṃ vinayavinicchayapakaraṇaṃ vācāya paṭhati,",
  "tika-vin11t0:5096_2": "manasā cinteti,",
  "tika-vin11t0:5096_3": "aññehi vuccamānaṃ suṇāti,",
  "tika-vin11t0:5096_4": "atthaṃ paripucchati,",
  "tika-vin11t0:5096_5": "paraṃ vāceti,",
  "tika-vin11t0:5096_6": "niccaṃ atthaṃ upaparikkhati yathāparipucchitamatthaṃ hetuudāharaṇapavattivasena upagantvā samantato ikkhati paññāya niyameti vavatthapeti,",
  "tika-vin11t0:5096_7": "tassa pana bhikkhussa vinayanissitā sabbeva atthā āpattānāpattikappiyākappiyādipabhedā sabbe atthā hatthe",
  "tika-vin11t0:5096_8": "āmalakaṃ viya karatale amalamaṇiratanaṃ viya upaṭṭhahanti pākaṭā bhavantīti yojanā.",
  "tika-vin11t0:5096_9": "Natthi etassa malanti amalaṃ,",
  "tika-vin11t0:5096_10": "amalameva āmalakanti maṇiratanaṃ vuccati.",
  "tika-vin11t0:5097_0": "958.",
  "tika-vin11t0:5097_1": "Natthi etesaṃ buddhīti abuddhī,",
  "tika-vin11t0:5097_2": "abuddhī ca te janā cāti abuddhijanā,",
  "tika-vin11t0:5097_3": "abuddhijanānaṃ sāraṃ avasāraṃ osīdanaṃ dadāti ādadāti karotīti abuddhijanasāradaṃ,",
  "tika-vin11t0:5097_4": "buddhivirahitānaṃ agādhaṃ gambhīraṃ.",
  "tika-vin11t0:5097_5": "Tehi aladdhapatiṭṭhaṃ amatasāgaraṃ saddattharasāmatassa,",
  "tika-vin11t0:5097_6": "nibbānāmatassa vā paṭilābhakāraṇattā sāgarasadisaṃ paramaṃ uttamaṃ imaṃ uttaraṃ sāgaraṃ āsannapaccakkhaṃ",
  "tika-vin11t0:5097_7": "uttarapakaraṇasaṅkhātaṃ samuddasāgaraṃ sārado hutvā uttaraṃ uttaranto pariyosāpento naro bhikkhu hi yasmā",
  "tika-vin11t0:5097_8": "vinayapārago vinayapiṭakassa pariyantaṃ gato hutvā pārago pāraṃ saṃsārassa pārasaṅkhātaṃ nibbānaṃ gacchanto",
  "tika-vin11t0:5097_9": "siyā bhaveyyāti yojanā.",
  "tika-vin11t0:5098_0": "959.",
  "tika-vin11t0:5098_1": "Atoti tasmādeva kāraṇā avapūratorato pāpapūrato nirāsaṅkatāya orato nivatto pāpabhīruko naro tamaṃ vidhūya",
  "tika-vin11t0:5098_2": "pāpabhīrukatāya eva cittapariyuṭṭhānavasena uppajjanakaṃ mohandhakāraṃ tadaṅgapahānavasena vidhametvā.",
  "tika-vin11t0:5098_3": "Sabbaṅgaṇakammadaṃ sabbesaṃ rāgādīnaṃ aṅgaṇānaṃ kammaṃ tadaṅgādipahānaṃ dadāti āvahatīti “sabbaṅgaṇakammada”nti",
  "tika-vin11t0:5098_4": "laddhanāmaṃ sukhassa padaṃ lokiyalokuttarassa sukhassa kāraṇaṃ guṇasaṃhitaṃ sīlādīhi atthabhūtehi guṇehi",
  "tika-vin11t0:5098_5": "saṃhitaṃ yuttaṃ guṇappakāsakaṃ hitaṃ amatosadhaṃ viya sabbadosasabbabyādhirahitatāya ajarāamatādiguṇāvahattā",
  "tika-vin11t0:5098_6": "hitaṃ imaṃ uttaraṃ nāma pakaraṇaṃ sakkaccaṃ ādaro hutvā niccaṃ satataṃ sikkhe “evaṃ paricayantaṃ karomī”ti",
  "tika-vin11t0:5098_7": "cintetvā ekantena yathāvuttapayojanasādhanayoggaṃ katvā ajjhenādivasena sikkheyya eva,",
  "tika-vin11t0:5098_8": "na ajjhupekkhako bhaveyyāti yojanā.",
  "tika-vin11t0:5099_0": "960.",
  "tika-vin11t0:5099_1": "Paṭubhāvakare pātimokkhasaṃvarasīlapūraṇe,",
  "tika-vin11t0:5099_2": "sāsanapaccatthikābhibhavane ca paṭubhāvaṃ chekattaṃ vesārajjaṃ karoti attānaṃ dhārentānaṃ lajjipuggalānanti",
  "tika-vin11t0:5099_3": "paṭubhāvakare parame tatoyeva uttame piṭake vinayapiṭake paṭutaṃ pāṭavaṃ paññākosallaṃ abhipatthayantena",
  "tika-vin11t0:5099_4": "paṭunā yatinā nimmalappavattikena paṭunā vidhinā chekena sārena vidhānena idaṃ sauttaraṃ vinayavinicchayapakaraṇaṃ",
  "tika-vin11t0:5099_5": "satataṃ nirantaraṃ pariyāpuṇitabbaṃ uggahaṇadhāraṇaparipucchācintanādivasena sikkhitabbanti yojanā.",
  "tika-vin11t0:5100_0": "Iti uttare līnatthapakāsaniyā",
  "tika-vin11t0:5101_0": "Sabbasaṅkalananayakathāvaṇṇanā niṭṭhitā.",
  "tika-vin11t0:5102_0": "Nigamanakathāvaṇṇanā",
  "tika-vin11t0:5103_0": "961- 3.",
  "tika-vin11t0:5103_1": "Mahesino tividhassāpi sāsanassa suciraṭṭhitikāmena aticirakālappavattiṃ icchantena dhīmatā pasatthatarañāṇena",
  "tika-vin11t0:5103_2": "suddhacittena lābhasakkāranirapekkhatāya parisuddhajjhāsayena buddhadattena buddhadattābhidhānena ācariyavarena racito.",
  "tika-vin11t0:5104_0": "Pajjavasena ganthato,",
  "tika-vin11t0:5104_1": "atthato ceva paramuttaro uttaro vinicchayo antarāyaṃ antarena ajjhattikaṃ,",
  "tika-vin11t0:5104_2": "bāhiraṃ vā antarāyaṃ vinā yathā siddhiṃ upāgato pariniṭṭhānaṃ patto,",
  "tika-vin11t0:5104_3": "tathā sattānaṃ dhammasaṃyutā kusalūpasaṃhitā saṅkappā manorathā sijjhantu antarāyaṃ vinā nippajjantu,",
  "tika-vin11t0:5104_4": "etena uttaravinicchayaracanāmayena mahatā puññodayena catūhi saṅgahavatthūhi janaṃ rañjetīti “rājā”ti",
  "tika-vin11t0:5104_5": "saṅkhaṃ gato mahīpālo mahiṃ pathavisannissitaṃ janakāyaṃ sammā ñāyena dasa rājadhamme akopento pāletu.",
  "tika-vin11t0:5104_6": "Devo pajjunno kāle thāvarajaṅgamānaṃ upayogārahakāle sammā pavassatu avuṭṭhiativuṭṭhikaṃ akatvā sammā pavacchatu.",
  "tika-vin11t0:5105_0": "964.",
  "tika-vin11t0:5105_1": "Selindo sinerupabbatarājā yāva tiṭṭhati yāva loke pavattati,",
  "tika-vin11t0:5105_2": "cando sakalajanapadanayanasāyano yāva virocati yāva attano sabhāvaṃ joteti,",
  "tika-vin11t0:5105_3": "tāva yasassino gotamassa arahato sammāsambuddhassa saddhammo pariyattipaṭipattipaṭivedhavasena tividho saddhammo tiṭṭhatu pavattatu.",
  "tika-vin11t0:5106_0": "965.",
  "tika-vin11t0:5106_1": "Sīhādīnaṃ,",
  "tika-vin11t0:5106_2": "dāhādīnañca bāhirajjhattikānaṃ parissayānaṃ khamanaṃ sahanaṃ abhibhavitvā pavattanaṃ khanti.",
  "tika-vin11t0:5106_3": "Soraccanti sobhane ratoti surato,",
  "tika-vin11t0:5106_4": "suratassa bhāvo soraccaṃ.",
  "tika-vin11t0:5106_5": "Sundaraṃ akhaṇḍatādiguṇasamannāgataṃ sīlaṃ assāti susīlo.",
  "tika-vin11t0:5106_6": "Susīlassa bhāvo.",
  "tika-vin11t0:5107_0": "Nigamanakathāvaṇṇanā niṭṭhitā.",
  "tika-vin11t0:5108_0": "Uttaravinicchayaṭīkā niṭṭhitā.",
  "tika-vin11t0:5109_0": "Iti vinayatthasārasandīpanī nāma vinayavinicchayavaṇṇanā,",
  "tika-vin11t0:5110_0": "Līnatthapakāsanī nāma uttaravinicchayavaṇṇanā ca",
  "tika-vin11t0:5111_0": "Samattā.",
  "tika-vin11t0:5112_0": "Pacchā ṭhapitagāthāyo",
  "tika-vin11t0:5113_0": "Therena thiracittena, sāsanujjotanatthinā;",
  "tika-vin11t0:5114_0": "Puññavā ñāṇavā sīlī, suhajjo muduko tathā.",
  "tika-vin11t0:5115_0": "Yo sīhaḷārimaddesu, candimā sūriyo viya;",
  "tika-vin11t0:5116_0": "Pākaṭo sīvalitthero, mahātejo mahāyaso.",
  "tika-vin11t0:5117_0": "Tena nītā sīhaḷā yā, idha pattā sudhīmatā;",
  "tika-vin11t0:5118_0": "Esā saṃvaṇṇanā sīha-ḷakkharena sulikkhitā.",
  "tika-vin11t0:5119_0": "Revato iti nāmena, therena thiracetasā;",
  "tika-vin11t0:5120_0": "Arimaddike rakkhantena, parivattetvāna sādhukaṃ.",
  "tika-vin11t0:5121_0": "Likhāpitā hitatthāya, bhikkhūnaṃ arimaddike;",
  "tika-vin11t0:5122_0": "Esā saṃvaṇṇanā suṭṭhu, sanniṭṭhānamupāgatā;",
  "tika-vin11t0:5123_0": "Tatheva sabbasattānaṃ, sabbattho ca samijjhatūti."
}